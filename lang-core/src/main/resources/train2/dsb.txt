https://dsb.wikipedia.org/wiki/Mozilla_Firefox

Mozilla Firefox [moʊˈzɪlə ˈfaɪɹfɑks] jo lichotny webowy wobglědowak, kótaryž jo
z Mozilla-projekta wujšeł.

W lěśe 2004 su se wuwiwarje programoweje zběrki Mozilla Application Suite
rozsuźili, až swóju strategiju změniju. Pśicyna běšo mj. dr. rozsud firmy Apple
swój wobglědowak Safari na drugem techniskem zakłaźe wuwijaś.

Mjaztym až su wuwiwarje suity Mozilla zaprědka wótglědane měli, pó móžnosći wšé
wažne internetne funkcije kaž webowy wobglědowak, e-mejlowy program, adresnik a
HTML-Editor w jadnom programowem pakśiku (Mozilla Application Suite) zjadnośiś,
mějachu něnto na mysli, doněntejšne programowe komponenty něgajšneje Mozilla k
samostatnym programam wuwiś. Toś te měli se pśez spěšnejše startowanje a
snadnjejšne wuśěženje składowaka a krotšy liceński cas wuznamjeniś.

Funkciju webowego wobglědowaka jo Mozilla Firefox pśewzeł. Z e-mejloweje
komponenty jo program z mjenim Mozilla Thunderbird nastał, HTML-editor bu k
programoju Nvu dalej wuwity a skóńcnje nasta kalendrowy program Mozilla Sunbird,
kótaryž ako janicka mjaz toś tymi něntejšnymi samostatnymi programami pjerwjej
njejo standardny wobstatk suity Mozilla był, ale jano programowe rozšyrjenje,
kótarež běšo trjeba pśidatnje instalěrowaś. Za Mozilla Application Suite 1.7
běchu něnto jano wěstotne aktualizacije. Wót 2005 se nowa suita aplikacijow pód
mjenim SeaMonkey dalej wuwija.

Rowno tak kaž Mozilla wužywa Firefox tak pomjenjony Gecko Rendering Engine,
modul za zwobraznjenje bokow we wobznamjeńskima rěcoma HTML a XUL. Slědna
pomjenjona rěc bazěrujo na XML a słužy k twarjenju grafiskego wužywarskego
pówjercha.

Firefox dajo móžnosć, aby se pśez suknje (eng. themes) optiski spódobanjoju
wužywarja pśiměrił a jen z rozšyrjenjami (eng. extensions) wó licbne funkcije
rozšyrił (na pśikład myšowe gesty, pódpěru za GMail, blokowanje wabjenja,
wobaranje kšadnjenja datow (eng. Phishing), blogowanje, rědy za webowych
wuwiwarjow, Caret Browsing a wjele wěcej).

Firefox pódpěra teke Tabbed Browsing, t. j. zwobraznjenje někotarych webowych
bokow na registrowych kórtach (eng. tabs) w jadnotliwem woknje.

Mimo togo jo RSS we formje dynamiskich załožkow móžno. Toś te załožki
aktualizěruju se pśi startowanju wobglědowaka a daju se kaž zarědniki wužywaś.
Tak wužywaŕ pśecej aktualne zapiski powěsćowego boka abo webloga na jadne
póglědnjenje wiźi.

Za Firefox eksistěruju rozšyrjenja w bogatej licbje, kótarež Firefox wó nowe
funkcije wudopołnjuju. Toś te rozšyrjenja namakaśo na boku addons.mozilla.org.

Su teke někotare rozšyrjenja z dolnoserbskim pśełožkom, glědaj sorbzilla.de. Pśi
rozšyrjenjach, kótarež su na sorbzilla.de pód 1a nalicone ("Rozšyrjenja,
kótarychž pśełožk jo oficielny"), jo dolnoserbski pśełožk teke we wótpowědnem
rozšyrjenju na addons.mozilla.org wopśimjony. Take rozšyrjenja mógu se stakim
ako wót sorbzilla.de tak teke wót addons.mozilla.org ześěgnuś. Mimo togo su na
sorbzilla.de někotare pśełožki za rozšyrjenja, kótarychž dolnoserbski pśełožk
hyšći njejo oficielny ("Rozšyrjenja, kótarychž pśełožk njejo oficielny"). Za toś
te rozšyrjenja njamóžośo dolnoserbski pśełožk wót addons.mozilla.org ześěgnuś.

Wót krotkego casa jo teke móžno, dolnoserbski rěcny pakśik wót oficielnego sedła
addons.mozilla.org ześěgnuś. Źiwaj pak na to, za kótaru wersiju Firefox rěcny
pakśik jo myslony. Nejnowša wersija rěcnego pakśika jo na zachopjeńku jano na
pódboku z wersijami, dokulaž nowe wersije rozšyrjenja nejpjerwjej pśeglěduju se
wót zagronitych sobuźěłaśerjow sedła addons.mozilla.org. Akle pótom pokazujo se
aktualny rěcny pakśik na głownem boku rěcnego pakśika.

Mimo togo móžoš dolnoserbsku pšawopisnu kontrolu wót addons.mozilla.org
ześěgnuś.

Firefox jo za wjele kompjuterowych systemow. Firefox stoj za źěłańske systemy
Microsoft Windows (wót Windows 98), Linux, OS/2 (teke eComStation) a Mac OS X k
dispoziciji. Minimalne systemowe wuměnjenja za wersije 1.0, 1.5 und 2.0 su pó
pódaśach zgótowarja za Windows/Linux: Pentium 233 MHz, 64 MB RAM. Za Mac: G3 z
w. 1.0: 64 MB, w. 1.5/2.0: 128 MB RAM.

Mjenjoweje zwady dla mjaz Debianom a Mozillu wó wuměnjenjach wužywanja za marki
wót Mozilla jo Firefox w Debianje mě Iceweasel dostał. Druge produkty znamjenja
wóry Mozilla su teke nowe mjenja dostali, kótarež se wše z Ice zachopinaju.



https://dsb.wikipedia.org/wiki/Serbisko-chorwatska_r%C4%9Bc

Serbisko-Chorwatska rěc abo chorwatsko-serbiska rěc słuša do kupki
pódpołdnjowosłowjańskich rěcow.

Serbisko-chorwatska rěc jo była oficielna rěc Jugosłowjańskeje gromaźe z
makedońskeju a słowjeńskeju rěcu. Prědny raz jo se zapśimjeśe
serbisko-chorwatska rěc naspomniło w lisće słowjeńskego rěcywědnika Jerneja
Kopitara. Oficielnje jo se zachopiło wužywaś wót 1921 do lěta 1993 ako termin,
kótaryž wopisujo dialekty powědane w Serbiskej, Chorwatskej, Carnej Górje a w
Bosniskej a Hercegowinje. Zakład toś teje rěcy jo štokawski dialekt ale su teke
ekawske, jekawske a ikawske wugranjanja dopušćone.

Gaž jo se Jugosłowjańska rozpadnuła, su dostali serbiska, chorwatska, bosniska a
na kóncu carnogórska rěc status samostatneje rěcy. Źinsa jo słowo
serbisko-chorwatska rěc kontrowersne pšašanje dla stawiznow, politiki a
měnjatego wóznama słowa rěc. Někotare mysle až jo to jadna rěc, druge až stej to
rozdźělnej samostatnej rěcy. Mjazy sobu rozmějobne formy toś teje rěcy wužywaju
se z drugimi mjenjami w źinsajšnej Serbiskej, Carnej Górje, Chorwatskej a
Bosniskej a Hercegowinje a teke se derje rozměju w Makedońskej a w Słowjeńskej.

W serbisko-chorwatskej rěcy w Bosniskej-Hercegowinje, Carnogórskej a Serbiskej
stej wužywane łatyńske pismiki a cirylica. W Chorwatskej jano łatyńske.



https://dsb.wikipedia.org/wiki/Barli%C5%84

Barliń (nim. Berlin) jo głowne město a stolica Nimskeje, a ma wěcej wobydlarjow
a wěcej płoni ako kužde dalšne nimske město. Wón jo měsćański stat a stakim
jaden tych krajow Nimskeje zwězkoweje republiki. Barliń jo jadno z nejwětšych
městow pó wobydlarjach w EU.

Ako jaden tych centrow z nejwětšym politiskim wliwom w Europskej uniji a ze
swójim kulturnym derbstwom, jo Barliń jadna tych nejwěcej wobglědowanych
metropolow kontinenta. Město jo wuznamny wobchadny suk a wažny góspodarski,
kulturny a kubłański centrum Nimskeje. Institucije ako uniwersity, slěźeńske
institucije, źiwadła, muzeje ale teke festiwale, nocne žywjenje a architektura
Barlinja su swětosławne.

Historiski Barliń jo był wěcej raz głowne město nimskich statow ako
markgrobojstwa/kurwjerchojstwa Bramborskeje, kralojstwa Pšuskeje, Nimskego
rajcha abo Nimskeje demokratiskeje republiki (jano pódzajtšny źěl města). Wót
nimskego zjadnośenja, dnja 3. oktobra 1990, jo Barliń głowne město cełeje
Nimskeje, a z głownoměstnem wobzamknjenim Nimskego zwězkowego sejma wót 1991
město jo wót 1999 teke sedło nimskego parlamenta a kněžarstwa.



https://dsb.wikipedia.org/wiki/Indiska

Indiska jo stat w pódpołdnjowej Aziji na indiskem subkontinenśe. Granicujo z
Pakistanom na dłujkem wjacorje, z Chinskeju a z Nepalom na dłujkem zajtšu a z
Bangladešom na pódzajtšu. Indiska jo zwězkowa republika z 28 zwězkowymi statami
a 7 zwězkowymi teritorijami.

W lěśe 1947 sta se Indiska njewótwisna wót Zjadnośonego kralojstwa, wóstanjo pak
cłonk Commonwealtha.

W pódpołnocu jo Himalaja pśirodna granica kraja, w pódpołdnju wobdawa Indiski
ocean strony.

W Indiskej se wěcej ako 400 rěcow powěda. Wětšyna Indičanow powěda indoariske
rěcy. Wót tych jo Hindi nejwažnjejša. Na pódpołdnju Indiskeje se drawidske rěcy
powěda, na pśikład Tamilšćina. 21 rěcow jo oficielnje pśipóznate. 72% su
Indoariske rěcy. 25% su Drawidske rěcy.

Druge w Indiskej wužywane rěcy su Awstro-aziske rěcy kaž Santali a
Tibeto-burmaske rěcy kaž Manipuri.

Wjedro na subkontinenśe jo prědnorědnje wót dešćowego casa (monsuna) wótwisne.
Wón zachopina kóńc maja pśi pśibrjoze Kerale w krotkem wjacorje Indiskeje
połkupy a śěgnjo w běgu pśichodnego połtera mjaseca do dłujkozajtšnego směra
pśez kraj.

Wósebnje w pragólowych stronach w dłujkem zajtšu a w Bengalskej nižyny móžo w
toś tom casu k śěžkim pólaśam pśiś, a pśi kšomje Himalaje njejsu wótwalenja góry
rědko. Zachopjeńk septembra jo pódpołnoc pśewažnje bźez dešća, ale trajo dalšej
mjaseca tak dłujko ako se teke mrokawy na pódpołdnjowem Dekkanje a w Kerali
njezminu.

Pódzajtšny pśibrjog Andry Pradeša a Tamil Nadu kaž teke pódpołdnjowa Kerala
dožywja mjaz oktobrom a decembrom dla dłujkowjacornego monsuna hyšći drugi
dešćowy cas.



https://dsb.wikipedia.org/wiki/Epika

Epika (z grichiskego επική (ποίησις) "k eposu słušajuce basnjenje") jo pódla
dramatiki a lyriki jadna z tśoch družynow literatury a wopśimjejo wulicujucu
literaturu we weršowej abo prozowej formje.

Do poetiki 18./19. stolěśa jo była epika pomjenjowanje za wuměłstwo eposa. Z
pśiběrajucym rozrědowanim episkego basnistwa w 19. stolěśu a wuwijanju proze jo
se chopiło wšykne žanry wulicujuceje literatury do epiki licyś. Epika se
rozeznawa wót dramatiki a lyriki w zakładnych pśiznamjenjach wugótowanje,
komunikacija a wašni funktioněrowanja. Do tych pśiznamjenjow słušaju:

Do prědnych episkich formow słušaju na pśikład napisma na wěcach, kenž tu wěc
rozkładu (epigram) a teke wuše formy (gnomy, gronka, elegije). W kosmogonijach a
teogonijach a mystiskich wucbach wó gójenju dostanjo epika tšochu wěcej poetiski
raz, pśeto se pśedstajijo pśirodne tšojenje w personifikowanych statkach a
tšojenjach. Za formy bajka, powěsć a legenda płaśi to tejerownosći. Až do kóńca
18. stolěśa póstajujo epos pśiznamjenja toś tych formow.

W pśechodnej fazy wót feudalneje do byrgarskeje towarišnosći jo se epika
zasadnje změniła a jo w Europje pśejšła wót weršoweje do prozoweje epiki. Aby
ten diferencěrowany swět se zapśimnuł a wulicowaś dał, su byli notne nowe
wulicowańske formy. K nim słuša na pśikład roman. Rownocasnje su nastali dla
industrializacije lěpše móžnosći za rozšyrjowanje a twórjenje literatury. Z tym
jo se póspěšyło wuwiśe literarnych formow, tak su nastali nowela, glosa,
krotkopowěźeńko a short story.

Epika groni "nagrono" abo "wulicowańko". Krotkopowěźeńka, wulicowańka, nowele a
romany su nejwěcej woblubowane a rozšyrjone episke formy, wó kótarychž se tež w
medijach rozpšawja a diskutěrujo. Casniki a tyźeniki wobjadnawaju pšawidłownje
nowe wudaśa z recensijami. W telewiziji se wusćełaju diskusijne koła wó knigłach
a awtorach. Nejwěcej wuznamnej tšojeni wokoło knigłow stej Knigłowe wiki w
Frankfurśe na zachopjeńku oktobra a pósćenje Nobelowego myta za literaturu.



https://dsb.wikipedia.org/wiki/W%C3%B3da

Wóda jo chemiska wězba, kótaraž jo njewuzbytna za wšych žywych byśow na zemi.
Wóna pód normalnymi wuměnjenjami jo žydka pśi temperaturach mjaz 0 °C a 100 °C.
Pód škrějnym dypkom bywa kšuta maśizna, a to lod. Nad warjeńskim dypkom bywa
para.

Wóda wobstoj z wóźika a kislika w poměrje 2:1. Wona wopśimjejo w drobnych
kopicach śěžku wódu.

Tśi běrtyle powjerch zemje su pśikšyte pśez wjeliku kopicu wódy, oceany.
Cirkulacija wódy mjaz oceanami a powětšom zwětšego kreěrujo wjedro.

Wjele maśiznow se móžo we wóźe rozpušćaś, pśi tom rozpušćonosć wótwisujo wót
maśizny a temperatury. Rozpušćonosć płunow wóteběra z pśiběrajuceju temperaturu,
mjaztym až rozpušćonosć solow pśiběra z pśiběrajuceju temperaturu.

Wóda jo wjelgin jadnora chemiska wězba. Jeje formula jo H2O. To wóznamjenijo, až
molekul wódy ma 2 atoma wóźika, a 1 atom kislika. Temperatura, pśi kótarejž wóda
bywa lod, jo 0 Celsius pód normalnym atmosferiskim śišćom; temperatura, pśi
kótarejž wóda se wari, definěrujo 100 Celsius pśi normalnym (morjoniwownym)
atmosferiskim śišćom. Wóna jo jadnučka substanca, kótaraž se śěgnjo, gdyž bywa
lod.

Mimo „normalneje“ wóda eksistěrujo teke tak mjenjowana „połśěžka wóda“, „śěžka
wóda“ (deuteriumowy oksid) a „pśeśěžka wóda“ (tritiumowy oksid). Pśi śěžkej a
pśeśěžkej wóźe normalny wóźikowy atom (protium, symbol H) se pśez jeju śěžkej
izotopa deuterium abo tritium narowna. Pśi połśěžkej wóźe, jaden wóźikowy atom
se pśez deuterium narowna.

Śěžka wóda se wót wšedneje wódy we fyzikaliskich a chemiskich kakosćach
rozeznawa, na pś. ma wušy škrějny dypk, warjeński dypk a je gusćejša. Na bazy
wjelikeje masoweje diferency mjaz protiumom a deuteriumom a tritiumom, (kótarejž
matej dwójnu a tšojnu masu), kinetiski izotopowy efekt jo wjelgin akutny. Dla
narownanja normalneje wódy pśi chemiskich substancach rownowagowe reakcije
změnja, což móžo na pś. k śěłoškódnym slědam w cłowjeskem śěle wóźiś.

Wódowy molekul wobstoj z dweju wóźikoweju atomow a jadnogo kislikowego atoma.
Geometriski wódowy molekul jo kutny a wótpowědujo VSEPR-teoriji, AB2E2-typa. Dwa
atoma wóźika a dwa pora elektronow su pśesunjonej do róžkow pśedstajonego
tetraedra. Kut, kótaryž dwa O-H-wězba zacynjatej, jo 104,45°. Nastanjo dla
wjelikeje pótrjeby na rumje lichotnych porow elekronow daloko idealnego
tetraedrowego kuta (~109,47°). Dłujkosć O-H-wězbow jo něźi 95,84 pikometrow.

Wóda jo nejnotnjejša substanca za wšych žywych byśow, dokulaž ma wjele rědkich
kakosćow kótarež su wjelgin wažne za žywjenje. Jo dobra rozpušćadło, a ma mócne
pówjerchowe napněśe. Fryšna wóda jo nejgusćejša pśi 4 °C; jeje gustosć wóteběra,
gdyž zamarzujo abo se wogrěwa. Kaž stabilny molekul w našej atmosferje, gra
wažnu rolu ako absorbowadło ultrawioletnego promjenjenja. Dokulaž wóda ma wusoku
specifisku śopłotu kótaraž stabilizěrujo klimu na cełem swěśe.

Wóda jo wjelgin dobre rozpušćadło, a rozpušćujo wěcej družynow substancow, kaž
wšake sole a cukory, a wolažcujo jogo chemiske wzajomne statkowanje, kótarež
pomaga kompleksne matabolizmy. Weto někake substancy se njederje měšaju z wódu,
inkluziwnje wólejow a hydrofobnych substancow. Celowe membrany wužywaju toś tu
kakosć aby starosćiwje kontrolěrowali wzajomne statkowanje mjaz swójimi
wopśimjeśami a eksternymi chemiskimi wěcami. To bu pitśku wót pówjerchowego
napněśa wódy wolažcowane.

Wódowe kapki su stabilne dla mócnego pówjerchowego napněśa wódy. Se móžo wiźeś
toś te gdyž pitśku wódy bu kapana na njerozpušćony powjerch kaž głažk. Wóda se
do chrapkow zwězujo. Toś ta kakosć jo trěbna za rostlinowu transpiraciju.

Na pówjerchu zemje se nagromaźujo wódowe mase běžece dołoj — na pś. rěcki a rěki
— a stojece na wěstem niwowje — na pś. jazory, mórja, a oceany.

Dokulaž wóda jo trěbna za cłowjeske, zwěrjece a rostlinowe žywjenje, jeje
disponujomnosć ma wjeliku wažnosć sociusku a politisku. Pódlańska kórta pokaza
pśez cerwjenu barwu kraje, kótarež lětnje wobsejźe mjeńšej ako 500 m³
wobnowjoneje wódy na wšogo wobydlarja. Žołta barwa pokaza disponujomnosć mjaz
500 a 1700 m³. Dokulaž někotare rěki, kótarež su wažne za wódowe zastaranje (na
pś. Jordan, Kolorado), pśekšacaju krajowe granicy, su móžne mjazystatne
konflikty wó pitnej wóźe.



https://dsb.wikipedia.org/wiki/Ubuntu

Ubuntu jo dermotna distribucija Linuxa, kenž bazěrujo na distribuciji Debian a
wužywa swójski grafiski pówjerch Unity. Wuwija se wót firmy Canonical
pódpołdnjoafrikańskego pśedewześarja Marka Shuttlewortha. Mě distribucije jo
słowo w afrikańskej rěcy zulu, źož wóznamjenijo "cłowjecnosć za drugich".

Ubuntu słuša k nejpopularnjejšym distribucijam Linuxa za PC. Pó pódaśach wó
woglědach na bokach załožby Wikimedia Foundation z oktobera 2013, mjazy
distribucijami Linuxa, kenž jo se dało wopóznaś, Ubuntu jo był na prědnem
městnje.

Ubuntu za serwery jo Ubuntu Server, źož instalacija w normalnem modusu wótměwa
se bźez grafiskego pówjercha. Canonical zaběra se teke ze systemom Ubuntu Phone,
kenž jo planowany za mobilne telefony. Testowa wersija jo wujšła 17 oktobera
zrazom z Ubuntu 13.10.

Mimo Ubuntu Canonical wuwijaju se distribucije, kenž źěle se software a
systemowe źěłowe rědy z Ubuntu, ale wužywaju druge grafiske pówjerchy abo
specifisku software. Su to mjazy drugim Kubuntu (KDE), Xubuntu (Xfce), Lubuntu
(LXDE), Edubuntu (za šule).



https://dsb.wikipedia.org/wiki/Linux

Linux [ˈliːnʊks] teke pomjenjony GNU/Linux jo familija lichych, unix-pódobnych
źěłańskich systemow, wužywajucych Linux-kernel.

Distribucije Linuxa su kombinacije Linux-kernela a wubraneje software, kótarež
se njewótwisnje wuwijaju. Pśigótowaŕ distribuciji wobstara źěl źěła twarjenja
gótowego systema. Pśi twarjenju Linuxa wobźěluju se firmy, organizacije a teke
dobrowólniki. Wobstoje ako dermotne (na pś. Debian, Fedora) tak teke komercielne
distribucije (na pś. Red Hat, SUSE).

Linux wužywa se na wjele pólach: w serwerach, supercomputerach, personalnych
computerach, routerach a zasadźenych systemach, a teke mobilnych telefonach (ako
baza systema Android). Ako system za serwery jo Linux jaden z nejwěcej
wužywanych źěłańskich systemow; ako system za personalne computery njejo tak
popularny. K wužywarjam Linuxa słušaju teke wjelike pśedewześa a kněžarstwa, na
pśikład francojski parlament, ministarstwo za zašćitowanje USA, München, Amazon,
Google, Peugeot a Samsung.

Mě Linux póchada wót awtora Linux-kernela, Fina Linusa Torvaldsa, kenž
dotychměst nawjedujo wuwiśe kernela.

Na rozdźěl k wjele komercielnym systemam, njewobstoj jaden jednotny grafiski
pówjerch za Linux, dokulaž Linux njejo kšuśe zwězany z takim pówjerchom (jo
móžno instalěrowaś system bźez njogo a jano w tekstowem modusu źěłaś − na
pśikład na serwerach). Popularne grafiske pówjerchy stej na pś. KDE a GNOME,
kenž njejstej specifiskej za Linux, ale źěłatej na wjele unix-pódobnych
systemach. Wobstoj teke wjele drugich grafiskich pówjerchow z wšakorakim
wuglědanim. Zwětšego distribucija wuběra za sebje jaden pódprěty grafiski
pówjerch, su pak distribucije, kótarež daju wužywarjam liche wuzwólenje.

Na zachopjeńku instalacija noweje software jo se wótměwała z wužyśim kompilacije
žrědłowego koda programa, a źěłowe rědy za kompilaciju su byli wažne źěle
systema. Někótare distribucije su stwórili swójske formaty binarnych paketow, to
wuznamjenijo paketow z kompilěrowanymi programami. Něnto wjele distribucijow
dajo móžnosć lažkeje instalacije noweje software pśez manager paketow, kótaryž
pokazujo pakety grafiski a wólodujo a konfigurěrujo je awtomatiski, tak až
wužywaŕ njemusy rozměś techniske detaile. Zasej jo pak móžno, programy direktnje
ze žrědłowego koda instalěrowaś, jolic njewobstoj binarny paket za danu
distribuciju abo wužywaŕ co optiměrowaś program za swój computer.

Popularne formaty binarnych paketow su deb (stwórjony za distribuciju Debian,
teke wužywany na pś. wót Ubuntu) a RPM (stwórjony za Red Hat, teke wužywany na
pś. wót Fedora, SUSE, CentOS a Mandriva). Zwětšego distribucija wužywa jano
jaden format binarnych paketow, jo pak móžno formaty mjazy sobu konwertěrowaś.
Paket w danem formaśe pśigótowany za jadnu distribuciju móžo źěłaś w drugej
distribuciji, ale njejo garantija za to we wšych padach. Za formaty dajo wjele
programow za zastojanje paketow - ako grafiske, tak teke tekstowe.

Su distribucije, źož do togo casa instalacija software wótměwa se pśedewšym ze
žrědlowego koda. Tak jo na pś. w Gentoo, kenž specielnje spěchujo taku źěłowu
wašnju.

Linux jo zwětšego zwězany z wótworjonym software, źož wužywarje maju lichy
pśistup k žrědłowemu kodoju programa. Njejo to pak regula: dajo teke programy za
Linux, kenž se wótbywaju jano w binarnej formje, bźez žrědłowego koda, kótaryž
dajo se kompilěrowaś. Pśikłady su gónjaki za grafikowe kórty a někótare
komercielne programy, ako platforma computerowych graśow Steam wót Valve
Corporation, źož za graśa dej se płaśiś a pśistup k nim jo wobgranicowany.



https://dsb.wikipedia.org/wiki/Geografiske_koordinaty

Z geografiskimi koordinatami (geografiska šyrina a geografiska dlinina) dajo se
połoženje dypka na zemi wopisaś. Zemja rozdźělujo se pśi tom do 360 stopnjow
dlininy a 180 stopnjow šyriny. Stopnje dlininy běže pśez pódpołnocny a
pódpołdnjowy pol, stopnje šyriny paralelnje k ekwatoroju.

Stopnjowa seś zemje jo myslony koordinatowy system na pówjerchu zemje z
pšawokutnje prěcecymi se stopnjami dlininy a stopnjami šyriny. Słužy
geografiskemu póstajenjeju pozicije, to groni, póstajenjeju swójskego stojnišća.
Stopnje šyriny lice se pśi tom wót ekwatora sem, pola lažytej pla 90°
pódpołnocneje resp. pódpołdnjoweje šyriny, stopnje dlininy lice se wót
pśipadnego nulowego meridiana na pódzajtšo a pódwjacor, až do pó 180°.
Póstajenje kutow jo napśeśiwo systemoju kulowych koordinatow zwuconemu w
matematice.

Do zachopjeńka 20. stolěśa su w rozdźělnych krajach rozdźělne nulowe meridiany
nałog byli (na pś. Ferro-Meridian wót El Hierro a Parisowy meridian), źinsa
wužywa se swětodaloko Greenwichowy meridian (gwězdarnja w Londonje).

Pśi dokradnem póstajenju pozicije dej se na to źiwaś, až zemja njejo kula, ale
pśibližnje elipsoid, což by mógło pśesunjenja městnow wó až k 20 km wustatkowaś.
Teke mógu geografiske koordinaty, pó kraju, rozdźělne póśěgowe systemy měś,
kótarychž referencne elipsoidy su regionalnemu póloju śěžnosći (Geoid)
pśiměrjone. Mjazynarodnje wužywa se źinsa zwětšego World Geodetic System 1984
(WGS84).

W 18. a 19. stolěśu su geodety wětše regionalne wótchylenja zemskeje pódoby wót
idealnego elipsoida pśez to wurownowali, až wóne su we wótpowědnych stronach
nejlěpjej pśizamknjecy se elipsoid wulicyli, aby se derje na pówjerch zemje we
wótpowědnych stronach "zlagnuł". Srjejźišćo takego elipsoida njejo se z masowym
srjejźišćom zemje kšyło, wobwjertna wós wšak jo paralelnje k zemskej wósy.
Koordinatowy system jo w pśirownanju k drugim takim elipsoidam "pśesunjony" a
"zekśiwjony". Tak su źasetki geodetiskich systemow (póśěgowych systemow za
kórty) nastali. Z wuwijanim satelitoweje nawigacije jo se dejał swětodaloko
jadnotny system napóraś, něntejšny WGS84.

W zemskich abo mórskich kórtach, kótarež bazěruju skoro pśecej na pjerwjejšnych
systemach, by mógło pódaśe we wopacnem póśěgowem systemje (na pś. zapisowanje
GPS-pozicije) zmólku wjele stow metrow zawinowaś, jolic referencny elipsoid
(teke kórtowy datum, póśěgowy system) pódaśa njejo ten samki ako ten kórty.
Togodla ma se pśi dokradnych koordinatowych pódaśach (zaspomnjeńka: lěpše ako
1 km abo lěpše ako 1 wobłukowa minuta) póśěgowy system pśidaś.

Dokradnjejše poziciske pódaśa su trěbne w lětarstwje a nawtice. How pódawaju
geografisku šyrinu a dlininu w stopnjach a wobłukowych minutach, na pś.
Zugspitze Lat = 47° 25’ N abo pódpołnocneje šyriny, Lon = 010° 59’ E abo
pódzajtšneje dlininy.

W rozměrjenju kraja su dokradnosći na centimetry póžědane – togodla njedosega
pódaśe we wobłukowych sekundach, dokulaž jadna wobłukowa sekunda (1″)
wótpowědujo pśibližnje 31 m (šyrinowe pódaśe) resp. 20 m (dlininowe pódaśe w
Europje). W Nimskej jo se dotychměst połoženje kšutych dypkow na milimetry
dokradne ako koordinata Gauß-Krüger, póśěgowane na Besselowy elipsoid pódało,
resp. na stronach NDR, wót 1950ych lět, póśěgowane na elipsoid Krassowski. Wót
1990ych lět pśewjeźo se pśestajenje na UTM-koordinaty w ETRS89-systemje,
póśěgowane na GRS80-elipsoid.

Pśirodne koordinaty (astronomiska šyrokosć φ a astronomiska dłujkosć λ) daju se
pśez astronomiske póstajenje pozicije zwěsćiś. Póśěguju se na napšawdny lotowy
směr pśi měrjeńskem dypku. Elipsoidiske koordinaty (B, L – teke geodetiske
koordinaty pomjenjone) póśěguju se na směr normale wužywanego referencnego
elipsoida. Diferenca mjazy lotowym směrom a elipsoidoweju normalu jo zwětšego
mjeńša ako 10″ a groni se lotowe wótchylenje. Zwětšego njeběžy daniž lotowy směr
daniž elipsoidowa normala pśez srjejźišćo zemje.

Jolic stajaju se jano snadne wupominanja na dokradnosć, na pś. pśi
zwobraznjenjach kórtow we wjelgin małych měritkach, pśibližujo se zemske śěleso
za zjadnorjenje pśez kulu. W toś tom paźe wótpowědujotej geografiska šyrina a
dlinina kulowym koordinatam. Jano pótom jo šyrina kutow w srjejźišću zemje mjazy
ekwatorom a pytanym dypkom.

Rozdźělenje do stopnjow ako rozdźělenje połnokuta krejza do 360° źo na astronoma
Hypsiklesa z Alexandrije („Anaphorikos“, 170 př.Chr.n.) a Hipparcha z Nikaia
(190–120 př.Ch.n.) slědk.

Južo Claudius Ptolemeus jo w swójom źěle Geographike Hyphegesis wokoło 150 pó
Chr.n. stopnjowu seś ze stopnjami dlininy a stopnjami šyriny wužył. Jogo nulowy
meridian jo był až do 19. stolěśa zwětšego wužyty Ferro-Meridian pśez
nejpódwjacornjejšy zemski dypk, kótaryž jo tegdy znaty był. Dla wjele pśemałeje
kalkulacije zemskeje wobměry (neźi 30.000 km město 40.000 km) njewótchylaju jogo
pódaśa ku geografiskej dlininje wó 18°3', ale w srjejźnej Europje wó wěcej ako
24° wót togo, kótaryž póśěgujo se na Greenwich. Jogo pódaśa wó šyrinje laže z
njejasnych pśicynow nad korektnymi. Na jadnom boce pasujo k pśemałemu zemskemu
pśerězkoju Ptolemeusa, na drugem boce by dejało, pśi jogo pśemało wuliconem
wótstawku mjazy słyńcom a zemju, 1210 zemskich radiusow ze stawa słyńca, na
pśemały stopnjowy wótstawk wót ekwatora suźiś.

Pó zasejnamakanju jogo źěła Geographike Hyphegesis a jogo pśełožka do łatyńšćiny
w ranem 15. stolěśu jo se stopnjowy system Ptolemeusa malsnje pśesajźił.

Duarte Pacheco Pereira (1469–1533) jo pólěpšył antikne měrjeńske metody za
globalnu nawigaciju zakokulonu w Acorach. Z rozdźělenim zemskeje kule do
špańskeje a portugiziskeje hemisfery w dogronje wót Tordesillasa z lěta 1494 jo
zasej etablěrowana stopnjowa seś politiski wuznam zdobyła.

W lěśe 1634 jo se na El Hierro ako nejpódwjacornjejša z Kanariskich kupow nulowy
meridian pśez Faro de Orchilla póstajiło a akle wót lěta 1884 jo se meridian wót
Greenwicha zwucony wót lěta 1738 w Engelskej pśeśiwo drugim narodnym nulowym
meridianam pśesajźił.

Nouvelle Triangulation de la France, kótaraž źo na měrjenja wót Jacques Cassini
a Jean Dominique Comte de Cassini z casa do 1793 slědk, jo se w běgu
metrifikacije (pśestajenje wšych relewantnych měrow na meter ako standard)
wotměła. Nulowy meridian běžy pśez Paris, tak až „Old Royal Observatory“ w
Greenwichu lažy pla 2° 20′ 14,025″ W (NTF), pódany w nowostopnjach. To wopśimujo
teke decimalne rozdźělenje stopnjoweje měry do nowostopnjow, grades (nouvelle),
źinsa pó kazni ako Gon (1 połnokut = 400 nowostopnjow).

Mjaztym až meridian w Greenwichu jo se pśesajźił, jo se kutowa měra Gon a
rozdźělenje do 400° ku geodetiskemu standardoju w srjejźnej Europje wuwiła.
Krejzne rozdźělenje do 360° rozmějo se źinsa cesto jano wobgranicowane ako
terestristiske stopnjowe rozdźělenje (stopnjowa seś).



https://dsb.wikipedia.org/wiki/P%C3%B3lska

Pólska granicujo z Nimskeju na pódwjacorje, Českeju a Słowakskeju na pódpołdnju,
z Ukrainu na krotkem zajtšu, z Běłoruskeju na dłujkem zajtšu, z Rusojskeju
(Kaliningradski wobcerk), Litawskeju a Baltiskim mórjom na pódpołnocu. Nejwuše
městno jo góra Rysy w górach Tatry (2499 m nad normalneju nulu), a nejniše
Żuławy Wiślane (1,8 m pód normalneju nulu).

Pólska źěli se na wójewódstwa, kótarež źěle se na powiaty (wokrejsy), kótarež
źěle se na gmejny. Wójewódstwem kněže se wojewoda a krajny sejm. Wót 1999 jo w
Pólskej 16 wójewódstw.

Prezident Pólskej jo był Lech Kaczyński (Prawo i Sprawiedliwość), ministarski
prezident jo Donald Tusk (Platforma Obywatelska). 10. apryla 2010 jo prezident
zemrěł we lětadłowej katastrofje w Smoleńsku. Wót togo casa sejmowy maršal
Bronisław Komorowski komisariski jo w amśe.

W źinsajšnem parlamenśe su strony: Platforma Obywatelska, Prawo i
Sprawiedliwość, Sojusz Lewicy Demokratycznej, Polskie Stronnictwo Ludowe, PJN.
Koaliciju twórtej Platforma Obywatelska a Polskie Stronnictwo Ludowe.

Zachopjeńk Pólskej jo z kněžarstwom Mieszka I. był. W lěśe 966 jo dupjenje
Pólskej było. Prědny kral Pólskej jo był w 1025 Bolesław Chrobry. Wón jo zebrał
Łužycu wót Nimskej w lěśe 1002, kótaraž wóstała pśi Pólskej do lěta 1031.

Wót 1385 jo Pólska z Litawskej uniju stwóriła. Unija ta jo teke "Rzeczpospolita
Obojga Narodów" ("Republika Dweju Narodowu") pomjenjowana była.

Aristokratija w Pólskej (szlachta) w běgu casa jo wjele pšaw dostała. Wót XV
lětstotka jo źěłał w Pólskej parlament (Sejm). Wót lěta 1573 wše krale Pólskej
su byli wuběrane wót aristokratiji, njejo źěłał princip slěda trona w dynastiji.
Njejo było móžne aristokrata bźez wusuda suda popajźiś.

W 1697-1706 a 1709-1763 Pólska a Sakska twóriły uniju. W lěśe 1795 jo Pólska
pśestała eksistěrowaś a zemje Pólskej su Pšuska, Rusojska a Awstriska wzeli.
Pólska jo njewótwisnosć slědk dostała pó prědnej swětowej wójnje.

W cas drugeje swětoweje wójny jo Pólska 5.600.00 luźi (16% populaciji z 1939)
zgubiła.

W lětach 1945-1989 Pólska běšo komunistiska Pólska Republika Ludowa (pól. Polska
Rzeczpospolita Ludowa, PRL). Wót 1999 jo Pólska w NATO. Wót 1. maja 2004 jo
Pólska w Europskej uniji.



https://dsb.wikipedia.org/wiki/Ch%C3%B3%C5%9Bebuz

Chóśebuz (nimski: Cottbus, čes. Chotěbuz, pólski: Chociebuż, górnoserbski:
Choćebuz) jo nejwětše město Dolneje Łužyce a wažne město za wědomnosć, kulturu a
słužby w zwězkowem kraju Bramborskej. To móžośo zgóniś nic jano pśi cytanju
studijnych pórucenjow, pśi wuchójźowanju pó modelowem měsćańskem źělu abo pśi
błyšćatych premjerach statnego źiwadła. Teke nowo wugótowane internetowe boki
Łužyskego wušego centruma gótuju zaśišć žywego duchno-kulturnego žywjenja,
wobšyrnych turistiskich pórucenjow a słužbow zjawnego zastojnstwa. Wirtuelny
měsćański běrow ma až do źinsajšnego dnja južo wěcej ako 150 słužbow a wušej 60
dokumentow za was pśigótowanych. Internet móžo derje póraźowaś a pomogaś, weto
njamóžo wón Chóśebuzarkam a Chóśebuzarjam kuždy woglěd do zastojnstwa zežariś.

Chóśebuz lažy něźi 125 km na krotke zajtšo wót Barlinja pśi Sprjewi. Serby su
wobsednuli wokolinu wokoło źinsajšnego Chóśebuza w źasetem stolěśu, ako su
natwarili grod na pěskatej kupje w Sprjewi. Nimce bydle pódla Serbow w Chóśebuzu
wót tśinastego stolěśa. Chóśebuz jo był prědny raz dokumentariski naspomnjony
30. nowembra 1156.

Chóśebuz jo kulturny centrum Dolnoserbow, sedło Dolnoserbskego gymnaziuma a
Serbskego muzeja. Wšykne nadrozne tofle a oficielne napise měsćańskich
institucijow su mimo někotarych wuwześow dwójorěcne: w nimšćinje a
dolnoserbšćinje.



https://dsb.wikipedia.org/wiki/Sonet

Sonet (z łatyńšćiny: sonare= "zněś, klincaś") jo forma basni. Jeje mě groni
"mały tonowy kus".

Sonety maju 14 metriski rědowanych smužkow, kenž su w originalnej italskej
formje do styrich štuckow rozrědowane: dwa kwarteta ze styrimi smužkami a dwa se
pśizamkujucej terceta ze tśimi smužkami.

Jadnotliwe smužki italskego soneta maju jadnasćo złožkow, zwětšego ze žeńskeju
kadencu (Voi | ch’as | col |tat |e in | ri | me | spar | se il | suo | no). Tomu
wótpowědujo w nimskej rěcy jambiski pentameter, kótaregož kadenca móžo pak
žeńska (11 złožkow) pak muska (10 złožkow) byś (In | Spie | gel | bil |dern |
wie | von | Fra | go | nard/ist | doch | von | ih | rem | Weiß | und | ih |rer |
Rö | te).

W francojskej klasice a w prědnej recepciskej faźe w Nimskej w baroku jo było
pśedewšym wužywany metrum tak pomjenjony Alexandriner, ze šesćimi akcentami a z
cezuru w srjejźi.

Do engelskeje literatury jo se sonet dostał w šesnastem stolěśu. Malsnje jo se
forma změniła: Tśi kwartety wjedu do coupleta z dwěma smužkoma. Metrum jo był
jambiski pentameter ze žeńskeju abo muskeju kadencu (A | migh | ty | wo | man |
with | a | torch, | whose | flame). Engelski sonet jo teke znaty ako
Sharespeare-sonet.

Sonetowy wěnc: ma 14 + 1 jadnotliwych sonetow, kuždy sonet pśewzejo slědnu
smužku pśedchadajucego, z tych 14 kóńcnych smužkow wujźo w njezměnjonem pórěźe
15., tak pomjenjony mejstarski sonet.

Ta kupka nejstaršych znatych sonetow wopśimjejo 19 basnjow. 15 wót Giacomo'a da
Lentini'a, jaden wót Jacopo'a Mostacci'a a Pier'a della Vigna (teke Pietro de
Vinea) a dwa dalšnej wót abta kloštarja Tivoli. Dokradne datěrowanje zdźaržanych
tekstow basnikojskego krejza wokoło Friedricha II. (teke wón jo basnił, ale
žedne sonety) njejo móžne.

Wokoło 1450 jo se dostał petrarkiski sonet do Špańskeje (Íñigo López de
Mendoza), w srjejźi 16. stolěśa do Portugalskeje (Francisco de Sá de Miranda,
Luíz Vaz de Camoes) a do Francojskeje (Joaquim du Bellay, Clément Marot, Pierre
de Ronsard) a na kóńcu stolěśa teke do Nižozemskeje a Nimskeje.

Wósebnosć w spócetnem kraju soneta su byli "sonetti romaneschi" romskego
ludowego basnika Giuseppe'a Gioacchino'a Belli'a (1791 - 1863). Belli jo wužywał
sonet w starej formje, aby na mejstarsku wašnju we wěcej ako 2000 sonetach
realistiski wó swójej romskej wokolnosći rozpšawjał.



https://dsb.wikipedia.org/wiki/Jazor

Jazor (teke jazoro) słuša ku kategoriji stojecych wódow, kótarež mógu pśi- abo
wóttok běžeceje wódy měś a su dopołnje z krajoweju płoninu wobdane. Wón
wóznamjeni se w dalokej měrje pśez zamknjony ekosystem.

Jazor jo nutśikokrajne wódy, w kótarychž se (wětša) kopica wódy we wužłobjenju
zemje nagromaźiś móžo. W pśeśiwje k nutśikokrajnem mórju (kaž na pśikład
Srjejźne mórjo) njama jazor direktny zwisk k oceanam na wusokosći głaźiny mórja,
ze comž se teke žeden pśi- abo wóttok pśez mórske tšuženje njepokazujo. Kopica
pśi- a wóttoka jo w pśirownanju ze cełkowneju kopicu wódy w jazorje skerjej
małe. W rozdźělu k běžecej wóźe jo jazor płony a njepokazujo žeden spad.

Z wida limnologiskeje definicije jo jazor pópšawem zasadnje dłymšy ako gat abo
łuža, tak až móžo se pśez dny abo mjasece stabilne temperaturne warstowanje
wutwóriś. Z frekwency pśeměšanja, kótaraž ma daloko segajuce ekologiske slědy,
góźe se jazory kategorizěrowaś. W toś tom zmysle někotare niske jazory, kaž na
pśikład Balaton, scełego ako „wopšawdne“ jazory njepłaśe.

Jazor wopśimjejo zwětšego słodku wódu, eksistěruju pak teke wjelike słone
jazory, kaž na pśikład Kaspiske mórjo, Aralski jazor a Marłe mórjo. Někotare
jazory su teke bogate na sodu, kaž jazory wokoło wjelikego groblowego pśełama we
pódzajtšnej Africe.

Druga móžnosć definicije góźi se pśez wjelikosć zawjasć, pó kótarejž musy jazor
nejmjeńša jaden hektar wjeliki byś.

Teke w astronomiji powěda se wó jazorach, jolic drugu žydku maśiznu wobpśimjeju
– kaž metanowe jazory na Titanje, mjasecu Saturna.

Nejwětše łužyske jazory namakaju se w (kumštnej) Łužyskej jazorinje a su nastali
z něgajšnych brunicowych jamow. Nejwětšy z nich jo Sedlišćowy jazor, kótaryž
lažy na dłujkem zajtšu Złego Komorowa a ma pśestrěń wót 13,3 kwadratnych
kilometrow. Pśisamem samsku wjelikosć ma nejwětšy pśirodny jazor Łužycy (a
cełeje Bramborskeje), Gójacki jazor na pódpołnoc Błotow.



https://dsb.wikipedia.org/wiki/Fonem

Fonem jo nejmjeńša wóznam rozpóznawajuca jadnotka rěcnego systema. Wón se
pśespytujo w rěcywědnem wobłuku fonologije.

Pśirodne rěcy maju mjazy 13 a 80 fonemow. Dolnoserbšćina ma 36 fonemow,
hawajańšćina jo z jano 13 fonemami nejchudša. Fonemowy koncept jo wuwił Jan
Niecislaw Baudouin de Courtenay (1845-1929). Pózdźej jo se dalej wuwił pśez
Nikolaja Trubetzkoja (1890-1938). Co jo fonem, móžo se z pomocu tak mjenowaneje
analyze minimalnych pórikow zwěsćiś. K tomu pytatej se pśecej dwě słowje, kenž
se jano pśez jaden zuk rozeznawatej. Tej dwa rozdźělnej zuka stej pón fonema.

Pśi tom jo wažne, až njerowna se fonem grafemoju. Za grafemoma ł a w chowa se w
dolnoserbšćinje na pśikład jaden fonem, gaž raz wuzamknjomy wósebnu dialektalnu
wariantu realizacije ł ako twarde l.

Ł a twarde l a teke o a ó stej pótakem na fonetiski kontekst wězanej warianśe
samskego fonema. W takem paźe, gaž su wšykne warianty komplementarnje
distribuowane, powědamy wó alofonach. Dalšny pśikład w dolnoserbšćinje jo
rozdźěl mjazy copikowym a jězykowym r. Su pak teke pśikłady, kenž pokazuju na
fonematiskosć "ó". Na pśikład namakamy minimalne póriki "łoni" - wóni", "łoński"
- "wójński" (wótwisujo wót wašni wugranjanja "ł" w prědnem a "j" ako pazuk pśed
"ń" w drugem póriku).

Fonemy mógu se we wěstych pozicijach neutralizowaś. W dolnoserbšćinje źo to na
pśikład pśez asimilaciju. To móžo wustupowaś na kóńcu słowa, źož spiwne
konsonanty se pśeměniju na njespiwne. Mimo togo se spiwne a njespiwne konsonanty
w dolnoserbšćinje regresiwnje asimilěruju.



https://dsb.wikipedia.org/wiki/Drama

Drama (z grich. dráma (δράμα) "jadnanje") jo pódla epiki a lyriki jadna z tśoch
zakładnych literarnych družynow (analogiski se teke groni dramatika), ale teke
jadnotliwym twórbam se groni drama. Drama jo źiwadło z tekstowym zakładom, ako
rozdźěł k improwizowanemu źiwadłoju.

Głownje pśiznamjenja dramy pó Aristotelesu jo pśedstajanje jadnanja w dialogach.
Z tym jo se rozeznawała wót antikskego wulicujucego eposa - w nowšem casu
wósebnje wót romana. W modernem rozměśu su dramy za to spisane, aby je grajarje
w źiwadle pśedstajili. Cesto su togodla pódla dialogowych tekstow ned pśikaze za
grajarjow pódla, wót 19. stolěśa teke za režisera. Cytańska drama jo wósebna
forma dramy, ako se w prědnem rěźe njepśedstajijo, ale dej se ako roman cytaś.

Jadnanje dramy jo cesto do aktow źělone, ako su sam zasej do scenow abo wustupow
źělone. Klasiska francojska drama (Racine, Corneille) źěli se do pěś aktow.
Italska, kšuśe z operu zwězana tradicija (Metastasio) ma cesćej jano tśi. Forma
z jadnym aktom jo wujšła z mjazygraśow mjazy aktami dramow z tśimi abo pěśimi
aktami.

Europska drama jo nastała w casu grichiskeje antiki w 5. stolěśu pś. Chr. w
Athenje: Aischylos, Sophokles a Euripides su byli nejwažnjejše basniki
tragedije. Aristoteles jo w na to slědujucem stolěśu w swójej poetice dramu do
tragedije a pózdźej nastateje komedije źělił.

Akle wót renesance jo se antiska drama dalej wuwijała. Starše dramy su zwětšego
w smužkowej formje, w nowšem casu ma proza pśewagu w powědanych źělach. Až se
drama powěda, njejo samorozmějucy. Opera wót něźi 1600 jo se rozměła ako
wózroźenje klasiskeje grichiskeje dramy.



https://dsb.wikipedia.org/wiki/R%C4%9Bcyw%C4%9Bda

Rěcywěda (linguistika) se zaběra ze systematiskim pśeslěźowanim pśirodnych rěcow
a kak je luź wužywa. Rěcywěda ma wěsty system, w kótaremž móžomy wšakorake
discipliny rozeznawaś. Linguistika wobstoj z fonetiki, fonologije, morfologije,
syntakse, semantiki a pragmatiki. W sorabistice rědujomy do toś togo systema
teke etymologiju a leksikografiju. Rěc ako system znamjenjow ma wšakorake
kakosći, kenž móžoš na jadnotliwych rowninach rěcy pśepytowaś.

We fonetice pśepytujomy produkciju, kakosć a recepciju rěcnych zukow abo fonow.
To groni, fonetika pśeslěźijo zuki ako móžne produkty cłowjeskego rěcnego
aparata njewótwisnje wót rěcy, ku kótarejž słušaju. Togodla stoj fonetika
pópšawem zwenka rěcywědy, jo pak wažna ako zakład rěcow.

We fonologiji pśepytujomy zukowe mustry abo fonemy ako nejmjeńše wóznam
rozeznawajuce jadnotki w rěcnych systemach. To groni, fonologija pśeslěźijo zuki
pśi pósrědnjenju informacijow we wobłuku (jadneje) specifiskeje rěcy.

W morfologiji pśepytujomy słowa a jich źěle, kótarymž se groni morfemy.
Morfologija pótakem pśeslěźijo, kak morfemy ako nejmjeńše wóznam nosece jadnotki
słowa twórje.

W syntaksy pśepytujomy fraze a sady. To groni, syntaksa pśeslěźijo formalnu
strukturu sadow. To jo, kak słowa twórje fraze a kak fraze twórje sady.
Pśispomnjeśe: starogrichiske słowo "syntaxis" wóznamjenijo "pśirědowanje".

W semantice pśepytujomy rěcny wóznam. To groni, semantika pśeslěźijo wóznam
morfemow, słowow, frazow a sadow.

W pragmatice pśepytujomy póžywanje rěcy. To groni, pragmatika pśeslěźijo wóznam,
kenž jo zwězany z konkretnym wužywanim rěcnego znamjenja.



https://dsb.wikipedia.org/wiki/Nowela

Nowela (łat.: „novus“ [„nowy“]; ital.: „novella“ [„nowosć“]) jo krotša powěźeńka
(glej teke krotkoepika) w prozowej formje. Njejo lažko ju ako družynu zarědowaś
a cesto móžoš ju jano do relacije k drugim literarnym póddružynam stajiś. Což
nastupa dłujkosć, groni Hugo Aust, nimski awtor nowelow, až namakajoš cesto
argument srjejźneje dłujkosći, ako móžoš na tom spóznaś, až móžoš taku powěźeńku
w jadnom běgu pśecytaś. Wopśimjeśe "nowela" (diminutiwna forma) pokazujo na
nowosć. Cesto pokažo se na póśěg k italskej renesansnej cerkwi Santa Maria
Novella, což na cas nastaśa nowele wótkazujo.

Ako załožaŕ noweloweje tradicije wobglědujo se Giovanni Boccaccio ze swójim
"Decamerone" ("Źěło źaseś dnjow"). Theodor Storm, nimski pšawiznik a spisowaśel,
jo pisał, až nowela jo, dla jeje natwari, sotša dramy. Dalšna typiska kakosć jo,
až se tšoj "njesłyšane tšojenje", ako jo gronił Goethe 1827 w rozgronje z
Johannom Peterom Eckermannom (w Goethowej noweli z titelom Novelle se wulicujo
wó "źiwnem, njesłyšanem tšojenju"). To tšojenje jo zwětšego wjerašk jadnanja.
Dla krotkosći nowelow maju cesto jano krotku ekspoziciju, ako zawjeźo cytarja
direktnje do jadnanja.

W rozdźělu ku krotkopowěźeńce ma nowela konsekwentne wuformulěrowanje głownego
konflikta, tendencu k zacynjonej formje, dialogiski charakter a wusoku gustosć.
Dalej pokazuju slěźenja na to, až nowela jo kradu bliska k symboloju, dokulaž
matej wobej kakosći, wobstojnosći zgusćiś a tak - pó Hugo Ausće -
"njedowuslěźujomny zmysłowy rum" twóriś.



https://dsb.wikipedia.org/wiki/Astronomija

Astronomija (ze starogrichiskeje ἀστρονομία, astronomía, „wobglědowanje
gwězdow“, nastało ze starogrichiskego ἄστρον [ástron], „gwězda, njebjaske
śěleso“, a νόμος [nómos], „nałog, kazń“) jo wědomnosć wó njebjaskich śělesach.
Wóna pśepytujo z pśirodowědomnostnymi srědkami kakosći objektow we uniwersumje,
pótakem njebjaskich śělesow (planety, mjasec, gwězdy inkluziwnje słyńca,
gwězdowe gromady, galaksije a galaksijowe gromady), interstelarneje materije a
we swětnišću wustupujucego promjenjenja. Mimo togo pyta wóna za rozměśim
uniwersuma ako cełka, jogo nastaśa a jogo natwari.

Lěcrownož se jano na mało šulach wuwucujo, wubuźujo astronomija a jeje slěźeńske
wuslědki wjeliki zajm w zjawnosći a jo daloko rozpśestrěty hobby (glej amaterowa
astronomija). To zwisujo na jadnom boce z "pózwigujucym" zaśišćom, ako gótujo
gwězdne njebjo teke gaž jano z wócyma glědaš, na drugem boce pak teke z jeje
tematiskeju bogatosću, dotyknjenim filozofiskich pšašanjow a zwiskom z
kosmonawtiku.

Astronomija njedej se z astrologiju zaměniś (grich. ἀστρολογία, astrología,
„wěda wó gwězdach“), ako jo měła w Antice samski wóznam ako astronomija.

Astronomija płaśi ako jadna z nejstaršych wědomnosćow. Zachopjeńki astronomije
laže wěrjepódobnje w kultiskem cesćenju njebjaskich śělesow. W lěttysacy
trajucem procesu su se źělili nejpjerwjej astronomija a pśirodowa religija,
pózdźej astronomija, meteorologija a kalendarjowe licenje, w pózdnem srjejźowěku
potom astronomija a astrologija. Bytostne mrocniki za našu wědu wó swětnišću su
byli wunamakanje teleskopa pśed něźi 400 lětami, kenž jo Kopernikowy pśewrot
dokóńcył, ako teke pózdźej w 19. stolěśu wunamakanje fotografije a
spektroskopije. Wót srjejźi 20. stolěśa mógu astronomy z bźezwobsadkoweju a
wobsadkoweju kosmonawtiku zemsku atmosferu pśewinuś a bźez jeje wobgranicowanjow
wobglědowaś, to groni we wšyknych wobłukach elektromagnetiskego spektruma. K
tomu pśiźo hyšći móžnosć, pśespytowanym objektam direktnje woglědaś a tam
dalšne, nic jano wobglědujuce měrjenja gótowaś. Paralelnje se twarje pśecej
wětše teleskopy za wobglědowanje ze zemje.

Astronomiska wědomnosć se źěli powšyknje pó pśepytowanych objektach, a pó tom,
lěc jo slěźenje teoretiskego abo wobglědujucego razu. Wažne zakładne wobłuki su
astrofyzika, astrometrija a njebjaska mechanika, nejwažnjejše póla su fyzika
słyńcnego systema, wósebnje planetologija, galaktiska astronomija, kótaraž
pśeslěźujo ptaškowu drogu a jeje centrum, ekstragalaktiska astronomija, kótaraž
pśepytujo natwaŕ drugich galaksijow a jich aktiwne jědra, abo błyski
gammapromjenjow ako nejwěcej bogate na energiju procese uniwersuma, ako teke
relatiwistiska astrofyzika, kenž se na pśikład z carnymi źěrami zaběra. Stelarna
astronomija pśepytujo naroźenje, wuwiśe a smjerś gwězdow. Kosmologija se zaběra
ze stawiznami a nastaśim uniwersuma, a kosmogonija wopisujo stawizny našogo
słyńcnego systema. Dla integracije wjelich metodow se źěli wobglědujuca
astronomija pśecej mjenjej pó wužywanych wobłukach žwałowych dłujkosćow
(radijowa astronomija, infracerwjena astronomija, wizuelna astronomija,
ultrawioletna astronomija, roentgenowa astronomija a gammapromjenjowa
astronomija), dokulaž slěźeńske kupki a (w idealnem paźe) teke jadnotliwe
wědomnostniki mógu wužywaś informacije ze wšyknych tych žrědłow. Tencasnje
nejnowšy wobłuk jo eksoplanetologija.

Wusčejše metody klasiskeje astronomije su ako poziciska astronomija z pomocu
astrometrije a njebjaskeje mechaniki njebjaske śělesa katalogizěrowaś (gwězdowy
katalog, efemeridy), a w astrofyzice fyziku swětnišća a we njom zdźaržanych
objektow pśeslěźowaś. Pódla togo se móžo kosmonawtika ako eksperimentelna
astronomija wobglědowaś, a kosmologija ako teoretiska disciplina.

Wusko z astronomiju zwězanej stej fyzika a matematika, tej fachowej wobłuka stej
se cesto mjazsobnje wopłoźowałej a wobglědujotej se teke w studiumje astronomije
ako cełk. Uniwersum se wopokažo we wjele padach ako laboratorium fyziki, wjele
jeje teorijow se móžo jano w jogo dalokosćach a na górucych, na energiju
bogatych objektach pśepytowaś. Mimo togo su byli wobšyrne wobliceńske nadawki
astronomije nastark až do numeriskeje matematiki a pśeźěłanja datow.

Pó tradiciji źěła astronomija gromaźe z geodeziju (astrogeodezija, zwěsćenje
městna a zwěsćenje casa, póśěgowańske systemy, nawigacija), z licenim casa a
kalendarjowym licenim (astronomiska chronologija) ako teke z optiku (wuwijanje
astronomiskich instrumentow a sensorow). Dla instrumentow a metodow jo teke
wjele paralelow k technice, kosmonawtice a matematice (měrjeńske srědki,
satelitowa technika, modelěrowanje drogow njebjaskich śělesow). Geodetiske
metody se wužywaju teke za zwěsćenje grawitaciskego póla a figurow drugich
njebjaskich śělesow.

W slědnych lětźasetkach jo nabyło na wažnosći zgromadne źěło astronomije z
moderneju geologiju a geofyziku, pśeto se kšyjo źěłowe pólo geowědomnosćow ze
źělami planetologije. Mineralogija analyzěrujo kamizny zemje z pódobnymi
metodami ako te drugich njebjaskich śělesow. Kosmochemija ako źěl chemije
pśepytujo nastaśe a rozdźělenje chemiskich elementow a zwězanjow w uniwersumje a
chemisku ewoluciju, eksobiologija pak wobstojnosći nastaśa a eksistence žywjenja
zwenka zemje.

Dalej pśiběra mjazydisciplinowe slěźenje z něga skerjej duchownowědomnostnje
wusměrjonymi wědomnostnymi disciplinami:

Astronomiske stawizny ako źěl stawiznowědomnosćow pśepytuju stawizny
astronomije. Twarjenja a namakanki z pśedstawiznoweje a jěsnostawiznoweje doby
se gódnośe źeń a wěcej w astronomiskem zwisku (archeoastronomija). Dokulaž
astronomija se zaběra mimo togo we wobłuku kosmologije z pšašanjami za nastaśim,
wuwiśim a kóńcom uniwersuma, su teke zrězki z teologiju a filozofiju.

Z telewizije Alpha Centauri (glej teke: archiw wusćełanja. W:
http://www.br-online.de/alpha/):



https://dsb.wikipedia.org/wiki/Stawizny_Serbow

Prědne znate wobydlarje źinsajšneje Łužyce su byli keltiske ludy. Pón, wokoło
lěta 100. pśed Kristusom, toś ta zemja jo była wobsedlona pśez germaniski lud
Semnonow. Jich městno w běgu śěganja ludow su wobsajźili su wobsajźili
słowjańske ludy. Jich pótomniki su źinsajšne Serby.

W lětach 623-658 Łužyca jo słušała do wjerchojstwa Sama, prědnego znatego kraja
pódwjacornych Słowjanow. Wót 7. do 8. stolěśa su w Łužycy byli rodowe
wjerchojstwa wjeźone pśez serbskich wjerchow. Jaden z nich - Miliduch, "kral"
serbskich rodow - jo se bił w lěśe 806 z Frankami. W 9. stolěśu su słušali do
Wjelikeje Morawskeje. Tak jo było do lěta 907. W lěśe 963 su se dobyli pśez
Gera, markgrobu sakskeje Pódzajtšneje marki. W lěśe 1002 Bolesław Chrobry jo
pśirědował Łužycu k Pólskej, což jo se pśipóznało w Budyšyńskim měru (1018).
Pózdźej zasej w nimskich nabrankach (1031) ako źěł marki Mišnja, českich
Luksemburgow pód nimskim kejžorom Karlom IV.

Intensiwnjejše nimske wobsedlenje serbskich stronow namakajomy w stawiznach
Serbow prědny raz pód Heinrichom I. Za tym až ten běšo wujadnał we wójnje
pśeśiwo Hungorskej w lěśe 926 tuchylny pśiměr, jo měł zaměr swójo mócnarstwo w
pódzajtšu rozšyriś. Z tym jo kśěł na jadnom boce zajźowaś, až słowjańske rody by
mógli pódpěraś hungorsku armeju w dalšej wójnje pśeśiwo Hungorskej. Na drugem
boce jo kśěł kolonizěrowaś strony, aby wót nich wótedankow pominał. Togodla jo
zadobył se 927 do strony słowjańskich rodow pódzajtšny Łobja. W kšutej zymje
928/929 jo dobył pśez wugłodnjenje, wótpalenje a militarna móc ako Branibor,
kótaraž jo była centrum Stordorjany, tak teke pó dwaźasćich dnjach woblěgowanja
grod Gana, kenž jo był głowna twardnica Dalamintow. Pśipódla Heinrich jo dał
dorosćonych wusmjerśiś, źiśi znjewólniś a swójich wójnarjow grod rubiś. Aby
šćitał pódzajtšne granice, jo dał natwariś twardnice, pód nimi grod Mišnjo.

Ale Serby su derili slědk, z tym až su pśeprěkowali Łobjo a nadpadnuli grod
Walsleben, su wópalili jo a su wusmjerśili kuždych wobydlarjow. Togodla Heinrich
a swóje wójaki su maršěrowali w bogatej licbje pśeśiwo Lunkini. To jo źinsajšne
město Lenzen a jo było tencas zazdaśim nejwažnjejša twardnica Serbow. Na 1.
september su wobstupili Lunkini a wetom až styridnjowske woblěgowanje su pśišeli
druge serbske rody, aby pomogali. Dnja pětego septembra jo se stało wjelika
bitwa mjazy Saksojskimi a Serbami. Chtož jo mógał wuběgnuś wójowanišćoju, jo
wumrěł zwětšego we wokolnych bagnach. Chronisty su myslili, až 120'000 až do
200'000 su pśisajźili swóje žywjenja. Źinsa se wuchada wót togo, až take licby
su spśegnawane, ale to pokaza, kaki wuznam bitwa jo měła. Na 6. september Serby
su se powdali. Muže su musali wótedaś broni a su se wótkatowali, žeński a źiśi
su se łapili.

Tak wšykne serbske sedlarske strony su słušali k mócnarstwoju Heinricha I.,
zawěsće teke źinsajšna Dolna a Górna Łužyca. Pó smjerśi Heinricha jo pśewzeł
tron swój syn Otto I. w lěśe 936. Ten jo zasajźił Gero ako markgroba Saksojskeje
Pódzajtšneje Marki. Ta strona se wupśestrěła mjazy Łobjom, Hafelom a Solawu.
Gero jo pókšacował pódtłocowanje Serbow. W lěśe 939 wón jo pśepšosył 30
serbskich wjerchow ku gósćinje a ako su byli bźez bronjow, su se mordowali.
Biskupstwo Branibor a biskupstwo Havelberg stej se załožyłej 948 a stej se
pódstajiłej arcybiskupstwoju Magdeburgoju. Stej dejałej se staraś wó
christianizaciju wobsajźonych stronow.

Jo slědowało zběžk Serbow, ale pó někotare bitwy, Gero jo dobył 965 nad
Milcanami, Łužycanami a Luticami a tak jo rozšyrił kněstwo až do Odry.

We wjelikich zběžku wót 983 pak su se zwignuli słowjańske rody pśeśiwo kněstwoju
Pódzajtšnych Frankow. Pód wjednistwom Luticow jo se raźiło jomu se wulichowaś za
150 lětow a swóju samostatnosć slědk dobyś. Zběžk jo wujšeł wót Retri a jo
zachopił na 29. junij 983 z nadpadom na biskupstwo Havelberg, pśi comž biskup
Dudo jo se wusmjerśił. Jo slědowało znicenje groda a biskupskego sedła Branibora
a Stareje Marki, w kótarejž su wurubili kloštaŕ Kalbe.Wšykne nimske politiske a
cerkwine zastupniki su se wugnali. Teke Obodrity su se pśizamknuł a su kóncowali
biskupstwo Oldenburg, kenž jo lažało w njom stronje. Pón su nadpadnuli Hamburg,
ale Nimske su mógali zaźaržaś nad wjednistwom biskupa Giselhera wobsajźenja na
pódwjacor Łobja. Serby nad sakskim a durinskim kněstwo njejsu wobźělili na
zběžku.

Zběžk jo był kóńc prědneje faze nimskego pódzajtšnego sedlišća, pśeto lěcrownož
wót lěta 985 nimske wjerchy su wójowali gromaźe z pólskim wjerchom Mieszkom I. a
pózdźej z Bolesławom I. kužde lěto pśeśiwo Słowjanami, njejo se raźiło jomu
stronu zasej pódejśpiś.

Akle w lěśe 1134 jo była zasej dobyś pśez Albrechta Mjadwjeźa. Kněstwo Nimcow jo
było pśetergnuś teke w lěśe 1002, dokulaž něgajšny zwězkaŕ Boleław I. Chrobry jo
wobsajźił strony Łužycanow a Milcanow. Togodla Heinrich II. jo změnił swóju
politiku a jo se zwězał z Luticami w lěśe 1003. Wót 1004 su wójowali pśeśiwo
Pólskej. Jo slědowało wjele biśow z rozdźělnymi wukóńcami někotare pśiměry. Ale
akle w Budyšynskej Měrje su se dojadnali, až Bolesław jo wobchował strony. Su
wóstali w pólskem swójstwje až do lěta 1131.

Christianizacija jo zachopiła w źasetem stolěśu. Pśi tom jo mogało pśez
natwarjenje biskupstwow nic jano misionarizěrowanje se pógóniś, ale teke
granicne strony se šćitaś. Serby, Milcany a Luticy su musali wótedaś źasetkowy
dank na biskupa Mišnja. Teke za šćitanje granicnych stronow markgroby su
natwarili Burgwarden. Tak Słowjany su musali płaśiś wótedanki na lenowego kněza.
W tom casu jo dało hyšći, a teke pózdźej, słowjańske Župane. To su byli sudniki,
kótarež su suźili pó starem słowjańskem pšawje w wót Nimcow wobsajźonych
stronach.

W lětach 1635-1815 su byli źěl Sakskeje, pózdźej jo słušało teke źěl k Pšuskej
(połnocny źěl pó rozdźělenju Sakskeje w 1815). Wót 12. stolěśa intensiwne nimske
wusedlowanje - głownje w górach, městach a luźi bźeze zemje - jo wugbało, až
Słowjany su bywali wót 13. stolěśa mjeńšynu w tom regionje.

W lěśe 1815 pśi administratiwnej reformje Pšuskeje su pśirědowali pódpołnocnu
Łužycu do noweje prowincy Šlazyńskeje. Wót 1871 ceła Łužyca słuša k zjadnośonej
Nimskej. W lěśe 1919 delegacija Serbow jo se wobźěliła na Versailleskej
konferency, źož su pominali pógromadny kraj z Českeju. Ale njejsu jim k słowoju
pśiś dali.

Na zachopjeńku 20. stolěśa młoźinske gibanje jo dojśpiło wutwórjenje někotarych
towaristwa we jsach w bogatej licbje. W tom casu teke dolnoserbske pismojstwo jo
měło wjerašk ze zastupowarjom ako Juro Surowin, Mato Kosyk, Wilhelm Nowy a
Bogumił Šwjela, to su byli teke nejwuznamnjejše zastupniki togo casa. Pśez
Maśicu Serbsku te zastupniki su mógali serbsku kulturu towarišnostnje a
wědomnostnje wobwliwowaś, k cesću tomu 1905 Chóśebuz jo swěśił 25. wrośenica
wobstojanja Maśice Serbskeje. 1912 Šwjela jo był sobuzałožowaŕ Domowiny.
Domowina jo wědomnostne towaristwo, kótarež jo zajmy Serbow pódprěło a
spěchowało. W tom casu jo było prědny raz, až dolno- a górnoserbski lud stej
zgromadnje pśeśiwo germanizaciji a šowinizmoju wójowali.

Pśez załoženje Domowiny na 13.oktoberje 1912 we Wórjejcach, jo nastał žywy zajm
za narodne a kulturelne žywjenje we jsach. Załožarje Domowiny, Jakub Bart,
Bogumił Šwjela, Dwórnik, Króna a wucabniki Słodenk, Kral a Nawka, su zjadnośili
31 towaristwow z dogromady 2 890 cłonkow. Prědny pśedsedaŕ jo był Arnošt Bart a
jogo pomogaŕ jo był faraŕ Bogumił Šwjela. To jo zachopjeńk rozmacha za Serbow,
wósebnje w serbskem kulturelnem žywjenju. Prědna swětowa wójna jo pśetergnuła
statkownosć w towaristwach, teke młode Serby su śěgnuli do wójny a su wumrěli za
bźezmyslnu wójnu.

Z rozdźělnym srědkom a metodom stat a cerkwja stej pónižyłej Serbow a jich
duchne wjednistwo, aby wuwijanje Serbow a jich narodne sebjewědobnje su
wobgranicowali se. 1920 jo był samo wótźěl za Serbow, za wobglědowanje Serbow.
Ale serbske spisowaśele, komponisty, wuměłce, duchowne a wucabniki su wopytowali
serbskemu ludoju narodnu identitu zapósrědniś a se załožyli wšake towaristwa.
Diskriminacija w nimskej pśiběrała, wósebnje pśi mjeńšynach, kaž Pólaki, Serby,
Frize a Dany wóźiła k tomu, až 1924 towaristwo „Towaristwo narodnych mjeńšynow w
nimskej“ se załožyła. Wóni su měli casopis “Kulturnawóla”, serbski žurnalist Jan
Skala jo pśewzeł casopis 1925 ako redaktor .

Z pśenjasenje mócy nimskego prezidenta Paula von Hindenburga na
Nacionalsocialisty na 30. januarje 1933 jo se zachopiło śamny wótrězk za nimski
a serbski lud. Ako wšuźi w nimskej teke we Łužycy su byli popajźenja, kaž na
pśikład Dr. Johann Ziesche, Martin Noack, Gustav Jannack, Ernst Bart, Kurt
Krenz, Paul Neck a.t.d. W aprylu 1933 serbski Sokoł a burski zwězk su musałej
samej rozpušćiś se. W juliju 1933 casopise „Serbske Nowiny“ a “Serbski
Casnik”[trěbne žrědło] stej byłej zakazanej. Rownocasna serbska rěc w šulach jo
była zakazana.

W Českej, Pólskej, Belgiskej, Francojskej, Kanadiskej, Ameriki a Jugosłowjańskej
su byli protesty pśeśiwo antisłowjańskemu póstupowanjeju. Ako nimski - tak teke
serbski lud se naźejał se, až pśez nacionalsocialisty katastrofalna situacija se
pólěpšyjo, togodla wjele Serbow su byli cłonki NSDAP.

Na 27. decembrje 1933 nowy pśedsedaŕ jo był wucabnik Paul Nedo a jogo zastupnik
jo był faraŕ Johannes Wenke. Njeglědajucy na śěžki wobstojnosći Domowina
organizěrowała wót 1934 až do 1936 žywe kulturne žywjenje. Na pśikład serbski
spiwański swěźeń we Wórjejcach abo prapremjera dramy „Paliwaka“ w kopicy. Jurij
Wjela jo pisał wjele powěsći a jo kritizěrował z tym nacionalsocialistow.

1940 Himmler jo planěrował wusedlenje Serbow ako „lud mimo wjednika“ do
pódwjacora. Druga swětowa wójna jo teke wjelgin špatna za Łužycu była a
pśinjasła wjelike zgubjenja, wósebnje za dolnoserbske jsy.

Pó zasejzjadnośenju Nimskeje 3. oktobra 1990 su se Serby procowali wó
wutwórjenje awtonomnego stata, ale zwězkowe kněžarstwo w Barlinje njejo zwóliło
do togo a jo rozdźěliło strony Serbow znowego mjazy Sakskej a Bramborskej. Ale
Serby maju pšawa narodnych mjeńšynow - maju swóje šule a kulturne organizacije;
napise na wobchodowych toflach městow a zastojnistwow su dwójorěcne.



https://dsb.wikipedia.org/wiki/Starop%C3%B3l%C5%A1%C4%87ina

Staropólšćina jo pomjenjenje pólskeje rěcy w staropólskej dobje, kótaraž jo
trała wót IX. do XVI. stolěśa. W zachopjeńkach staropólskeje doby su se pokazali
prědne rozdźěle mjazy jadnotliwymi pódwjacornosłowjańskimi rěcami, wósebnje
mjazy česko-słowakskeju a lechiskeju kupku (pólšćina, kašubšćina, pomorjanšćina,
połobšćina).

Pó dupjenju Pólskeje w lěśe 966 jo wjele póžyconkow z łatyńšćiny do
staropólšćiny pśišło (pak pśez pósrědnjenje češćiny, ako wětšyna nabóžninskeje
terminologije, pak njepósrědnje w pózdźejšem casu) na pś. ańjoł → janžel wót
łat. angelus)

W XIV. - XV. stolěśu zgubujotej se wót starosłowjańšćiny zderbnjonej casa
zachadnosći aorist a imperfekt, kótarejž hyšći w swětokśicnych prjatkowanjach.
Wót XV. stolěśa zgubujo se w stronach pólskego kralojstwa dual (w Górnej
Šlazyńskej jo wón až do źinsajšnego pśetrał). Charakteristiskej pśiznamjeni stej
byłej teke relatiwnej pronomena jąż (kótaruž), jegoż (wó což, wó kogož),
kótarejž wustupujotej w Bogurodzicy a źinsa se wěcej njewužywatej.

Śěžkosć, na kótaruž srjejźowěkowe pisarje, kótarež su wopytali rěc
skodificěrowaś, su starcyli, jo było njepśiměrjenje łatyńskego alfabeta do
někotarych zukow pólskeje rěcy, na pśikład cz, sz. Z teje pśicyny jo se
staropólska rěc rědko zapisała a njejo měła standardny pšawopis. Jaden pismik jo
mógł někotare zuki pódawaś – na pś. s jo se cytało ako s, sz abo ś. Pisanje
słowow jo se makało pśisamem dopołnje z pšawopisom łatyńšćiny, na pś. Bichek –
Byczek, Gneuos – Gniewosz a p. Prědna zapisana staropólska sada, wó kótarejž
wěmy, jo se zapisała wokoło lěta 1270 w Šlazyńskej w t. p. Henrykowskich
knigłach: Day, ut ia pobrusa, a ti poziwai (originalne zněnje: "Daj, uć ja
pobrusza, a ti pocziwaj" – źinsajšna pólšćina: "Daj, niech ja pomielę, a ty
odpoczywaj" abo "Pozwól, że ja będę mełł, a ty odpocznij").

Prědne naraźenje zjadnotnjenja pšawopisa jo pśednjasł Jakub Parkoszowic,
profesor Krakowskeje akademije. Reforma jo wobstojała w zawjeźenju rožkatych a
kulowatych pismikow za rozeznawanje twardych a měkich konsonantow a
zasejpódawanje wokaloweje dłujkosći pśez dwójne pisanje wokalow, na pś aa –
/a:/. Ale naraźenje Parkoszowica njejo se pśiwzeło, a jogo teoretiske koncepcije
njejsu se wót nikogo pókšacowali.



https://dsb.wikipedia.org/wiki/Piwo

Piwo jo alkoholiski napoj, kenž nastawa wót fermentacije pśetwórjonych zernkow
(zwětšego w formje jacmjenjowego słoda). Něnto ako dodaśe do piwa wužywa se
chmjel, kenž dajo górkosć, móžne su teke druge wobstatki ako na pśikład wěrce,
płody, mjod. Fermentacija źo typiski wót piwowarskich droždźejow.

Słowo "piwo" jo wuznamjeniło w prasłowjańskej rěcy jadnorje "piśe", pótom jo se
pśemjeniło na zapśimjeśe alkoholiskego napoja.

Za produkciju piwa jo notne wjele wódy: w piwarnje za 1 hl piwa wužywa se
3,7-10,9 hl wódy. Wětšyna z tej licy źo pak na myśe pśipšawy. W gótowym piwje
wóda jo 90% wolumena.

Zernko jo notne, aby daś material za fermentaciju. Typiski wužywa se jacmjenjowy
słod, to groni, zernka słoda, kenž se moka, až zachopiju se klěś. Ga zernka se
klěju, encymy w zernkach pśeměnjaju cukory w nich na jadnorjejše cukory, kenž
mógu byś fermentěrowane wót droždźejow. Proces se pśistaja, sušecy zernka.
Wšakoraki cas a temperatura sušenja dajotej słody wšakej barwy: wót jasnych do
śamnych.

Casy wužywa se słoda z pšenicy abo žyta. Móžne su specialne wobstatki: cukor,
rajs, majs, surowa pšenica, wužywane dokulaž su tuńše abo změnjaju
charakteristiku piwa (na pśikład jogo šum abo barwu). Aby droždźeje mógli
fermentěrowaś wobstatki, kenž njejsu słody a cukor, notne jo dodanje do piwa
specielnych encymow.

Droždźeje pśidajo se, aby fermentěrowali cukor w alkohol a wuglikowy dioksid. W
piwowarstwje wužywa se specielnego sorta droždźejow: piwowych droždźejow
(Saccharomyces cerevisiae), kenž źěle se na droždźeje dolneje fermentacije a
górneje fermentacije.

Piwo jo jaden z nejstaršych alkoholiskich piśow. Namakanki z Mezopotamiskeje z
wokoło 4.000 lět pśed Kristusowym naroźenim pokazuju, až jo tam znali piwo.
Sumery su pisali recepty za pśigótowanje piwa, piwo je teke w eposu wó
Gilgamešu. Su jo pili pśez słomku, dokulaž njejo było filtrěrowane a su byli w
nim kuski zernka. W pśigótowanju jo se wobźělowali jano žeńske.

Piwo jo było wažny źěl žywjenja w Egyptojskej. Źěłaśerje jo tam dostawali za
zežywjenje klěb a piwo.

Engelski spisowaśel Michael Jackson jo w lěśe 1977 wudał knigły The World Guide
To Beer, źož jo ako prědny kategorizěrował piwa na cełem swěśe. Jogo proca jo se
měła wliw na wuwiśe slěźenja piwowych stilow.

Nejwětše pśedewześe warjece piwo jo belgisko-brazilske Anheuser-Busch InBev,
wobsejźaŕ markow Budweiser, Corona, Beck's, Leffe a Stella Artois. Druge město
ma SABMiller, wobsejźaŕ markow Grolsch, Miller, Pilsner Urquell a Tyskie. Tśeśe
pśedewześe jo nižozemske Heineken, wobsejźaŕ markow Amstel, Heineken, Moretti,
Zagorka a Żywiec.



https://dsb.wikipedia.org/wiki/Rostliny

Rostliny (Plantae) twórje swójski swět znutśika domena žywych byśow ze celowym
jědrom a celoweju membranu (Eukaryoty). Pó źinsajšnych pówoblicenjach
eksistěrujo něźi 500.000 rostlinskich družynow. Z nimi se zaběra wědomnostnje
disciplina botaniki.

Historiski se jo definicija zapśimjeśa rostlina pśeměniła. W tu wužywanej
systematice pó Adl et al. se rostliny z kontinentalnymi rostlinami (embryophyta)
na jadnu rowninu saźe. K rostlinam se licy mechy a žyłowe rostliny.

Rostliny se pśez změnu generacijow wuzběguju, pśi kótarejž se haploida seksuelna
a diploida wegetatiwna generacija wótměnjujo (heterofaziska změna generacijow).
Pśi recentnych rostlinach su wobej generaciji kuždy raz rozdźělnje formowane
(heteromorfiski změna generacijow). Pśi mechach dominěrujo haploidy gametofyt,
mjaztym až pśi žyłowych rostlinach diploida sporofyt dominěrujo.

Seksuelna generacija, gametofyty, wutwóri specielne, wěcejcelowe seksualne
organy, kótarež wót wšakich sterilnymi celami su wobdane. Muske organy su
anteridije a žeńske archegonije. Jajowe cele zawóstawaju w archegonijach a se tu
wopłoźuju. Pśi pókšytych semjenjakach su gametofyty a z tym teke anteridije a
archegonije ekstremnje reducěrowane.

Sporofyt se nejpjerwjej ako wěcejcelowy embryo załožyjo, kótaryž na maśerskej
rostlinje zawóstawa a se wót teje zežywjujo. Cesto pśedstaja měrny stadium.
Sporofyt jo pśecej wjelecelowy.

Rostliny su kaž wše zastupnicy Chloroplastida, ku kótarym słuša, pśisamem bźez
wuwześa fotoawtotrofne: To groni, sam zgótuju k rosćenju a žywjenju notne
organiske maśizny z pomocu słyńcnego swětła pśez fotosyntezu (fototrofija). Pśi
tom wužywaju ako žrědło za wuglik bźez wuwześa Wuglikowy dioksid (awtotrofija).
Njeawtotrofiske zastupnicy su pśecej wótwóźone formy. To su někotare mykotrofne
rostliny, kótarež heterotrofnje wót gribow su žywe (na pś. někotare orchideje,
Corsiaceae, Burmanniaceae) kótarež su w běgu ewolucije jich chlorofyl zgubili, a
někotare heterotrofne połne parazity na drugich rostlinach (na pś.
Rafflesiaceae, někotare Orobanchaceae a Convolvulaceae).

Bazalne śělesa marskacow wobsejźe charakteristisku wjelewarstwowu strukturu z
mikrotubulijow ale teke zakokulenje w cytoskeleśe. Mitoza jo wótwórjona, za cas
źělenja celow se fragmoplast twóri. Pyrenoidy zwětšego feluju.

Dalšne znamjenja, kótarež teke wjele drugich zastupjarjow nadrědowanych taksonow
charofyta abo chloroplastida wobsejźe, su chloroplasty z chlorophyll a a b ako
fotosynteizskej pigmenta a karotinoidy ako akcesoriske pigmenty, škrob ako
rezerwny polysaccharid a celowe sćěny ze celulozy. Sporowa sćěna wopśimjejo
sporopolenin, sporofyty twórje kutikulu.

Mimo togo mógu rostliny gromadu ale we wobłuku korjenjow teke z gribami,
bakterijami a drugimi mikroorganizmami komunicěrowaś. Komunikaciske procese
zawěsćuju disponujobnosć pśigódnych wutkow ale teke krotkocasnu, srjejźnocasnu a
dłujkodobnu koordinaciju a organizaciju wót rosćeńskich a wuwiwańskich procesow
we wšych jich detailnych kšacach.

Pó aktualnej systematice eukaryotow wót Adl a.d. (2005) njesłušaju zastupjarje
zelenych algow a teke cerwjenych algow, kótarež buchu dłujko k rostlinam licone,
wěcej k plantae. Pótakem wótpowěduju plantae embryofytam, wopśimjeju toś mechy a
žyłowe rostliny.

Pśiswójźbnosć rostlinow ze zelenymi algami se je dla zgromadnych fotosyntezowych
pigmentow a polysacharidow dłujko měniła. Někotare zelene algi kaž swěcnikowe
algi twórje teke jich jajowym celam wobalujucu celinu seś. Pśirownanja sekwencow
DNA su pokazowali pó tom teke, až Characeae su nejžbliše žywe pśiswójźbne
rostlinow. Kladogram wuglěda na slědujuce wašnje:

Wótergi zastupowany naglěd, by wšake póchadowe linije rostlinow z algow
eksistěrowali, bu južo pśez morfologiske studiumje ako njewěrjepódobny spóznaty,
a se źinsa lěbda wěcej zastupujo a se teke pśez molekularnobiologiske studiumje
njepódprějo.

Recentne (njewótemrěte) zastupnicy rostlinow twórje styri jasnje mjaz sobu
rozdźělone kupki. Toś te su pó morfologiskich ale teke pó molekularbiologiskich
studiumach monofyletisce: jětšowe mechy, listowe mechy, rogowe mechy a žyłkowe
rostliny. Pozicija toś tych styrjoch kupkow mjaz sobu hyšći njejo doskóńcnje
wujasnjona. W zajźonosći su byli wšake naraźenja (pśir. Systematik der Moose),
tola slědujucy kladogram ako wěrjepódobne poměry pśiswójźbnosći se pokazujo:

Rogowe mechy by pótakem sotšojska kupka žyłkowych rostlinow byli. Mimo
molekularbiologiskich studiumach pokazuju teke wšake rogowym mecham w
pśirownanju ku drugim mecham charakteristiske pśiznamjenja na blisku
pśiswójźbnosć k žyłkowym rostlinam: sporofyty rogowych mechow su relatiwnje
wjelike, dłujko žywe a fotosyntetiski aktiwne, tós relatiwnje samostatne. Z tom
maju srjejźnu poziciju mjaz drugim mecham z jich wót gametofyta wótwisnymi
sporofytami a žyłkowymi rostlinami z jich dopołnje njewótwisnymi sporofytami.

Za wěcej detailny pśeglěd wó rostlinstwje, glědaj de:Systematik des
Pflanzenreichs.

Pśi zapśimjeśu fosilnych rostlinow, kótarež na bazy žyłkowych rostlinow stoje,
bywa górjejce wopisowane zwobrazowanje pitśku wěcej komplikowane. Drje njejsu
fosilne mechy z ranych casow rostlinow znate, pśeśiwo tomu někotare zastupjarje
ranych žyłkowych rostlinow su znate. Toś te bu w ranem 20. lětstotku pód
zapśimjeśim Psilophyta zjadnośone. Toś ta kupka jo wopokazowała se pak juž skóro
ako wjelgin heterogena. Banks jo toś tu kupku do tśich kupkow Rhyniophyta,
Trimerophytophyta a Zosterophyllophyta rozšćěpił. Kenrick a Crane stej pak w
lěśe 1997 pokazali, až nejmjeńša wobej prědnej kupce stej kumštnej. Zastupjarje
wobeju slědneju kupkowu słušaju k Eutracheophytam, mjaztym až zastupjarje
Rhyniophyta wjelgin bazalnje stoje. Kenrick a Crane stej slědujucy kladogram
nastajiłej:

Mjaz mechami (njejsu wopisowane) a žyłkowymi rostlinami (klada 2) su toś hyšći
někotare kupki wótemrětych rostlinow.

Polysporangiofyty (1) wopśimjeju cełkowna górjejce wopisanu kladu a wopśimjeju
wše kontinentalne rostliny, kótarež se k jadnej kupce mechow njelice. Jich
zgromadne wótwóźone pśiznamjenja (synapomorfije) su: roznogaśujuce sporofyty z
wšakich sporangijami; sporofyt je njewótwisny gametofytow. Archegonije su do
gametofytow zapusćone, to pak teke rogowe mechy pótrjefijo.

K zastupjarjam polysporangiofytow słušaju ako nejwěcej bazalna kupka
Horneophytopsida z Horneophyton. Jadna izolěrowana stojeca družyna jo
Aglaophyton major. Wuškowne zastupjarje (klada 2) słušaju k žyłkowym rostlinam
(Tracheobionta), kótarež bazalna kupka Rhyniopsida su.

Rostliny su byli za dłujki cas pódla zwěrjetow a mineralow jaden tśich
pśirodnych swětow. Hyšći Carl von Linné jo rozrědował swój Systema naturae
wótpowědnje tomu. Teke Ernst Haeckel jo inkluděrował do swójich Plantae griby,
lišawy, cyanobakterije, ale teke rozdźělne kupki algow. Mjaztym až botanika se
dalej z wšymi toś tymi kupkami zaběra, bu definicija rostlinow pózdźej na te
kontinentalne rostliny a zelene algi wobgranicowana, kótarež se pśez chlorofyle
a a b, škrob ako rezerwne polysaccharidy a celulozu w celowej sćěnje
wuznamjenjuju. Źinsa se rostliny wšako definěruju: wótere systemy zapśimuju
zelene algi do rostlinow, druge systemy, tak how wužywany, zjadnośuju žywe byśa
z górjejce pódanymi pśiznamjenjami w Chloroplastida a wobgranicuju rostliny na
kontinentalne rostliny.

Wužyśe rostlinow jo zachopiło w ranych casach luda ze zběranim. Źinsa se
rostliny za luźece wužyśe pśewažnje ako kulturne rostliny kublu (rolnikarstwo).
Granicny pad jo wužyśe drjewa z lěsow.

Zežywjenje luda bazěrujo praktiski dopołnje na rostlinach, pak pśez direktnu
konsumciju, pak indirektnje pśez konsumciju rostliny žerjecych zwěrjetow abo
zwěrjecych produktow. Nejwětšy wuznam swětodaloko ako wužytne rostliny maja
pšenica, rajs, majs a kulki. Wót wjelikeje tšochy kultiwěrowanych wužytnych
rostlinow njaso jano małka tšocha głownu śěžu luźecego zežywjenja (zakładne
zežywidła).

Tradicionelnje se rostliny k rozdźělnym zaměram za luźece wužywanje pśeźěłaju.
Rostliny su nejwažnjejšy zakładny material k zgótowanju drastwy. Wóni se k
wjeleserakim źěłowym rědam pśeźěłaju. Rostliny, wósebnje drjewo, su njewuzbytny
twarski material.



https://dsb.wikipedia.org/wiki/Handrij_Zejler

Handrij Zejler, nimski Andreas Seiler (roź. 1. swěckownego 1804 w Słonem Baršću
blisko Budyšyna w Sakskej pla Budyšyna – wum. 15. oktoberje 1872 we Łazu pla
Wórjejc w Górnej Łužycy) jo był górnoserbski basnikaŕ a ewangeliski faraŕ. Won
płaśi ako załožaŕ modernego serbskego basnistwa a jo ako lyrikaŕ głowny
zastupnik serbskeje romantiki.

Swoju domownju Zejler jo lubował, kótaregož wón jo w młodych lětach ducy ze
Słonego Baršća wuraz dał w serbskej hymny Na serbsku Łužycu: Rědna Łužyca,
spšawna, pšijazna, mojich serbskich woścow kraj, mojich glucnych myslow raj,
swěte su mě twoje strony! [1]

Handrij Zejler jo do šule chójźił do Bolborca a do Wulkego Wjelkowa. Šuli stej w
pietistiskem casu załožowatej a togodla wukniki su se wótkubłali w pietistiskem
duchu: Wopokazanje wěry w praktiskem pobožnjenju a žywe dožywjenja wěry.

Južo rany Zejler jo pśišeł do kontakta z idejami humanizma w swójom šulskem casu
na Budyšyńskem gymnaziumje a jo se wót rozwijanju indiwidualizma rozsudnje
wobwliwował. Lichota, rownosć a demokratija su byli póžedanja casa. Na
gymnaziumje klasiska rěc jo se pěstowała nejdokradna. Nimska rěc jo se wužyła
jano w nišych rědownjach a wucba jo wopśimjeła pisanje nastawkow, wuknjenje
prawijenje, cytanje a zwucowanje w myslenju.

Bajki ako na pśikład “Pśeśiwnikam postupa” abo “Słyńco-lichota” (1848) wobźěłaju
pśedewšym patriotiske mysle, kótarež su nastali pśez bergarske rewolucionarne
gibanje w Nimskej w 19. stolěśu. Zejler jo se naźeł na socialne a nacionalne
lichoty za swójogo luda. W bogatej licbje teke bajki su se pózdźej byli znate
ako spiwy a su se skomponěrowali, na pśikład “Lubka leluja”.

Hyšći mjaztym až swój studijny cas w Lipsku (1825-1829) won jo był nawjedujucy
zastupnik serbskego studentskego zjadnośeństwa “Sorabija” a wudawaŕ swójogo
casnika “Serbska Nowina”, kótaryž jo se rukopisnje spisał. Stakim Handrij Zejler
jo se wuwójował nejwušu dobru poziciju na uniwersiśe, což jogo jo pomagał
serbski lud pódprěś – aktiwny ako redaktor a teke ze swojim basnistwom.
Wopśimjeśa casnika su byli mjazy drugim wuslědki swojeje folkloristiskeje
zběrki, slěźeńske wuslědki rěcneje wědomnosći a swójske basni.

W lětach wot 37 lětow Zejler jo nastupił amt ako faraŕ 1835 we Łazu, to jo małe
město w Gornej Łužycy w Saksej, kenž ma 6200 wobydlarjow. Łaz lažy jano 15km
pódpołdnjowy wót Worjejcow, ale licy k pódpołnocnem źěłoju wokrejsa Budyšyna.
Handrij Zejler jo swojej łužyskej domowni zwěrny wóstał až do kóńca swójogo
žywjenja a jo we Łazu załožył familiju. Wósebne pśijaśelstwo jogo jo zwězał ze
synom wucabnikojskeje familiji, Jan Arnošt Smoler (1816-1884). Pózdźej Smoler jo
był centralna wjednistwowa wósoba serbskego nacionalnego žywjenja a jo pśewzeł
redakciju tyźenika wot Zejlera. We Łazu Handrij Zejler jo teke namakał burow,
rucnikarjow a pśekupcow, kótarež jogo su wažyli dla swójich idejow a myslow,
jogo su podprěli, cesćili a dowěrili.

Wjerašk jogo publicistiskego źěła jo było wudaśe tyźenika “Tydzenska Nowina”
(wot 1842), kenž jo nawjedował ako redaktor wót 1848. Handrij Zejler jo był teke
wuzwólony ako pśedsedaŕ komiteja serbskich patriotow a wědomnostnikow, kótarež
su se zmakali za pśigótowanje swójskego wědomnostnego towaristwa. Pó załoženju
“Maśice Serbskeje” 1847 jo był cłonk pśedsedarstwa. “Maśica Serbska” jo słušała
k nejwažnjejšym nakładnistwowym institucijam togo casa; wóna jo se rozměła ako
towaristwo za kubłanje serbskego luda a ako spěchowarka cełych serbskich
kulturnych a wědomnostnych procowanjow a institucijow.

Swóje źiwadłowe graśa a spiwy su se mjazy drugim wot Jana Bartka (1821-1900)
pśedstajili a swóje serbske basni, fabule a pěsni su se dopołnili wót
zasejbasnistwow (Kito Lorenc, Jurij Brězan, Elke Nagel, Handrij Zejler sam).

Po smjerśi Zejlera (1871) profesor Arnošt Muka jo wudał wubraśe wót spisow
Zejlera w styrich zwězkach mjazy 1883 a 1891. Cełycki pśistupnje jo Lucija
Hajnec spis cynił ze zgromaźonymi spisami ze sedymi zwězkami, kótarež su se
wudawali mjazy 1972 a 1996.

Row sławnego serbskego lyrikarja pśebywa na kjarchobje we Łazu, ned za cerkwju.
Pśez wjednistwo Domowiny a na iniciatiwje łazkich wobydlarjow pomnik k cesći
Zejlera jo se natwarił dnja 30.8.1931 na naměsće we Łazu. W juliju 1999 město jo
swěśiło wótworjenje wót Doma-Zejlera-Smolera.



https://dsb.wikipedia.org/wiki/Marlene_Dietrich

Marlene Dietrich (* 27. decembra 1901 w Schönebergu (źinsa źěl Barlinja); † 6.
maja 1992 w Parisu; pšawje Marie Magdalene Dietrich) jo była nimski roźona
grajarka a spiwarka, kenž jo w lěśe 1939 amerikańske staśaństwo pśiwzeła.

Wóna jo jadna z njewjele nimskorěcnych wuměłcow, kótarež su teke mjazynarodnu
sławu zdobyli. Typiski za nju su byli jeje dłujkej noze, jeje dłymoki, erotiski
głos a woblaki z zecami, kenž su pón w lětach 30. nastali modiske za žeńske.

Marlene Dietrich jo zachopiła swóju karieru ako źiwadłownica a w nimych filmach
w tak pomjenjonych złośanych dwaźastych w Barlinju. Jeje zlět k mjazynarodnej
sławje jo se zachopił w 1930 z głownu rolu w filmje Der blaue Engel režisera
Josefa von Sternberga. Gromaźe z Sternbergom jo pójšła w 1930 do USA, źož su
wucynili dramu Marokko z Garym Cooperom, za kótaruž jo nominaciju za Oscara
dobyła. Z filmami ako Shanghai-Express (1932) a Der große Bluff (1939) wóna jo
se etablěrowała ako prědna nimska filmowa gwězda w Hollywooźe.

Za cas nacionalsocializma w Nimskej wóna jo se wopěrała, až by NS-Propaganźe
pomagaś. Město togo wóna jo se za cas 2. swětoweje wójny angažěrowała pśi
wótwardowanju amerikańskich wójskow. W lěśe 1947 jo jej prezident USA Harry
Truman medalju lichoty pósćił.



https://dsb.wikipedia.org/wiki/Kardamom

Kardamom (Elettaria cardamomum) jo rostlina ze swójźby jumbjerowych rostlinow
(Zingiberaceae), kótaraž se ako wěrca wužywa.

Kardamom jo wěcejlětna rostlina z mócnym ricomom. Jadnotliwe spła z wjele
łopjenami su zwětšego 2-3 metrow wusoke, rědko su až do 5,5 m wusoke. Wogonk z
kwiśonkami wurosćo z nadzemskich wogonkow a jo až do 1,5 metrow wusoki. Kwiśonki
su zrědowane w grankach a maju swětłomódre łopjena ze žołtymi kšomami. Płody su
zeleno-žołte słomowate kapsle z tśimi bokami. W kuždej kapsli jo 16–24
cerwjenobrunych semjenjow, kótarychž formy se rozeznawaju.

Kardamom póchada z pódpołdnjoweje Indiskeje a z kupy Sri Lanka. Indiski kardamom
jo mjeńšy, ale wěcej aromatiski. Kardamom se źinsa teke z Guatemale, Tanzanije a
Vietnama importěrujo.

W kardamomowych semjenjach jo eteriski wólej, cogoždla maju wěrcojtu,
słodkowótšu aromu. Dokulaž kardamom swój aroma malsnje pózgubijo, se góźi jen w
kapslach wobchowaś a semjenja akle pśed wužywanim wuprojś a zetrěś.

Kardamom jo rozšyrjony pśedewšym w aziatiskej kuchni. W europskej kuchni se
wužywa pśi pjacenju gódownego pjacywa, na pś. paprjeńca. Mimo togo se wužywa
teke za jěšnice, likery a ako źěl wěrcowych měšańcow. Pśi gótowanju arabiskego
kafeja jo rozšyrjony nałog, kafej z kardamomom wěrcowaś. Rowno tak se wužywa za
gótowanje teja z mlokom, kótaryž se tradicionelnje pó islamskem zajtšnem
bjatowanju póstaja.



https://dsb.wikipedia.org/wiki/Jugos%C5%82owja%C5%84ska

Jugosłowjańska jo nastała pó Prědnej swětowej wójnje z tegdy njewótwisnych
kralojstwow Serbiskeje a Carneje Góry (Montenegro). Toś ten kraj jo gronił
nejpjerwjej „Kralojstwo (Pódpołdnjowych) Serbow, Chorwatow a Słowjeńcow. 1929 jo
pomjenjował kral Aleksandr kraj „Kralojstwo Jugosłowjańska“. Pózdźej su słušali
k toś tomu kralojstwu teke něgajšne prowincy Awstrisko-Hungorskego kejžorstwa.
To su byli Makedońska, Bosniska a Hercegowina a k tomu hyšći Kosovo.

W lěśe 1943 su pśewzeli komunisty pód wjednistwom Josipa Broza “Tita”
(1892-1980) móc. Wót něnto jo gronił kraj “Socialistiska zwězkowa republika
Jugoslawija”. Stolica kraja jo była Běłogrod (Beograd), wót jo tam se wšo
centralnje wóžeł. Tamnjejše stolicy kaž Zagreb (Chorwatska), Ljubljana
(Słowjeńska), Sarajewo (Bosniska), Skopje (Makedońska) a Podgorica (Carna Góra)
njejsu měli nic groniś. Kosovo se ako serbiska prowinca jo wobglědowało a hyšći
wobglědujo.

Zachopjeńk 90tych lět Socialistiska Republika Jugosłowjańska jo rozpadnuła, což
njewóstała bźez wójny: Nejpjerwjej w Słowjeńskej (źaseś dnjow), pótom w
Chorwatskej, někak rownocasnje w Makedońskej a naposledk w Bosniskej (1995).
Carna Góra a Kosovo (wětšyna albańskeje ludnosći) stej wostałej abo skerjej stej
musałej ze Serbiskej gromaźe w nowej “Zwězkowej Republice Jugoslawija wostaś –
njejsu měli pak dalej žedne pšawa. 1998 jo se wótměł slědna wójna a to na Kosovo
polu. Pó wótsajźenju prezidenta Južnosłowjanskeje Slobodana Miloševića w lěśe
2000 jo se stało Vojislav Koštunica z prezidentom Južnosłowjanskeje. W lěśe 2003
jo se napórał nowy stat “Srbija i Crna Gora”. Serbiska a Carna Góra stej z tym
nutśikownopolitiski samostatnej (w Carnej Górje płaśa z Euro) wenkownopolitiski
se Carna Góra hyšći pśez Běłogrod zastupujo. Lětosa kśě w Carnej Górje wó
dopołnej njewótwisnosći wótgłosowaś. Pó internacionalne pšawa łamajucej wójnje
NATO w lěśe 1999, na kótarejž jo se mjaz drugimi teke Nimska wobźěliła, kněžy w
Kosovje něnto UN. Ale teke Kosovo co se zesamostatniś.



https://dsb.wikipedia.org/wiki/Donald_Tusk

Donald Franciszek Tusk (roźony 22. apryla 1957 w Gdańsku) jo
góspódarskoliberalny pólski politikaŕ a sobuzałožaŕ liberalnokonserwatiwneje
strony Platforma Obywatelska (PO) a wót 16 nowembera 2007 teke premierminister
Polskeje. Ako cłonk pólskego Sejma jo wón zastupujucy pśedsedaŕ. Pódla Jana
Rokity jo wón teke pśedsedaŕ frakcije "byrgarska platforma".

Wšykne jogo stare starjejše su słušali do pólskego a kašubskego wobydlarstwa
tegdejšego lichego města Gdańsk a su pśežywili nuzkane źěło a koncentraciskej
lěgwje pla Stutthofa a Neuengamme njedaloko Hamburga. Do kóńca wójny su jogo
starego nana Józefa Tuska nuzkali do Wehrmachty zastupiś (2. awgust 1944).
Pšawźepódobnje jo dezertěrował a 24. nowembra 1944 jo zastupił do pólskego
wójska we Wjelikobritaniskej. Až jo wón musał wěsty cas we Wehrmachśe słužyś, su
wužywali politiske pśeśiwniki Tuska pšawicarskokonserwatiwneje strony Prawo i
Sprawiedliwość (Pšawo a spšawnosć) pśi wólbach za prezidenta 2005, aby Tuska ako
njepatriotiskego wobgranjali. Pśi tom jo zajmne, až dwa starej nana
PiS-wjednikowu Kaczyńskeju stej byłej wusokej oficěra w caristiskem wójsku.

Tuskowy nan jo był blidaŕ a jo zamrěł, nježli jo Tusk zakóńcył zakładnu šulu.
Tusk jo se angažěrował w opoziciji pśeśiwo komunistiskemu kněžarstwoju w
Pólskej, ako studańc Uniwersity w Gdańsku jo pódpěrował załoženje studentskego
komiteja Solidarnośći. To załoženje jo było reakcija na zamordowanje Stanisława
Pyjasa pśez statnu milicu.

Tusk jo dojśpił 36,3% pla wólbow za prezidenta 9. oktobra 2005 a jo stakim měł
nejlěpšy wuslědk wšyknych kandidatow. Notnych 50% pak njejo dojśpił (wobźělenje
jo było 49,7%). 23 oktobra jo nastupił w dowuzwólowanju pśeśiwo
klerikalnokonserwatiwnemu šołtoju Waršawy Lechoju Kaczyńskemu (33,1% pśi
prědnych wólbach) a jo zejgrał ze 46,5% na 53,5%.



https://dsb.wikipedia.org/wiki/Chemiska_w%C4%9Bzba

Chemiska wězba jo pomjenjowanje za kšutu zwězanosć mjazy nejmjeńšymi źělkami, a
to mógu byś atomy, iony abo molekule. Zwězanje a wótwjezanje chemiskich wězbow
jo zakład za pśetwórjenje maśiznow. Rozrěduju se do sylnych a słabych wězbow.

Metale a njemetale z diferencu elektronegatiwity wušej ako 1,7 wutwóriju ionowu
wězbu. Dokulaž maju metale nišu elektronegatiwitu ako njemetale, pśepódaju wóne
wše swóje walencowe elektrony na njemetal. Pótakim zwězuju se metale ako
pozitiwne lodowane iony (kationy) z negatiwnje lodowanymi ionami (aniony)
njemetalow. Iony se mjazy sobu elektrostatiski pśiśěguju a twórje ionowy
pśeplet. Šym wušej su iony lodowane a šym mjeńše su jich radiuse, śim
stabilnjejšy jo pśeplet a śim wětšy jo toś škrějny dypk toś togo zwězanja.
Ionowe pśeplety wóźe milinu jano w škrjeńcu a w rozpušćonce. Njejsu to pak
elektrony, kótarež wóźe milinu, ale rozpušćone iony. Wšykne zwězanja, kótarež su
z ionowych pśepletow natwarjone, se pomjenjuju w chemiji soli. Pśikłada stej
NaCl a AlCl3.

Metale maju nisku elektronegatiwitu a togodla su wenkowne elektrony słabje na
metalowe atomy wězane. Wóne se lažko wót atomow pušćaju. Atomowe rumpy metala
(atomy bźez wenkownych elektronow) se zwězuju k metalowemu pśepletoju. Elektrony
se ako tak pomjenjony elektronowy płun w pśepleśe licho pógibuju. Togodla mógu
metale wjelgin derje milinu a śopłotu wóźiś. Jo to teke pśicyna za duktilnosć
(daju se lažko formowaś). Licho se pógibujuce elektrony mógu wše žwałowe
dłujkosći swětła, kótarež zapromjenjuju, zasej njepśeměnjonje wótpromjeniś
(emitowaś). Togodla se metale tak błyšće – wšo swětło se rozmjej reflektujo.

Njemetale wěžu se mjazy sobu pśez elektronowe póriki. Pó toś tej wašni zwězane
atomy pomjenjujomy molekule. Atomowe wězby mógu byś polarne abo njepolarne. To
wótwisujo wót diference elektronegatiwity wobźěloneju njemetalneju elemontowu.
Pla polarnych wězbow jo wětšyna gustoty wězbowych elektronow pla njemetala z
wušeju elektronegatiwitu. Molekule maju niski škrějny dypk a su izolatory
(njewóźe milinu). Synonyma za atomowu wězbu stej kowalentna wězba a wězba
elektronowych pórikow.



https://dsb.wikipedia.org/wiki/%C5%BDanr

Zapśijeśe žanr jo zapśijeśe typologije, z kótarejuž se rozeznawaju wšakorake
formy wuměłstwa pó rumowem a casowem pósegu wuměłskego wopśimjeśa. To su
napśikład žanry twórjecego wuměłstwa, pśedstajajucego wuměłstwa a filmow, muziki
a literatury, ale teke žurnalistiskich pśedstajajucych formow a mimo togo
computerowych graśow. Tak stej na pśikład žanra sciencefiction a western w
filmje ako w literaturje znatej.

Žanrowe mólowanje se zaběra ze scenami wšednego dnja abo anekdotiskimi scenami
wěstego wobłuka, na pśikład kjarcma.

W žanrje su wšakorake stile, ako su mócnje wót wótpowědnych družynow
wobwliwowane a pokazuju kakosći indiwiduelnego wuměłca.

Cesto se žanry hyšći dokradnjej wopisuju z pomocu pódžanrow. Togodla wóni se
cesto wjelgin roznogaśiju:

Hierarchiju žanrow a družynow mólowanja jo zestajił w lěśe 1667 francojski
architekt a stawiznaŕ André Félibien. Wóna jo wótbłyšćowała śěžkosć wuměłstwow a
jo była we Francojskej až do kóńca Stareje kněžarstwoweje formy (Ancien Régime)
wažny źěł wótkubłanja a pósuźowanja studentow Kralojskeje akademije rědnych
wuměłstwow (Académie royale des beaux-arts). Pó Félibienje su žanry wót
nejnadobnjejšego do nejjadnorjejšego na slědujucu wašnju rědowane (w spinkoma:
wótpowědujuca družyna wobrazow):

Za europsku muziku se namakaju dokradnjejše informacije we wucbje wó formach a
družynach. Teke muziku drugich kulturnych krejzow móžomy wótpowědujucy zarědowaś
(na pśikład za afroamerikańsku muziku Blues, Jazz, Gospel a Rhythm and Blues).

Filmy maju wjele wšakorakich žanrow, ako se do dalokeje měry ze žanrami
literatury rownaju (krimi (film), horor, sciencefiction, erotika, satira).
Wobšyrna lisćina jo pód wótkazom filmowe žanry. Žedne pśikłady:

Dokradne wopisowanje žanrow literatury jo pód wótkazom družyna
(poezija/literatura). Lisćina pśikładow za žanry:

W žurnalistice powědamy źinsa wó pśedstajajucych formach. Žurnalistika NDR jo
měła dokradnu žanrowu teoriju žurnalistiskich formow. Pó pśikłaźe sowjetskeje
žurnalistiki jo rozeznawała pó:



https://dsb.wikipedia.org/wiki/Praha

Praha (amtski: Głowne město Praha; česki Hlavní město Praha) jo stolica a
samostatny wobwod Českeje. Lažy pśi rěce Wołtawa a jo z wokoło 1,18 milionami
wobydlarjami na 496 km² pó wobydlarjach nejwětše město a kulturelne kaž teke
ekonomiske srjejźišćo kraja.

Wokolina města jo ze starodawna gusće zasedlona. Wót 6. lětstotka su Słowjany w
tamnjejšych stronach žywe. Pó natwarjenju dweju hradow pśez Přemyslidow w 9. a
10. lětstotku pśišli su žydojske a nimske wikowarje do kraja. Wokoło 1230 jo se
Praha z rezidencowym městom kralojstwa Čechy stawała a w 14. lětstotku ako
rezidencowe město Swětego romskego mócnarstwa ze kulturnym srjejźišćom
srjejźneje Europy. W Praze jo se w lěśe 1348 prědna uniwersita srjejźneje a
pódzajtšneje Europy załožyła. Pśez lětstotki jo Praha multikulturelne město
była, w kótaremž su se česke, nimske, žydojske a dalše kultury zmakali. Tak
mjenjowane „Złote město“ jo až do źinsajšnego harmoniskego, pśedewšym barokowego
a gotiskego raza.

Teke za Serbow jo była Praha ako stojnišćo Serbskego seminara, wukubłanišća
serbskich katolskich duchownych, uniwersitne město a wót lěta 1918 ako stolica
susedneje Čechosłowakskeje resp. Českeje wažny kulturny a politiski centrum.



https://dsb.wikipedia.org/wiki/B%C5%82ota

Błota (nim. Spreewald) - su lěsowata krajina w Dolnej Łužycy kołowokoło
Sprjewinych tšugow.

Błota su we wokrejsach Sprjewja-Nysa, Górne Błota-Łužyca a Dubja-Błota, wobstoje
z Dolnych a Górnych Błotow. Pódpołdnjowa granica Górnych Błotow jo łužyski
granicny nasyp. Na pódpołnocy jo góla wokoło Luboraza. Na pódzajtšu a na
pódwjacorje jo granica Górnych Błotow njejasna. Wót Lubina gronimy wó Dolnych
Błotach. W Lubinje eksistěrujo jano jadna rěcyna wótnoga Sprjewi. Akle pód
Lubinom eksistěruju tšugi grobli a koncujoty pśi Nowsańskem jazorje. Błota su we
wokrejsach Sprewja-Nysa, Górne Błota-Łužyca a Dubja-Błota, wobstoje z Dolnych a
Górnych Błotow. Pódpołdnjowa granica Górnych Błotow jo łužyski granicny nasyp.
Na pódpołnocy jo góla wokoło Luboraza. Na pódzajtšu a na pódwjacorje jo granica
Górnych Błotow njejasna. Wót Lubina gronimy wó Dolnych Błotach. W Lubinje
eksistěrujo jano jadna rěcyna wótnoga Sprjewi. Akle pód Lubinom eksistěruju
tšugi grobli a koncujoty pśi Nowsańskem jazorje. Tšugi a grobli su 970 km
dłujke. Za regionalna gospodarstwo jo se załožyło “Wirtschaftsraum Spreewald”
ako zjadnośeństwo. Wikowarje su pśedali gorki, kśen a druge regionalne produkty.
W EU ma mě “Błota” šćit za “Wirtschaftsraum”, kotary jo wetšy ako pśirodne
Błota.

Błota su 3.173 km² wjelike a maju 285.000 wobydlarjow. Wažne městna su Tšupc,
Lubin, Lubnjow, Lědy, Wětošow, Borkowy.



https://dsb.wikipedia.org/wiki/Arno%C5%A1t_Muka

Prof. dr. Arnošt Muka, nimski Ernst Mucke (* 10.03.1854 we Wjelikem Wósyku; †
10.10.1932 w Budyšynje) jo był serbski spisowaśel, gymnazialny profesor,
rěcywědnik, ludowědnik, organizator serbskego narodnego kulturnego žywjenja a
załožaŕ serbskego muzeuma. Wón jo dobył sorabistice internacionalne pśipóznaśe.

Arnošt Muka jo se naroźił na 10.03.1854 w Górnej Łužycy we jsy Wjeliki Wósyk pśi
Biskupicach. Wón jo był syn Jurija Muki (1824-1875) a maśerje Marije Muki
(1832-1894). Wót 1866 do 1874 jo wuknuł na gymnaziumje w Budyšynje. 1869 jo
zastupił do serbskego gymnazialnego towaristwa "Societas Slavica Budissinensis".
Tam jo organizěrował wulět do Błotow. Z tym Muka jo se z Dolneju Łužycu
wopóznał. How wón jo słyšał k prědnemu razoju dolnoserbsku rěc a dolnoserbske
spiwy. Jo wiźeł teke drastwy Dolnych Serbow a płonu pěskowatu krajinu. Jo se
zmakał z pśijaznymi luźami w Dolnej Łužycy. Na to wón jo nawuknuł rěc Dolnych
Serbow. W lěśe 1874 jo kóńcył gymnazialne kubłanje.

Wót 1874 do 1879 jo studěrował teologiju, filologiju a slawistiku w Lipsku. 1875
jo załožył z Jakubom Bartom-Ćišinskim serbske studentske zmakanje "Schadźowanka"
a literarne - kulturne zmakanje młodych Serbow "Lipa Serbska". Wónej stej
wjadłej "Młodoserbske gibanje". Wónej stej paliłej teke narodne wědobnje Serbow
pśez srědki wuměłstwa, kultury, literatury a wědomnosći. Mimo togo Muka jo
zběrał dolnoserbske słowa, ludowe pěsni, pśisłowa a powěsći. Pśisamem wšykne
wjelike prozniny jo pśedrogował serbske strony. Nazgromaźony material jo se
głownje w serbskem wědomnostnem casopisu "Časopis Maćicy Serbskeje" wózjawił.
Wót lěta 1878 jo Muka jadno lěto ako pomocny ceptaŕ na gymnaziumje w Žytawje
źěłał. 1879 jo złožył wuše wucabnikojske pśespytowanje. Muka jo był aktiwny w
serbskem lajskem źiwadłowem gibanju a stwóriśel edicije "Prěnja serbska
dźiwadłowa zběrka", kenž jo wót 1880 do 1923 wudał. Wót lěta 1879 jo źěłał ako
wušy gymnazialny wucabnik na Budyskem gymnaziumje. Rownocasnje Muka jo pśistupił
zjadnośeństwoju "Budyska bjesada", w kótaremž jo serbske – patriotiske zaměry
slěźił. 1883 Muka jo do Chemnitza pśesajźił. Tam jo pśebył až do 1887 a pótom
wón jo wucył na gymnaziumje Albertinum w Freibergu. Zaprědka jo źěłał ako
wucabnik a pótom jo był wót 1911 konrektor a wót 1913 studijny raźc. W lěśe 1916
jo šeł na wuměńk a lěto pózdźej jo se wrośił do Budyšyna. Muka jo póznał Minu
Witkojc (1893-1975). Wón jo był wjelgin zajmowany na Minu Witkojc. Pśez wšake
pósrědnjenja pśez politikarja Arnošta Barta (1870-1956) bywa Mina Witkojc 1922
priwatna wuknica a wuknjo serbsku rěc cytaś a pisaś. Wóna jo bywała wjelika
spisowaśelka a to jo była wjelicka zasłužba Muki. Arnošt Muka jo zemrěł na
10.10.1932 w Budyšynje

Arnošt Muka jo nejwuznamnjejšy sorabist staršeje generacije a jo był wjelebocny
spěchowaŕ serbstwa. Dłujke lěta jo był funkcionaŕ Maćice Serbskeje, wót 1904
cesny cłonk a wót 1922 jeje cesny pśedsedaŕ. Wót 1880 jo był teke cłonk Maśice
Serbskeje. W lětach wót 1882 do 1907 jo źěłał ako redaktor "Łužice" a wót 1894
do 1932 ako redaktor "Časopisa Maćicy Serbskeje". Pó smjerśi Smolerja a Hórnika
jo Muka był nacolna wósobina narodnego gibanja a jo zastupował pozicije
antiimperialistiskeje demokratije. Pśez cełe žywjenje jo wón we wukraju pjenjeze
zběrał za zaměry Serbow. Głownje źěkowane jogo pomocy jo se Serbski dom natwarił
a 1904 wótewrěł. Dalšny statk Muki jo zarědowanje serbskeje etnografiskeje
wustajeńce w Drježdźanach 1896, ako jo zjawnje dokumentěrowała eksistencu Serbow
a jo wugranjała wólu Serbow swóju kulturu a rěc zdźaržaś w casu antiserbskeje
šćuwańce w imperialistiskej Nimskej. Prědny wětšy rezultat Mukowego zběrańskego
a slěźeńskego źěła jo było wózjawjenje "Statistki Serbow" z nadrobneju
etnografiskeju kórtu w lětach 1884-1886 w "Časopisu Maćicy Serbskeje". W toś tej
statistice jo Muka wšykne serbske wósady Dolneje a Górneje Łužyce dokradnje
wopisał, ale teke stawizny namócneje germanizacije a woboranja serbstwa w
jadnotliwych jsach. Toś tym antiimperialistiskim wótmyslenjam su teke słužyli
jogo onomastiske slěźenja, wjele studijow wó městnostnych, stroninych a
wósobowych mjenjach w serbskich stronach abo w južo germanizěrowanych, něga
serbskich, regionach. Wažne źěła togo wobłuka su: "Serbske městnostne mjena a
jich wuznam" (Slavia Occidentalis 1923-26); "Bausteine zur Heimatkunde des
Kreises Luckau" (Luckau 1918); "Serbske ležownostne mjena a jich woznam" Slavia
Occidentalis 1927, 1929); "Přinoški k stawiznam přeněmčenych stron Delnjeje
Łužicy" (CMS 1911). Ako jo w lěśe 1886 "Towaristwo wjercha Jabłonowskego" w
Lipsku wupisało wuběźowanje wó spisanje dolnoserbskeje gramatiki w pśirownowanju
z górnoserbskeju, stej Mjertyn Moń, kenž jo póchadał z Turnowa a jo tencas był
wucabnik na realnem gymnaziumje w Eislebenje, a Arnošt Muka swójo źěło wó toś
tej temje zapódałej. Wót Muki pśedpołožone źěło jo se dnja 4. apryla 1887 z
mytom wuznamjeniło. Styri lěta pózdźej jo pón samske towaristwo źěło ako
dolnoserbsku gramatiku pód nadpismom "Historische und vergleichende Laut- und
Formenlehre der niedersorbischen (niederlausitzisch-wendischen) Sprache" wudało
(616 bokow). Gramatika Muki glěda na tegdejšy nałog rěcy a jo historiske
orientěrowanje. Togodla jo měła to teke wjelicki wliw na pisanu dolnoserbsku
rěcu. Pak gramatika njejo měła jano wliw na górnoserbsku rěc, ale teke a druge
słowjańske rěcy. Wjerašk wědomnostnego źěła Arnošta Muki jo pak był wjeliki
tśizwězkowy "Słownik dolnoserbskeje rěcy a jeje narěcow", kótaryž jo wujšeł w
lětach 1911 do 1928. W njom jo bogaty a wobšyrny słowoskład zdźaržany, syntaksa
a frazeologija stej wobjadnanej a hyšći k tomu jo w njom wjelika encyklopedija
Dolnych Serbow. Muka jo teke był etnograf a folklorist, jo wudawał ludowe pěsnje
a pśisłowa, jo pśedstajał socialne struktury wobydlarstwa jadnotliwych jsow a jo
pódał wuznamne fakty za ludowědne slěźenja. Wón jo wózjawił cełu mań studijow wó
staršych rěcnych pomnikach a jo edicije takich pomnikow pśigótował. Wón jo
napisał nastawki wó jadnotliwych zjawjenjach tegdejšeje serbšćiny a tež wobšyrne
studije wó drjewjanopołobšćinje a klasiskich rěcach. Za jogo statkowanja su Muku
wšakorake akademije a wědomnostne towaristwa ako cłonka pśiwzeli a su jomu rědy
a myta pósćili.



https://dsb.wikipedia.org/wiki/Sorabija

Sorabija jo studentske towaristwo w Lipsku z dłujkeju tradiciju. Załožyło jo se
na 10. Zymskem w lěśe 1716 ako prjatkarske towaristwo.

Dwa lětstotka po reformaciji: Lutherowe pominanje, ewangelij cełemu ludoju w
maminej rěcy pórucyś, jo se teke w serbskej Łužycy pśesajźiło. A serbske
studenty teologije na Alma Mater Lipsinensis su chłošćili za zwučowanjami w
maminej rěcy, aby mógli pózdźej we Łužycy prjatkowaś. Po pogónjowanju
jadnotliwych profesorow su wóni serbske prjatkowanja spisali a je sebje
mjazsobnje přednjasli. Dnja 10. 12. 1716 jo šešć serbskich studentow nabožniny z
dowolnosću senata Alma Mater prědne serbske towaristwo załožyło: "Wendisches
Predigerkolloquium". Zakład ako tež postrowjenje stej byłej: "Soraborum saluti!"

Dekanat teologiskeje fakulty jo pśizwólił towaristwoju "Wendisches
Predigerkolloquium" sobotu wót 13.00 až do 14.00 góźin w cerkwi swětego Pawoła
prjatkowanje zwucowaś. W slědujucych lětach pak jo towaristwowe žywjenje skóro
dospołnje wusnuło; euforija zachopjeńka jo se zgubiła. Nowe impulsy 1728: W
Budyšynje jo wujšła prědna dospołna śišćana biblija. Na to jo se wjele serbskich
młoźeńcow za studij teologije rozsuźiło. Towaristwowe žywjenje jo se zasej
zbuźiło a se stawnje dalej wjadło - wósebnje serbske prjatkowańske zwucowanja.

Z lěta 1755 su se teke serbsky studenty drugich fakultow a zajimowane nimske
studenty ako pśicłonki do towaristwa pśiwzeli. Skóro jo se teke wutwariło
statkowanje towaristwa: Njejsu jano prjatkowanje zwucowali, ale mimo togo teksty
pśestajali a to wósebnje z nimšćiny do serbšćiny. Toś te teksty su pón
pśednjasli na mjasecnych zmakanjach a su wó nich diskutěrowali. Dalej su se po
pśikłaźe lichych murjarjow stwórili slěbornu trianglu z napismom "Soraborum
saluti". Ten znak jo se směł jano internje nosyś. Take tajne pocynki pak njejsu
se spódobali kurwjerchojskemu krajnemu knježerstwoju w Drježdźanach, togodla jo
rektor Dr. Plaz na pśikaz w lěśe 1765 wšykne znaki wótwezeł.

W lěśe 1951 su se serbske studenty wótnowotki pód mjenim Sorabija w Lipsku
zgromaźili, k prědnemu razoju w swójskem serbskem internaśe. A to ako lokalna
kupka Domowiny. Z tym jo nastała intensiwna a derje organizowana źěłabnosć:
Kuždy mjasec su se zarědowanja wótměwali, na pśikład cytanja abo pśednoski. Teke
Sorabija jo musała plan pó socialistiskej wašni społniś a centralnemu komitejoju
Domowiny pšawidłownje rozpšawjowaś. Pśeśiwo procowanjam SNM, Sorabiju pód
swójsku kontrolu dostaś, su se studenty z wuspěchom wobórali. W sedymźasetych
lětach jo Sorabija wušej 100 cłonkow měła. Ze změnu 1989 a z tym zwězanym
pśestrukturěrowanim Domowiny jo se lokalna kupka w Lipsku rozpušćiła.

Z lěta 1991 eksistujo Sorabija ako zapisane towaristwo nic jano serbskich
studentow. Teke 282 lět pó załoženju jo głowny nadawk woplěwanje serbskeje rěcy
a serbskich nałogow. Kužde lěto swěśi se na pśikład kjarmuša, chódotypalenje,
chytanje maje abo druge serbske nałogi. Casy pśepšosujo Sorabija teke znate
serbske spisowaśele na literarne wjacorki.



https://dsb.wikipedia.org/wiki/Nigerija

Nigerija (engelski Nigeria, igbo Naíjíríà, joruba Nàìjíríà, hausa Nijeriya) jo
wjeliki a gusće wobsedlony stat pśi Guinejiskem golfje w pódwjacornej Africe.
Granicujo z Nigerom w pódpołnocu, z Čadom w dłujkem zajtšu, z Kamerunom w
pódzajtšu a z Beninom w pódwjacorje. Stolica jo Abuja w srjejźišću kraja,
mjaztym až jo pśi atlantiskem pśibrjoze lažecy Lagos nejwětše město.

W pódpołdnjowem źělu Nigerije kněžy góruca, włožna, tropiska klima z dešćowym
casom wót apryla do oktobra a pśerěznymi temperaturami wokoło 30 °C. W
pódpołnocnem źělu maju suchšu pusćinowu klimu ze słabym dešćowym casom a górucym
wětšykom Harmattan w suchem casu. Pótom njejsu temperatury wokoło 50 °C rědke.
Nejwuše městno jo Chappal Waddi (2.419 m) pśi kameruńskej granicy w pódzajtšu
kraja. Pśewažece krajinowe formy su laguny pśi pśibrjoze, włožna sawana w
srjejźišću a sucha sawana w pódpołnocu.

Nigerija jo pó licbje wobydlarstwa jasnje nejwětšy stat Afriki. Tam powěda se
wokoło 500 rěcow.



https://dsb.wikipedia.org/wiki/Mina_Witkojc

Mina Witkojc, nim. Wilhelmine Wittka (* 28. maja 1893 w Bórkowach, † 11.
nowembera 1975 w Popojcach) jo była dolnoserbska spisowaśelka, casnikarka a
patriotka, nejsławniša spisowaśelka, kótaraž jo pisała w dolnoserbskej rěcy.

Mina jo wuknuła dwójorěcnosć. Ale wóna móžo jano na nimski cytaś a pisaś. W lěśe
1907 wóna pisała prědne basni. Až 1910 jo 22 rukopisnych basnjow na nimski
zdźaržane. Basnikarka jo cytała rada Goethe a Heine. Wóna jo dostała pakety z
knigłami wót pśijaśelki a wótkubłarki. Valeska Raedsch. W basni wót zběranjo
źěkowanje "An Frau R.". Mina jo była pó šulskem casom (8 lěta) rěšarka. Dokulaž
wóna jo wuknuła kwětkiwězarku. Wob cas 1. swětoweje wójny (1914-1918) Mina jo
była w brońskej industriji. Wót 1918 až 1921 wóna jo była najamnica w Bórkowach.
W septemberje 1921 wóna jo zmakała dr. Arnošta Muku (Ernst Mucke, 1854-1932).
Teke wažny luź jo był Jan Cyž. Mina Witkojc jo była 1922 wuknica na priwatnej
šuli a wuknuła cytanje a pisanje na serbski. W tom casu wóna sebje wuwědobnijo
serbsku narodnosć. Mina Witkojc se pśesedlijo do Budyšyna. Tam wóna jo źěłała
pśi Serbskem Casniku. Witkojc jo pisała komentar ako “Mysli wó wójnje” (1924,
Gedanken über Krieg) a “Serbska žeńska-rowryjarka swojogo narodna” (1930, Die
wendische Frau- eine Totengräberin des Volkes), rozpšawu “Drogowanje pó
českosłowaskej” (1925/26, Reise durch die Tschechoslowakei), poetisku prozu
“Nalětna noc w Błotach” (1932, Frühlingsnacht im Spreewald), ironiski-
sarkastiska glosa “Něco wót wuzwolowanja kralowkow rědnošći” (1930, Etwas über
Schönheitswettbewerbe). Mina Witkojc jo se (wo)póznała sotšy Lizu a Marjanu
Domaškojc we jsy Cazow (Zahsow). W tom casu jo nastało wjele basnjow a
źiwadłowow. Wót 1924 až 1928 basnikarka jo źěłała pśi wudaśu wót lětnego
kalendaŕja >>Pratyja<<. Ale Mina Witkojc jo organizěrowała lubjej serbske nocy a
jo naceriła muster za drastwy. Wóna jo pisała basni, dokulaž wóna móžo cuśe
šyroku drogu daś a wóna jo zasłužyła mału pśizasłužbu. Mina jo pisała wjelgin
njeorganizěrowanje a wóna jo měła wjele cwiblowanjow. Wóna jo rozpšawiła Otu
Wićaz, a dokulaž wón jo skoboźił basnikarku.

W mĕsće Erfurt Mina Witkojc jo źěłała ako pśistajona w jadnej zagrodnikarni. W
eksilu wóna jo woplĕwała dwa kontakta wjelgin intensiwnje. Jaden jo był
dolnoserbski faraŕ Bogumił Šwjela a drugi jo był mólaŕ Fryco Latk. Wón jo był
teke wjegin znaty a jo bydlił w měsće Weimar. Pó kóńcu wójny Mina Witkojc jo se
wrośiła do swójeje domownje. W lĕśe 1946 Mina Witkojc jo była sobuźĕłaśerka w
Budyšynje pla Domowiny. W samskem lěśe nimska policija jo popajźiła Minu
Witkojc, dokulaž wóna jo pśilipnuła serbske wólbne plakaty. To jo było pózdatny
“česka propaganda”. Popajźeństwo jo trało južo małe dny.

Mina Witkojc ma wjeliki wuznam w dolnoserbskej lyrice. Jeje basnje wusku
zwězanosć k serbskemu ludoju, domownju a Błota wugronju. Wóna jo pódpěrała ze
swojim źěłom ako redaktorka za dolnoserbski casnik "Serbski Casnik" a za serbski
kalendaŕ "Pratyja", sebjerozmeśe wót Serbow. Charakteristiski za jeje basnistwo
jo ceste wužywanje wót pśirodowego wobraza, na pśikład słyńco, mjasec, mórjo, w
nastupanju na stawk serbskeje ludnosći.

Mina Witkojc jo była kšuty angažěrowana, 1923 wóna jo pśewzeła Serbski Casnik
wót Bogumiła Šwjele. Mina Witkojc jo powušyła licbu cytarjow wót 200 do 1200.
1931 wóna z redakcije pušćiła dla demokratiskego zasadnego nastajenja.



https://dsb.wikipedia.org/wiki/Ka%C5%A1ub%C5%A1%C4%87ina

Kašubska rěc (kaš. kaszëbsczi jãzëk) jo podwjacornosłowjańska rěc, wužywana ako
regionalna rěc w Pólskej wót wušej 50 000 wužywarjow. Kašubska rěc jo jadnučki
zawóstank słowjańskich pomorskich dialektow a słuša wóna k lechiskim rěcam z
centralnej póddružyny, bliskej pisnej pólskej rěcy, z wliwami połobšćiny,
nižonimšćiny a staropšušćiny. Kašubšćinu groni se teke w Kanaźe.

W lěse 1850 kašubski slěźaŕ Florian Ceynowa jo zestajił słownik
kašubsko-rusojski.

Na zachopjeńku kašubšćinu se pisało z pólskim alfabetom, pak njejo to dawało
móžnosć derje wše zuki pśedstajiś. W lěśe 1850 Florian Ceynowa naraźił w swójich
knigłach Xążeczka dlo Kaszebov wósobny kašubski alfabet, pón w lěśe 1866 pśidał
do njogo 12 nowych pismikow, ako znate z českego alfabeta č abo š. Nowu wersiju
kašubskego alfabeta naraźił w lěśe 1919 nimski slawist Friedrich Lorentz.

Wokoło 10.000 źiśi wuknjo kašubšćinu w šulach w Pólskej. Wót lěta 2005 jo móžne
pisanje abitury w kašubskej rěcy.



https://dsb.wikipedia.org/wiki/Jezus_Kristus

Jezus z Nacareta jo se wěrjepódobnje mjazy lětoma 7 a 4 do Chr. w Betlehemje
naroźił a jo wumrěł w lětach 30, 31 abo 33 pó Chr. w Jeruzalemje.

Nowy testament wózjawijo Jezusa ako Kristusa (Messias, Syn Bóžy). Nowy testament
jo zrownju głowne žrědło za historiske informacije wó Jezusu mimo někotarych
apokryfow a noticow zwenka kśesćijaństwa. Z toś tych rekonstruěrujo historiske
slěźenje plawsibelne fakty jogo statkowanja.

Pó toś tych jo był Jezus Žyd z Galilejskej, kótaryž jo někak wót lěta 28 zjawnje
wustupował ako drogowański prjatkaŕ na teritoriumje źinsajšnego Israela a
pódwjacornego brjoga Jordana. Glědajucy na pśichad Bóžego kralojstwa jo wón swój
lud k nawrośenju napominał. Mało lět pózdźej bu wón wót Romarjow kśicowany.

Jezus jo wobgranicował swójo statkowanje na Israel (Mt 10,5; 15,24), jo pak
wugbał wutwórjenje noweje swětoweje nabóžniny, kśesćijaństwa. Teke zwenka
kśesćijaństwa ma Jezus nabóžninski, kulturelny, politiski a wósobinski wuznam.

Žydojski historikaŕ Flavius Josephus rozpšawja w swójich Antiquitates Judaicae
(20,200) wó wótkatowanju Jakobusa a pomjenijo jogo ako bratša Jezusa, „kótaryž
se Chrystus pomjenijo.“

Notice mamy teke wót Pliniusa młodego a z rabbinskich žrědłow zgromaźonych w
Talmuźe. Awtory pak se jano na kšomje a polemiski wó kśesćijaństwje wugroniju.

Listy Pawoła su mjazy lětoma 50 a 64 nastali. W nich se namakajo jano mało
biografiskich datow a słowow Jezusa, citěruju pak se někotare wěrjeńske formule
Jeruzalemskeje prawósady.

W tśich synoptiskich ewangeliumach (ewangelium Mateja, Lukasa a Marka) se
namakaju pokazki na znicenje Jeruzalemskego templa (Mk 13,2; Mt 22,7; Lk 19,43).
Togodla su se wěsće akle pó žydojskem zběgu (66-70) pisnje fiksěrowali. Pó
źinsajšnem slěźeńskem stawje njejo słušał žeden z awtorow k prědnym wuknikam
Jezusa.

Ewangelium pó Janje wopśimjejo pó měnjenju źinsajšnych slěźarjow njewótwisnje
dalejdawane historiske maśizny, lěcrownož jo nastał akle pózdźej wokoło 100 –
130.

Mt 1-2 a Lk 1-2 cotej Jezusa ako Messiasa zapowědaś a stajijotej jogo narod do
ramika bibliskich wěsćenjow. Njewobwěsćone mórjenje źiśi pśez Herodesa (Mt 2,13)
dopomina na mórjene źisi pśez farao pśed wuśěgom Israela z Egiptowskeje (Ex
1,22): Tak buźo Jezus ako wulichowaŕ Bóžego luda pśedstajony. Gwězda wót
Betlehema, kótaraž jo wjadła orientaliskich astrologow k městnoju jogo naroda
(Mt 2,2), pśipowěźejo Jezusa ako kosmiskego wumóžnika. Wobzwadne jo, lěc jo se
dał wopšawdu wósebny stelarny fenomen w tom casu wobglědowaś.

Toś te styri ewangeliumy rozpšawuju jano wó Jezusowych slědnych žywjeńskich
lětach. Pó Lk 3,1 – jadnučkem eksaktnem lětowem pódaśu w Nowem Testamenśe –
njejo Jezusowe smjertne lěto w amtskem casu Pontiusa Pilatusa ako bogota Judeje
(26-36) dalejdawane. Za wětšynu historikarjow jo lěto 30 nejwěcej wěrjepódobne
smjertne lěto, dokulaž jo se Pawoł z Tarsusa južo mjazy 32 a 35 wobrośił. Jezus
jo pótakem nanejmjenjej 30 a maksimalnje 40 lět stary był.

Z tym njejo wón stwórtu kazń wótpórał, ale ju wukładł kontrernje k žydojskej
tradiciji: Jano te su twóje pśiswójźbne, kótarež cynje wólu Bóžu. Na to jo Jezus
swójo ródne město wopušćił a njejo se južo tam wrośił. Ale žony z jogo wokoliny
su pśi njom wóstali, kaž teke jogo maś (Jan 19,26). Lěcrownož se groni w Jan
7,5: Jogo bratšy njewěrjachu w njogo, su někotare z jogo pśiswójźbnych, teke
jogo maś, słušali k prědnym kśesćijanam pó jatšach ( Japsk 1,14 1Kor 9,5 ).
Pawoł je wósobinski zeznał Jakobusa (bratša Jezusa) a drugich swójźbnych Jezusa,
ako jo wopytał prědny raz Jeruzalem. (Gal 1,19).

Z Galileje jo pśišło wjele generacijow žydojskich wójowarjow wó lichotu
napśeśiwo cuzym mócam. Pó tem, až jo 6. pó Chr. Herodes Archelaos póbił dankowy
boykott Judasa Galilejusa, su „Zeloty“ ako swójska kupka wustupowali, aby romske
cuze kněstwo wótpórali. Za cas Jezusa su se wóni wobgranicowali na protesty a
někotare atentaty na romske zastojniki. Romarje su zelotiske atentatniki
pomjenjowali „Sikarierje“ (kótarež kałak nose) abo jadnorje „mordarje“, aby jich
wopěranje kriminalizěrowali.

Napśeśiwnje zelotiskej teologiji, kótarež su se myslili, až mógu Bóžy slědny sud
na luźach drugeje wěry južo doprědka wześ, jo Jezus napominał swójich słucharjow
winika lubowaś (Mt 5,38-48). Ako kritika na Zelotach płaśi teke Jezusowe słowo
Mt 11,12 wót „namócnych, kótarež se Bóže kralestwo wunuzuju a se z namócu jogo
zmócuju.“



https://dsb.wikipedia.org/wiki/Benjamin_B%C4%9Bga%C5%95

Benjamin Běgaŕ nim. Benjamin Bieger (* 20. februara 1873 w Janšojcach, † 26.
septembra 1945 w Wětošowje) - dolnoserbski faraŕ, spisowaśel i kulturny
procowaŕ.

Benjamin Běgaŕ jo se w Janšojcach ako syn wucabnika naroźił. W Greifswalźe a
Kielu jo študěrował teologiju. W lětach 1902-1910 wón jo był z diakonom w
Picnju. W lětach 1910-1917 źěłał jo ako faraŕ w Krummendeichu, 1917-1929 w
Hennestedśe w Schlezwig-Holsteinskej a 1929-41 we Wětošowje. We Wětošowje wón jo
był slědny serbski faraŕ, kenž serbski jo powědał. Wót 1908 cłonk Maśicy
Serbskeje.

Běgaŕ gromaźe ze Hajnom Rizom jo wudawał cerkwinski casopis Wosadnik
(1905-1913). Wón jo był jaden z głownych organizatorow wjelikego "serbskego
swěźenja z rozpokazowanim drastwow" we Wětošowje w lěśe 1930. Toś ten swěźeń jo
se k 50. wrośenicy załoženja dolnoserbskeje wótźělby Maśicy Serb­skeje pśewjadł
(1880).

W lěśe 1941 jo Benjamin Běgaŕ wótejšeł na wuměńk. Dnja 26. septembra 1945 jo wón
wumrěł we Wětošowje. Tam na cerkwinskim kjarchobje jo teke jogo row.



https://dsb.wikipedia.org/wiki/Nowy_Casnik

Nowy Casnik – jo dolnoserbski tyźenik. Nastawki publikuju se głownje w w
dolnoserbskej, ale teke nimskej rěcy. Głowny redaktor tyźenika jo tuchylu Pólak
Grzegorz (Gregor) Wieczorek.

Nowy Casnik nakładujo Ludowe nakładnistwo Domowina. Nakład casnika jo był w lěśe
2004 1.100 eksemplarow.

Nowy Casnik jo naslědnik Bramborskego Serbskego Casnika, kótaryž jo zachopił
1848 wuchadaś. W lěśe 1918 jo se nakładanje casnika skóńcyło - dla financielnych
problemow.

Bogumił Šwjela, slědny redaktor zacynjonego casnika, jo 6. januara 1921 załožył
nowy tyźenik Serbski Casnik. W lětach 1923-1931 zagronita za tyźenik jo była
Mina Witkojc.

W casu nacionalsocializma pśi pówołanju Fryco Rocha ako šefredaktora Serbskego
Casnika w lěśe 1931 jo zachopił tyźenik jasnje pódpěrowaś politiku kněžarstwa, a
samo Žydow a komunistow atakěrowaś. Ned pótom 29. junija 1933 jo se Serbski
Casnik zacynił, wó "pjenjeznej njamócy" pišucy.

Pó 2. swětowej wójnje załožył se 1947 Nowy Casnik - nejpjerwjej ako pśiłoga
górnoserbskeje Noweje doby. Wót 1954 wuchada Nowy Casnik zasej ako samostatny
tyźenik.

Slědny šefredaktor, kenž jo měł dolnoserbšćinu ako maminu rěc, jo był Wylem
Bjero. Pón w lětach 1973-2004 jo tu městno měł Horst Adam, a wót lěta 2006 -
Gregor Wieczorek.



https://dsb.wikipedia.org/wiki/Mutageneza

Mutageneza jo twórjenje mutacijow w derbnem materialu žywych organizmow. Wóna
wužywa se w biologiskich a medicinskich slěźenjach kaž teke w kubłanju, aby se
dojśpili póminane kakosći danych organizmow. Gaž pśewjeźomy mutaciju na
specifisku wašnju a gaž pótom wobglědujomy fenotyp organizmow, možomy póstajiś
funkcijow genow a samo jadnotliwych nukleotidow.

Pśi konwencionelnej mutagenezy njejo derbna informacija zaměrnje měnjona. Za toś
te změny wužywaju se mutageny, t. g. wuměnjenja, kótarež wobliwnuju derbny
material. K tym słušaju wšakorake procese wót promjenjenja (na pś. UV-swětło) až
k wužywanjeju chemiskich maśiznow z wěsteju mutagenitu. W toś tom paźe njedajo
se pśedpowěźeś, źo dojźo dokradnje k mutaciji w genomje; město togo pśepyta se
organizm z pomocu screeninga.

Pśi wusměrjonej mutagenezy se z pomocu rekombinantneje genoweje techniki
zaměrnje DNA změnijo. Mógu se pśi tom zaměrnje wuměniś nukleotidy jadnogo gena,
abo móžo se teke ceły gen wótpóraś. Toś to póstupowanje jo wjelgin rozšyrjona
metoda w molekularnej biologiji.



https://dsb.wikipedia.org/wiki/Sardi%C5%A1%C4%87ina

Sardišćina (sardiski sardu, limba sarda) jo pódpołdnjoworomaniska rěc, kótaruž
nałožuju někak 1.200.000 rěcnikow na kupje Sardiniska. Tśi nejwažnjejše sardiske
narěcy su logudorska, nugorska a campidanska; sassariska a gallurska narěcy
licytej se skerjej ku korsiskim narěcam, w měsće Alghero powěda se katalański.
Wót lěta 2006 amty awtonomneje Sardiniskeje (Regione Autònoma de sa Sardigna)
nałožuju tak pomjenjonu Limba Sarda Comuna (LSC), kótaraž wužywa se w
oficielnych dokumentach. LSC jo kompromis mjaz wšakimi narěcami a jeje
nałožowanje ma akle eksperimentalny charakter.

Sardišćina jo se wuwiwała na kupje ako relatiwnje izolěrowana rěc. W pśirownanju
z drugimi romaniskimi rěcami jo sardišćina wjelgin konserwatiwna, wótergi jo
wóna bliša ludowej łatyńšćinje ako modernym romaniskim rěcam. Za cas
fašistiskego režima su musali duchowne wěriwym wujasnjowaś, až łatyńšćina,
kótaruž w cerkwi słyše, sardišćina njejo.

Někotare źinsajšne sardiske gramatiske formy su bliše klasiskej łatyńšćinje ako
łatyńšćina napismow, kótarež su se w Pompejach wobchowali. Na pśikład klasiske
łatyńske amat jo se wugroniło w Pompejach južo ama (kaž w źinsajšnej
italšćinje), w sardišćinje až do źinsajšnego jo se zdźaržała forma amat (sam
werb amare pak je w sardišćinje italskego póchada).

Prědne sardiske teksty póchadaju z 13. lětstotka, ale wětšyna sardiniskich
spisowaśelow jo twóriła wósebnje we łatyńšćinje a špańšćinje, wótergi, ale jano
rědko, w katalańšćinje, pózdźej w italšćinje. Literatura w sardišćinje jo se
zachopiła wuwiwaś akle w 19. lětstotku. Ako prědny jo wopytał jadnotnu spisownu
rěc wutwóriś Giovanni Spanu (1803-1878) na zakłaźe logudorskeje narěcy. W lěśe
1940 jo wudał Pietro Casu di Barchidda (1878-1954) swój pśełožk Dantoweje Bóžeje
komedije. Cełu Bibliju pśełožył do nugorskeje sardišćiny profesor Bobore Ruju
(italski Salvatore Ruju, pisane teke Salvatore Ruiu), pśedsłowo k jogo
pśełožkoju jo profesor Massimo Pittau napisał. Nejwuznamnjejša sardiniska
spisowaśelka 20. lětstotka, Grazia Deledda (1871-1936, Nobelowe myto 1926), jo
pisała italski.

W Italskej sardišćina dłujko njejo była pśipóznata ako wósebna rěc, až do
źinsajšnego ju někotare narěc mjenjuju. Akle w lěśe 1997 sardiniska kazń cysło
26 definěrujo sardišćinu ako samostatnu rěc, w lěśe 2006 su zachopili amty na
Sardiniskej tak pomjenjonu Limba sarda comuna („powšyknu sardišćinu“) ako amtsku
rěc nałožowaś. Sardiski móžo 80% wobydlarjow kupy; nejwěcej wobgrozona jo
campidanska narěc, logudorsku a nogursku narěcy (wěcej konserwatiwnej) powěda
teke młoźina.

Na slědujucych linkach pódajomy krotki, wjelgin jadnory pśeglěd gramatiki
nacasneje sardišćiny na zakłaźe nugorskeje narěcy.

Pśed substantiwom zwětšego stoj artikel, pak definitny, pak indefinitny. Na
rozdźěl k wšym pódzajtšnoromaniskim a pódwjacornoromaniskim rěcam (z wuwześim
někotarych pódzajtšnych katalańskich narěcow na Balearach a pó źělach na Costa
Brava, tak pomjenjonego català salat) sardiski definitny artikel su, sa njejo se
wuwił z łatyńskego ille, ale z ipse.

W singularje pśed wokalami artikel se eliděrujo: s’amicu („pśijaśel“), s’amica
(„pśijaśelka“), un’amicu, un’amica.

Definitny artikel góźi se wugranjaś a pisaś gromaźe z prepozicijami a (do, k),
kin (z, t.gr. „z kim“, „z cym“), de (z, wót) a in (w):

assu, assa, assos, assas; kissu, kissa, kissos, kissas; dessu, dessa, dessos,
dessas; issu, issa, issos, issas.

Artikel a prepoziciju móžomy wugranjaś teke kaž dwě słowje, na pśikład: kin su,
de su, in su.

Indefinitny artikel góźi se wugranjaś a pisaś gromaźe z prepozicijoma kin a in:
kindunu, kinduna, indunu, induna.

Sardiske substantiwy źěle se do styrjoch klasow. Kaž w pódwjacornoromaniskich
rěcach teke w sardišćinje twóri se plural substantiwow a adjektiwow na zakłaźe
łatyńskego akuzatiwa plurala, na pś. pane („klěb“) - panes („klěby“), rosa
(„roža“) - rosas („rože“).

(Feminimum: cara, prus cara, sa prus cara/meda cara; plural: maskulinum: caros,
prus caros, sos prus caros/meda caros, femininum: caras, prus caras, sas prus
caras/meda caras.)

maju w sardišćinje perifrastisku formu: su ’e unu (prědny), sa ’e una (prědna),
su ’e duos (drugi), sa ’e duas (druga), a pod.

Sardiske werby źěle se do tśoch konjugacijow, werby 1. konjugacije maju w
infinitiwje kóńcowku –are, werby 2. konjugacije kóńcowku –ere a werby 3.
konjugacije kóńcowku –ire. Sardiski werb ma styri modusy (indikatiw, imperatiw,
kondicional a konjunktiw) a šesć tempusow (prezens, zestajony preteritum,
imperfekt, pluskwamperfekt, futur a zachadny futur – futuro anteriore).

4 Ma il Signore mandò sul mare un forte vento che scatenò una grande tempesta.
Tutti pensarono che la nave stesse per sfasciarsi. 5 I marinai ebbero paura e
ciascuno chiese aiuto al suo dio. Per non affondare gettarono in mare il carico
della nave. Giona, invece, era sceso nella stiva e dormiva profondamente. 6 Il
capitano gli si avvicinò e gli disse: “Come? Tu dormi? Alzati! Prega il tuo Dio!
Forse avrà pietà di noi e non moriremo.” 7 I marinai si dissero l’un l’altro:
“Tiriamo a sorte per sapere chi di noi è la causa di questa disgrazia.” La sorte
indicò Giona. 8 Allora gli chiesero: – Dunque sei tu la causa di questa
disgrazia? Che cosa fai qui? Da dove vieni? Qual è il tuo paese? Qual è il tuo
popolo? 9 – Io sono Ebreo, – rispose Giona, – e credo nel Signore, Dio del
cielo, che ha fatto la terra e il mare.



https://dsb.wikipedia.org/wiki/Nowoseelandska

Nowoseelandska (maorišański Aotearoa, engelski New Zealand a nimski Neuseeland)
jo njewótwisny stat, kótaryž zwětšego na dwěma wjelikima kupoma w
krotkowjacornem źělu Śichego oceana. Ma styri a poł miliony wobydlarjow a
pśestrěń wót pśisamem 270.000 kwadratnych kilometrow, pótakem jo wětša ako
Wjelika Britaniska, ma pak jano źaseśinu jeje wobydlarstwa. W lěśe 1947 bu
njewótwisna wót Zjadnośonego kralojstwa, wóstanjo pak až do źinsajšnego z
cłonkom Commonwealtha.

Dwě nejwětšej a głownej kupje stej Pódpołdnjowa a Pódpołnocna kupa. Pódpołdnjowa
kupa ma wětšu pśestrěń, ale Pódpołnocnu kupu wobedla wěcej luźi. Nejwětše město
Pódpołnocneje kupy jo Auckland z wěcej ako 400.000 wobydlarjami, mjaztym až ma
na samskej kupje lažeca stolica Wellington jano wokoło 200.000 wobydlarjow.
Nejwětše město Pódpołdnjoweje kupy jo Christchurch z něźi 350.000 wobydlarjami.
Powšyknje jo Nowoseelandska wjelgin rědko wobsedlona, cogoždla ma teke pśimě
Zelena kupa.



https://dsb.wikipedia.org/wiki/Jurij_Koch

Jurij Koch (roź. 15. septembra 1936 w Hórkach) jo serbski spisowaśel, žurnalist,
dramatikaŕ a pśełožowaŕ.

Jurij Koch jo se naroźił 15. septembra 1936 w Hórkach, wokrejs Kamjenc, ako syn
skałarja. Wót 1942 do 47 jo chójźił na ludowu šulu, wót 1947 do 49 na serbski
gymnazij we Warnoćicach (Varnsdorf), wót 1950 do 52 na Serbsku wušu šulu w
Budyšynje a wót 1952 do 54 na Serbsku wušu šulu w Chóśebuzu. Tam jo teke złožył
maturu. Pótom jo šeł styri lěta (1956 do 60) na studij žurnalistiki na
Uniwersiśe Karla Marxa w Lipsku a jo wótzamknuł ako diplomowy žurnalist. 1965 jo
hyšći dalšny diplomowy studij, dalokostudij, wótzamknuł pśi Źiwadłowej wusokej
šuli w Lipsku. W běgu žywjenja jo statkował ako žurnalist a rozgłosowy redaktor
a dalej statkujo ako lichotny spisowaśel a žurnalist. Tśi raze jo dostał
Literarne myto Domowiny (1964, 1969 a 1973) a dwa raza Myto Ćišinskego (1968 w
kolektiwje a 1974). Źinsa wón bydli w chóśebuskem měsćańskem źělu Žylowje.

Nadróžny koncert, LND 1965; Spěw přećelstwa (sobuawtor), LND 1967; Tam dźe
Šprjewja šumić (?) (sobuawtor), Wydawjectwa Bjelarus, Minsk 1969; Poezija
Łužickich Serbiw (sobuawtor), Wydawnictwo chudožnoj literatury Dnipro, Kiew
1971; Homiu zelenoj Lužyci (sobuawtor), Kamjenjar, Lwow 1972

Prědne kłoski (sobuawtor), VWV, Barliń 1958; Židowka Hana, LND 1963; Žydowka
Ana, LND 1966; Mjez sydom mostami, LND 1968; Mjazy sedym móstami, LND 1969;
Pućowanje k ranju, LND 1969; Manuskripte - Almanach neuer Prosa und Lyrik
(sobuawtor), Mitteldeutscher Verlag, Halle/Saale 1969; Wo swojim tworjenju
(sobuawtor), LND 1970; jadna z nich jo šołtowka (sobuawtor), LND 1972; Nowe
powědki wo nas (sobuawtor), LND 1972; Takawa oris - Razkazi ot Lužica
(sobuawtor), Izdatelstwo Christo G. Danow, Plowdiw 1972; Leseprobe -
Schriftsteller des Bezirkes Dresden (sobuawtor), Drježdźany 1974; Róžamarja abo
Rozžohnowanje we nas, LND 1975; Rosamarja, Mitteldeutscher Verlag, Halle/Saale
1975; Pohladnjenja (sobuawtor), LND 1975; Sachsen - ein Reiseverführer
(sobuawtor), Greifenverlag, Rudolstadt 1975; Wotydźenja doma, LND 1976;
Rožamarja, LND 1976; Moja Łužiska turneja (sobuawtor), LND 1976; Meine
Lausitztournee (sobuawtor), LND 1976; Wosamoćeny Nepomuk, LND 1978; Mrokawa
běłych pjerkow (sobuawtor), LND 1978

Jurk dźe rumpodicha pytać - słuchograśe, Pr 1965; Bězmanec Jan - słuchograśe, Pr
1966; Der rote Rechtsanwalt - słuchograśe, Pr 1968; Mjazy sedym móstami -
słuchograśe, Pr 1969; Mjez sydom mostami, Pr 1970, NSLDź, Budyšyn 1970
(manuskript); Poslednje pruwowanje, Pr 1972, NSLDź, Budyšyn 1972 (manuskript);
Die letzte Prüfung, Pr 1973, KW Henschelverlag, Berlin 1972; Poslední zkouška,
KW Dilia, Praga 1974; Legenda - słuchograśe, Pr 1975; Die letzte Prüfung -
słuchograśe, Pr 1976; Landvermesser, Pr 1977, Theater der Zeit, 12/1977;
Šwickojc pytaju źowku - Adapcija graśa Marjany Domaškojc, Pr 1977, NSLDź,
Budyšyn 1977 (manuskript); Mój wuměrjeny kraj, Pr 1978, NSLDź, Budyšyn 1978
(manuskript); Jan Bösmann oder Die Kutsche auf dem Dach - słuchograśe, Pr 1978;
Fryco a Majka - Adapcija graśa Marjany Domaškojc, NSLDź, Budyšyn (manuskript)

Informacije su brane z knigłow Nowy biografiski słownik k stawiznam a kulturje
Serbow, Budyšyn 1984.



https://dsb.wikipedia.org/wiki/Drjewjanopo%C5%82ob%C5%A1%C4%87ina

Drjewjanopołobšćina abo drjewjańšćina jo pódwjacornosłowjańska rěc. Wóna słuša
do lechiskeje pódkupki, ako pólšćina abo kašubšćina. Wóna jo se powědała w
regionje źinsajšnego Wendlanda pla Hannovera w Nimskej. Slědna wósoba, kenž jo
wuměła drjewjański powědaś, jo 1756 zamrěła.

Wažnej žrědle Drjewjanopołobšćiny stej "Vocabularium Venedicum" Wustrowskego
fararja (pastora) Christiana Henninga a "Wendlandchronik" (jano ako wótpis
zdźaržana) Süthenskego šołty Johanna Paruma Schultza. Wažne źěła pśi pśeslěźenju
Drjewjańšćiny su wugbali Gottfried Willhelm Leibnitz (1646 - 1716), serbski
rěcywědnik dr. Arnošt Muka (1854 - 1932) a slawist a filologa prof. dr. Reinhold
Olesch (1910 - 1990), kenž jo zestajił "Thesaurus Linguae Dravaenopolabicae".

Problem pśi pśespytowanju drjewjańšćiny stej njejadnotny pšawopis a felujuca
ortoepija. Wětšynu zdźaržanych tekstow a fragmentow su napisali luźe, kenž su
mjaztym zgubjonu nižonimsku narěc powědali. Togodla njejo móžno pšawe
wugranjanje rekonstruěrowaś. Mimo togo ma kužde žrědło se wót drugich
wótchylajucy pšawopis. K tomu pśiźo, až su póspyty drjewjańšćinu napisaś a tak
zdźaržaś akle zachopili, gaž jo jeje rěcny system južo zachopił rozpadowaś. Na
to teke pokazuju kradu wobgranicowany zdźaržany wokabular a wjelika licba
požyconkow.



https://dsb.wikipedia.org/wiki/Cerwjena_l%C4%9Bsna_mroja

Cerwjena lěsna mroja (Formica rufa) jo zastupnik familije mrojow. Wóni słušaju
do kupki insektow. Toś te wobydlarje góle licymy do pórěda insektow z kóžnymi
kśidłaškami. Pilne zwěrjeta a jich gnězda su šćitane pó zwězkowem póstajenju za
šćit družynow. Mroja jo holometaboliski insekt. To su insekty, kótarež maju cełu
metamorfozu. Cerwjene lěsne mroje twórje stat. Ako pla pcołki su kralowki,
źěłaśerki a tšuty (mužyki) w mrojowišću, kótarež se něźi 2 metra pód zemju
wupśestrěwa a w kótaremž jo někak 500 000 zwěrjetow žywe. Nejwětšy źěl luda
mrojow wucyniju źěłaśerki (4-9 mm wjelike), kenž pak njamógu se rozpłoźowaś.
Wóni wugbaju wšykne trěbne źěła. To jo na pśikład twarjenje drogow a komorow w
gnězdźe. Mimo togo se staraju wó carobu a wó młode zwěrjeta a zašćituju swóju
twaŕ pśeśiwo winikam. Mužyki (9-11 mm wjelike) su wažne jano za wobsemjenjenje a
wopłoźenje kralowki. Pó tradicionalnem swajźbnem lěśe wóni zamrěju. Mroje se
zežywiju pśedewšym wót insektow a drugich małych zwěrjetow, ako su na pś. muški
(listowe wšy), kótarež mjodnicu wótedawaju, kenž jo za mroju wjelgin wažne
zežywjeńske žrědło. Mimo togo trjeba mroja mězgu bomow a płodow a tucne semjenja
rostlinow, kenž teke dalej rozšyrja. Lud mrojow zežerjo wšednje někak 100 000
insektow. Mroje su wjelgin wužytne, dokulaž wjele škódnych insektow a chóre abo
marłe zwěrjeta žeru, a togodla su pód šćitom pśirody. Cerwjenu mroju namakajomy
w Europje, w Sibirskej a w pódpołnocnej Americe.



https://dsb.wikipedia.org/wiki/Ruanda

Ruanda (kinyarwanda, francojski a engelski Rwanda) jo gusće wobsedlony
nutśikokrajny stat pśi Kiwuskem jazorje w pódzajtšnej Africe. Granicujo z Ugandu
w póppołnocu, z Tansaniju w pódzajtšu, z Burundijom w pódpołdnju a z
Demokratiskeju republiku Kongo w pódwjacorje. Stolica jo Kigali, kótaryž se
namaka w srjejźišću małego kraja pśi rěce Kagera.

W Ruanźe kněžy wusokosći dla miła, włožna klima z pśerěznymi temperaturami
wokoło 18 °C bźez wjelikich pśeměnjenjow. Dešćowa casa staj wót septembra do
decembra (umuhindo) a wót februara do zachopjeńka junija (itumba). Nejwuše
městno tak mjenjowanego „kraja tysac kopcow“ jo wulkan Karisimbi (4.519 m) pśi
kongoskej granicy w dłujkem wjacorje Ruandy. Ruanda jo teke žrědlišćo
nejdlejšeje rěki swěta; nejwětšy pśiběg Nila, rěka Kagera, jo nejwažnjejša rěka
kraja.

Ruanda jo mimo togo pśedewšym znata za nejwětše mórźenje luda pó drugej swětowej
wójnje, kótarež jo se stało w lěśe 1994.



https://dsb.wikipedia.org/wiki/Micha%C5%82_Frencel

Michał Frencel (teke: Brancel; * w februarje 1628 w Běčicach pla Hodźija w
Górnej Łužycy; † 29. junija 1706 w Budestecach) jo był faraŕ, rěcywědnik a
sobuzałožaŕ górnoserbskeje pisneje rěcy.

Wón jo se naroźił ako syn wejsnego sudnika a šosarja. Pó tym, až jo wuchójźił
wjerchojsku šulu w Mišnju (1643-1649) jo se pódał na studium teologije do Lipska
a Wytparka (Wittenberg). 1651 jo dostał prědne farske městno w Kózłom. Pó
jadnasćo lětach jo se pśesedlił 1662 z familiju do Budestec, źož jo źěłał až do
swójeje smjerśi.

Frencel płaśi ako załožaŕ górnoserbskeje pisneje rěcy. Ze swójimi pśełožkami
(Ewangelium sw. Mateja a Marka 1670, Mały Katechismus 1693, Knigły Psalmow 1703,
Nowy Testament 1706) kaž teke z originalnymi wuźěłami (Budestečańska dupa 1688,
list rusojskemu caroju 1697, wšake basni) jo wuwiśe górnoserbskeje rěcy wósebnje
wobwliwował. Ako prědny jo zawjadł diakritiske znamuška pó českem pśikłaźe.
Njejo ale mógał swóje pśedstajenja wó serbskem pšawopisu pśesajźiś a jo se jogo
pózdźej zasej wóstajił.

1670 Mat 2,1 Hdyż ſo pak Jeſus béſche narodżil w Bethlehemi żidowskeje (zemé) w
cżaſu Kralá Herodeſa / hlai / tuż pſchinhdżechu Mudri wot ſchadżaná ſlonca do
Jeruzalema.

1706 Mat 2,1 DYż ßo pak JEſus bieſche narodżil we Bethlehem żidowſkej ſemi wtym
cżaßu krala Herodaſſa / lai tuż pſchindżechu cżi Mudri wot ranja do Jeruſalem.

1688 Budestečanska dupa Schtosch nastupa ton Wuschitk aby tu Moc teje Krcżenicy
/ wucżcżimy swoie dżjcżi a cżelladż s Katechisma tak: Krcżenica cżini a
prschineſſe Wodawani hrjchow / wumoſche wod smercże a Cżerta / a_dawa (nic ieno
polubi) wecżnu sboschnoscż

1697 List carjej Ja waſchei Kcarskej Majeſtecżi poniſchne pſchipowedam, ſo my
Nimcy a Serba tude we Sachſonskej teſch mamy tu Japoſchtolsku Luthersku wjru, a
wucżbu: proßym was pokorne, Wy chcyli tu te na ſerbsku recż wottemne pſchelożone
ſwjate Knihi wottemne ſnadu wſacż a ſobu do Moſcowitiskej pſchinecż, tak ſo by
waſchi podano widżili, ſo we naſchem Sachſonskem Churfürſtcżin wi ta prawa
Apoſtoliska Lutherska wjra a wucżba ſjawne budże wucżena a pridowana.

1703 Psalm 10,4 Besbożny je tak hordy a niwny / ſo ſ-nikim nerodżi / wſchitke
jeho myßle ßu / ſo nima Boha.



https://dsb.wikipedia.org/wiki/Mato_K%C3%B3syk

Mato Kósyk (*18. 6. 1853 we Wjerbnje, † 22. 11. 1940 w Albionje) - dolnoserbski
basnikaŕ, spisowaśel, faraŕ, farmaŕ, klasikaŕ dolnoserbskeje literatury.

Roźony ako syn srjejźnego bura jo Kósyk w lětach 1867 do 1873 chójźił na
gymnazium w Chośebuzu. Pótom jo tśi lěta dłujko statkował ako zeleznicaŕ w
Lipsku. Pózdźej jo wopytał se žywiś ako literat we Wjerbnje a wót 1880 jo sobu
redigěrował Bramborski Casnik. 1883 do 1885 jo w ameriskem Springfielźe a
Chicagu študěrował teologiju. Wótglědajucy wót krotkich woglědow we Łužycy, jo
basnikaŕ pón až do kóńca žywjenja wóstał w Pódpołnocnej Americe. Wót 1885-86 jo
był faraŕ we Wellsburgu. Wót 1887 do 1907 jo statkował we wšakorakich wósadach w
staśe Nebraska (Ridgeley 1887-89, Princeton 1889-95, Roca 1895-96, Stamford
1896-97, 1897-07 Ohiowa). Wót 1907 až do wuměńka 1913 jo był faraŕ w El Renou w
Oklahomje, pótom jo žywy był ako farmaŕ w Albionje.

W lichem casu w Lipsku ako zeleznicaŕ jo se Kósyk awtodidaktiski zakłady poetiki
nawucył. Jogo prědne zdźaržane basnje su ze slědnego lěta w Lipsku. Dla chórosći
jo Kósyk 1877 musał swójo źěło pśi zeleznicy skóńcyś a se domoj nawrośiś. W tom
casu su se teke wuwijali jogo kontakty z drugimi serbskimi procowarjami ako M.
Hórnikom, H. Jordanom a A. Muku. Mimo togo jo nawězał kontakt z G. Surowinom,
kenž jo jogo do dalšnego literarnego źěła pógnał, a z pólskim spěchowarjom A.
Parczewskim, kenž jo sobuiniciator załoženja Maśice Serbskeje, na kótaremž jo se
1880 teke Kósyk wobźělił.

Dłujke pśebywanje w rodnej jsy Wjerbno jo było nejpłodnjejšy cas literarnego
twórjenja Mata Kósyka. Wón jo napisał wjele lyriskich basnjow a baladow, kótarež
su se pózdźej do cełkow zarědowali: Pytajcy duch, Źiśecy raj, Wóstań pobožny, Z
paradiza wšyknych swětow, Ze stwórjenja jo mój spiw, Cysta roža serbojska,
Serbskich duchow kralejstwo. Do šyršeje epiki słušatej jogo w heksametrach
spisana tśiźělowa idyla Serbska swajźba w Błotach (Wórjejce 1880, 1955) a jogo
historiska trilogija Serbskich wóścow śerpjenja a chwalba z episkimi spiwami
Pśerada Markgroby Gera (ČMS 1881, 1924, 1955), Branibora pad a Jacsław (hyšći
njewózjawjonej). Kósyk jo se teke póspytał w dramatice: Cesć łužyskego ryśarja
(1881) a Bóžemje serbskich wójakow (1882). Wjele proce jo teke inwestěrował do
pśeglědowanja a basnikarskego wuspórjeźowanja dolnoserbskich spiwarskich knigłow
a do redigěrowanja Casnika, do kótaregož jo teke dodał swóje pśinoski.

Dokulaž njejo spisowaśelske źěło za zežywjenje dosegało, jo wón 1883 do Ameriki
wudrogował. Tam jo teke študěrował teologiju, což jomu w Nimskej bźez matury
njejo móžno było. Teke w Americe jo na zachopjeńku dalej basnił. Tak jo nastał
cyklus W cuzej zemi z wjele nowymi impresijami. Bóžko njejo wóstał taki
produktiwny. W běgu dalšnego žywjenja w Americe jo jano hyšći napisał dwa
cyklusa: Serbske bratśi pśistupimy (1892-99) a Droga do njebja (1922-33). Weto
jo měł wjeliki wuznam za dolnoserbsku literaturu a jo jej wugótował městno mjazy
drugimi słowjańskimi literaturami. Eksistujo wěcej ako 50 pśełožkow jogo
jadnotliwych twórbow do drugich słowjańskich rěcow.

Marti, R. (wud.), Mato Kosyk 1853–1940. Materialije prědneje Kosykoweje
konference. Wjerbno 15.–18. 6. 2003. Budyšyn, 2004.

F. Mětšk, Zu einigen Fragen der Legendenbildung in der Kosyk-Biographie - ZfSl
22 (1977), str. 142-148; ts., Serbski basnik kónčaceho so 19. lětstotka w
Americe - R 28 (1978), 6, str. 212-217; ts.. Wo Kosykowych basniskich rukopisach
a jich wuznamje za ZSMK - R 29 (1979), 6, str. 216-220; ts., Wo Kosykowej
episkej trilogiji ze serkeje starodawnosće - R 29 (1979), 9, str. 324-332; ts.,
Aktualnosć Kosykoweje biografije wčera a dźens - R 31 (1981), 9, str. 318- 321



https://dsb.wikipedia.org/wiki/Manfred_Starosta

Manfred Starosta (* 20. junija 1941 w Janšojcach) - dolnoserbski rěcywědnik a
słownikaŕ. Jogo nejwažnjejše źěła su dolnoserbska wucbnica Niedersorbisch –
schnell und intensiv, dolnoserbsko-nimski słownik „Starosta” a běgajucy projekt
Nimsko–dolnoserbski Słownik(DNW). Až do źinsa Starosta se zasajźijo za
zachowanje a wuwiśe dolnoserbskeje rěcy a jo jaden ze slědnych, kótarež su
zamóžne za twórjenje dopołnej leksikografija w dolnoserbskej rěcy. W lěśe 2001
jo dostał Myto Ćiśinskego.

Manfred Starosta jo se naroźił na 20. junija 1941 w Janšojcach. Dokulaž jogo nan
jo padnuł we wójnje pśeśiwo Rusojskej južo pśed jogo naroźenim, Starosta jo
wótrosł pśi staryma starjejšyma. Tam wón jo musał nejpjerwjej nimski powědaś,
ale weto wón jo słuchał dolnoserbsku rěc wót swójeju stareju starjejšeju. Tak jo
měł prědny kontakt ze serbskeju rěcu, až wón jo mógał něga raz małe sady w
dolnoserbskej rěcy powědaś. Pópšawna pśicyna za zachopjeńk aktiwnego trjebana
serbskeje rěcy jo akle była stara žeńska, kótaruž Starosta jo zmakał. Wóna njejo
mógała powědaś nimski a to jo było prědny raz, až wón jo musał wugroniś na
serbski. Z tym rěcna zamóžnosć Starosty jo se wuwiła a wón jo nawuknuł nałožyś
rěc, kótaruž won jo jano znał wót słuchanja.

Wót 1948 až do 1956 Starosta jo woglědał do zagrodneje šule w Janšojcach. Tam jo
měł na zachopjeńku wjele problemow z pšaweju nimskeju rěcu a gramatiku. Cesto
wón jo rozměšał wobej rěcy w jadnej saźe a jo było wjelgin śěžko se wótwucyś
rěcne zmólki. Až do źinsa wón mysli w dwěma rěcoma. Wót 1956 až do 1960 Starosta
jo był na Dolnoserbskej wušej šuli w Chóśebuzu, kótaraž jo źinsa Dolnoserbski
gymnazium. W šuli Starosta nejpjerwjej njejo měł ambicijow za slawistiku, ale
pśez zajm za ludowědu wón jo zachopił studium slawistiki w lěśe 1960 na
uniwersiśe w Lipsku a jo pśistajił ned pótom pśidatny studium ludowědy a
sociologije, kótaryž Starosta jo absolwěrował na uniwersiśe Poznań w Pólskej wót
1965 až do 1966. Swój studium Starosta jo dokóńcył ako diplomowy slawistikaŕ,
ale južo wob studiumje – w lěśe 1964 – wón jo se ženił žeńsku z Litawskeje a
góle jo se naroźiło. Tak Starosta jo pśišeł nejpjerwjej do sedymnasteje wušeje
šule ako wucabnik za rušćinu wót 1966 až do 1968. Normalnje wón njejo směł
wuwucowaś, dokulaž njejo cynił studium pedagogiki, ale jo był njamaš wucabnikow
za rušćinu. Starosta jo měł tencas móžnosć za dorowanje felowanego studiuma, ale
pón jo dostał pórucenje z Lipska. Togodla wón jo šeł do instituta za Sorabistiku
na uniwersiśe w Lipsku a jo był wucabnik we wusokošulskej słužbje. Tam Starosta
jo źěłał wót lět 1968 až do 1992, jo wuwucował serbšćinu a jo teke naźěłał
materialije za wucbu, kak wucbnica za póstupjone a zajmowane sorabistiki
Niedersorbisch – schnell und intensiv. W Lipsku Starosta jo był samućki
Dolnoserb na uniwersiśe, ale weto wón jo powědał konsekwentnje dolnoserbski,
dokulaž won njejo kśěł měšaś rěcy. Pó paźe murje wucbne městno jo stojało krotko
pśed rozpušćenim a togodla Starosta jo se procował pśi Serbskem instituśe w
Chóśebuzu a jo se pśistajił.

W lěśe 2001 Starosta jo dostał Myto Ćišinskego za "za jogo rěcywědne a
rěcspěchujuce statkowanje". Lěcrownož Starosta jo wót junija 2006 na wuměńku,
wón jo pśecej hyšći ako eksterny sobuźěłaśeŕ a wjednik projekta
Nimsko–Dolnoserbski słownik (DNW), a mimo togo wón a Fabian Kaulfürst stej
pśedsedarje dolnoserbskeje rěcneje komisije

Za tym až Starosta jo pśišeł do Chóśebuza, jo se diskutěrowało, až
Dolnoserbski–nimski słownik wěcej njedosega a jo pśestarany. Jo se kśěł jaden
słownik, kótaryž jo se planował wót zachopjeńka ako wězanje. Starosta jo se
pśewzeł ten projekt a w lěśe 1999 „Starosta” jo se wuzjawiła w ludowem
nakładnistwje Domowina. To jo až do źinsa nejwobšyrnjejšy słownik dolnoserbskeje
rěcy ze cełkownym wopśimjeśim wót něźi 45.000 lemata. „Starosta” jo pasiwny
słownik k pśełožowanjeju a rozměśeju dolnoserbskich tekstow, pótakem nic za
spisanje. Wopśimjejo frazeologizmy a póžyconki a teke pśestaranu a lokalnu
leksiku, ale nic mjenja, mimo dolnoserbskich městnostnych mjenjow. Leksikon
„Starosty” bazěrujo na ekcerpcijonem dolnoserbskem pismojstwje ze 19. a 20.
stolěśa a se pódprějo teke na Thesaurus wót Muki, słownikach wót Bogumiła Šwjele
a Pětša Janaša. Mimo togo „Starosta” wopśimjejo někotare nowe słowa, kótarež su
nastali akle w 20. stolěśu. Źinsa „Starosta” jo nejwažnjejšy słownik za
serbšćinu.

Jadnučki nimsko–dolnoserbski słownik – słownik wót Pětša Janaša – njejo tak
wobšyrny a wopśimjejo teke stary pšawopis. Togodla jo se pśemysliło južo dłujko
wó aktiwnem słowniku, za spisanje dolnoserbskich tekstow a aby zmólki se
wobijało. Nejpjerwjej ideja jo se zachyśiła, dokulaž njejo se zjadnało, až do
lěta 2001, ako źěła na słowniku su se zachopili. Pód wjednistwom Manfreda
Starosty źěłaju hyšći Erwin Hanuš, Hauke Bartels a teke druge pśi projekśe.
Naźěłanje cełeje leksiki trajo dłujcko a jo wjelgin wjelike, dokulaž kuždy
sobuźěłaśeŕ pśeźěła kužde słowo słownika a wšykne wopowědaju změny a kótare
słowa se pśiwzeju. K prědnemu cil projekta jo dejał byś jano šulski słownik z
20.000 lemata. Ta wersija jo se rozšyriła na 40.000 lemata w lěśe 2004. Něnto
słownik ma wopśimjeśe wót něźi 60.000 lemata a śišćana wersija změjo wěcej ako
2000 boki. Na zakłaźe togo słownika dej se naźěłaś rownocasnje šulski słownik z
wšakorakimi wopśimjeśami a wšakorakim wugótowanim jadnotliwych artiklow. Wót
julija 2007 wšykne gótowe artikele słownika móžoš namakaś w interneśe na
www.dolnoserbski.de. Zakłady leksikografiskego wobźěła su maminorěcna kompetenca
awtorowu Starosta a Hanuš, wobšyrne zběrki ekserptow dolnoserbskeje rěcy,
elektroniski korpus teksta a teke konsultacije z maminorěcnymi pomogarjami.
Śěžkosć togo słownika jo było wótekšywanje modernych słowow, dokulaž
dolnoserbska rěc jo jano mała rěc a njejo se standardizěrowana. Na pśikład za
Nowy Casnik jo wjelgin wažne, až móžo powěźeś wó aktualnych temach teke z
techniki a politiki, ale na tych pólach se musy hyšći wuwiś wjele dolnoserbskich
słowow. To njejsu pšawe „nowe” słowa, ale cesto kompenzacije znatych abo starych
słowow. Wósebnje jo wjelgin wažne, aby maminorěcne luźe mógali akceptěrowaś a
rozměś nowu leksiku. Tak Nimsko–dolnoserbski słownik dej byś teke pomocny srědk
wósebnje za njemaminorěcnych luźi k aktiwnemu wužywanjeju dolnoserbskeje rěcy,
gaž se pśigótujo słownik.



https://dsb.wikipedia.org/wiki/Kito_Fryco_Stempel

Kito Fryco Stempel jo se naroźił 29. nowembera 1787 w Parcowje a jo był serbski
duchowny a spisowaśel. Wót 1802-1807 jo chójźił na gymnasium w Budyšynje, źož jo
se zeznał teke z Bjedrichom Wylemom Mičku. W lětach 1807-1810 jo studował
teologiju na uniwersiśe w Lipsku. Ned pó prědnem studijnem lěśe jo załožył sobu
tak pómjenjony Korps Lusatia. 1809 jo zastupił do Serbskego prjatkarskego
towaristwa, pśedchadnego zjadnośeństwa źinsajšneje Sorabije Lipsk.

W lětach 1810-1813 jo był domacny ceptaŕ, nježlic až njejo był powołany 1813 za
fararja w Malinje. W toś tej wósaźe jo statkował źaseś lět, nježlic až njejo se
stał 1823 wušy faraŕ w Lubnjowje. Wjelicku wósadu jo zastarował někotare
lětźasetki, nježlic až njejo se pódał 1863 na wuměńk. Pó nim njejo se wěcej
žeden serbski faraŕ w Lubnjowje pśistajił, což jo na kuždy pad malsnjejšu
asimilaciju Serbojstwa w toś tych stronach pódpěrało.

W běgu mnogich lět swójogo statkowanja za swóje wósadne, jo napisał Stempel teke
ceły rěd originalnych basni, mj. dr. epos "Te tśi rychłe tšubały" - nejdlěšu
znatu serbsku baseń. W njezwuconem sylabiskem systemje komponěrowany epos jo
płaśił něźi 80 lět ako zgubjony. Ota Wićaz jo jen 1950 zasej namakał. Rudolf
Jenč jo jen zjawnosći spśistupnił w rěźe Pomniki serbskego pismojstwa ako
diplomatiske wudaśe. Dalšny epos, "Pytanje za starym mjasecom abo łužyskich
Serbow pótłocenje" njejo se bóžko wěcej namakał a płaśi dalej ako zgubjony.

Mimo swójogo basnjenja jo wustupował Stempel teke ako pśestajaŕ antikskich
basnikarjow. To pótrjefijo wósebnje Fedrusowe fabule (z łatyńskeje rěcy a
Theokritowe idyle.



https://dsb.wikipedia.org/wiki/Juro_Surowin

Georg Julius Justus Sauerwein (* 15. januara 1831 w Hannoverje; † 16. decembra
1904 w Kristianiji, źinsa Oslo) jo był ako nimski publicist, rěcny wědomnostnik
a humanist zašćitowaŕ mjeńšynowych rěcow (dolnoserbski, litawski) w Nimskim
kejžorstwje.

Georg Sauerwein (serbski: Juro Surowin) jo se naroźił ako syn fararja w
Hannoverje a jo w Gronauje (Leine) wótrosł. Ze 17 lětami jo złožył maturu a jo
šeł na studij rěcnych wědomnosćow a teologije do Göttingena. Jo pak chójźił teke
na cytanja fyziki, chemije a botaniki. Pó tśich lětach jo studium bźez
wótzamknjenja pśetergnuł a jo pór lět we Walesu a Engelskej pśežywił. Tam jo
wupytnuł swój rěcny talent. Za cas swójogo žywjenja jo nawuknuł wěcej ako 60
rěcow a dialektow.

Surowin jo płaśeł ako nejwětšy rěcny wucony swójogo casa. Ako se wuznawajucy
pacifist jo se angažěrował pśeśiwo imperializmoju kejžorstwa a jo wózjawił mjazy
drugim dwójorěcne basnje pśi góźbje měrowego kongresa 1899 w Parisu, w kótarychž
jo napominał k měroju.



https://dsb.wikipedia.org/wiki/Ir%C5%A1%C4%87ina

Oficielne tofle (na pśikład městow, jsow abo drogow) w Irskej njejsu jano w
engelšćinje, ale teke w iršćinje. Na teritoriumje Gaeltacht wóne su jano w
iršćinje. To jo teke tak z dokumentami. Mimo Gaeltachta su dwójorěcne, ale w
Gaeltachśe wóne su w iršćinje.

W iršćinje daju teke někotare rozgłosowe sćelaki (Raidió na Gaeltachta (statny),
Raidió na Life (priwatny, Dublin)), jaden telewizny sćelak (TG4, zachopjeńk
TnaG, Teilifís na Gaeilge) ze sedłom w Baile na hAbhann, teke někotare
periodikumy, atd. Dajo na pśikład tyźenik Foinse („Žrědło“) a su teke wšakorake
kulturne a literarne casopise, teke casopis za źiśi Nós. W nejwěcej knigłarnjach
daju irske knigły.

Na wšyknych statnych šulach Irskeje jo iršćina obligatoriski pśedmjat, druge
pśedmjaty su zwětšego w engelšćinje. Dajo licbu šulow, kótarež pomjenjuju se
Gaelscoileanna, na kótarychž iršćina jo wuwucowańska rěc za wšykne pśedmjaty.
Wukniki muse iršćinu wuknuś, ale muse jich znajobnosći rědko napšawdu dopokazaś.
Jano gaž kśě źěłaś we wěstych powołanjach w statnej słužbje abo na collegach
Narodneje uniwersity muse wótzamknjone wukubłanje Leaving Certificate w
pśedmjaśe iršćina pśedpołožyś.



https://dsb.wikipedia.org/wiki/Srjej%C5%BAne_m%C3%B3rjo

Srjejźne mórjo jo mórjo, kótarež lažy na pódpołnocnej zemskej połkuli mjazy
Europu, Afriku a Aziju.

Na pódwjacor jo Srjejźne mórjo zwězane pśez Gibraltarski pśelew z Atlantiskim
oceanom, na dłujkem zajtšu jo zwězane pśez Dardanele, Marmarske mórjo a Bosporus
w dłujkem zajtšu z Carnym mórjom a na krotkem zajtšu jo zwězane pśez Suezski
kanal z Cerwjenym mórjom a pótakem teke z Indiskim oceanom.

Na wódu nejbogatšej pśiběga Srjejźnego mórja stej Rhône w Francojskej a Nil w
Egyptojskej. Mimo togo dośěgnjo wóda někotarych wjelikich pódzajtšnoeuropejskich
rěkow pśez Bosporus Srjejźne mórjo, kaž na pśikład Dunaja, Dnjepra a Dona.

W srjejźnem mórju lažy wjele kupow, kótarež słušaju k rozdźělnym statam.
Nejwětša kupa Srjejźnego mórja jo Siciliska.

Pśibrjogi Srjejźnego mórja słušaju k cełkownje 21 krajam, wót togo wósym
cłońskich statow Europskeje unije. Pśibrjozne kraje su w směrje casnika Špańska,
Francojska, Monako, Italska, Słowjeńska, Chorwatska, Bosniska a Hercegowina,
Carna Góra, Albańska, Grichiska, Turkojska, Syriska, Libanon, Israel,
Egyptojska, Libyska, Tuneziska, Algeriska a Marokko. Mimo togo lažatej kupowej
stata Malta a Cypriska w Srjejźnem mórju. W samym pódwjacorje se britiski
teritorij Gibraltar namaka.



https://dsb.wikipedia.org/wiki/P%C5%82od

Płod (łatyński fructus) rostliny jo kwiśonka w stawje semjenjoweje zdrjałosći.
Pó drugej definiciji jo rostlinski organ, kótaryž z kwiśonki wuchada a semjenja
až do zdrjałosći chowa.

Mimo płodnika teke druge źěle kwiśonki a kwiśonkowego stołka se mógu pśi
wutwarje płoda wobźělowaś, kaž na pś. kwiśonkowa wóska, keluch. Płod słužy
rozpśestrěwanju.

Płod wobstoj z jadnogo abo wšakich semjenjow, kótarež su wót płodoweje sćěny
(perikarp) wobdane. Pśi perikarpje pak se rozeznawaju tśi warsty:

Pśi rjaschenje na pšawem wobrazu na pś. twóri endokarp twardu packu, kótaraž
semje wobśimjejo. Mezokarp jo měsny, a eksokarp twóri somotowu rjaschenowu kóžu.

Perikarp se za cas procesu zdrjawjenja płoda z płodnika kwiśonki twóri. Za
rozrědowanje płodow jo wažne, se dopominaś, až płodnik z jadnogo abo wšakich ze
sobu zrosćonych płodowych łopjeńkow (karpele) wobstoj.

Rědko eksistěrujo aktiwna samrozpśestrěwanje (autochorija) pśez katapultowe abo
wobryzgowańske wugótowanje. Wótergi wogonki z płodami do skalnych rozdorow rostu
abo se do zemje zarězuju (geokarpija), kaž na pś. zemski wórješk (Arachis
hypogaea).



https://dsb.wikipedia.org/wiki/Kulka

Kulka (Solanum tuberosum) jo rostlina ze swójźby ronicowych rostlinow
(Solanaceae). Regionalne słowa su knydel, knydla, knygla.

Kwiśonkowy stołk wobstoj zwětšego z dweju zawitkowu. Kwiśonki njasu kólaskaśe
rozšyrjonu, pěślicbnu kwiśonkowu kronu. Jeje barwa wariěrujo a móžo běła,
rožojta, wioletna abo módra byś. Prošniki pěś proškowych łopjeńkow kjaglojśe
wokoło pěsty stoje. Wótwórjenje prošnikow se pśez pory na špicku stanjo.

Płodnik wobstoj z dweju zrosćoneju płodoweju łopjeńkow, kótarejž kśiwo w
kwiśonce stojtej. Z jogo se jagoda wuwiwa, kótaraž teke w zdrjałosći jo zelena a
gadowata.

Kule słužy wegetatiwnemu rozmnoženju, pśi comž wóni na pódzemskich wurostkach,
nic na korjenjach nastanu. Jich późěl škroba je w pśerězku 17,5 % (wót 10% až do
30%). Mimo togo wopśimjeju 65% až 80% wódy, 2% syrego proteina, ale tež syry
tuk, cukor, mikroelementy a rozdźělne witaminy.

Wše zelene źěle rostliny, toś teke jagody a na swětle se zelenjone kule za ceły
rod typiski solanin wopśimjeju a su togodla gadowate.

Z kulkow se mógu rozdźělne produkty producěrowaś, pśi comž se pó nałožowańskem
zaměrje mjaz jědnymi, picowańskimi, góspodarskimi a sajźańskimi kulkami a pó
casu zdrjałosći mjaz ranymi, srjejźnymi a póznymi kulkami rozeznawaju.



https://dsb.wikipedia.org/wiki/Chorwatska

Chorwatska jo stat w pódpołdnjowej Europje na Balkańskej połkupje. Rozpśestrěwa
se wót Jadrańskego mórja w pódwjacorje až k Dunajej na pódzajtšu a granicujo ze
Słowjeńskeju, Hungorskeju, Serbiskeju, Bosniskeju a Hercegowinu, Carnogórskeju a
Italskeju.

Až do lěta 1918 jo była Chorwatska z źělom hungorskeje połojcy
Awstrisko-Hungorskeje. Pó rozpušćenju dwójneje monarchije pśiźo k nowozałožonej
Jugosłowjańskej. Za cas Drugeje swětoweje wójny jo eksistowała tak pomjenjowany
Njewótwisny stat Chorwatska, fašistiski režim, kótaryž jo stojał pód šćitom
nacionalsocialistiskeje Nimskeje. Pó 1945 jo była Chorwatska jadna z šesć
jugosłowjańskich republikow. Pó rozpušćenju młogonarodnostnego stata a
Chorwatskej wójnje zachopjeńk 1990tych lět bu kraj k prědnemu razoju pó pśisamem
tysac lětach njewótwisny. Wót 1. julija 2013 jo Chorwatska z cłonkom Europskeje
unije.

Stolica a nejwětše město Chorwatskeje jo Zagreb; druge wjelike města su Split,
Osijek, Rijeka, Zadar, Slavonski Brod, Dubrovnik, Šibenik, Varaždin, Vinkovci,
Bjelovar atd.

Wuznamny góspodarski gałuz jo turizm, wósebnje podłu Jadrańskego pśibrjoga mjaz
Istriskej a Dalmaciju.



https://dsb.wikipedia.org/wiki/Demokratiska_republika_Kongo

Demokratiska republika Kongo (mjaz 1971 a 1997 Zaïre) jo njewótwisny stat w
srjejźnej Africe. Drugi nejwětšy kraj kontinenta wupśestrěwa se na wobyma bokoma
ekwatora mjaz Atlantiskim oceanom w pódwjacorje a Tanganjikaskim jazorom w
pódzajtšu. Granicujo ze Centralnoafriskeju republiku w pódpołnocu, z
Pódpołdnjowym Sudanom w sewjerowuchodźe, z Ugandu, Ruandu, Burundijom a
Tanzaniju w pódzajtšu, ze Sambiju a Angolu w pódpołdnju kaž teke z republiku
Kongo w pódwjacorje. Stolica jo wjelike město Kinshasa, kótarež se namaka pśi
rěce Kongo w pódwjacorje kraja.

W Demokratiskej republice Kongo kněžy włožna tropiska klima z pśerěznymi
temperaturami wokoło 20 °C w suchym casu a 30 °C w dešćowym casu. We wětšym źělu
kraja dešćujo se pak cełolětnje. W górinach blisko pódzajtšneje granicy se
wótergi teke sněgujo. Nejwuše městno kraja jo Margherita Peak (5.109 m) blisko
ugandiskeje granicy w górinach Ruwenzori, kótarež jo teke tśeśa nejwuša góra
Afriki.



https://dsb.wikipedia.org/wiki/P%C3%B3k%C5%A1yty_semjenjak

Pókšyty semjenjak (Magnoliopsida, prjedy Angiospermae abo Magnoliophyta) jo
nejwětša klasa ze pódwótrěda semjenicow (Spermatophytina).

Jogo semjenišćo se pśecej w płodniku zawěra. Toś ten se pśi zdrjałosći do płoda
pśetwórjujo, pśi comž se dalšne źěle kwiśonki mógu wobźělowaś.

Pókšyty semjenjaki su z něźi 250.000 znatymi družynami rostlinska kupka z
nejwětšymi družynami. W casu jich systematiska pozicija znutśika semjenicow a
jich póchad pśecej hyšći pśedmjat wědomnostnych debatow, jo se jich nutśikowna
systematika nic napóslědku pśez źěło Angiosperm Phylogeny Group (APG) z 1990.
lět stabilizěrowała. Tu pśestajowana systematika bazěrujo na w oktobrje 2009
pśedstajonej tśeśej wersiji APG.

Mimo wjelikich kupkow monokotyledonow a eudikotyledonow hyšći eksistěruju
někotare bazalnje stojece pórědy. Jich pśiswójźbnosć se pśez slědujucy kladogram
wujasnjujo:

Pód zapśimjeśu bazalne pórědy su wšake pórědy zjimaja, kótarež na bazy pókšytych
semjenjakow stoje. Wóni njejsu žedna pśirodna pśiswójźbnostna kupka
(Monophylum). Togodla se nic wěcej kaž w zajźonosći ako swójski takson wjedu, na
pś. ako Einfurchenpollen-Zweikeimblättrige. Bazalne pórědy wopśimjejo něźi 8600
družynow. Wóni maju někotare zgromadne pśiznamjenja.

To su pśedewšym wódrjewjane rostliny, kótarež eteriske wóleje twórje
(fenylpropanoidy a terpeny). Toś te su w kulowatych idioblastach. Łopjena su
jadnore a wobsejźe žedne pódlańske łopjeńko. Kwiśonki eksistěruju w wjelgin
rozdźělnych formach. Pśirědowanje kwiśonkowych organow jo šrubikojte abo tež
cesto w tśilicbnych kružkach. Prošk jo pśedewšym monosulkatny. Płodowe łopjeńka
su zwětšego nic zrosćone. Ceste rostlinske wopśimjeśowe maśizny su
bencylisochinolinalkaloidy a neolignany.



https://dsb.wikipedia.org/wiki/Mali

Mali jo nutśikokrajny stat w pódwjacornej Africe. Jo njewótwisny wót
Francojskeje wót lěta 1960, tak pomjenjonego Afriskego lěta. Krajne mě jo se pó
pśikłaźe srjejźowěkowskego mócnarstwa Mali wóliło.

Pó wójarskem putšu w głownem měsće Bamako a jadnobocnej deklaraciji wó
njewótwisnosći pódpołnocy kraja (Azawad) stoj kraj w lěśe 2013 snaź pśed
šćěpjenim. 11. januara 2013 jo se Opération Serval, zasajźenje francojskich
wobronjonych mócow za pódpěranje wójska Maliskego kněžerstwa zachopiła.

Mali jo nutśikokrajny stat w pódwjacornej Africe z płonju 1.240.192 kwadratnych
kilometrow, z kótarychž 20.002 km² pśiźo na wódy. Lažy ako we wjelikokrajinje
Sudan tak teke w Sahelu a źěli se swóju 7243 kilometrow dłujku krajnu granicu ze
sedym susednymi statami; na dłujkem zajtšu a na pódpołnocy z Algeriskej
(1376 kilometrow dłujkosći), na dłujkem pódwjacorje z Mauretańskeju
(2237 kilometrow), na pódzajtšu z Nigerom (821 km) a na krotkem zajtšu z Burkina
Faso (1000 kilometrow). Z Malijom granicuju mimo togo Senegal (419 kilometrow)
na pódwjacorje, Guineja (858 kilometrow) na krotkem wjacorje a Słonokosćowy
pśibrjog (Côte d'Ivoire, 532 kilometrow) na pódpołdnju. Wušej Nigerowego wokłona
lažy pusćina Sahara, kótaraž pókšywa dwě tśeśinje krajneje płoni.

Maliska ludnosć zestaja se z něźi 30 rozdźělnych etnikumow. Maju rozdźělne rěcy
a kultury a su zgromadnje žywe do dalokeje měry měrnje.

Głowny etnikum jo Bambara, kótarež twórje pśisamem tśeśinu (32 %) wobydlarjow.
Politiski wjeduce su Malinke, lěcrownož twórje jano 6 procentow ludnosći. Teke
trajnje zasedlone rolnikarje su Senufo z 12 procentow, Soninke z 9 procentow,
Songhai z 7 procentow a Dogon. Ako nomady abo połnomay su žywe wesrjejź kraja
pśedewšym Fulbe, kótarež twórja 14 procentow ludnosći kraja, mimo togo Tuareg a
Mawry. Dalšne kupki su Minianka, Bozo, Khassonké, Bobo a Dioula. W něgajšnej
francojskej koloniji jo žywe hyšći źinsa něźi 6000 Francozarjow.

Hyšći pśed amtskeju rěcu francojšćina, kótaraž wužywa se ako druga rěc wót něźi
10 % lludnosći, jo Bambara (40 procentow powědarjow) nejwěcej rozšyrjona rěc.
Lěcrownož něźi 80 procentow wobydlarjow, inkluziwnje tych, kótarež wužywaju ako
drugu rěc, wuměju Bambaru, jo francojšćina jadnucka amtska a wuwucowańska rěc.
Na Bambarje krajne mě Mali wóznamjenijo „wódny kóń“. Dalšne rěcy su dogonowe
rěcy, Fulfulde, Songhai-rěcy, Soninke, Senufo-rěce a Tamašek. Arabšćina ma
pśedewšym w religioznem konteksće wjeliki wuznam. Wót wjele Maliarjow rozměju se
někotare z toś tych rěcow.

Wobydlarje Sudanoweje cony su se wót pódpołnocnoafriskich muslimiskich
dobywarjow zwětšego islaměrowali. Rownocasnje su pódla togo domorodne formy
wěrjenja dalej wobstali. Maliski islam jo teke elementy tradiconelnych afriskich
nabóžninow pśewzeł, pśedewšym pla narodow Malinke a Songhai. Sunitiski islam
malikitiskeje pšawniskeje šule jo z něźi 90 procentami nejwěcej rozšyrjona
nabóžnina ludnosći w Maliju. Muslimy su žywe pśedewšym na pódpołnocy; sufistiske
bratšojstwa wugbaju wjeliki wliw.

Na pśipołdnju prakticěrujo něźi jaden procent ludnosći animistiske nabóžniny. K
toś tym nabóžninam se nejwěcej pśisłušnikow narodow Bobo, Senufo a Dogon
wuznawa. Katoliki a protestanty maju jano dwa procenta późěl . Něgajšna
kolonialna móc Francojska jo měła katolski charakter.

Mali su měli až do wójerskego putša w měrcu 2012 za mjenjej abo wěcej raźony
pśikład demokratizacije w Africe, jo pak jaden z nejchudšych a nejmjenjej
wuwitych krajow swěta. Statna forma kraja jo semiprezidialna republika we formje
semiprezidentowego kněžerstwowego systema. Kužde pěś lět wólona narodna
zgromaźina wopśimujo 147 wótpósłancow a kněžy se z głownego města Bamako.
Parlamentowy prezident jo wót lěta 2007 Dioncounda Traoré. Z wušej 100
opoziciskich stronow jo 14 w parlamenśe zastupjone.

21. měrca 2012 jo se w Maliju wójerski putš wotměł. Powědaŕ putšistow Amadou
Konaré jo wobtwarźił statny pśewrot z njezamóžnosć prezidenta, wót srjejź
januara 2012 trajucy zběžk Tuareg-rebelow Narodnego gibanja za wulichowanje
Azawada (MNLA) w regionje Azawada na pódpołnocy kraja pód kontrolu dostaś. Za
nawjedowarja putšistow maju stotnika wobronjonych mocow Malija Amadou Sanogo. Pó
dobywanju prezidentowego palasta w Bamaku su putšisty kněžerstwo za wóstarcone
deklarěrowali. Wustawu su za njepłaśiwu deklarěrowali, za apryl planowanu wólbu
prezidenta su šmarnuli a wšykne dotychměstne statne institucije zacynili.
Někotarych ministrow su popajźili. Prezidenta Amadou Toumani Touré su za
wótsajźonego deklarěrowali; jomu jo se gromaźe z lojalnymi wójakami wuběgnjenje
raźiło.

Rada za wěstosć UN, Afriska unija a wenkowna społnomócnjona EU Catherine Ashton
su statny pśewrot zasuźili a su wójerskej junśe sankcije nakładli; EU-komisija
jo pśipowěźeła, swóju wuwiśowu pomoc za Mali nachylu wusajźiś. 1. apryla 2012 jo
Sanogo pśipowěźeł, aby wustawa zasej płaśiwa była a aby se „liche, wótwórjone a
demokratiske wólby“ zmóžnili. 6. apryla 2012 jo Sanogo do wobłukowego dojednanja
z Pódwjacornoafriskim góspodarskim zjadnośenstwom (ECOWAS) za pśepódaśe mocy
ciwilnemu kněžerstwoju zwólił. Maliski parlamentowy prezident Dioncounda Traoré
by měł pśechadne prezidentstwo pśewześ a w běgu 40 dnjow nowe wólby
organizěrowaś, ECOWAS pak kóńcy swóje sankcije. Aby toś ten kšac zmóžnił, jo
teke něgajšny prezident Touré 8. apryla swój wótstup wózjawił.

Mjaztym su Tuareg-zběžkarje MNLA wšykne města regiona Azawad na pódpołnocy kraja
wobsajźili a 6. apryla 2012 jadnobócnu njewótwisnosć Azawada deklarěrowali.

Lěcrownož putšisty su nadawki kněžerstwa pśepódali, jo jich dalšna rola
njejasna. 16. apryla su wójaki něgajšnego ministerskego prezidenta Modibo Sidibé
popajźili, 17. apryla pśedsedarja strony Union pour la république et la
démocratie (URD) Soumaila Cissé, kandidata z dobrymi wuglědami za zastojnstwo
prezidenta.

17. apryla jo statna telewizija k wěsći dała, až Cheick Modibo Diarra buźo
pśechadne kněžerstwo ako ministerski prezident nawjedowaś. Diarra jo až do kóńca
2011 za Microsoft ako pśedsedaŕ za pśekupowański wobcerk Afrika źěłał. Jo
wótglěd měł, za wólbu prezidenta kandiděrowaś, kótaraž pópšawem jo planowany za
29. apryla 2012.

Mjazy januarom a julijom 2012 jo wušej 250.000 Maliarjow dla politiskeje
njestabilnosći, njewěsteje situacije a špatnego pśistupa k žywidłam a woźe do
susednych krajow Burkina Faso, Mauretańska a Niger wuběgnuło. Mimo togo jo było
w tom samskem casu něźi 105.000 nutśikownych wuběgańcow na pódpołnocy a něźi
69.000 nutśikownych wuběgańcow na pódpołdnju Malija.

Zachopjeńk oktobra 2012 jo UNO něgajšnego italskego ministerskego prezidenta
Romano Prodi za społnomócnjonego za sahel wumjeniła. Rada za wěstosć UN jo 12.
oktobra 2012 rezoluciju pśiwzeł, w kótarejž pomina zdźarženje statneje jadnoty
Malija. Wójerske wójowanje ECOWAS jo chapjało se pokazowaś. ECOWAS jo kśěł 3.300
luźi interwenciskich jadnotkow pósłaś, Europska unija jo zasajźenje 200
wuwucowarjow planowała z wobźělenim Zwězkoweje armeje. Po popajźenju pśez
militerow 10. decembra 2012 jo Modibo Diarra 11. decembra rano w pśipowěźenju w
statnej telewiziji swój wótstup a wótstup swójogo cełego kabineta deklarěrował.
Ten samski źeń jo prezident Traoré Django Sissoko za interimnego premierministra
wumjenił. Rada za wěstosć UN jo pódprěła w swójej rezoluciji 20. decembra 2012
wójerske wójowanje susednych statow. Toś to wójowanje njejo mógło se snaź do
septembra 2013 zachopiś. Mjaztym su wójska pódpołnocy k pódpołdnju póstupowali.

11. januara 2013 jo se wojerska operacija maliskego wójska z mjenim Opération
Serval, zachopiła, pódpěrana wót francojskich jadnotkow, pśeśiwo islamistiskim
rebelam, kótarež su z pódpołnocy póstupowali.

Mali jo był wót 11. stolěśa až do wokoło 1600 islamske wjelikomócnarstwo,
kótarež jo se pózdźej wót ludowu Mossi a Fulbe dobyło a rozdźěliło. 1893 bu z
dobyśim města Timbuktu pód mjenim Francojski Sudan kolonija Francojskeje. 4.
apryla 1959 stej se Francojski Sudan a Senegal w Communauté française k
Mali-federaciji zjadnośiłej, kótaraž jo 20. junija 1960 swóju njewótwisnosć wót
Francojskeje dojśpił. Dla diferencow mjazy wjeducyma politikarjoma wobeju źělow
kraja, Modibo Keïta a Léopold Sédar Senghor, jo se federacija južo 20. awgusta
togo samskego lěta złamała, a 22. septembra 1960 jo něgajšna kolonija Francojski
Sudan pód mjenim Republika Mali formelnje swóju samostatnosć deklarěrowała. Toś
ten źeń płaśi w Maliju wót togo casa ako narodny swěźeń.

Pó njewótwisnosći jo Mali stat jadneje strony, w lěśe 1968 jo se general Moussa
Traoré k mocy putšował, 1991 pśiźo pó zběžkach k demokratiskim reformam a k
pśiwześeju wustawy. 1992 jo se Alpha Oumar Konaré za prezidenta wuzwólił.

Kraj ma wót lěta 1992 demokratisku wustawu. Głowa stata jo wót 8. junija 2002
statny prezident Amadou Toumani Touré była, ale wólbne wobźělenje jo z něźi
30 procentami wjelgin małe było. Statny prezident jo se pó wustawje nejpjerwjej
na pěś lět direktnje wót luda wuzwólił a 29. apryla 2007 znowego wuzwólił. Pó
wótstupje ministerskego prezidenta Modibo Sidibé 30. měrca 2011 jo była z
stroński njewězaneju Cissé Mariam Kaïdama Sidibé prědny raz žeńska šefowka
kněžerstwa w Maliju.

Na pódpołnocy Malija jo w zachadnosći cesćej ke konfliktam z tam domorodnymi
nomadami, Tuaregami pśišło, kótarež su se pó bergarskej wójnje w Libyskej
znowego wuderili. Pó putšu w Maliju w měrcu 2012 su wobronjene jadnotki Tuaregow
až do zachopjeńka apryla wšykne města w regionje Azawad dobyli a samostatny stat
proklaměrowali.

Hyšći w lěśe 2003 jo późěl ludnosći z mjenjej ako jadnym US-dolarom nabrankow na
źeń 73 procentow wucynił. Pó drugich pódaśach jo w lěśe 2005 na 36 procentow
ludnosći pód granicu chudoby žywe. Korupcija jo daloko rozšyrjona.

Nejwažnjejšej eksportowej kraja stej Chinska, kótaraž wóteběra tśeśinu eksportow
Malija a Pakistan (něźi 10 procentow). Nejwažnjejšej importowej kraja stej
Francojska (něźi 15 procentow) a Senegal (něźi 10 procentow). Zemski wólij jo
nejwažnjejša importowa wóra. Nejwažnjejše eksportowe wóry su produkty górnistwa
(něźi 75 %), bałma (10 %) a žywe zwěrjeta (5 %).

Wjelika mošeja w Djenné jo jadne z nejwětšych glinjanych twarjow swěta a licy k
nejsławnjejšim twarjam Afriki. W lěśe 1998 jo se zgromadnje ze starym městom
Djenné wót UNESCO za swětowe kulturne derbstwo deklarěrowała. pśistup jo
njemuslimam zakazany. Kóńc junija 2012 su cłonki islamistiskeje kupki Ansar Dine
mjazy drugim mawsoleum sufistiskego swětego Sidi Mahmud zapusćili, kótaryž słuša
k swětowemu derbstwoju UNESCO. Wobronjenych konfliktow dla jo komitej swětowego
derbstwa UNESCO ako pusćinowe město Timbuktu z jogo glinjanymi mošejami tak teke
rowowy pomnik Askia do togo na cerwjenu lisćinu wobgrozonego swětowego derbstwa
stajił.



https://dsb.wikipedia.org/wiki/Esperanto

Esperanto jo planowa rěc. Wózjawił jo ju wócny gójc dr. Ludwik Zamenhof w lěśe
1887. Wón kśěšo z teju rěcu dorozměśe mjazy narodami wólažcowaś. Esperanto jo
nejwuspěšnjejšy taki projekt a ma powědarjow w nejwěcej stronach swěta. Europske
strony su reprezentěrowali wjelgin pśez měru. Licba tych Esperanto wužywajucych
jo w pśirownanju z drugimi mjazynarodnje wužywanymi rěcami, n. pś. engelsku abo
špańsku, wjelgin małka.

Rěcnicy se na drogowanjach a zarědowanjach zmakaju, wužywaju Esperanto w
městnych kupkach a w interneśe, maju listowe pśijaśelstwa, cytaju literaturu w
Esperanśe, pósłuchaju esperantsku muziku a wužywaju Esperanto we wjele
žywjeńskich wobłukach. Wótergi Esperanto funkcioněrujo ako swójźbnu rěc. Teke
eksistěruju radijowe wusćełanja w toś tej rěcy. Ale teke podkasty južo
eksistěruju.

Esperanto wužywa łatyński alfabet z někotarymi diakritiskimi pismikami: a, b, c,
ĉ, d, e, f, g, ĝ, h, ĥ, i, j, ĵ, k, l, m, n, o, p, r, s, ŝ, t, u, ŭ, v, z.
Pismiki q, x, y njeeksistěruju w pšawych esperantskich słowach. Alfabet jo
fonematiski.

W Esperanśe ma kužda słowna družyna swóje wósebne kóńcowki, pó kótarychž móžoš
słownu družynu jasnje spóznaś. Substantiwy a adjektiwy maju dwa pada, nominatiw
(-) a akuzatiw (-n), ale teke dwě gramatiskej cysle, singular (-) a plural (-j).
Pluralowy akuzatiw kóńcy se na -jn, znamješko plurala toś pśed tym akuzatiwa
stoj. Na pśikład Paŭlo havas malsuprasorabajn librojn. "Pawoł ma dolnoserbske
knigły."

Lokalne adwerby mógu akuzatiwny n měś, gaž směr zwuraznjaju, na pś. tie "tam,
tamle" - tien "tam".

Z werba danci "rejowaś" móžo substantiw nastaś danco "reja", adjektiw danca
"rejowański" a adwerb dance "rejowański", ale teke z substantiwa martelo
"klapac" móžo nastaś werb marteli "klapaś z klapacom", adjektiw martela
"klapacowy" a adwerb martele "z klapacom".



https://dsb.wikipedia.org/wiki/Zyma

Zyma abo zymje jo nejzymnjejša ze styri lětnych casow w měrnej arktiskej
klimowej conje. Za tym až wón na pódpołdnjowej połkuli abo pódpołnocnej połkuli
kněžy, rozeznawaju mjaz pódpołnocnej a pódpołdnjowej zymu. Dla drogujucego
cenitowego stawa słyńca mjaz pódpołdnjowej a pódpołnocnej wobrotnej šyrinu
wóspjetujo se zyma w kuždej hemisferje z lětnym turnusom.

Astronomiski se zachopina pódpołnocna zyma ze zymskim zawrośenim słyńca –
casowym dypkom, na kótaremž słyńco padorownje nad pódpołdnjoweju wobrotneju
šyrinu stoj a dny su nejkrotše:

Pótom bywaju dny zasej dlejše a nocy krotše. Zyma kóńcy se z nalěśnjej
rownonocnosću

Dokulaž woběgowa cera zemje wokoło słyńca wokoło 1,7 % wót idealnego drogi do
krejza se wótchyli, styri lětne case njejsu cele runje dłujke. Mimo togo su
pódpołnocne zymy dla bliskosći słyńca (perihel 3. januara) pitśku krotše a
zmilnjejše ako pódpołdnjowe zymy.

Meteorologiski wiźone zachopina (pódpołnocna) zyma 1. decembra. Meteorologi
pśirěduju lětne case połnym mjasecam. (Pódpołnocna) nazyma se kóńcy za
meteorologow 30. nowembra. Meteorologiska (pódpołnocna) zyma wopśimjejo mjasece
december, januar a februar.

Fenologiski móžo se zachopjeńk zymy wót astronomiskego bejnje wótchylaś a se
mimo krajo-mórjowego rozdźělenja (maritimny vs. kontinentalny klima) cesto pśez
zachopjeńk trajneje sněgowe wóźeśe markěrujo. Pśiběranje abo wótebraśe wót
lodojcow wótwisujo pak mjenjej wót zymskego sněgowego połoženja ako wót prědnego
nowego sněga w nazymje, kótaryž ablaciju zadora. Bližone pśiźěluju zymje mjasece
december, januar a februar a w pódpołdnjowej hemisferje junij, julij a awgust.
Na geografiskich polach kněžy poł lěta „polarna noc“; blisko polarnego krejza
trajo někotare dny až tyźenje.

Kaž w lěśu su teke w zymje stare nałožki, kótarež pó źělach su pśežywjali abo
buchu znowa wóžywjowane: na pś. zawrośenje słyńca ako gódy, Alban Arthuan
(keltiski), Julowy swjedźeń (nordiski/ germanski), karnewal/ póstnicy/ fašing,
maskowy bal a zymske palenje.

Zapśijeśe zyma se pak tež w pomjenjowanjach wužywa, kótarež wěcej ako poł lěta
traju, kaž na pś. zymske połlěto, zymski jězdny plan, zymski semester, zymski
tarif, zymski spaŕ (pśi zwěrjetach), zymski cas a. d.



https://dsb.wikipedia.org/wiki/Wino

Wino jo alkoholiski napoj ze z droždźejami pśeźěłaneje mězgi winowych jagodow.
Jagody rostu w granojtych kisćach na winowem pšuśe. Toś te póchadaju zwětšego
wót europskego dobrego winowego krja (Vitis vinifera subsp. vinifera), kótaryž
pak njejo rezistentny pśeśiwo winowej šmicy. Togodla se na druge družyny, kaž na
pś. brjogowy winowy keŕ (Vitis riparia, nimski Uferrebe), Vitis rupestris,
kalkowy winowy keŕ (Vitis berlandieri, nimski Kalk-Rebe) a jich hybridy našćěpi.

„Wino“ jo klasiske drogowańske słowo, kótarež jo było w cełem mediteranem rumje
rozšyrjone. Arabske wayn, łatyńske vinum, grichiske οἶνος [oínos] resp. *ϝοῖνος
[woínos] – wót myk. wo-no – su jaden z drugim pśiswójźbne, bźez togo až se móžo
konkludowaś, z kótareje rěcy originalnje póchada. Nejskerjej se móžo pódobny
póśěg k georgiskemu słowu ღვინო [ghwino] měniś.

Wusokonimske słowo Wein, starowusokonimske wîn abo winam, francojske słowo vin a
engelske słowo wine su wše z łatyńskego słowa vinum wupóžycone. Teke waliziske
słowo gwin ale teke irske fion su samskego póchada. To se pśez fakt wujasni, až
Germany ale teke Kelty su prědny raz pśez Romarjow we wětšem rozměrje z winje do
dotyknjenja pśišli a z tym łatyńske słowo pśewzeli.

Pśez pózdźejše wikowańske póśěgi se dosta zapśimjeśe wina wót Germanow až do
Słowjanow (glědaj serbske zapśimjeśe wino a rusojske słowo vinó) a až do Baltow,
pśi comž na pś. w Litawskej zapśimjeśe vynas a w Letiskej słowo vins stej
znatej.



https://dsb.wikipedia.org/wiki/Uniwersum

Uniwersum (z łat. universus "ceły", z unus a versus "do jadnogo pśewobrośone")
jo powšykne zapśimjeśe za cełk wšyknych wěcow a objektow. We wósebnem měnimy z
tym swětnišćo abo Kosmos (z grich. κόσμος kósmos "(swětowy) pórěd", "pyšnotki",
"pśistojnosć"; napśeśiwo chaosoju) a pomjenjujomy z nim swět, to groni swětnišćo
ako widobny uniwersum, ale teke ako rědowany, harmoniski cełk.

Ako swětnišćo pomjenjujomy cesto jano rum zwenka zemskeje atmosfery. Pśeto
pśechod mjazy atmosferu a swětnišćom jo běžny, eksistěruju někotare wustajony
granice. Mjazynarodnje pśipóznata jo definicija Fédération Aéronautique
Internationale, pó kótarejž swětnišćo se zachopijo we wusokosći 100 kilometerow.
Pó definiciji NASA a US air force se wono zachopijo južo we wusokosći něźi 80
kilometerow (50 milow) nad zemju.

Źinsa jo powšykna relatiwiska teorija Alberta Einsteina powšyknje pśipóznata za
wjelikorumowu strukturu uniwersuma. Teke kwantowa fyzika jo wažne dopóznaśa
pśinosowała za rozměśe jěsnego uniwersuma, w kótaremž stej byłej gustota a
temperatura wjelgin wusokej a wjele procesow jo na rowninje elementarnych źělkow
wótběžało (fyzika astronomiskich źělkow). Wěrjepódobnje jo, až buźo akle
rozšyrjone rozměśe uniwersuma móžne, gaž fyzika jo wuwiła teoriju, ako
zjadnośijo powšyknu relatiwisku teoriju z kwantoweju fyziku. Jej se groni
engelski Theory of Everything abo teke swětowa formula. W tej teoriji kwantoweje
grawitacije deje byś jadnotnje rozjasnjone wšykne styri zakładne mócy fyziki
(elektromagnetiska móc, grawitacija, mócna a słaba jědrowa móc). Někotare
fyzikarje gódaju, až snaź samo hyšći pěta móc eksistěrujo. To by mógło snaź
rozjasniś, cogodla se fyzikarjam njeraźi, powšyknu relatiwisku teoriju z
kwantoweju fyziku do jadnogo spóraś. Južo Albert Einstein jo se bźez wuspěcha
wjele lět wó taku wšowobejmujucu teoriju procował. K tomu njejstej byłej w jogo
koncepśe zdźaržanej mócne a słabe mjazsobne wobwliwowanje. Togodla su se jogo
procowanja dla njedopołnych zakładow južo wót zachopjeńka musali rozbiś. Akle w
šesćźasetych lětach su byli wuměnjenja za wuwijanje cełkowneje teorije dane. Z
tym jo zachopiło wuběźowanje fyzikarjow na cełem swěśe za tym wjelikim,
jadnotnym pśedstajenim swěta.

Klasiska, źinsa powšyknje daloko pśipóznata teorija prabucha wuchada z togo, až
uniwersum jo nastał we wěstem wokognuśu, prabuchu (eng. big bang), z jadneje
singularity a wót togo casa se rozpśestrěwa. W tom modelu ale wóstanjo njejasne,
co jo było do prabucha a co jo jen zawinowało. Cas, rum a materija su pó tej
teoriji akle z prabuchom nastali. Z tym wótpadnjo zakład za pšašanje, co było do
togo, pśeto njejo był - pó definiciji - žeden rum, w kótaremž by mógło se něco
tšojś. K tomu pśiźo, až njejo móžno wěsty casowy dypk do prabucha fyzikaliski
definěrowaś. Dokulaž njejsu znate pśirodowědomnostne kazni za ekstremne
wuměnjenja w prědnych něźi 10−43 sekundach (Planckowy cas) pó prabuchu,
njewopisujo ta teorija pópšawem zewšym to tšojenje same. Akle pó tom Planckowem
casu jo móžno fyzikaliske wótběgi slědowaś. Na pśikład móžomy jěsnemu
uniwersumoju pśirědowaś temperaturu 1,4 · 1032 K (Planckowa temperatura).

W mjazygalaktiskem rumje (glědaj teke galaksija) jo gustosć něźi jaden wóźikowy
atom na kubikny meter, w galaksijach pak jo wó wjele wuša. Pó rumje rozdźělone
su póla a promjenjenje. Temperatura slězynowego promjenjenja jo 2,7 Kelvin
(pótakem něźi -270 °C). Wóna jo nastała 380.000 lět pó prabuchu a groni se jej
teke prědny wukśik pó naroźenju uniwersuma. Wóno wobstoj jano w małem źělu z
materije a energije (4%), wót ceje zasej jano późěl 10% swětło wusćeła a stakim
widobny jo. Nejwětšy źěl wugótujo z wjele wobglědowanjami indirektnje
dopokazana, ale dalej njerozjasnjona "śamna materija" (23%) a "śamna energija"
(73%), ako jo za póspěšonu ekspansiju zagronita. Na śamnu energiju pokazuju daty
dalokich supernowow, jeje eksistenca se wobkšuśijo z pomocu satelitow ako COBE a
WMAP, balonowych eksperimentow ako BOOMERANG, a teke efektow grawitaciskich
linsow a rozdźělenja galaksijow w uniwersumje. Cełkowna masa uniwersuma lažy
mjazy 8,5 · 1052 a 1053 kg. Arthur Eddington jo južo 1938 gódał, až jo kradnje
136 · 2256, abo něźi 1,57 · 1079 protonow a elektronow, z masu 2,64 · 1052 kg. K
tej masy pśiźo hyšći masa neutronow. Wuchadamy z togo, až jo pśidatnje hyšći
śamna energija, ako teke ma wěstu masu. W teoriji wóna ma wósebne
antigrawitaciske statkowanje. Z nim wopytajo se rozkłasć, cogodla njedojźo ku
grawitaciskemu kolapsoju (big crunch). Z wótpowědnje wusokeju temperaturu na
zachopjeńku a niskeju gustotu by teke móžno było, až uniwersum dojśpijo kritisku
spěšnosć ekspansije (wuběgańska spěšnosć), tak až by móžna była njeskóńcna
ekspansija pśeśiwo grawitaciji.



https://dsb.wikipedia.org/wiki/Tonga

Kralojstwo Tonga jo kupowy stat w pódpołdnjowem źělu Śichego oceana, kótaryž
słuša geografiski k Polyneziskej. Dnja 4. junija 1970 bu njewótwisny wót
Zjadnośonego kralojstwa. Tonga jo až do źinsajšnego jadnučka monarchija w
Oceaniji a jadnučki cłonk Commonwealtha, kótaryž ma swójsku dynastiju.

K tongaskemu archipelu słušaju 176 kupow a atolow, kótarež su gronili w
zachadnosći pla Europejarjow teke Kupy pśijaśelstwa. Wót nich su jano 36 stawnje
wobsedlone. Wóni namakaju se w Pacifiku na pódzajtšo Fidžija, na pódpołdnjo
Samowy a na pódpołnoc Nowoseelandskeje. Tongaske wulkanowe kupy lice k
Pacifiskemu wulkanowemu kołoju. Na pódzajtšo wót jich namaka se až 10.882 metrow
dłymoka Tongaska grobla, kótaraž słuša k nejdłymšym mórskim groblam na swěśe.
Nejwušy wjeršk kraja jo wěcej ako 1.000 metrow wusoki a lažy na kupje Kao.

Stolica a nejwětše město Tongy jo Nuku'alofa na głownej kupje Tongatapu z něźi
24.000 wobydlarjami.

98 % tongaskego wobydlarstwa su Polynezijarje. Tamne wobydlarje su zwětšego
Europejarje, Chinezarje a Indarje. Wjele tongaskich bergarjow jo stawnje we
wukraju žywe, pśedewšym w Awstralskej, Nowoseelandskej a w Zjadnośonych statach.

Tonga wobsejźi Top Level Domain .to, kótaraž jo w pódwjacorje wósebnje dla
wužywanja za (ilegalne) wideostreaming-słužby znata.



https://dsb.wikipedia.org/wiki/Krakow

Krakow (pól. Kraków, nim. Krakau) jo město w pódpołdnjowej Pólskej, w
małopólskem wójewódstwje, nad rěku Wisłu. Krakow jo stolica wójewódstwa a teke
samostatny wokrejs (powiat). Toś to město jo wažny turistiski a kulturny
centrum. Krakow jo historiska stolica a nejwětše město Małopólskeje.

W lětach 1038-1079, 1138-1290 a 1296-1596 jo Krakow był stolica Pólskeje. W
Krakowje jo w lěśe 1364 nejstarša pólska uniwersita − Uniwersytet Jagielloński −
nastała.

Wót 1795 do 1809 a wót 1846 do 1867 jo Krakow pód kněžarstwom Awstriskeje był.
Wót 1867 do 1918 jo pód kněžarstwom Awstrisko-Hungorskeje był.

Historiski centrum Krakowa (źěl pśi głownych wikach a teke źěl Kazimierza) jo na
lisćinje UNESCO. W Krakowje ma sedło Narodny Muzeum w Krakowje. Biblioteka
Jagiellońska jo jadna z nejwětšych w Pólskej.

W Krakowje grajotej nejstaršej kopańcowej kluba Pólskeje (załožonej w lěśe
1906): Cracovia a Wisła Kraków (w lětach 1999-2008 6 razow mejstaŕ). Dalšny
kopańcowy klub jo Hutnik Nowa Huta (źěl Nowa Huta). W Krakowje jo nejwětša hala
w Pólskeje - Tauron Arena Kraków.



https://dsb.wikipedia.org/wiki/Ka%C5%A1ubska_r%C4%9Bc

Kašubska rěc (kaš. kaszëbsczi jãzëk) jo podwjacornosłowjańska rěc, wužywana ako
regionalna rěc w Pólskej wót wušej 50 000 wužywarjow. Kašubska rěc jo jadnučki
zawóstank słowjańskich pomorskich dialektow a słuša wóna k lechiskim rěcam z
centralnej póddružyny, bliskej pisnej pólskej rěcy, z wliwami połobšćiny,
nižonimšćiny a staropšušćiny. Kašubšćinu groni se teke w Kanaźe.

W lěse 1850 kašubski slěźaŕ Florian Ceynowa jo zestajił słownik
kašubsko-rusojski.

Na zachopjeńku kašubšćinu se pisało z pólskim alfabetom, pak njejo to dawało
móžnosć derje wše zuki pśedstajiś. W lěśe 1850 Florian Ceynowa naraźił w swójich
knigłach Xążeczka dlo Kaszebov wósobny kašubski alfabet, pón w lěśe 1866 pśidał
do njogo 12 nowych pismikow, ako znate z českego alfabeta č abo š. Nowu wersiju
kašubskego alfabeta naraźił w lěśe 1919 nimski slawist Friedrich Lorentz.

Wokoło 10.000 źiśi wuknjo kašubšćinu w šulach w Pólskej. Wót lěta 2005 jo móžne
pisanje abitury w kašubskej rěcy.



https://dsb.wikipedia.org/wiki/Eukaryoty

Eukaryoty (Eucaryota; wót starogrichiskego εὖ eu „dobry“, „wopšawdny“ a κάρυον
karyon „wórjech“, „jědro“) twórje jadnu z tśich domenow w biologiji. Su žywe
byśa z wopšawdnym celowym jědrom, kótarež wopśimjeju genetisku maśiznu we formje
desoksyribo-nukleinoweje kisaliny (skrot.: DNA, nimski DNS).

Eukaryoty su zwětšego wó wjelerazne wětše ako prokaryoty (něźi 10-100 raz). Aby
gładke funkcioněrowanje celularnych wótběgow nad wětšymi dalokosćami nutśika
cele zmóžniło, jo wušy organizaciska měra a rozdźělenje ruma cele do
kompartimentow (źělne wótrězki) ale teke transport mjazy toś tymi
kompartimentami notne. Toś teje pśicyny dla su eukaryotiske cele z pomocu
celowych organelow strukturěrowane, kótarež kaž organy śěła rozdźělne funkcije
dopołnjuju. Nejwěcej znata organela jo celowe jědro, z głownym późělom
genetiskeje maśizny žywego byśa. Dalšne geny wustupuju pó kuždej družynje w
mitochondrijach a plastidach.

Dalšna wósebnosć eukaryotow lažy w proteinowej biosyntezy: Hynac ako prokaryoty
su eukaryoty zamóžne, z samskeje DNA-informacije pśez alternatiwny splicing
rozdźělne proteiny zgótowaś.

Struktura a forma so eukaryotiskej bańce přez cytoskelet da. Bu mjez druhim z
mikrotubulusow, aktinowych włokninow a mikrofilamentow natwarjeny.

Eukaryoty bu tradicionelnje do swětow wěcejcelowych zwěrjetow, rostlinow a
gribow ale teke jadnocelowych abo wěcejcelowych protistow rozdźělone. Dokulaž
protisty pak žedne monofyletisku kupku njetwórje a druge swěty poprawom z
rozdźělnych protistowych kupkow nastajachu, njejo rozdźělenje do swětow wěcej
źaržobna.

Ten cas aktualna Systematika eukaryotow bu wót Adl et al. 2005 wuźěłana. Wóni
rozrěduju eukaryotow do šesć kupkow:



https://dsb.wikipedia.org/wiki/Estni%C5%A1%C4%87ina

Estnišćina (estniski eesti keel) jo rěc baltiskofinskeje gałuzy finougriskich
rěcow, a togodla teke słuša k swójźbje uralskich rěcow. Estnišćina jo
pśiswójźbna z finšćinu a daloko teke z hungoršćinu. K kupce finskich rěcow
słušaju teke někotare małe rěcy, na pśiklad liwišćina, karelšćina, samišćina,
marišćina a dalše. Estnišćina njejo pśiswójźbna z rěcami susednych narodow
(rušćinu, letišćinu, šwedšćinu), kótarež słušaju k indoeuropskim rěcam.

Estniski powěda wokoło 1,1 mil. luźi, wětšyna z nich (na 950.000) bydli w
Estniskej. Estnišćina jo jadnučka amtska rěc w Estniskej a jadna z 25 amtskich
rěcow Europskeje unije.

W estnišćinje wužywa se łatyński alfabet z pśidatnymi pismikami õ [ɤ], ä [æ], ö
[ø], ü [y]. W cuzych słowach wužywaju teke pismiki š, z a ž. W alfabetskem
porěźe slěduju õ, ä, ö, ü za pismikom v na kóńcu alfabeta, š, z a ž slěduju za
s.

Mimo jadnorych wokalow eksistěrujo hyšći wjelika licba diftongiskich zwězanjow:
ae, ai, au, ea, ei, iu, oe, oi, ou, ui, õe, õi, õu, äe, äi, äu, öi.

Pśi wupaźe konsonantow nastawaju hyšći dalšne diftongi, kótarež njenastawaju w
njepśeměnjatych zdonkach: öe, ao, eo, õo, äo, oa, õa, öa.

Typiska wósebnosć estnišćiny jo rozeznawanje tśich schójźenkow dłujkosći (krotko
– dłujko – pśeliš dłujko) ako pla konsonantow tak teke pla wokalow, na pś. koli
[kolʲiˑ] ‘chabź’ – kooli [koːlʲi] ‘šule’ (genitiw singulara) – kooli [koːːlʲi]
‘šulu, do šule’, kanu [kanuˑ] ‘kokoše’ (partitiw plurala) – kannu [kanːu] ‘kany’
(genitiw singulara) – kannu [kanːːu] ‘kanu’ (partitiw singulara). Pšawopis
njepokazujo rozdźěl mjazy dłujkim a pśeliš dłujkim schójźenkom, wuwzaśe su rědy
[b̥] – [pː] – [pːː], [d̥] – [tː] – [tːː] a [ɡ̊] – [kː] – [kːː], źož pišu b – p –
pp, d – t – tt a g – k – kk.

Na rozdźěl wót finšćiny njama estniska pisna rěc wokalnu harmoniju. W někotarych
narěcach jo wokalna harmonija weto hyšći wuchowana (na pś. pódpołdnjoestniski
külä ‘wjas’, tervüs ‘strowosć’, pisna rěc küla a tervis).

Ako teke druge finsko-samiske rěcy (mimo wepšćiny a pódpołdnjosamiskeje rěcy)
pokazujo estnišćina t. pomj. stopnjowu změnu. Na rozdźěl wót finšćiny pódlaže
tej w estnišćinje wšykne wokale a konsonanty, na pś. kapp [kapːː] ‘spižka’
(nominatiw singulara) – kapi [kapːi] ‘spižki’ (genitiw singulara) – kappi
[kapːːi] ‘do spižki’ (illatiw singulara), samm [samːː] ‘kšac’ (nom. sg.) – sammu
[samːu] ‘kšaca’ (gen. sg.) – sammu [samːːu] ‘kšac’ (par. sg.), tool [toːːlʲ]
‘stoł’ (nom. sg.) – tooli [toːlʲi] ‘stoła’ (gen. sg.) – tooli [toːːlʲi] ‘stoł’
(par. sg.). Cesto pśi tom jadnotliwe konsonanty wupaduju a wokolnej wokala se
znižatej: uba [ub̥aˑ] ‘bob’ (nom. sg.) – oa [oaˑ] ‘boba’ (gen. sg.) – uba
[ub̥aˑ] ‘bob’ (par. sg.), tigu ‘slinik’ (nom. sg.) – teo ’slinika’ (gen. sg.) –
tigu ’slinika’ (par. sg.).

Partitiw słužy k zwuraznjanjeju źělnego subjekta, na pś. Lapsed on tänaval ‘Źiśi
su na droze’ (wěste źiśi), ale Tänaval on lapsi ‘Na droze su źiśi’ (někake,
njeznata kopica). W młogich padach słužy partitiw ako pad indirektnego objekta,
wósebje z werbami zawupytnjenja, na pś. Ma näen autot ‘Ja wiźim awto’. Z drugimi
werbami zwuraznja partitiw njedopołnosć wugbanja, tak Ma söön torti ‘Ja jěm
tortu’, ale Ma sõin tordi ära ‘Ja som tortu zjědł’. Partitiw slědujo teke
numeralam mimo üks ‘jaden’: üks raamat ‘jadne knigły’ kaks raamatut ‘dwě
knigły’, kümme raamatut ‘źaseś knigłow’ atd.

Wjeliki źěl substantiwow móžo twóriś plural ako z kóńcowku -de- ako teke z
kóńcowku -i- (kótaraž móžo teke formu -e- abo -u- měś).

Estniski werb ma dwa numerusa (singular, plural), tśi wósoby (1., 2., 3.), styri
case (prezens, imperfekt, perfekt, pluskwamperfekt) a styri moduse (indikatiw,
kondicional, imperatiw a modus obliquus). Estnišćina ma dwa infinitiwa, jaden na
-ma a jaden na -da: Ma tahan lugeda ‘Ja cu cytaś’, ale Ma hakkan lugema ‘Ja
zachopijom cytaś’.

Tak pomjenowany modus obliquus (kóńcowka -vat) zwuraznja, až powědaŕ jo
wopśimjeśe gronjonego jano słyšał a nic sam dožywił, na pś. Poiss loeb ‘Gólc
cyta’, ale Poiss lugevat ‘Gólc zazdaśim cyta’.

Pśi negaciji werba wužywa se njepśeměnjata partikla ei, za kótarejuž slědujo
forma werba bźez kóńcowki: (ma) loen ‘(ja) cytam’, ale ma ei loe ‘ja njecytam’.
W imperfekśe slědujo partikli forma participa na -nud: ma ei lugenud ‘ja njejsom
cytał’.

Nejwětšy źěl słowoskłada estnišćiny jo uralskego abo finougriskego póchada. Z
13. stolěśa jo estnišćina ale teke wjeliku licbu słowow z nimčiny pśewzeła
(zaprědka z dolnonimčiny, pózdźej z wusokonimčiny), na pś. müts ‘mica, šapka’,
kool ‘šula’, köök ‘kuchnja’, nööp ‘bublin’, naaber ‘sused’ a kleit ‘suknja’,
tudeng ‘student’, tisler ‘blidaŕ’, liiderlik ‘njerodny’, rehkendama ‘licyś’.

Zwězanja z prepozicije a werba póchadaju w estnišćinje teke zwětšego z nimčiny,
na pś. ette tulema ‘staś se’ (< nim. vorkommen), juurde võtma ‘pśiběraś’ (< nim.
zunehmen) abo läbi kukkuma ‘pśepadnuś’ (<nim. durchfallen).

Wósebnosć estnišćiny jo twórjenje neologizmow bźez pśikłada w drugich rěcach,
tak na pś. relv ‘bróń’, laup ‘coło’, raal ‘licadło’ abo rula ‘skateboard’.

Nejstarše dokłady estnišćiny su z Heinrichoweje Chroniki Liwiskeje (Henrici
Chronicon Livoniae) wót 1224–1227, prědny tekst z lěta 1524 (rukopis z
Kullamaa). Do kóńca 19. stolěśa jo estnišćina dwě rozdźělnej formje pisneje rěcy
měła – pódpołnocnoestnišćinu (t. pomj. rěc Tallinna) a pódpołdnjowoestnišćinu
(t. pomj. rěc Tartua).

Pisanje staršych tekstow jo se na principy nimskego pšawopisa zeprěło, pśez což
na pś. rozeznawanje dłujkosćow njejo móžno było – słowo kalla jo mógło stojaś za
[kalaˑ] (‘ryba’, źinsa kala) abo [kalːa] (‘lej’, źinsa kalla).



https://dsb.wikipedia.org/wiki/Carnog%C3%B3rska

Carnogórska (teke Montenegro; carnogórski/serbiski Црна Гора, Crna Gora) jo
njewótwisna republika w pódwjacornem źělu Balkańskeje połkupy w krotkozajtšnej
Europje. Lažy w Dinariskich górinach pśi Jadrańskem mórju. Stolica a nejwětše
město Carnogórskeje jo relatiwnje mała Podgorica.

Carnogórska jo była mjaz 1918 a 2006 z źělom Jugosłowjańskeje a bu 3. junija
2006 pó wótgłosowanju zasej njewótwisny. Jo z cłonkom Zjadnośonych narodow a
zastupowański kandidat Europskeje unije.

Carnogórska granicujo z Serbiskeju w pódpołnocu, z Kosowom na pódzajtšu, z
Albańskej w pódpołdnjowu a z Chorwatskeju a Bosniska-Hercegowinu w pódwjacorje.
Nejwušy wjeršk kraja jo: Zla Kolata (2.534 m nad normalneju nulu), kótaraž se
namaka w górinach Prokletije pśi albańskej granicy. Durmitor jo druge wusoke
góriny w kraju a sławny turistiski cil. Njedaloko Durmitora namaka se žłobina
rěki Tara, kótaraž płaśi ako nejdłymša w cełej Europje.

Turistiski wuznamne su pak pśedewšym strony pśi Jadrańskem mórju, wósebnje Boka
kotorska (Kotorski zalew).



https://dsb.wikipedia.org/wiki/L%C4%9B%C5%A1%C4%87ina

Lěšćina (Corylus) jo rod z pódswójźby lěskowych rostlinow (Coryloideae) znutśika
swójźby brjazowych rostlinow (Betulaceae).

Pó někotarych žrědłach se lěskowe rostliny ako swójska swójźba (Corylaceae)
wobglědaju.

Muske kwiśonki stoje w šwižnych wisecych mickach. Wóni prošk hyšći pśed
zazeleninim lista rozšyrjuju. Žeńske kwiśonki wutwórje małke, zelene promjenja,
z kótarychž pózdźej lěsne wórješki nastanu.

Znutśika swójźby brjazowych rostlinow (Betulaceae) se rod do pódswójźby
lěskowych rostlinow (Coryloideae) zarědujo. Fylogenetiske pśepytowanja staja rod
ako sotšojsku kladu k wuškownym tśi rodam pódswójźby.

Pó kuždem awtorje se znutśika roda Corylus mjaz źaseś a 25 družynami
rozeznawaju. Aktualne wobźěłanja rozeznawaju slědujuce družyny:

Pó kuždem měnjenju awtora se wót Corylus avellana cesto družyny Corylus maxima
Mill. (Lambertshasel), Corylus pontica K.Koch a Corylus colchica Albov
wótźěluju. Mimo togo se pó kuždem awtorje družyna Corylus californica (A. DC.)
A. Heller ako warietu wót Corylus cornuta licy. Rowno tak se cesto k Corylus
heterophylla stajonej var. sutchuenensis Franch. a var. yunnanensis Franch. wót
někotarych awtorow ako samostatnej družynje wóźe. Teke zwadny rang wobsejźi
Corylus papyracea.



https://dsb.wikipedia.org/wiki/Wokalna_harmonija

Wokalna harmonija jo asimilaciski proces, kótaryž artikulaciju wólažcujo. We
wuskem zmysle jo pśipódobnjenje sufiksowych wokalow na zdonk, ale teke znutśika
zdonka. Pśi tom cuze słowa abo nejnowše póžyconki cesto wokalnej harmoniji wěcej
(dopołnje) njewjadu.

Wóna wustupujo w rozdźělnych rěcnych swójźbach, na pś. w turkojskich rěcach, w
mongolskich rěcach, w někotarych finougriskich rěcach.

W Baškiršćinje dwě warianśe wokalneje harmonije wustupujotej. Styriformowa
warianta wužywa wokale "ы", "о", "е" a "ө". Na pś. pšašajuca partikla ma formy
-мы, -мо, -ме, -мө.

Turkojšćina ma wósym wokalow a rozeznawa je pó dwěma pśiznamjenjoma, a to
[±prědne] a [±kulowaśone].

W turkojšćinje dwě warianśe wokalneje harmonije wustupujotej. A to tak
mjenjowana "małka wokalna harmonija" (z wokaloma "a" a "e", turkojski küçük
sesliler uyumu) a "wjelika wokalna harmonija" (z wokalami "i", "ı", "u" a "ü",
turkojski büyük sesliler uyumu).

Mimo togo samo małko wuwześow eksistěruju, kaž na pś. -ken (konwerbowa kóńcowka
z wóznamom "mjaztym až"), wokal o w kóńcowce -iyor (prezens).

Wokale я, е, ю, ё su faktiski kombinacije wokalow а, э, у, о z konsonantom й.
Jolic słowo wopśimjejo jano wokal и, da se ako słowo prědnego rěda wobjadnaju.

Neutralne wokale se mógu pó wokalu z dweju prědneju kupkow jawje a se mógu z
wokalami z wobeju rědow kombiněrowaś, na pś. äi, öi, yi a ai, oi a ui. Jolic
słowo wopśimjejo jano neutralne wokale, da se wokale z prědnego kupki wužywaju,
na pś. eikö, eihän.

Hungoršćina ma 14 wokalow. Ale w někotarych narěcach a pó źělach wobchadnej rěcy
se dalšna warianta "e" jawi.



https://dsb.wikipedia.org/wiki/V%C3%A1clav_Klaus

Václav Klaus (* 19. junija 1941, Praga) jo česki politikaŕ strony ODS, prezident
Českeje republiki a ekonom.

W lětach 1958–1963 jo Klaus študěrował wukrajne wikowanje na Wusokej ekonomiskej
šuli w Praze. Pśi studiumje jo se zeznał ze swójeju pózdźejšneju žeńskeju
Liviju. Pó wuspěšnem absolwěrowanju studiuma jo źěłał na wšakich městnach pśi
českosłowakskej akademiji wědomnosćow (ČSAV), českosłowakskej centralnej bance a
na kóńcu pśi prognostiskem instituśe akademije wědomnosćow (Prognostický ústav),
źož jo se zaběrał z makroekonomiju.

Wót julija 1992 do julija 1997 jo był česki premierminister. W toś tom casu jo
došło teke k źělenju Českosłowakskeje republiki. Klaus jo za to wjadł rozgrona z
Mečiarom. Winiki źělenja jogo za to až do źinsajšnego kritizěruju. W februarje
2003 jo se wuzwólił ako prezident Českeje republiki (ČR). Wón płaśi ako
nejžwažnjejšy luź za reformy k zawjeźenju lichego wikowego góspodarstwa w ČR.



https://dsb.wikipedia.org/wiki/Tuvalu

Tuvalu jo mały kupowy stat w Śichem oceanje. Wón bu w lěśe 1978 njewótwisny wót
Zjadnośonego kralojstwa, wóstanjo pak až do źinsajšnego z cłonkom Commonwealtha.
Z něźi 10.000 wobydlarjami a pśestrěnju wót jano 26 km² jo Tuvalu tśeśi
nejmjeńšy stat na swěśe nastupajucy wobydlarstwo a stwórty nejmjeńšy pó
pśestrěni. Až do njewótwisnosći se jo gronił teritorij Ellice Islands.

Mě kraja wóznamjenijo „wósym kupow“, dokulaž jo było až k wobsedlenju nejwěcej
pódpołdnjoweje kupy Niulakita w lěśe 1949 jano wósym wobsedlonych.

Archipel namaka se w krotkowjacornem źělu Pacifika na pódzajtšo Papua-Neuguinea
a na pódpołnoc Nowoseelandskeje. W dalšej wokolinje laže kupowy staty Salomonow,
Nauru, Kiribati, Tokelau, Samoa, Wallis a Futuna, Fidži a Vanuatu.

Nejwušy dypk kupow lažy jano pěś metrow nad mórskeju głaźinu, tak až jo Tuvalu
pówažnje wogrozony wót změny klimy a pówódnjowanja pśez mórjo. Dla togo planujo
tuvaluske kněžarstwo dłujkodobnje ewakuěrowanje wobydlarstwa do Awstralskeje abo
Nowoseelandskeje.

Stolica jo centralny atol Funafuti, źož jo połojca wobydlarstwa žywa, a sedło
kněžarstwo na tom atolu lažeca wjas Vaiaku.

Tuvaluske kupy su wót něźi 2000 lět wobsedlone. Prědny europski nadejźaŕ,
kótaryž jo w lěśe 1568 na kupy dojšeł, był Španijaŕ Alvaro de Mendaña de Neyra.
Akle 1861 jo zachopił se pókśesćijańšćenje wobydlarjow z pśijězdom prědnego
britiskego misionarja. Južo 16 lět pózdźej su dojšli kupy w lěśe 1877 pód
britiske zastojnistwo a wót 1915 byli zgromadnje ze susednymi Gilbertowymi
kupami – źinsajšnym Kiribatijom – oficielnje britiska kolonija.

W lěśe 1974 su rozsuźili se wobydlarje za wótźělenje wót Gilbertowych kupow a
njewótwisnosć ako pśidatny stat. Wót lěta 2000 jo Tuvalu ze cłonkom Zjadnośonych
narodow.

Głownej góspodarskej gałuzy stej rolnikarstwo a rybarstwo. Głowne rolnikarske
produkty su kokosowe wórjechy, banany a taro. Nejwažnjejšej eksportowej produkta
stej kopra (kokosowe měso) a listowe znamki. Teke pśedawanje pšawow na
internetowych domenach .tv, kótarež su wósebnje pla telewizijnych sćelakow
wjelgin woblubowane, jo měł w 2000tych lětach wěsty góspodarski wuznam.

Wót lěta 2002 ma Tuvalu cełkownje wósym kilometrow asfaltěrowaneje drogi a z tym
nejkrotšu nadroznu seś na swěśe. Wót lětanišća we Funafuti dawa liniju do
Fidžija. Wobchad mjaz kupami pśewjeźo se z pśewóznymi cołnami.



https://dsb.wikipedia.org/wiki/Fin%C5%A1%C4%87ina

Finšćina słuša k finougriskim rěcam, kótarež su swójźba znutśika uralskich
rěcow. W toś tej swójźbje twóri kupku baltofinskich rěcow z gromadu z blisko
pśiswójźbnymi rěcami: Estnišćina, Karelšćina a dalšne małke rěcy.

Finski powěda 6 mil. luźi, z togo we Finskej wušej ako 5 mil, toś něźi 92 %
wobydlarjow. Něźi 6% wobydlarjow powěda Šwedšćinu ako maśeršćinu.

Finšćina jo aglutinowanska rěc a se bejnje wót susednych indoeuropskich rěcow
rozeznawa, lěcrownož bu wót lěttysacow wót tych wobwliwowana. Togodla finšćina
ma mnogolicbne póžyconki z rozdźělnych indoeuropskich rěcow, pśedewšym
germaniskich, baltiskich a słowjańskich rěcow.

Finšćina słuša k finougriskim rěcam, kótarež se w dłujkozajtšnej Europje a
dłujkowjacornej Azija powěda. Jano Hungoršćina se w srjejźnej Europje powěda.
Finšćina jo pśisamem blisko pśiswójźbna z Estnišćinu, Karelšćinu, Wepsišćinu,
Wotišćinu a Liwišćinu, mjaztym až pśiswójźbnosć z Hungoršćinu jo něźi tak mało
kaž ta mjaz Nimšćinu a Persišćinu. Baltofinskim rěcam su lappske rěcy pódobne,
mjaztym až se druge rěcne kupki mócnjej rozeznawaju.

We Finšćinje se łatyński alfabet z tśimi pśidatnymi pismikami wužywa, a to ä, ö,
å (jano za šwedske mjenja). Wóni w alfabetiskem pórěźe pó pismiku z slěduju, tak
až ä a ö njestojtej pśi a a o kaž w Nimšćinje. Stawiznow dla finski alfabet
faktiski jo identiski ze šwedskim alfabetom.

Pśi tom wugronjenje jo wěcej pšawidłowna ako we wjele drugich rěcach. Mimo togo
dłujkosć wokalow a konsonantow jo wažna. Na pś. tuli "wogeń", tulli "cło", tuuli
"wětš". Konsonanty b, d a g se pitśku měkše ako w Nimšćinje wugranjaju, mjaztym
až p, t a k pśecej su njeaspirěrowane.

Pismik n wótwisujo we wugronjenju wót slědujucego konsonanta. T.g. gromadu z
pismikom k, toś ako nk se kaž /ŋk/ wugranja, mjaztym až gromadu z pismikom g,
toś ako ng samo k /ŋ:/ zjadnośujo. Pśed pismikom p wón se kaž m wugranja, na pś.
kunpa (kaž kumpa).

Finšćina ma wósym wokalow, pśi comž wše wokale mógu krotke abo dłujke byś.
Krotke wokale se jaden raz pišu, mjaztym až dłujke wokale se dwójce pišu.
Transkripcija pó IPA se w slědujucej tabeli mjaz pórom / jawi.

Mimo togo jo w Finšćinje wótwisnje wót wašnja licenja 16 až 18 rozdźělnych
diftongow, kótarež se ako fonemy gódnośe: ai [ɑi̯], au [ɑu̯], ei [ɛi̯], eu
[ɛu̯], ey [ɛy̯], ie [iɛ̯], iu [iu̯], iy [iy̯], oi [ɔi̯], ou [ɔu̯], ui [ui̯], uo
[uɔ̯], yi [yi̯], yö [yœ̯], äi [æi̯], äy [æy̯], öi [œi̯] a öy [œy̯]. Status
diftongow wót ey a iy njejo jadnomyslny. Powšyknje se by mjaz diftongami a
dwójozłožkowymi wokalowymi wězbami rozeznawaś musało, pśi comž se pśecej njegóźi
granica jasnje śěgnuś. Tak jo au w kaula [ˈkɑu̯lɑ] (šyja) diftong, ale w kulaus
[ˈkulɑus] (lunk) wokalowa wězba.

Finšćina ma jano 14 samostatnych konsonantiskich fonemow. Wóna togodla słuša k
chudym na konsonantach rěcam. Dalšne styri konsonanty, kótarež tu w spinkoma
stoje, jano w póžyconkach wustupuju.

Zuk ʔ jano se pśi substantiwach na krotkem -e a pśi někotarych werbowych formach
jawi, kaž na pś. Tule tänne! "Pśiź sem!". Pśi tom bywa ako wuslědk nazukowego
konsonanta slědujucego słowa słyšabny.

Mimo togo Finšćina ma wokalnu harmoniju. Slězne wokale a, o a u njamógu w
samskem słowje z prědnymi wokalami ä, e, a y wustupowaś. Kóńcowki a sufikse se
wótpowědujucy pó wokalami w zdonku pśiměrjuju.

Wokala e a i stej neutralnej. Togodla wónej móžotej z wokalami wobeju kupkowu
wustupowaś. Jolic słowo jano wopśimjejo neutralne wokale, pótom se za kóńcowki
prědne wokale wužywaju.

Cuze słowa wótergi wopśimjeju wokale wobeju kupkowu. Ale pśi njepórědnem
wugronjenju se wokale pśipódobnjuju, kaž na pś. Olympia se ako Olumpia wugranja.

Konsonanty k, p a t pódlaže w deklinaciji kaž w konjugaciji finskich słowow
stopnjowej změnje. Wustupuju w „mócnem“ a „słabem“ stopjenju. Mócny stopjeń stoj
we wótwórjonych, toś na wokalu kóńcecych, złožkach (na pś. katu „droga“) kaž
teke pśed dłujkimi wokalami a diftongami (na pś. katuun „do drogi“). Howacej
stoj słaby stopjeń (na pś. kadun „drogi“).

Pśi wětšynje słowow stoj zakładna forma (nominatiw pśi nomenach, infinitiw pśi
werbach) w mócnem stopjenju. Někotare słowa pódlaže nawopacnej stopnjowej
změnje, pśi kótarejž zakładna forma w słabem stopjenju stoj a flektěrowane formy
pśewažnje mócny stopjeń pśiwzeju (na pś. tuote „produkt“ – tuotteen „produkta“).

Wót kwalitatiwneje stopnjoweje změny su jadnotliwe konsonanty k, p a t kaž teke
mnogolicbne konsonantowe wězby pótrjefjone. Toś te wašnje stopnjoweje změny
njejo wěcej produktiwna, t. r., nowše słowa njejsu wěcej wót togo pótrjefjone
(pśir. katu „droga“ – kadun „drogi“, ale auto „awto“ – auton „awta“).

Finšćina jo aglutinowana rěč, kótaraž ma 15 padow. Genusy a nominalne klasy
feluju.

Finšćina ma konjugacije. W slědujucej tabeli su někotare pśikłady za
pśitomnostne formy werbow, pśi comž mjenjowany werb olla jo pitśku
njepšawidłowne.

¹ Hän wóznamjenja “wón/wóna”, a se wóznamjenja “wóno”. ² He jo pluraliski hän,
ne jo pluraliski se.

Až cynił negěrujucu sadu, finšćina wužywa negěrujuce pomocny werb. Pó nim
wužywaju werb, kótarež se negěrujo: namakaš formu werba jolic bjerjoš formu
prědneje wósoby a wótwónoźeś kóńcny N. Na pś., “ja njepowědam” jo: “minä en
puhu”. Konjugacija werbow jo tak slědujo.

Za pšašanja bźez wopšawdnego pšašajucego pronomena se sufiks -ko/-kö wužywa. Pśi
tom se słowo ze sufiksom do zachopjeńka sady sejźi. Na pś.:



https://dsb.wikipedia.org/wiki/Europski_parlament

Europski parlament jo nejwuše demokratiski wólone zastupnistwo wobydlarjow
Europskeje unije, kótarež se wót lěta 1979 pśecej na pěś lět wóli. Gromaźe z
Radu Europskeje unije stwóri kaznidawajucy organ EU, pótakem europsku
legislatiwu. Jogo sedło je w francojskem Strasbourgu; dalšej oficielnej źěłowej
městnje stej Brüssel a Luksemburg. Pó pśichodnych wólbach změjo europski
parlament cełkownje 750 cłonkow.

Europski parlament njejo jano jadnučki direktnje wólony organ Europskeje unije,
ale teke jadnučka direktnje wólona mjazynarodna institucija na cełem swěśe.
Tuchylu ma 766 zapósłańcow, kótarež z cełkownje 160 narodnych stronow póchadaju
a zwětšego jadnej wót sedym europskich frakcijow pśisłušaju. Nejwětšej frakciji
stej Europska ludowa strona (274 sedłow) a Progresiwna alianca socialistow a
demokratow (194 sedłow). Z tśeśej nejwětšej frakciju jo Alianca liberalnych a
demokratow za Europu (85); z stwórtej nejwětšej Zeleni/Europska lichotna alianca
(58). Jadne sedło mjenjej maju Europske konserwatiwne a reformisty (57). Mjeńšej
frakciji stej Zjadnośona europska lěwica/Nordiska zelena lěwica (35) a
euroskeptiska frakcija Europa lichoty a demokratije (31). Wót 17. januara 2012
jo nimski zapósłańc Martin Schulz (SPD) z pśedsedarjom parlamenta.



https://dsb.wikipedia.org/wiki/Elsaska

Elsaska (francojski Alsace [alzas], elsaski Elsàss [ˈɛlsɑs], nimski Elsass (a
historiski Elsaß) [ˈɛlzas], łatyński Alsatia) jo jaden z 27 francojskich
regionow, na pśestrěń (8280 km²) pěty nejmjeńšy. Ma pśisamem miliona wobydlarjow
a wusoku gustosć wobydlarstwa wót 220 wobydlarjow/km². Nejwětše a nejwažnjejše
město Elsaskeje jo Strasbourg.

Elsaska lažy na lěwem a pódwjacornem brjoze Ryna pśi źinsajšnych granicach
Francojskeje z Nimskeju a Šwicarskej.

Stawizniski jo była Elsaska kaž teke Lothringska granicny region pśi granicy
mjazy Nimskeju a Francojskeju. Dłujko jo była z źělom nimskego Swětego romskego
mócnarstwa; z źělom Francojskeje se k prědnemu razoju stała pó kóńcu
Tśiźasćalětneje wójny w lěśe 1648. Pó Nimsko-Francojskej wójnje w lětoma
1870-1871 jo zasej bywała z źělom Nimskego kejžorstwa. Pó kóńcu Prědneje
swětoweje wójny jo na zakłaźe Versailleskego měrowego dogrona wóspjet bywała z
źělom Francojskeje a mimo dobu Drugeje swětoweje wójny, gdyž jo była Elsaska
wobsajźona wót Nimskeje, jo to tak až do źinsajšnego.



https://dsb.wikipedia.org/wiki/Bislam%C5%A1%C4%87ina

Bislamšćina, teke Bislama, jo jadna amtskich rěcow republiki Vanuatu a zrownju
Lingua franca pód 108 rozdźělnych rěcow (wobej rěcy »Aore« a »Ifo« se wěcej
njepowědatej), kótarež se w Vanuatu powědaju; 90 % Ni-Vanuatu (tak mjenjeju se
wobydlarje Vanuatua) wužywa Bislama ako drugu rěc, 10 % – nejmjeńša młoda
generacija z wobeju městow Port Vila a Santo – ako prědnu rěc; mimo togo se wót
wěcej 1.200 luźi w Nowej Kaledoniskej powěda. Wóna licy k pacifiskim na
engelšćinje bazěrowanym kreolskim rěcam. Dla stawiznow Vanuatua ma wjele
požčonkow z Francojšćiny a z melanesiskich rěcow. Syntaksa jo mócnje melanesiski
charakterizěrowana. Pó źělach jo Pijinoju (Salomony), Tokpisinšćinje
(Papua-Neuguinea) a Broken of the Torres Strait (Queensland, Awstralska)
pódobna.

Kupy źinsajšnego Vanuatua buchu pśed někotarymi tysac lětami wót Melanezičanow
wusedlowane, kótarež su rozdźělne oceaniske rěcy na kupy pśinjasli. Wjele jsow
su měli lěbda kontakt jaden k drugemu, tak až se wjelika wjelerakosć na rěcach
wuwiwašo (Vanuatu ma nejwětšu rěcnu gustosć). Europejarje su pśišli akle w
srjejźišću 19. lětstotka na kupy – nejmjeńša Brity a Francozarje, kótarež tam
de:Sandelholz su nadejšli a sajźili. Wóne su rekrutěrowali wjele Ni-Vanuatuow k
źěłu na plantažach cukorinow w Queensland. Za cas Drugeje Swětoweje wójny su
musali wjele Ni-Vanuatuow na ameriskich wójarskich bazach źěłaś. Z wjelerěcneje
situacije nastawašo nejpjerwjej engelski pidgin, kótaryž bu wót generacije ku
generaciji dalej daty a k źinsajšnej kreolskej rěcy Bislama bywašo. Mě se góźi
wót Beach-la-Mar wótwóźiś, kótarež sam z Francojskego biche de mer (mórski
górki, nimski: Seegurke) póchada. W 19. lětstotku buchu mórske górki na kupach
we wjelikem měrje žněte a sušone. Wót źěłaśerjow tegdy powědany pidgin bu z toś
tom cynom asociěrowany, tak až se jo mě rěcy etablěrowało.

Vanuatu jo (mimo na pś. Haitija) jaden mało statow, w kótarychž se jo kreolska
rěc k amtskej rěcy cyniła. Pśicyna jo była wěsće, až su komunalne politikarje
problem z engelšćinu abo francojšćinu njepowědajucym wobydlarstwom měli.
Parlament, rozgłosowe wusćełanja, nowiny wužywaju pśedewšym Bislamšćinu. Akle
něnto se w zakładnych šulach kraja zachopijo, teke Bislamšćinu wucyś.

Bislamšćina ma pěś wokalow, a to a, e, i, o, u. Mimo togo diftongi ae, oe a ao
wustupuju.

Bislama jo jadnora a harmoniska rěc z něźi 2.800 słowami. Głowny źěl leksika
póchada z Engelšćiny 19. lětstotka, a to něźi 90 %. Zbytk póchada z lokalnych
rěcow (něźi 3,75 %; na pś. nawita "tintowa ryba"), z francojšćiny (mjaz 6 a
12 %; na pś. pamplimus "pampelmuza") a drugich rěcow (něźi 0,25; z portugišćiny
je pikinini "źiśe").



https://dsb.wikipedia.org/wiki/Tokpisin%C5%A1%C4%87ina

Tokpisinšćina (swójske mě Tok Pisin) jo kreolska rěc w Papua-Neuguinea. Wót lěta
1975 wóna jo jadna z tśich narodnych rěcow w Papua-Neuguinea. Dwě dalšnej stej
engelšćina a hirimotuwa rěc.

Mimo togo jo drugim kreolskim rěcam pódobna, kaž na pś. Bislamje na Vanuatu,
Pijinje na Salomonach a Torres Creole na Torres Strait (Awstralska), kótarež su
z melaneziskego pidgina nastali.

Słowo Tok-Pisin póchada wót tok a pisin. Pśi tom tok póchada z engelskego talk,
wobznamjenjece "rozgrono", ale teke "słowo", zdźělenje" a "rěc". Pisin
wóznamjenja "pidgin" a originalnje póchada wót engelskego business. Na rozdźěl
wót sugestije mjenja Tok-Pisin njejo pidgin, ale kreolska rěc.

Něga rěc jo měła druge mjenja, a to Melanesiski Pidgin (engelski Melanesian
Pidgin), Neo-Melanesišćina (engelski Neo-Melanesian), Pidginowa Engelšćina
(engelski Pidgin English) a 'Tok Boi'. Ale něnto 'Tok Pisin' jo akceptěrowane mě
rěcy.

Wóna jo jadna z oficialnych rěcow Papua-Neuguinea, z engelšćinu a hirimotuwej
rěcu), a nejcesćej powědana rěc w městnje. Wužywaju ju w medijach a kněženju
Papua-Neuguinea, lěcrownož mjeńše ako engelšćinu. Někotare bazowe šule wuwucuju
w Tokpisinšćinje.

Njewužywaj Bislamšćinu ako mě za Tokpisinšćinu. Wónej stej dwě rozdźělnej rěcy,
kótarejž pak stej blisko pśiswójźbnej.

Rěc słužy pśedewšym komunikaciji mjaz pśisłušnikami rozdźělnych rěcnych
zgromaźeństwow, ma pak - winacej ako nejwětše Pidgin-rěcy - teke se powyšowacu
licbu maminorěcnych rěcnikow.

85% słowoskłada bazěrujo na engelskej rěcy, mjaztym zbytk wobstoj z
melaneziskich słowow, ale samo słowa z nimšćiny eksistěruju. Rěc ma wjele
narěcow, kaž na pś. mócnje wót engelšćiny wobwliwowany Waigani-Pidgin wokoło
Port Moresby. Tokpisinšćina se jo z pidginoweje rěcy wuwiła, pśi tom toś te
wuwiśe hyšći trajo, dokulaž maminorěcne wót wšych rěcnikow hyšći su mjeńšyna.
Ale toś ta kupka wjelgin rosćo, pśi comž wjele rěcow z jano małkimi licbami
rěcnikow wótemrěju.

Fonetika Tokpisinšćiny jo jadnorjejša ako ta engelšćiny. Eksistěrujo jano 16
konsonantow a 5 wokalow.

We wugronjenju, kótarež jo wěcej pódobne engelšćinje, eksistěruju dalšne fonemy,
a to pśedewšym: /ʃ/, /ʘ/, /ʒ/, /dʒ/, /ð/, /z/ a /tʃ/.

Tok Pisin ma pěś wokalow, kótarež su wokalam w Špańšćinje, Japańšćinje a dalšym
pěśwokalnym rěcam pódobne:

Na kóńcach słowow njejsu spiwne konsonanty, tak ze z konsonantow b/v, d, g,
dž/dz nastanu konsonanty p, t, k, s. Jano słowo god se zda byś wuwześe, ale se
wugroni z kóńcnym t.

Kaž druge kreolske rěcy tokpisinšćina ma relatiwnje jadnoru gramatiku.
Njeeksistěrujo konjugacija daniž deklinacija.

Pśi někotarych werbach intransitiwna forma złožku pódwójujo, mjaztym až se toś
te pódwójenje pśi wótwóźonej formje na -im njestawa. Na pś.

Někotare transitiwne werby na -im bazěruju na drugich słownych družynach, kaž na
pś. substantiw, adwerb, adjektiw.

Wótergi zmóžnja kóńcowka -im mjaz słowami rozeznawaś, kótarež by howacej
homonymy byli.

Pó pronomeny za 3. wósobu w singularje, wše wósoby w pluralu a pó substantiwje
ako subjekt musy partikla i staś. W prědnej a drugej wósobje singulara se nigdy
njewužywa. W Engelšćinje se predicate marker mjenjujo.

Pó slědujucych słowach se partikla i móžo wuwóstajaś: mipela, yupela, ken, laik.
Partikla pśed partiklu no stoj, kótaraž markěrujo negaciju.

Dokulaž konjugacija felujo, za casy se partikle wužywaju. Pozicija partikle i
wótwisujo wót wužywaneje partikle za cas. Stoj toś pśed bin, ale pó bai.

1 Stoj snaź fonologiskeje formy dla (i + inap > inap) bźez partikle i. Ale pśi
negaciji se partikla i wužywa.

Paradigma wariěrujo we wótwisnosći wót lokalnych rěcow; dual jo wšedny, trial
wšak mjenjej. Nejwětšy inwentar pronomenow tokpisinšćiny jo:

Posesiwne pronomeny se wugronje z doprědka stajonym słowom bilong na slědujucem
wašnju:

Njejo wopšawdny refleksiwny pronomen. Město togo se yet pó wósobowem pronomenje
wužywa.

Substantiwy pady a genusy njamaju. Za plural słowo ol pśed tym stoj, jolic tam
numeral njestoj.

Jolic coš substantiw pó roźe rozeznawaś, móžoš za muske stwórjeńko słowo man a
za žeńske stwórjeńko słowo meri wužywaś. Wobej słowje pśecej slědujotej a
twóritej nominalnu frazu.

Adjektiwy cesto maju sufiks -pela (z engelšćiny "fellow"), gaž substantiwy
modificěruju; wuwześe jo liklik "małki". Liklik da se teke ako adwerb z wóznamom
"pitśku" wužywaś, kaž na pś. dispela bikpela liklik ston, "toś ten pitśku
wjeliki kamjeń".

Adjektiwy z jadnozłožkowym zdonkom, kaž na pś. gut, bik, nais, se zwětšego z
kóńcowku -pela jawje a stoje pśed substantiwom, kótaryž maju wopisowaś.

Jolic se ako predikat wužywaju, pótom formy ze sufiksu abo bźez sufiksa -pela su
móžne.

Jano někotare njepšawidłowne jadnozłožkowe adjektiwy se bźez kóńcowki -pela
wužywaju. Źaseś z tych se ako participy zachadnosći pśełožuju, mjaztym až 17 jo
wšedne adjektiwy. Jolic se ako atributy wužywaju, pótom wóni slěduju pótrjefjony
substantiw.

Adjektiwy z wěcejzłožkowym zdonkom, kaž na pś. nogut "špatny", redi "gótowy", se
pśecej bźez kóńcowki -pela jawje a normalnje stoje pó substantiwje, kótaryž maju
wopisowaś.

Za stopnjowanje se słowje moa (za komparatiw) a long ol (za superlatiw)
wužywatej, kótarejž adjektiwoju slědujotej.

Ale eksistěrujotej dwě wuwześi, a to słowje planti "wjele" a hanggre "głodny",
kótarejž se za superlatiw słowo tumas wužywatej (wóno howacej wóznamjenja
"wjelgin", kaž na pś. liklik tumas "wjelgin mały").

Adwerby se wót adjektiwow pśez to rozeznawaju, až kóńcowka -pela felujo. Mimo
togo stoje pó werbje.

Eksistěrujotej jano dwě wopšawdnej prepoziciji: bilong (z "belong"), kótaraž
wóznamjenja "wót" abo "za" (toś pśiswójźbnosć, wobsejźeństwo, swójstwo), a long,
kótaraž wóznamjenja wšo wuškowne. Někotare frazy se ako prepozicije wužywaju,
kaž na pś. long namel (bilong), "srjejź, wósrjejź".

Eksistěruju konjunkcije na "a", o "abo", sapos "jolic" a tasol "ale; jano;
jolic".

Jolic stoj na zachopjeńku sady, to wóznamjenja "ale; jolic", mjaztym až na kóńcu
sady abo pó někakem słowje tasol "jano" wóznamjenja.

Dalšne licbniki su: tausen "tysac" (na pś. tu tausen "2 tysac", tu tausen
wanpela ten wan "2011") a milien "milion" (na pś. tu milien "2 miliona").

Reduplikacija jo wjelgin běžna w tokpisinšćinje, mjaztym až móžo rozdźělne
funkcije měś. Pó Nose, Masahiko wóna jano rědko pokazujo plural a wariaciju.
Rozdźělne werby mógu reduplikowaś aby wugroniś wóspjetowanje, pókšacowanje abo
něco pódobne, ale nic wše.

Někotare z toś tych pśiznamjenjow póchadaju wót zgromadnych gramatiskich normow
Awstroneziskich rěcow - lěcrownož zwětšego w zjadnorjonej formje. Druge
pśiznamjenja wšak, kaž ako słowoslěd, su engelšćinje wěcej pódobne.

Słowoskład wopśimjejo słowa rozdźělnego póchada, a to pó něźi 85 % z engelšćiny,
a zbytk z melanesiskich rěcow, malajišćiny, portugišćiny a nimšćiny.

# Tam se jano zakładna forma mjenjujo, dokulaž by howacej tam njepśeglědny było.

Wjele słowow se pśez kompoziciju twóri, pśi comž někotare słowa zwětšego jano w
kompozicijach wustupuju. Pśi tom su někotare warianty. A to: gromaźe pisane a
rozdźělone pisane kompozicije.

Pó Krifka to su kompozicije z modifikatorami (nimski Kompositionen mit
Modifikatoren), mjaztym až Mihalic pomjenjujo to kompozicije (engelski
Compounding).

Tokpisinšćina cesto wužywa kompozicije rozdźělnych słowow, mjaztym až engelšćina
wužywa wósebne korjenje słowow. Tudejšej tabeli wopśimjejotej formy ze słowom
"bilong" a bźez toś togo słowa. Pó Krifka warianta bźez "bilong" jo kompozicija
z nomenami (nimski Kompositionen mit Nomina), mjaztym až Mihalic pomjenjujo to
nominalne fraze (engelski noun phrases).

Pśi někotarych słowach pšawopis móžo wótwisnje wót narěcy abo žrědła wariěrowaś.

Kaž na pś. z engelskeju słowow ship a sheep stej słowje sip „łoź“ a sipsip
„wójca“ nastałej.



https://dsb.wikipedia.org/wiki/Swahil%C5%A1%C4%87ina

Swahilšćina (Kiswahili) jo rěc, kenž se w pódzajtšnej Africe wužywa. Wóna ma
wjele narěcow. Mě rěcy póchada wót pluraliskeje formy (sawahil) arabskego słowa
sahil "pśibrjog".

Wužywa se w toś tych krajach: Tanzanija, Burundi, Kenija, Mayotte, Mosambik,
Somalia, Pódpołdnjowa Afrika a Uganda. W někotarych z nich jo samo ako amtska
rěc.

Jadna z nejwěcej znatych frazow we swahilšćinje jo „hakuna matata“ z trikowego
filma Walta Disneyja Kral lawow. To wóznamjeni „žeden problem“ abo „njecyń se
žedne starosći“.

Ale teke znatej mjeni Simba a Rafiki stej z toś teje rěcy, dokulaž tej słowje
wóznamjenitej law resp. pśijaśel.

Za pisanje swahilšćiny źinsajšnego dnja se łatyński alfabet wužywa. a, b, ch
[č], d, dh (eng. th kaž we słowje that), e, f, g, gh, h, i, j [dź], k, l, m, n,
ng’, ny [ń], o, p, r, s, sh [š], t, th (eng. th kaž we słowje thin), u, v (nim.
v we słowje Vase), w, y [j], z

Standardowa Swahilšćina ma pěś wokalnych fonemow: /a/, /e/, /i/, /o/ a /u/, kaž
špańšćina, japańšćina a esperanto. Wótpowěduju nimske krotke wokale a se teke w
njezazukujucych złožkach nic reducěrowanje wugroniju. Pśedslědny Wokal jo
dłujki, ale teke wótwórjony, dokulaž pśizuk pśecej jo na pśedslědnej złožku.

Slědujuca tabela wopśimjejo konsonanty Swahilšćiny w formje jich pisańskeje
realizacije. W rožkatych spinkach jo pśecej zuk we fonetiskej transkripciji
pódawaty. Mimo mjenjowanych teke eksistěrujo pismikowa kombinacija <ng'>
(wugroń: [ŋ]). Rozeznawa se wót <ng> pśez felowanje kluzila [ɡ]. <m> na
zachopjeńk słowa pśed konsonantom k [m̩] nastanjo. Wósebnosć w zukowem
inwentarje Swahilšćiny su implosiwy, kótarež na městno spiwnych plosiwow [b],
[d] a [ɡ] stupaju.

Někotare rěcnicy njespiwny wótpowědnik wót konsonanta gh [ɣ] wužywaju. To se ako
kh [χ] pišo, kaž na pś. khabari (město habari) "powěsć; nowinka".

Swahilšćina ma klasowy system kaž wše Bantuske rěcy. Su cełkownje wósym klasow
(pó Kauderwelsch, na bokach 12-14). Někotare awtory lice singular a plural pó
jadnom, tak až pó nich Swahilšćina ma samo pěśnasćo abo sedymnasćo klasow. Klasa
z prefiksom ku- ma jano singular.

1. klasa wopśimjejo słowa za žywych byśow. W singularje substantiwy zachopinaju
z m abo mw, w pluralu z wa.

2. klasa wopśimjejo rostliny, źěle pśirody a někotare źěle śěła. W singularje
substantiwy zachopinaju z m abo mw, w pluralu z mi.

3. klasa wopśimjejo słowa, kótarež daju se śěžko zarědowaś. W singularje
substantiwy zachopinaju z ki abo ch, w pluralu z vi abo vy.

4. klasa wopśimjejo pśedewšym płody, źěla rostlinow a wjele cuzych słowow. W
singularje njama prefiks, w pluralu ma prefiks ma.

6. klasa wopśimjejo słowa, kótarež zachopinaju w singularje z u abo w, w pluralu
z n. N jano se pokaza, jolic slědujucy konsonant jo jaden z d, g, j, ch a z.
Pśed jadnom z slědujucych n, v a b nastanjo m. Pśed wokale nastanjo ny.

Z samskeje kórjenja mógu se pśez wužywanje rozdźělnych klasowych prefiksow
wótwóźenki napóraś: cłowjeske (1.) mtoto (watoto) „źiśe, źiśi“; abstraktne (6.)
utoto „źiśetstwo“; pomjeńšowanje (3.) kitoto (vitoto) „embryjo“; pówětšenje (4.)
toto (matoto) „wjelike źiśe/wjelike źiśi“.

Teke móžne: rostliny (2.) mti (miti) „bom(y)“; rědy (3.) kiti (viti)
„blido/blida“; powjetšenje (4.) jiti (mati) „wulki štom“; pomjeńšowanje (3.)
kijiti (vijiti) „kij/kije“; ? (6.) ujiti (njiti) „šwižny, wjeliki bom/šwižne,
wjelike bomy“.

Swahilšćina wopśimjejo słowa z paralelami w drugich bantuskich rěcach, na pś.
baya "špatny", mtoto "źiśe". Arabšćina jo wót 10. lětstotka Swahilšćinu
wobwliwowała. Póchadaju nic jano słowa z nabóžnego wobwoda, kaž na pś. baraka
"žognowanje", imani "wěra", ale teke wjele słowow maritimnego wikowanja na pś.
fedha "pjenjeze", hesabu "zliceńka", z pšawnistwa na pś. kadhi "sudnik", sheria
"kazń", pisańskeje kultury na pś. kitabu "knigły", nahau "gramatika" a słowa
wšednego dnja na pś. sabuni "mydło", wakati "cas", mshahara "myto".

W słowoskłaźe teke su słowa z persišćiny, na pś. bagala "płachtata łoź", teli
"złoty pask". Ale teke su słowa z hindišćiny, na pś. bali "nawušnik".

Teke kolonialne stawizny jo słowoskład wobwliwował. Z portugalšćiny Swahilšćina
ma słowa kaž na pś. gereza "twardnica", bendere "chórgoj", meza "blido". Z
nimšćiny su słowa kaž na pś. daktari "doktor", aparati "aparat" a shule "šula".
Wjelgin wažne su słowa z engelšćiny, kaž na pś. motokaa "awto", eropleni
"lětadło", kampuni "firma", redio "radijo", dansi "europska reja", klabu "klub",
ale teke mjenja mjasecow: Januari, Februari, Machi.



https://dsb.wikipedia.org/wiki/Sahara

Sahara jo ze źewjeś milionow kwadratnymi kilometerami nejwětša pusćina na zemi.
Wupśestrěwa se w pódpołnocnej Africe mjaz Atlantiskim oceanom a Cerwjenym mórjom
a jo z pódwjacora do pódzajtša wokoło 5000 km šyroka, z pódpołnocu do pódpołdnja
wokoło 2000 km. Jeje połoženja dla płaśi Sahara kaž ako wobrotnošyrinowa
pusćina. Rěcna oaza Nila pśetergujo Saharu w Egyptojskej.

Na pódpołnoc Sahary namaka se Maghreb (arabski za „pódwjacor“), na pódpołdnjo
tak mjenjowany sahel („pśibrjog“). Staty w Saharje su Egyptojska, Libyska, Mali,
Niger, Čad, Sudan, Mawretanska, Pódwjacorna Sahara, Marokko, Algeriska a
Tuneziska.

Nejwětšy źěl Sahary zestaji se z kamjeńtneje abo skalneje pusćiny (hammada) abo
teke ze jědernikoweje pusćiny (serir). Sławna pěskowa pusćina (erg) twóri jano
pěśinu cełeje płoni. Nejwuše městno w Saharje jo Emi Koussi w górinach Tibesti
(3.415 m). Jadnučka stawna rěka jo Nil.

Klima w Saharje jo sucha a wódnjo góruca, cełolětnje z pasatowym wětšom. Nocy
pak mógu byś wjelgin zymne, w zymje samo z temperaturami pód nul stopnjami.
Pśerězna pitśa spadkow jo jano 45 mm; w někotarych lětach se scełego njedešćujo.



https://dsb.wikipedia.org/wiki/P%C5%9Bim%C3%B3rski_mamutowy_bom

Pśimórski mamutowy bom (Sequoia sempervirens) jo bom ze swójźby cypresowych
rostlinow (Cupressaceae). Wóna jo jadnučka družyna w roźe (Sequoia).

Pó někotarych žrědłach se do swójźby bagnocypresowych rostlinow (Taxodiaceae)
pśirědujo.

Pśimórski mamutowy bom jo pśecej zeleny bom, kótaryž dośěgnjo wusokosć wót 20 až
do 30 m, wótergi wěcej ako 100 m. Rostlina jo wjelgin dłujko žywa, pśi comž móžo
starstwo wót až do 3500 lět dośěgnuś. Kjagelojta krona jo šwižna. Zdonk jo
dłujki. Škóra jo śamnobruna až cerwjenobruna, dłymoko brozdźona a kaž gubica
měka. Wóna ma dłymoke, paralelne a wertikalne rozpukliny. Krotke pšuśiki cesto
kaž promjenja stoje na dłujkich pšuśikach. Gałuzy stoje w njepšawidłownych
mutwjach.

Měke, špicne jegły su wopłonjone, śamnozelene až namódrje zelene dośěgnu
dłujkosć wót 0,5 až 2 (2,5) cm. Wóni su njejadnak dłujke a na dłujkich pšuśikach
šrubikojśe stoje, ale na krotkich pšuśikach dwójosmužkowje wjerškaśe.

Kwiśo wót februara až do měrca. Rostlina jo jadnodomna. Kwiśonkowe stołki su
njenadpadne. Muske kwiśonki su žołte a stoje pó wšakich na młodych pšutowych
kóńcykach. Žeńske kwiśonki zwětšego stoje na staršych gałuzach.

Šyški su jajojte a dośěgnu dłujkosć wót 2 až do 2,5 (3) cm. Wóni rowno stoje abo
pśewisuju. Šyški wót septembra až do nowembra dozdrjaju. Pśi wuzdrjatych šyškach
se spjerchliny rozdoraju.

Póchada ze pódpołnocneje Ameriki, pśi comž tam jano w źěratym arealu wót
pódpołdnjowego Oregona až do srjejźneje Kaliforniskeje źiwje wustupujo.

Bom se w Europje w arboretach a parkach sajźa. Cerwjenobrune drjewo bu ako
twarske drjewo a za zgótowanje meblow wužywane. Togodla pśirodne wustupowanja
buchu dla pušćenja drjewa wjelgin deciměrowane. Źinsa zbytkowe wustupowanja
stoje w pśirodnych rezerwatach.



https://dsb.wikipedia.org/wiki/Mozilla_Thunderbird

Mozilla Thunderbird [moˈzɪla ˈθʌndəɹˌbɜːɹd] jo lichotny program za e-mail a
diskusijne kupki załožby Mozilla Foundation.

Toś ten program bazěrujo na žrědłowym teksće suity Mozilla a stoj mj. dr. za
Windows, Linux, Mac OS X, BSD, Solaris a OS/2 (teke eComStation) k dispoziciji.

Program wobsejźi cajkowy filter, kótaryž móžo wuknuś, na zakłaźe bayesowskego
filtra, tak až se pó krotkem casu cajk južo spóznawa a za cas dalšnego wužywanja
filtrowańske wuslědki stawnje lěpjej bywaju.

Mozilla Thunderbird podpěra wěstotne komponenty kaž elektronisku signaturu,
šifrěrowanje powěsćow a certifikaty pó standarźe S/MIME.

Mimo togo stoj rozšyrjenje Enigmail z GnuPG/PGP Enigmail k dispoziciji, z
kótarymž daju se e-majle teke z klucami PGP šifrěrowaś a digitalnje signěrowaś.

Wužywaŕ móžo mjaz tśimi modusami za zwobraznjenje HTML e-majlow wubraś. Prědny
modus zwobraznjujo originalny HTML. Drugi modus wobgranicujo wudaśe HTML,
filtrujo wše potencielnje tšašne elementy HTML wen. Slědny modus wušaltujo HTML
dopołnje, t. gr. jano "lutny tekst" wótpowědneje powěsći se zwobraznjujo.
Standardny modus jo originalny HTML.

Mozilla Thunderbird podpěra źělone zastojanje někotarych kontow POP3 a IMAP. Pó
dobrozdaśu daju se wše konta POP3 w "globalnem kašćiku" zjadnośiś.

Wužywarski pówjerch Thunderbirda dajo se pśez suknje (eng. themes) datym
pótrěbnosćam pśiměriś. Cytak RSS jo teke wobstatk programa. Z funkciju spěšne
pytanje (Quick Search) stoj wěcej móžnosćow k dispoziciji, aby e-majle z
głownego wokna wen namakało.

Z pomocu rozšyrjenjow, tak pomjenjonych Extensions, jo móžno, programoju dalšne
funkcije pśidaś. Załožba Mozilla Foundation sama platformu za to k dispoziciji
staja, źož wuwiwarje swóje rozšyrjenja za ześěgnjenje póbituju, ale najwěcej tam
póbitowanych rozšyrjenjow jo engelskorěcne. Do nimčiny pśełožone rozšyrjenja se
na nimskim njewótwisnem portalu za rozšyrjenja póbituju.

Distribucija Linux Debian jo swóju wersiju toś togo e-majlowego programa dla
mjenjoweje zwady z Mozilla do Icedove pśemjenił.



https://dsb.wikipedia.org/wiki/Guarani%C5%A1%C4%87ina

Guaranišćina (nimski Guaraní [gwaɾaˈni], swójske mě: avañe'ẽ [aʋãɲẽˈʔẽ]) jo rěc,
kótaraž se w Paraguayju, w pódpołnocnej Argentinskej, źělach Boliwiskeje a w
krotkowjacornej Brazilskej powěda. Słuša k tupi-guaraniskim rěcam.

W nimskej rěcy, ale teke w serbšćinje, su někotare słowa, kótarež źinsajšnemu
słowu guaranišćiny wótpowěduju abo su wjelgin pódobne. Toś te słowa su pśišli
pśez špańšćinu a portugišćinu do nimšćiny, a póchada pak z narěcow guaranišćiny,
kótarež su se w Paraguayju, Argentinskej, Boliwiskej abo Brazilskej powědali,
pak z togo wusko pśiswójźbneje tupišciny, na pśikład: kapybara, jaguar,
jaguarundi, tapir, ananas, maniok, marakas, marakuja, nandu a piranja.

Guaranišćina jo se južo za cas špańskeje kolonialneje doby za kśesćijańske
misionarizěrowanje ako pisańska rěc wužywała. Jezuitowy stat za cas špańskeje
kolonialneje doby, kótaryž jo był wósebnje źěl źinsajšnego pódzajtšnego
Paraguayja a źinsajšneje argentinskeje prowincy Misiones wopśimjował, spěchował
guaranišćinu, dokulaž Jezuity su byli pśisedlenje běłych sedlarjow wjelgin
wobgranicowali a guaranišćinu ako ekskluziwnu rěcu wužywali. We swětnej prowincy
Paraguay wokoło Asuncióna pak wóstawała guaranišćina drje dominěrujuca wobchadna
rěc wobydlarstwa, dokulaž cysło sedlarjow špańskego póchada poměrnje małe jo
była a se toś te z domorodnymi měli, amtska rěc jo była tam pak ekskluziwnje
Špańšćina, kótaraž powědanu Guaranišćinu we wšakim nastupanju wobwliwowała. Z
kóńcom jezuitskich redukcijow w lěśe 1767 jo guaranišćina teke tam swóju wósebnu
poziciju zgubiła.

Teke w njewótwisnem Paraguayju jo wóstawał špańšćina ekskluziwna amtska rěc.
Měli su drje Guaranišćinu za wažne kulturelne znamje paraguayiskeje nacije
wobglědowana, jeje wužywanje jo wóstawał pak na wustnem wužyśu a na literaturje
pśedewšym folkloristiskego charaktera wobgranicowana.

Akle w nowej dobje jo se w Paraguayju zachopiło, Guaranišćinu teke w kubłanju a
ako amtsku rěcu wužywaś a rozdźělne wužywane pšawopisne systemy k do dalokeje
měry fonetiskej ortografiji zjadnotnjowaś.

Z wótstawkom nejdalej rozšyrjona warietetnosć guaranišćiny jo paraguayska
guaranišćina [gug], kótaraž jo z rěcy nejmjeńša pó źělach špański
akulturěrowanych wobydlarjow kolonialneje swětneje prowincy Paraguayja kaž teke
jezuitowego stata wuchadała a togodla wšake špańske wliwy pokazujo. Ma (pó SIL)
4,6 milionow kulturelnje mesticiskich rěcnikow. Paraguayska guaranišćina jo se
něga teke w argentinskich prowincoma Misiones a Corrientes a granicujucych
regionach Brazilskeje powědała, jo tam pak źinsa w domorodnem wobydlarstwje do
dalokeje měry wót špańšćiny resp. portugišćiny wutłocona. Dla pśidrogowanja z
Paraguayja eksistěrujo pak teke źinsa w Argentinskej a Brazilskej wětše cysło
rěcnikow paraguayskeje guaranišćiny.

Njewótwisnje wót paraguayskeje guaranišćiny jo se wót indigenych kupkow, kótarež
se k ludoju Guaraní lice, cysło warietetnosćow guaranišćiny powědało, kótarež se
pó źělach wjelgin mjaz sobu rozeznawaju a źinsa nejcesćej jano relatiwnje małe
cysło rěcnikow maju:

Mjaztym až se w Boliwiskej, Argentinskej a Brazilskej pśeběrajuca asimilacija
rěcnikow toś tych Guaraní-warietetnosćow na špańšćinu resp. portugišćinu
wótměwa, se w Paraguayju w prědnem rěźe asimilacija na paraguaysku guaranišćinu
wótměwa.

Gromaźe ze špańšćinu jo guaranišćina w Paraguayju amtska rěc. Wustawa z lěta
1992 jo wěsće jaden małych oficielnych teksty, kótarež bu do guaranišćiny
pśełožone.

Oficielnje płaśi Paraguay ako "dwójorěcny". Realita jo wěcej komplicěrowana.
Pśisamem nicht njepowěda jadnu rěcow w jeje cystej formje. Wuše kubłane,
měsćańske, eurocentriske warsty powěda rioplatenisku špańšćinu z zaměšowanych
Guarani-frazami, mjaztym až mjenjej kubłane, wejsańske, burske warsty
guaranišćinu z wjelikimi późělami wót špańskego wokabulara powěda, kótaraž jo
ako Jopara [dʒopaˈɾa] znata. Šulske kubłanje se w špańšćinje wótměwa, wěsće bu
guaranišćina ako dalšy pśedmjat rozwucowana.

Lěcrownož guaranišćina bu južo pśed 350 lětami za misionowe cile pisana, jano z
kongresa w Montevideo w 1950 jeje alfabet bu normowany. Jeje alfabet jo warianta
łatyńskego alfabeta, ale z někotarymi diakritiskimi znamješkami. Wón wobstoj z
33 pismikow, z kótarychž 12 su wokale a 31 - konsonanty.

Głowne diakritiske znamješko je tilda, kótaraž se pśi 6 nazalnych wokalach ã, ẽ,
ĩ, õ, ũ, ỹ a ñ wužywa. Mimo togo wokale á, é, í, ó, ú, ý se wužywaju, jolic
pśizuk słowa se na slědnej złožce njenamaka.

Guaranišćina dowola jano złožki, kótarež se z wokala abo konsonanta plus wokal
zestajaju; złožka, kótaraž se na konsonanśe abo dwa abo wěcej konsonantow
gromaźe (mimo "digrafow") kóńcy, móžne njejsu. To šemje (C)V(V) wótpowědujo.

Z eufoniskich pśicynow, se słowa do oralnych a nazalnych rěduju. Słowo jo
nazalne, jolic wóno ma nejmjeńša jaden z toś tych nazalnych pismikow: ã - ẽ - ĩ
- õ - ũ - ỹ - g̃ - m - mb - n - nd - ng - nt - ñ , a wše dalšne su oralne.
Nazalne słowo dostawa druge typy prefiksow a postpozicijow. Na pś. postpoziciji
pe, ta bywaju z me resp. nda pó nazalnych słowach.

Pśi tom se /j,k,nd,mb/ do /ñ,ng,n,m/ změna, na pś. nde póra „twójo šarjenje“, ne
porã „Sy rědna“.

Pśizuk lažy nejcesćej na slědnej złožce zdonka, mjaztym až sufiksowe gramatiske
morfemy su njeakcentuěrowane (enklitiske).

Dalša wósebnosć jo wósebne wašnje zazukoweje mutacije, eklipsa: Wjele słowow,
kótarež se z konsonantom /t-/ zachopi, změni toś ten zazuk, jolic wóni wót
drugich słowow wótwisuju abo se z nimi zestajaju:

Forma tetyma se jano wužywa, jolic noga jo njewobsejźona. Jolic wobsejźaŕ jo
tśeśa wósoba, njejo wažny abo jo njeznaty, pótom se forma hetyma pó pótrjefjonem
słowje wužywa, mjaztym až se pśi prědnej a drugej wósobje abo pśed tom
mjenjowanej wósobje forma retyma wužywa.

i To jo tak mjenjowana inkluděrujuca forma. To groni, až pśigronjona wósoba jo
inkluděrowana. (ja+ty/wy resp. mój+twój/waš)

Pśi werbach wužywana forma wótwisujo wót hirarchije wósobow (1.>2.>3.). Jolic
werb jo transitiwny a agens stoj nižej w hirarchiji ako paciens, pótom se forma
na r- wužywa, mjaztym až se we wšych drugich padach forma na h- wužywa. Glědaj
teke w kapitelu Hierarchija wósobow a markěrowanja.

Guaranišćina jo mócnje aglutiněrujuca resp. polysyntetiska rěc. Toś se wjele
afiksow wužywa.

Ale njeeksistěruju daniž pady daniž genuse. Definitny artikel guaranišćina daniž
njama. Rozdźěl mjazy singularom a pluralom da se zwurazniś, ale kóńcowka za
plural se rědko wužywa. Město padow a prepozicijow w guaranišćinje se sufikse a
postpozicije wužywaju.

Normalnje postpozicije stoje direktnje pó substantiwje. Ale guarã „za (+
akuzatiw)“ se z kóńcowku -pe resp. -ve kombiněrujo, na pś. Agueru ko kamby nde
mită'ipe guarã. „Pśinjasu toś te mloko za twójo źiśe.“

Někotare postpozicije faktiski su substantiwy z kóńcowku -pe abo z drugej
kóńcowku, pśi comž slědujuce maju rumnostny wóznam:

Jolic se z r zachopiju, wóni su wót wěcejformowych substantiwow wótwóźone. Tam
forma za tśeśu wósobu se na h zachopi, na pś. hapykuéri „za nim“.

Kóńcowka za plural jo -kuéra (nazalnje -nguéra), na pś. che vakakuéra „móje
krowy“. Ale za licbnikami se wóna njewužywa, na pś. mbohapy mbarakaja „tśi
kócki“. Sufiks se pó jadnom z pjerwjej mjenjowanych sufiksow jawi, na pś.
ipopekuera „w jogo rukoma/rukach“.

Wósebnosć guaranišćiny jo mimo togo, až substantiwy mógu zajźonosć a pśichod
měś. Za pśichod se sufiks -rã wužywa, na pś. che rogarã „mój pśichodny dom“. Za
zajźonosć se sufiks -kue (nazalnje -ngue) wužywa, na pś. che rogakue „mój
něgajšny dom“.

Adjektiwy njamaju pady, daniž genuse. Wóni cesto se ako werby wužywaju, dokulaž
wósebny werb za „byś“ njeeksistěrujo. Pótom se posesiwne pronomeny wužywaju. Na
pś. Che kyra. „Som tłusty“ Kame iporã. „Karmen jo rědna.“

Komparacija se z pomocu -ve „wěcej“ stawa, na pś. Nde mitãve chehegui. „Sy
młodšy ako ja.“ Ale mjenjowany sufiks móžo se teke pśi werbach wužywaś, na pś.
Arapoty iporãve. „Nalěśe jo rědnjejše.“

Někotare adjektiwy tśi formy maju, na pś. hasy „chory“ ma teke formje tasy a
rasy. Pśi pronomenach prědneje a drugeje wósoby se warianta na r- wužywa, na pś.
Che rasy. „Som chóry.“, mjaztym až pśi pronomenach tśeśeje wósoby se warianta na
h- wužywa, na pś. Hasy. „Wón jo chóry.“ Peru hasy. „Pedro jo chóry.“

Pśi wósobowych pronomenach Guaranišćina rozeznawa mjazy inkluziwnymi a
ekskluziwnymi pronomenami prědneje wósoby w pluralu.

Aby pronomeny w datiwje pśełožyło, se kóńcowka -ve (nazalnje -me) ako warianta
wót -pe wužywa, na pś. chéve „mnjo, mě“, ndéve „tebje, śi“, ñandéve „nam wšym“,
oréve „nam“, peẽme „wam“. Ale pśi tśeśej wósobje formje njamatej pódobnosć z
prědnymi formami tabele: ichupe „jomu, njomu; jej, njej“ ale w pluralu ichupe
abo ichupekuéra „jim, nim“. Formje za tśeśu wósobu se teke za akuzatiw
wužywatej, na pś. Ahecha ichupe. „Wiźim jogo/ju.“, mjaztym až akuzatiw prědnych
a drugich wósobow se hynacej zwuraznjuju.

Mimo togo eksistěrujotej dwa tak mjenjowanej portmanteua-morfema, kótarejž
góźitej se jano transitiwnje wužywaś.:

Mjenjowane formy se gromadu ze substantiwami wužywaju, toś, wóni su adjektiwy.
Jolic wóni ako substantiwy se wužywaju, pótom se -va pśida.

Toś, se slědujuce formy nastawaju, z kótarychž někotare maju wariantu bźez
srjejźnego v:

Prědny typ (areal-werby) ma prefikse a-, re-, o- (w singularje), ja- (nazalny
ña-), ro-, pe-, o- (w pluralu). Pśi někotarych werbach se mjaz jadnym z
mjenjowanych prefiksow a zdonkom -i- pśidawa (aireal-werb), kaž na pś. reikuaa
„(sy) wěš“.

Mimo togo eksistěrujo mało njepšawidłownych werbow, a to ho „hyś, jěś“, ju
„pśiś“, u „jěsć, piś“, y'u „piś wódu“, e „groniś“ a yta „plěwaś“.

Toś ten typ (verbos chendales) wužywa górjejce pódla pronomenow mjenjowane
wósobowe prefikse. Toś te słowa góźe se jano pó źělach ako werby mjenjowaś,
dokulaž nejwětše góźe se teke ako adjektiwy abo substantiwy wužywaś.

Nordhoff pomjenjujo prefikse za arealowe werby "A-Reihe" (a-serija) pó słowje
"aktiv" (aktiwny)., mjaztym až wón pomjenjujo prefikse za chendalowe werby
"I-Reihe" (i-serija) pó słowje "inaktiv" (njeaktiwny).

Prefikse a-serije se zwězuju ze wšymi transitiwnymi reprezentantami a
reprezentantami klasy wótglědanych cynow.

Prefikse i-serije se zwězuju ze wšymi njetransitiwnymi semantiskimi konceptami.
Pśi konkretach (Nordhoff: Konkreta) wóni wobsedstwo pokazuju, ale pśi
abstraktnych konceptach wóni njeagentiwne wobźělenje pokazuju.

Pśi transitiwnych konceptach jano su móžne njeaktiwne morfemy prědneje a drugeje
wósoby, mjaztym až tśeśa wósoba njejo móžna. Jolic śerpjecy (Nordhoff:
undergoer) jo wušy w hierarchiji wósobow (1>2>3), pótom se markěrowanje aktera
pśi werbje njepokazujo.

Negacija se pśez cirkumfiks n(d)(V)-...-(r)i w guaranišćinje pokazujo.
Prewerbalny źěl cirkumfiksa jo nd- za oralne zdonki a n- za nazalne zdonki. Za
2. wósobu w singularje se epentetiski e pśed zdonkom zasuwa, za 1. wósobu w
pluralu inkluziwnje se epentetiski a zasuwa. Predikat teke móžo adwerb abo
serialny werb wopśimjeś.

Negacija da se we wšych casowych formach wužywaś, ale za futur abo njerealnu
referencu normalne casowe se markěrowanje pśez mo'ã wuměnja, wuslědk jo w
n(d)(V)-zdónk-mo'ã-i kaž w Ndajapomo'ãi, "Njok jo cyniś".

Werbowa forma bźez sufiksow scełego jo prezenca abo samo aorist: Upe ára resẽ
reho mombyry, "toś ten źeń ty sy wen šeł a wótejšeł"

Tós ten sufiks se móžo kombiněrowaś z ma, rezultěrujucy páma: ñande jaikuaapáma
nde remimo'ã, "něnto my kompletnje znajomy wše twóje mysle". Tós te su
njeakcentuěrowane sufikse: ta, ma, ne, vo; tak akcent stoj na slědnej złožce
werba.

Werby prědnego typa, kótarež su transitiwne, mógu teke imperatiwnu formu měś.
Ale prefiksa jano za drugu wósobu singulara a plurala eksistěrujotej, a to e- a
ei.

Zwětšego se teke sufiks pśidawa, a to -mi, -na abo -ke, kótarež mógu se teke
kombiněrowaś.

Mimo togo eksistěruju někotare njepšawidłowne formy, a to terehe „źi“, ere
„groń“, he'u „jěź“, hey'u „pij“.

Pó Hammink mbo- funkcioněrujo teke ako faktitiw. Wón póchada nejskerjej z
njewótwisnego werba (j)apo „cyniś“ a snaź se teke póśěgujo na substantiw po
„ruka“.

Mimo dosć cesteju wariantowu mbo- a mo- teke eksistěruju mby- (my-) a mbu-
(mu-).

Guaranišćina jo měła spócetnje jano licbniki 1 až 4, a to peteĩ „1“, mokõi „2“,
mbohapy „3“ a irundy „4“.

Za druge licbniki buchu źěłane słowa pśed krotkim casu wutwórjone, kótarež se
lěbda wužywaju. Pśi com licbnik za 5 jo po, kótaregož pópšawny wuznam jo „ruka“.
Licbniki za 6 až 9 su z togo a kóńcnego źěła bazowych licbnikow wótwóźone, a to
poteĩ „6“, pokõi „7“, poapy „8“ a porundy „9“.

Za napóranje rědowych licbnikow se sufiks -ha wužywa, na pś. irundyha „stwórty“.

W guaranišćinje nowe słowne wóznamy se pśez zestajenje słowow abo słownych źělow
wutwórje: na pś. słowo "alfabet" w guaranišćinje jo achegety - z togo a, che a
ge su prědne tśi pismiki alfabeta guaranišćiny, a ty wóznamjeni kupku abo
zestajanku. Dalšne pśikłady ze sufiksom -ty (nazalnje -ndy) su slědujuce słowa:

Polysemny morfem -ha da se za napóranje tak mjenjowanych nomen agentis abo nomen
loci wužywás.

Tak se teke wutwórje zestajanki z dweju słowowu, na pś. mba'e guasu wóznamjeni
"wjelgickan dobry" (pó słowje: "něco wjelike"), abo tava guasu wóznamjeni
"głowne město" abo "stolica" (pó słowje "město wjelike"). Słowo za guaranišćinu,
avañe'ẽ, wóznamjeni "cłowjeska rěc" a słowo za špańšćinu, karaiñe'ẽ, ma wóznam
"knězowa rěc". Jano dlijaśe něnto póněcom se zachopinaju ekwiwalenta guarani
ñe'ẽ a epaña ñe'ẽ wužywaś. Guaranišćina jo spócetnje jano měła licbniki za licby
jaden až styri, togodla wuškowne licby se morfologiski zestajaju, pśez
pśedstajenje afiksow, pśi comž na pś. po (pěś, wopšawźe ruka) ako baza
funkcioněrujo, kaž po (pěś) + mbohapy (tśi) = poapy (wósym). Mjenja mjasecow se
pó samskem principje wutwórje: jasy (mjasec) + peteĩ (jaden) = jasyteĩ (januar).
Ale teke mjenja wšednych dnow se pó toś tom principje wutwórje: ára (źeń, cas,
wjedro) + peteĩ (jaden) = arateĩ (njeźěla).

W Argentinskej, Uruguayju, Paraguayju a Brazilskej eksistěruju wjele toponymow a
někotare mjenja, kótarež z Guaranišćiny póchada. Toś te bu gdy pó kraju pó
špańskem abo portugiziskem pšawopisu pisane a su se cesto zukowje hyšći dalšej
pśeměnjowałe, w někotarych padach samo tak wjelgin, až wóni buchu wót rěcnikow
Guaranišćiny wěcej njerozměte.

Mayma yvypóra ou ko yvy ári iñapyty'yre ha eteĩcha tekoruvicharenda ha akatúape
jeguerekópe; ha ikatu rupi oikuaa añetéva ha añete'yva, iporãva ha ivaíva,
tekotevẽ pehenguéicha oiko oñondivekuéra.

(Wšykne luźe su lichotne roźone a jadnake pó dostojnosći a pšawach. Wóni maju
rozym a wědobnosć a maju ze sobu w duchu bratšojstwa wobchadaś.)



https://dsb.wikipedia.org/wiki/Wuglikowy_dioksid

Wuglikowy dioksid (CO2) jo bźezbarwny, njewónjaty płun, kótaryž jo śěšy ako
powětš. Rozžydnjony, wón mócnje se wuwarjujo a nachylnje śopłotu z wokolina
wuśěgujo, tak až nastawa běły wuglikowodioksidowy sněg (druge mě: suchy lod).
Toś ten suchy lod se wuwarjujo bźez roztajanja (sublimuje), togodla wón jo dobra
chłoźeńska a konserwěrowańska maśizna.

Wón se rozpušća we wóźe k wuglikowej kisalinje (H2CO3). Wón se wužywa za
wuglikowodioksidowe napoje, kótarymž wuglikowa kisalina da kisałkojty słod.

Dokulaž wuglikowy dioksid jo śěšy ako kislik, wón ma nachylnosć wutłocowaś
kislik z jamach a twóriś płunowe jazory. Togodla jo móžne dušyś w takich
městach, na pś. studnje abo sila.

Wuglikowy dioksid jo głowny wobstatk powětša, z něźi 0,038% pó wolumenje. Wón jo
wažny dokulaž wón se wužywa wót rostlinow za fotosyntezu. Mimo togo wón jo
bazowy akter pśi rostlinarnjowym efekśe a togodla se procuju wót rozdźělnych
instancow pómjeńšowaś jogo emisiju do atmosfery za cas slědnych lětźasetkow (na
kóncu 20. lětstotka a zachopjeńk 21. lětstotka).

Wót industrielneje rewolucije su emisijowali do atmosfery miliony tonow
wuglikowego dioksida, ale pśedewšym wokoło lět dla powšyknego a zaindustrielnego
a zatransportowego wužyśa wugla, njesměrny producent wuglikowego dioksida,
emisjia CO² jo drastiski stupała. Pó drugej swětowej wójnje se jo nowa
industrielna rewolucija wótměwała, kótaraž jo nowe stupanje toś tych emisijow
wustatkowała. Rowno pśed toś tymi rosćenjami a dla specifiskich podawkow se jo
małke zniženja wótměwali, kaž na pś. za cas prědna a drugej swětowej wójnje, pó
ekonomiskej krizy lěta 1929, pó drugej naftowej krizy lěta 1979 a pó krizy
kóńcecego Sowjetskego zwězka. Za cas slědnych lětźasetkow rost jo był wjelgin
wušy w Aziji dla tegdejšego spěšnego industrielnego rosta, ale hyšći emisija CO²
se pśedewšym w južo wuwitych krajach a pśedewšym w Zjadnośonych statach Ameriki
wótměwaś.

To groni, mimo Zjadnośonych statow Ameriki, Kanady a Japańskeje, wše su kraje
pódwjacorneje Europy. Pad USA jo późiwanja gódny, jolic wótwažuju, až toś ten
kraj njeakceptěrujo wupołnjowaś wjele mjazynarodnych dogronow, kaž ten Protokol
Kioto (1997). Jano w Zjadnośonych statach Ameriki funkcioněrujo wěcej ako 245
milionow jězdźidłow. Zjadnośone staty Ameriki jo zagronite za 27 % emisijow,
mjaztym ceła Europa jano za 24 %. Rusojska za 15 % a pódzajtšna Azija (Chinska)
za 11 %. Ceła Afrika jano za 2'5 % a Pódpołdnjowa Amerika za 3 %. W pśerězku
emisija CO² bu zawinowana wót produkcije elektriki (33 %), industrije (25 %),
transporta (24 %), dom a topjenje (13 %) a rafinerije (5 %).



https://dsb.wikipedia.org/wiki/Thraki

Thraki su byli indoeuropski lud abo kupka luźi w antice. Wóni su se naspomnjeli
južo w Iliasu wót Homera a wopisali wót Herodota. Thrakiske rody su sedlili na
Balkanje, w Thrakiskej, w Rumuńskej, Moldawskej, Serbiskej, Kosowje,
Makedońskej, Bulgarskej, pódpołnocnej Grichiskej, mjazy pódpołnocnymi Karpatami
a Egejskim mórjom a w Małej Aziji, w Mysiskej, Bithyńskej a Paphlagońskej. Wóni
su byli wjeliki lud, drugi nejwětšy na swěśe za Indarjami, ako Herodot jo pisał.

Jich nastaśe njejo jasne, dokulaž dajo minimum napisanych powěsćow. Su měnjenja,
až Thraki su nastali pśez změšanje tegdejšych wobydlarjow Balkańskeje połkupy z
indoeuropskimi rodami, kótarež su pśišli do Europy w ranej bronzowej dobje.

Pó měnjenjach modernych rěcywědnikow słušaju Thraki, z Iranarjami, Słowjanami a
Baltiskimi narodami, do pódzajtšneje kupki indoeuropskich narodow. Pśiswójźbnosć
ze staroirańskimi narodami Skythow, Sarmatow a Kimmerow pódpěra se pśez
archeologiske namakanki a historiske dopokaze wó žywjenju, wuměłstwje a wó
nałogach zakopowanja.



https://dsb.wikipedia.org/wiki/Tajo

Tajo (špański, [ˈtaxo]) abo Tejo (portugiziski, [ˈtɛʒʊ]) jo z dłujkosću wót
1.007 kilometrow nejdlejša rěka Iberiskeje połkupy a běžy pśez Špańsku a
Portugalsku. W starowěku jo njasła rěka łatyńske mě Tagus.

Rěcyna rěki wobśimjejo 80.600 km², wót togo słuša 55.810 km² k špańskim regionam
Extremadura, Madrid, Aragoniska a Kastilska-La Mancha a 24.790 km² k
Portugalskej. Cełkownje jo na tej pśestrěni něźi 9,5 mio. luźi žywe.

Tajo wužrědli se we wusokosći wót pśisamem 1600 m w górinach Sierra de
Albarracín wósrjejź Špańskeje. Běžy pótom do pódwjacornego směra pó Iberiskej
połkupje pśez špańske města Aranjuez, Toledo, Talavera de la Reina a Alcántara
kaž teke pśez portugalske město Santarém. Skóńcnje se blisko Lissabona do
Atlantiskego oceana wulewa.

Nejwětšy móst pśez Tajo jo Ponte Vasco da Gama w Lissabonje, kótaryž jo z
cełkowneju dłujkosću wót 17,2 km nejdlejšy móst w cełej Europje. K nejstaršym
mostam pśez rěku słušatej romski Puente de Alcántara a srjejźowěkowy Puente de
San Martín w Toledo.



https://dsb.wikipedia.org/wiki/Sta%C5%9Ba%C5%84stwo

Staśaństwo jo juristiska pśisłušnosć pśirodneje wósoby k jadnomu statoju, z
kótarejež wuchadaju wěste bergarske pšawa a winowatosći. Jadnotliwc pśisłuša
pótakem pšawniskemu zgromaźeństwu staśanow. Staśaństwo jo we wětšynje krajow
njewótwisne wót etniskeje pśisłušnosći abo narodnosći, na pśikład su Serby
zwětšego nimske staśanje, pótakem Nimce w pšawniskem zmysle.

Kuždy stat ma swójske kazni, kótarež rěduju dobyśe a zgubjenje swójogo
staśaństwa. W Nimskej wupóžycujo se staśaństwo zwětšego pśez naroźenje a
wótwisnje wót staśaństwa staršeju, abo teke pśez zadomjenje wukrajnikow.

Staśan ma wósebne pšawa, kaž na pśikład pšawo na lichotne drogowanje abo w
demokratijach wólbne pšawo. Na tamnem boku ma teke wěste winowatosći, kaž na
pśikład wobornu winowatosć abo dawkownosć.

Staśaństwo dokumentěrujo se na oficielnych dokumentach, na pśikład na
drogowańskem pasu abo na personalnem wupokazu. W někotarych krajach – pśedewšym
w něgajšnych socialistiskich statach – jo teke narodnosć do dokumentow zapisana.

Jadnotne nimske staśaństwo wobstoj akle z lěta 1934. Pśed tym su měli nimske
kraje – na pśikład Sakska a Pšuska – swójske staśaństwa. Lěcrownož jo měła NDR
teke swójske staśaństwo, su płaśeli wšykne bergarje z perspektiwy zwězkoweje
republiki ako nimske staśanje.

Pśi rozpadnjenju statow (na pśikład Sowjetskego zwězka abo Jugosłowjańskeje)
móžo w někotarych padach k problemam dojś, njedostanu-li wšykne něgajšne
staśanje staśaństwo jadnogo z naslědnych statow. To jo se w jugosłowjańskem
pśikłaźe pśedewšym Romam stało, z kótarychž su byli pótom mnozy bźezstatne.

Napśeśiwny pad su luźe z wšakimi staśaństwami – zwětšego jadna se wó dwójne
staśaństwo něgajšnych pśidrogowarjow, pótomnikow tych pśidrogowarjow abo
bergarjow Europskeje unije, kenž su se w drugem kraju zasedlili. Za bergarjow
drugich cłońskich statow EU jo dwójne staśaństwo w Nimskej zasadnje dowólone, za
tamnych (na pśikład Turkow w Nimskej) wobstoje wěste wobgranicowanja.



https://dsb.wikipedia.org/wiki/Rjaschen

Rjaschen (Prunus persica) jo kerk abo bom ze swójźby rožowych rostlinow
(Rosaceae). Dalšne ludowe mjenja su rjašen, rjasšen, rjaski, rjasken, rjacken a
krjacchen.

Rjaschen jo w lěśu zeleny kerk abo bom, kótaryž dośěgnjo wusokosć wót 3 až 10 m.

Łopjena su wótšo rězane, šyroko-lancetojte, gładke, nage, nad srjejźišćom
nejšyrše a dośěgnu dłujkosć wót 8 (6) až do 15 cm.

Kwiśo wót měrca až do apryla. Rožojte abo cerwjeno-wioletne kwiśonki se pśed abo
z łopjenjami jawje. Wóni dośěgnu pśeměr wokoło 3 cm.

Blědorožojte, swětłorožojte, žołtocerwjene, žołte abo šarlachcerwjene płody
dośěgnu wjelikosć wót 5 až do 7 (wót 4 až do 8) cm a wopśimjeju poroznu, dłymoko
brozdatu, lažko se wótźělujucu packu. Rjascheny su kósmate, mjaztym až nektariny
su njekósmate. Eksistěruju sorty ze žołtym a běłym płodowym měsom.

Póchada originalnje z Chinskeje a jo pśišła pśez Persisku do antikneje
Grichiskeje a Romskeje mócnarstwa a wóttam k srjejźnej a pódwjacornej Europje.

Někotare sorty se ako płodowe bomy sajźaju, mjaztym až druge sorty ako pyšnjece
rostliny sajźaju.



https://dsb.wikipedia.org/wiki/Mozilla_Firefox_Mobile

Mozilla Firefox Mobile jo lichotny webwobglědowak projekta Mozilla za mobilne
kóńcne rědy, ako na pś. PDA, mobilne telefony abo MID. Jadnučki źěłowy system,
kótaryž se pódpěra, jo Android.

Kodowe mě za Firefox Mobile jo Fennec, engelske a francojske pomjenjenje za
pusćinowu lišku Fenek. Firefox Mobile za Maemo 1.0 Beta 5 jo w lěśe 2009 prědna
wersija wobglědowaka była, kótaraž jo měła oficielne mě a logo Firefox.

Firefox Mobile wuwija se na zakłaźe Mozilla Firefox, ma pak swójski wužywarski
pówjerch. Ten jo ako na specielne zamóžnosći (na pśikład dotyknjeńske
wobrazowki) tak teke na wobgranicowanja (małe wobrazowki) toś teje rědoweje
klase pśiměrjony.

Firefox Mobile bitujo funkcije ako rejtarki, gesty dotknjeńskeje wobrazowki,
blokěrowanje wuskokujucych woknow a zastojnik gronidłow. Wobměra programa dajo
se z pśidankami rozšyriś.

Wersija za Android jo wót 29. měrca 2011 wózjawjoneje wersije 4.0 Firefox Mobile
k dostaśeju. Z wersiju 14 jo se XUL-pówjerch pśez pówjerch Android narownał, aby
se pótrjeba składa a napołnjowański cas znižyłej. Z wersiju 31 jo se zrazom
pódpěra za Android 2.2 skóńcyła.

Na zachopjeńku jo Firefox Mobile jano za internetnej tableta Nokia N800 a N810 k
dostsaśeju. W februaru 2009 jo se pótom prědna alfawersija za HTC Touch Pro
wózjawiła.

Prědna stabilna wersija jo se 28. januara 2010 za smartfon N900 wózjawiła.
Wužywanje na tabletoma N800 a N810 jo teke móžno było, njejo se pak dopórucyło.
W MeeGo, to jo naslědnik Maemo, Firefox Mobile jo měł standardny wobglědowak za
smartfony byś.

22. februara 2010 jo se stwórta alfawersija Firefox za Windows Mobile (Fennec)
wózjawiła. Ale 22. měrca 2010 jo se pśipowěźeło, až pśestanu z wuwijanim za
Windows Mobile. Toś ten kšac jo se z tym wobtwarźił, až Microsoft za Windows
Phone 7, to jo naslědnik Windows Mobile, njestaja rědy za wuwijanje natiwnych
nałoženjow k dispozicji.

Lěcrownož Firefox Mobile jo na mobilne kóńcne rědy wusměrjony, su se na
zachopjeńku pšawidłownje wersije za desktopowe źěłowe systemy Linux, OS X a
Windows wózjawili, aby wuwijarjam a pśełožowarjam bźez pódpěranego mobilnego
rěda wuwijanje dodankow atd. zmóžnili. Nowše wersije muse se za toś te systemy
samostatnje kompilěrowaś.



https://dsb.wikipedia.org/wiki/Milcany

Milcany (górnoserbski: Milčenjo, čěski: Milčané; nimski: Milzener; pólski:
Milczanie) jo byli pódwjacornosłowjański rod w Górnej Łužycy, kótaryž spomni se
prědny raz we wopisanju bayerskego geografa srjejź 9. lětstotka. Toś ten
pśipisujo Milcanam južo 30 sedlišćow (civitates), snaź južo z centralnym
groźišćom srjejź pśisłušnych sedlišćow.

Dokładne wótgranicowanje sedleńskego teritorija Milcanow jo w slěźenju cwibelne.
Wóno jo wopśimjeł głownje krajinu z płodnymi glininowymi zemjami a z rozměrom
něźi 50 kilometrow wót wuchoda do pódwjacora a něźi 20 kilometrow wót pódpołnocy
do pódpołdnja. Pódpołnocnu granicu drje jo twóriła bagnojta a pó źělach
njepłodna nižyna a pódpołdnjowu granicu su twórjali Łužyske góriny. W
pódwjacorje twórje Porchowske góry na pódwjacor Kamjeńca pśirodny regel. Na
pódzajtšo, k susednemu teritoriju Bjezuncanow, jo wótgranicowanje mjenjej jasne.
Rodowy centrum jo był centralny grod w Budyšynje. Pó Milcanach jo mjenjował se
region wokoło Budyšyna w pisnych žrědłach 10.-12. lětstotka Gau Milsca. Hyšći
źinsa bydli w regionje słowjański lud Serbow.



https://dsb.wikipedia.org/wiki/K%C3%B3cki

Rozeznawaju nejmjeńša 37 družynow kóckow, kótarež w śělnem twarje relatiwnje
pódobne su a wenkownje pśedewšym w barwjenju a wjelikosći wariěruju. Jano gepard
se wótchylujo to nastupajcy jasnjej wót drugich kóckow. Jadnotny śělny twaŕ
wobśěžujo rozrědowanje swójźby na zakłaźe morfologiskich kriterijow.
Tradicionelnje buchu tśi žywe pódswójźby, wjelike kócki, małke kócki a gepardy
rozeznawane. Dalšu pódswojźbu, kótaraž źinsa jo wótemrěta, pśedstaje
Säbelzahnkatzen. K Säbelzahnkatzen buchu spócetnje teke Metailurini licone,
kótarež źinsa cesto k felinym kóckam lice.

Pśez wuwiśu molekulargenetiskich metodow, z kótarychž se pomocu DNA-sekwency
pśirownaś mógu, bu póznawane, až starodawne źělenje kóčkow do tśich partow
wopšawdne poměry pśiswójźbnosći njewótbłyšćujo. Teke jolic na monofyliju (wše
pódkupki póchadaju wót jadneje póchadneje formy) kóckow lěbda eksistěruju
cwible, jo pak nutśikowna systematika kóckow pak jano wobzwadna. Slědujuce rody
a družyny se ku kóckam lice:



https://dsb.wikipedia.org/wiki/Himalaja

Himalaja jo smuga górow w pódpołdnjowej Aziji, w kótaremž se nejwuše góry swěta
namakaju.

Rozpśestrěwa se na dłujkosći wót něźi 3.000 kilometrow mjaz Afghanistanom a
Burmu a twóri až do 350 kilometrow šyroku geografisku barieru mjaz indiskim
subkontinentom w pódpołdnjowu a Tibetiskej wusocynu w pódpołnocu. W Himalaji
stoje źaseś wót cełkownje styrnasćo wosomtysačnikow, mjaz nimi Mount Everest
(8.848 m), nejwuša góra na swěśe.

Ako pódwjacorny kóńc Himalaja płaśi Khyberski pas njedaloko
afghanisko-pakistańskeje granicy. W pódpołnocnej Pakistanje namaka se Karakorum,
kótaryž jo drugi nejwušy źěl Himalaja z drugeju nejwušeju góru swěta, K2. Dalej
běžy Himalaja pśez pódpołnocnu Indisku, Nepal, Tibet, Bhutan a pódpołnocnu
Burmu.

Mě Himalaja póchada ze Sanskrita a wobstoj ze słowowu hima (sněg) a alaja
(městno, bydlenje).

Himalaja jo złožowane góriny, kótarež su nastali pśez koliziju Indiskeje platy z
Euraziskeju pśed něźi 40–50 milionami lětami.



https://dsb.wikipedia.org/wiki/Geografiska_dlinina

Geografiska dlinina (něga: „stopjeń dlininy“), λ, mjazynarodnje skrotcona z
long. (longitudo = lon., longitude = eng., franc. atd. „dlinina“), wopisujo
jadnu z wobeju koordinatowu městna na zemskem powjerchu, a to jogo poziciju na
pódzajtšo abo na pódwjacor wót definěrowaneje (pśipadnje póstajoneje)
pódpołnocno-pódpołnjoweje linije, nulowego meridana. Wóna jo se něga stopjeń
dlininy groniła. Geografiska dlinina jo kut, kótaryž měri se, wuchadajucy wót
nulowego meridiana (0°), až do 180° w pódzajtšnem a 180° w pódwjacornem směrje.
Wjeršk toś togo kuta jo srjejźišćo mysloneje zemskeje kule, ramjenja wuchadaju
ze srjejźišća pśez nulowy meridian resp meridian, na kótaremž městno lažy,
kótaregož geografiska dlinina ma se pódaś. Město pśedznamuška (tradicionelnje
+pódzajtšo, −pódwjacor) jo teke E resp. W dowólony (skrotconki "O" wobijaju se
tšacha zaměnjenja dla, glej dołojce).

Dokulaž njejo pśirodna nulowa marka za meridiany (poł dlininowego krejza), ako
je ekwator za měrjenje šyriny, musy se nulowy meridian definěrowaś. Wót antiki
jo se Ferro-meridian wužywał. Akle w lěśe 1884 jo se swětodaloko jadnotnje ten
meridian póstajił, na kótaremž jo srjejźna wóska wěstego teleskopa obserwatorija
Greenwich (London) (glej Stawizniske).

Geografiska dlinina pódawa se ako kutowy wótstawk w stopnjach, (wobłukowych)
minutach a sekundach wót nulowego meridiana na pódzajtšo (E) abo na pódwjacor
(W). Skrotconka E za pódzajtšo (wót engelskego „east“) pśiraźujo se pśez DIN
13312, kótaryž jo rozsuźecy za nawtiku a nawigaciju lesénja, aby se zmólkow pśez
zaměnjenje pismika O z licbu 0 a z francojskeju škrotconku za pódwjacor
("ouest") wót wšogo zachopjeńka wobinuło.

Nejwětša móžna licbna gódnota jo pótakem 180 stopnjow, pśi comž 180°E = 180°W.
Pśibližnje spóromje toś teje geografiskeje dlininy, ale z bejnymi wótchylenjami,
źo w Pacifiku datumowa granica póstajona wót pótrjefjonych krajow.

Wótstawk mjazy dwěma dlininowyma krejzoma jo na ekwatorje nejwětšy. Tam jo
wótšyrjenje wót jadnogo stopnja 111,32 km wjelike. Toś ta distanca wótpowědujo
eksaktnje 60 mórskim milam, dokulaž mórska mila jo se spócetnje z jadneju
wobłukoweju minutu na ekwatorje definěrowała.

Na poloma wšak padnu wšykne dlininowe krejze w jadnem dypku na jadno. Wótstawk
mjazy dwěma dlininowyma krejzoma dajo se za šyrinu φ a zemski radius r
pśibližnje ze slědujuceju formulu woblicyś:

a = 2 π ⋅ r ⋅ cos ⁡ φ 360 {\displaystyle a={\frac {2\pi \cdot r\cdot \cos
{\varphi }}{360}}}

Wobgranicowanje pódaśow dlininy na cełolicbowe stopnje by pótakem skoro wšuźi za
pódaśa pozicije pśeliš njedokradne było (w direktnej bliskosći k poloju wuwzete)
(to jo pśicyna za to, až wuraz stopjeń dlininy jo zestarjony). Dokradnjejše
pódaśa geografiskeje dlininy daju se na slědujucy nałog wugótowaś:

Rotacije zemje dla jo městny cas na rozdźělnych šyrinach rozdźělne. Casowy
rozdźěl k nulowemu meridianoju jo jadna góźina na 15° dlininowego rozdźěla. Z
togo slěduju casowe cony.

Grichiski astronom a matematikaŕ Hipparchos (wok. 190–120 pś.n.l.c.) jo zemju w
pódzajtšno-pódwjacornem směrje prědny raz do 360 stopnjow źělił.

W europskem namórnistwje jo póśěgowy system dlininowych krejzow dłujko
njejadnotny był. Wót 2. stolěśa n.l.c. až do 19. stolěśa jo Ferro-meridian
dominantny był, kótaryž jo Klawdius Ptolemeus póstajił a kótaryž pósěgujo se na
nejwěcej pódwjacornu kanarisku kupu El Hierro (17° 40′ W).

Pó naciji su se koordinatowe seśe na nulowe meridiany w Londonje, Parisu abo
Sankt Petersburgu póśěgowali. Akle na mjazynarodnej meridianowej konferency, we
Washingtonje 1884, jo se Greenwich pla Londona swětodaloko póstajił, mj.dr.
dokulaž britiske mórske kórty su se swětodaloko wužywali.

Mjaztym až geografiska šyrina jo relatiwnje jadnorje woblicujobna pśez měrjenje
wertikalnych kutow słyńca abo polarneje gwězdy, jo se woblicenje aktualneje
geografiskeje dlininy z pódobneju dokradnosću dłujki cas ekstremnje śěžko
wuwiło. Toś ten za mórsku nawigaciju wažny dlininowy problem jo se akle kóńc
18. stolěśa rozwězał. Za to su wjelgin dokradne zegery trěbne, kótarež
funkcioněruju spušćobnje teke pśi nejmócnjejšem mórskem žwalenju, mimo až wóne
by se pśez wjedrowe wliwy ako górcota a mokśina pówětša kazyli. Prědny zeger,
kótaryž jo toś te wuměnjenja docynił, jo „H4“ był, kótaryž blidaŕ John Harrison
jo w měrcu 1762 wunamakał. Mytowe pjenjeze wustajone za to wót dlininoweje
komisije britiskego parlamenta we wusokosći 20.000 puntow jo Harrison akle pó
wukazu krala Jurja III. w lěśe 1773 dostał. Aby trěbnu dokradnosć dojśpił, jo
swój zeger pód wužywanim kulowych lagwow skoro bźez šurowanja a z bimetalami
zgótowił, aby temperatury wobstawne wóstali.

Dlinina wariěrujo wó sekundy, jolic se drugi referencny elipsoid abo
wótchylajucy geodetiski datum wužywa. Jolic njewužywa se globalnje nejlěpjej
pśiměrjujucy se elipsoid, powěda se teke wó geodetiskej dlininje.



https://dsb.wikipedia.org/wiki/Viktoriaski_jazor

Viktoriaski jazor jo nejwětšy jazor w Africe a pó Kaspiskem mórju a Górnem
jazorje tśeśi nejwětšy cełego swěta. Słuša k pódzajtšnoafriskim statam Uganźe,
Tansaniji a Keniji. Ma pśestrěń wót pśisamem 69.000 km², což wótpowědujo
Bayerskej abo Irskej, a jo až do 85 metrow dłymoki. Spóromje jogo pśibrjogow jo
wěcej ako 30 milionow luźi žywe.

Jazor lažy wósrjejź pódzajtšnoafriskeje wusokeje rowniny. Nejwětšy pśiběg jo w
Ruanźe se wubryzgujuca Kagera; jadnučki wjeliki wótwód jo Viktoriaski Nil w
pódpołnocu, kenž jo zrazom nejwažnjejšy pśiběg Nila.

Viktoriaski jazor bu pśez natwarjenje nasypa „Owen Falls Dam“ pśi Viktoriskem
Nilje w lěśe 1954 kumštnje pówětšony a wužywa se wót togo casa teke za dobywanje
energije. Dla gustego wobsedlowanja spóromje pśibrjogow ma jazor wjele
ekologiskich problemow, kaž na pśikład wunjerěšenje wódy a njedostatk kislika.

Mimo wódnego kónja jo we Viktoriaskem jazorje wokoło 550 rybowych družynow žywe
- w cełej Europje mamy jano 200. Zasedlenje Nilowego pjerška (Lates niloticus) w
1960tych lětach jo był pak ekologiska katastrofa, dokulaž jo był cuza družyna
wutłocowała domacne pjerški.



https://dsb.wikipedia.org/wiki/Toki_Pona

Toki Pona (dolnoserbski: „dobra rěc“) jo planowa rěc. Mě rěcy jo wótwóźone wót
Pidginskego słowa toki (wót engelskego talk „powědaś“) a Esperantorěcnego
adjektiwa bona („dobry“).

Planowa rěc bu wót Kanadijarki Sonja Elen Kisa wuźěłana. Toki Pona bu wót jeje w
lěśe 2001 prědny raz online wózjawjone. Pó jeje woblicenju jo tuchylu
swětodaloko nanejmjenjej 100 běžnych rěcnikow.

Licby w Toki Pona su ekstremowy dopokaz za minimalistiski koncept toś teje
planoweje rěcy. Howacej ako se by snaź wócakowaś mógł, njeeksistěruju žedne
licbniki wót jadnogo až źaseś, na kótarychž pótom ceły licbnikowy system
natwari. Jo se wědobnje togo wóstajał, aby wužyśe wětšych licbnikow póśěžyło,
aby we mysli taoizma k jadnoremu wašnju myslenja se wrośał. Nagromadu
eksistěruju - jolic se teke nulu źiwa – jano styri licbniki: 0, 1, 2 a 5.

Wětše licbniki su hyšći komplikowano twarjobne, tak až se za cas rozgronje rady
togo wóstaju. Na pś. licbnik 17 se groni „luka luka luka tu“ (= pěś pěś pěś
dwa). „luka“ jo pśipódla gronjone teke słowo za ruku.

Kisa oficialnje wužywa pismiki łatyńskego alfabeta aby rěc reprezentěrowała, z
gódnosćami kótarež se reprezentěruju w IPA: p, t, k, s, m, n, l, j, w, a, e, i,
o, a u. (To groni, j klincy ako engelski y, a wokale su ako w Špańšćinje.)

Wjelike pismiki se jano wužywaju za wósobowe a městne mjenja (glědaj dołojce),
nic za prědne słowo sady. To groni, wóni markěruju cuze słowa, nigdy 120 Toki
Pona korjenjow.

Małko entuziastow su druge pisma za wužyśe w Toki Pona adaptěrowali: Korejański
hangul, Tengwar, a sajźbu logogramow wzatu z Unicode, a originalna abugida.

Alfabet wót Toki Pona jo na 14 pismikow wobgranicowany. Eksistěrujo pěś wokalow
a, e, i, o a u a źewjeś konsonantow j, k, l, m, n, p, s, t a w. Prědna złožka
słowa se pśizukujo; nazukowym wokalom se móžo opcionalnje glotalny kluzil
zachopinaś. Njeeksistěruju diftongi abo dłujke wokale, daniž konsonantowe kupki,
daniž ton.

Formowanje złožkow wót Tokipona jo pódobne japańšćinje. Złožki se zestaja pśecej
z jadnym konsonantom a jadnym wokalom, z wuwześim prědneje złožki słowa, kótaraž
móžo teke jano z jadnogo wokala zestajiś, a slědneje, na kótaryž se pśidatnje n
powjesyś móžo. Pśikład: „o“ (ho), „ala“ (nic, nje-), „ken“ (móc), „kule“
(barwa). Tu wšě móžne złožki:

Nazal na kóńcu złožki se móžo ako někaki nazalny konsonant wugranja, lěcrownož
jo normalnje, asimilěrowaś na slědujucy konsonant. To groni, typiski se stanjo
ako [n] pśed /t/ abo /s/, ako [m] pśed /p/, ako [ŋ] pśed /k/, a ako [ɲ] pśed
/j/.

Jeje małkego fonemowego inwentara dla - Toki Pona dowóli wjele alofoniskich
wariacijow. Na pś., /p t k/ se móžo wugranjaś ako [b d ɡ] ale teke ako [p t k],
/s/ ako [z] abo [ʃ] ale teke ako [s], /l/ ako [ɾ] ale teke ako [l], a wokale
mógu byś pak dłujke abo krotke. Pak jeje zukowy inwentar pak phonotactics
(patterns móžnych zukowych kombinacijow) se mógu namakaś w majoriśe cłowjekowych
rěcow. Na pś., */ji, wu, wo/ teke su njemóžne w Korejańšćinje, kótarež jo
pśigódne jolic se pišo Toki Pona w Hangulu, kótaryž njebu žedne wašnje měł,
pisaś take złožki (glědaj dołojce).

Typologiski Tokipona jo izolěrujuca rěc (pó jadnom morfemje w jadnom słowje).
Jeje stawny słowoslěd jo subjekt-werb-objekt. Role wšakich słowow w saźe se
rozeznawa pśez sadowóźělowy źělak „la“ (kótaryž kóńcy adwerbowy komplement),
„li“ (źěla subjekt wót werba), a „e“ (akuzatiwna prepozicija). Modificěrujucy
(adwerby a adjektiwy) slěduju modificěrowanemu słowu, mimo adwerbialnych
pódsadow, kótarež stoje pśed modificěrowaneju głowneju sadu, rozdźělone wót jeje
pśez „la“.

Nejmjeńše słowa se wužywaju we wšakich rolach, kaž werb, substantiw, adjektiw.
Samo prepozicija ma teke werbowe a/abo substantiwowe wužyśa, na pś. „tawa“ = „k“
abo „hyś“.

Toki Pona wujźo z zakładnym słowoskładom wót jano 123 słowow. Toś te słowa su
mimo togo hyšći zwětšego wjelgin krotke źaržane, a póchadaju pśedewšym ze
slědujucych rěcow:

Dobru lisćinu móžoš w nimskorěcnem kursu namakaś. Jolic maš lubjej informacije z
wobrazom, glědaj do zwobrazowanego kursa w engelšćinje.

Rěc rozeznawa z pomocu bazowych słowow jano 5 barwow: „walo“ (běły), „pimeja“
(carny), „loje“ (cerwjeny), „laso“ (módry), „jelo“ (žołty). Druge barwy se mógu
zwuraznjowaś pśez zestajane syntagmy (njeeksistěruju zestajane słowa), na pś.
„laso jelo“ = „žołtomódry, zeleny“.

Toki Pona ma jano pěś bazowych licbnikow, kótarež pśecej pó pótrjefjonem
substantiwje stoje. A to:

Cłowjeki, kótarež se kśě pitśku dokładnjej zwuraznjaś, mógu teke dalše słowa,
kaž na pś. „luka“ = „ruka“ ako licbniki wužywaś. Mimo togo se mógu zestajane
syntagmy za to wužywaś, na pś.

Nowe słowa su hyšći małke: „pan“ = „trajdowy produkt (pšenica, rajs, rožka)“
(engelski cereal-grain product (wheat, rice, corn)). Za „wiki“ něnto se móžo
„esun“ wužywaś, kótarež póchada z Akanšćiny, wót słowa „edwamu“ [edʒum] = „na
wikach“, z „dwa“ [dʒwa] = „wiki“.

Někotare słowa, kótarež se w starych tekstach jawje, su něnto zestarjone. Słowo
„iki“ (něnto „ona“ = „wón, wóna, wóno, wóni“) jo było drugemu słowu pśeliš
pódobne, a to „ike“ = „zły“.

Swójske mjenja a druge cuzorěcne póžyconki pśecej su adjektiwy, nic samostatne
słowa. Na pś. „jan Sonja“: pó słowje, „cłowjek Sonja“, (esperantorěcnje) „ulo
Sonja“.

W Toki Pona eksistěruju kaž w dolnoserbšćinje słowne družyny substantiw, werb,
adjektiw, adwerb, konjunkcija a prepozicija. Aby słowoskład pak weto małko
źaržaś, se w Toki Pona slědujuce zrědowanje nałožuju:

Njelěpšyna jo, až słowoskład wót Toki Pona źe za wšedne rozgrona zwětšego
dosega, se za fachowe rozgrona pak skerjej mjenjej góźe, dokulaž se 118
zakładnych słowow pśi tom wjelgin spěšnje k dłujkim a pó źělach lubowólnym
słownym kombinacijam nakopiju, kótarež se dla jich wěcejwoznamowosća lěbda k
tomu wužywaś mógu, fachowje wutrjefnje a njemokato wopisowaś (mysl na zapśimjeśa
kaž „dichtunga cylindrojskeje głowy“ a „nacionalny socializm“). Teke ceste,
eksaktne wužyśe wót licbnikow wušej 20 se góźi z Toki Pona jano relatiwnje śěžko
zwopšawdnjowaś, natśěgatego twórjenja dla. Pśi wužyśa toś teje planoweje rěcy se
wobgranicujo pśi wjelikich licbach pak wědobnje a zekšěto na pśepisowanje
„wjele“.



https://dsb.wikipedia.org/wiki/Plural

Plural, teke mnogota jo numerusowa kategorija, kótaraž wóznamjeni wěcej ako dwě
elementy. W rěcach bźez duala samo wěcej ako jaden element. Móžo pśi
substantiwach, adjektiwach, pronomenach a werbach wustupowaś.

Pśi substantiwach a adjektiwach kóńcowki za plural su z kóńcowkami za pad
zjadnośone, mjaztym až pśi werbach kóńcowki za plural su z kóńcowkami za wósobu,
cas a modus zjadnośone. Pśi pronomenach samo cesto zdonk měna.

Někotare substantiwy jano w pluralu wustupuju, kaž na pś. źurja, wrota, luźe,
gódy, nožyce. Někotare městnostne mjenja jano w pluralu eksistěruju, pśedewšym z
kóńcowku -ce, kaž na pś. Chrósćicy, Ralbicy.

W Baškiršćinje kóńcowka za plural stoj pśed kóńcowku za pad. Wariěrujo jano pó
wokalnej harmonije a konsonantowej harmoniji.

Kóńcowki za plural se wót kóńcowkow za singular rozeznawaju, pśi comž rozdźělne
kupki kóńcowkow eksistěruju.

W Turkojšćinje kóńcowka za plural stoj pśed kóńcowku za pad. Wariěrujo jano pó
wokalnej harmonije a konsonantowej harmoniji.



https://dsb.wikipedia.org/wiki/Nahuatl_(r%C4%9Bc)

Nahuatl powěda 1 500 000 luźi w srjejźnej Americe, kótarež pśedewšym w
mexikańskich zwězkowych statach Puebla, Veracruz, Hidalgo a Guerrero su žywe.
Nejwětše su dwójorěcnje ze špańšćinu a Nahuatl wótrosli. Źinsajšny Nahuatl ma
wjele narěcow.

Nahuatl ma 15 konsonantiskich ale teke kuždy raz pěś krotkich a dłujkich
wokaliskich fonemow.

Kužde Nahuatl-owe słowo se na pśedslědnej złožku pśizukujo. Jadnučke wuwześe jo
wokatiw, kótaryž se na slědnej złožku pśizukujo.

Nahuatl jo aglutinujuca, polysyntetiska rěc z wariabelnym słowoslědom, kótaryž
se móžo mjaz PSO, POS a SPO pśeměnjuja.

Słowo znutśika Nahuatl-sady jo zwětšego z jadnogo abo wšakich prefiksow, cesto
rozšyrjonego słownego zdonka a jadnogo abo wšakich sufiksow zestajone.
Konjugacija se njewobrośuju jano pó subjekśe, ale teke – pódobnje kaž na pś. w
Hungoršćinje abo w kečua – pó objekśe. Pśikład: Nimitzittaz. – „Budu śi wiźeś.“
Toś ta sada wobstoj w Nahuatl z jadnučkego słowa, zestajone ze słownego zdonka
itta („wiźeś“), prefiksa resp. prefiksowego subjekta ni – („ja“), prefiksowego
objekta 2. wósoby mitz („śi“) a sufiksa z (futur), toś „Ja budu śi wiźeś.“

Pśez gromadu zastajenje wšakich słownych zdonkow a afiksow se mógu wjelgin
dłujke słowa twóriś, kótarež w europskich rěcach pśez dłujke sady z wjele
słowami zwuraznjaju. Tak se groni na pś.
nehualmoyecastemojmolunijtzinutinemisquiöni (Tetelcingo-Nahuatl): "Wy cesći
gódne cłowjeki byšćo pśiś a wam waše nose starcyś mógli, tak až kšawje, ale
wopšawdu wy njejsćo to cynili. Dla toś tych dłujkich słowow ale teke někotarych
za Europejarjow njezwuconych zukowych kombinacijow (wósebnje wjelgin ceste tl)
bu a jo rěc cesto ako zazdaśim „njedaś se wugroniś“ pomjenjowana. To se pak góźi
na njeznaśe hynakšego, nic europskego rěcnego koncepta wótwóźiś.

Wažny charakteristikum rěcy Nahuatl jo rozeznawanje mjaz „pógibnymi“ a
„njepógibnymi“ substantiwami. „Pógibne“ substantiwy pomjenjuju cłowjekow,
zwěrjeta a někotare druge zapśimjeśa. Wše druge substantiwy su „njepógibne“ a
njamaju žeden gramatiski plural. Mnogota se móžo how jano pśez doprědka
sednjenje wót licbnikow resp. słowa huel („wjele“) zwuraznjaś, na pś. huel mitl
(„kleki, šypy“ abo pó słowje „wjele klek“).

Pluralowa kóńcowka móžo wjelgin rozdźělne byś, pśi comž eksistěrujo 8
rozdźělnych kóńcowkow.

Někotare słowa zgubuju pśi twarjenju plurala drje singularow kóńcowku, pódwójuju
pak pótom prědnu złožku, kaž na pś. ticitl („gójc“), titici („gójce“). Pśi
někotarych słowach se kóńcowka z pódwójenju kombiněrowana, kaž na pś. citlalin
(„gwězda“), cicitlaltin („gwězdy“). Pśi wjele słowach na -tl, kótarež cłowjekow
pomjeniju, se město togo kóńcowka -h wužywa, kaž na pś. Mexicatl („Mexikanaŕ“),
Mexicah.

W narěcach mógu wótchylajuce formy wustupowaś. Na pś. se jawi pótom město
regularnego plurala wót calli („dom“): caltin („domy“) warianta calmeh.

Na městnje pomocnych werbow a modalnych werbow se w Nahuatl substantiwy a
adjektiwy kaž werby konjugěruju. W tśeśej wósobje (singular teke plural)
wóstanjo substantiw njepśeměnjony. Pśikład: pilli (princ, zemjan) nipilli – Som
princ (pó słowje „ja princ“) tipilli – Sy princ („ty princ“) pilli – Wón jo
princ („wón princ“) tipipiltin – Smy prince („my prince“) anpipiltin – Sćo
prince („wy prince“) pipiltin – Wóni su prince („wóni prince“)

Wjele městnych mjenja w Mexiko kóńcy na -co, -pan abo -tlan. Pśi tom źo wó
městno pokazujuce kóńcowki (lokatiwne sufikse) Nahuatl. Kóńcowka -tzinco, w
městnych mjenjach źinsa zwětšego -cingo pisana, jo z Nahuatl-afiskowu -tzin
(respektowa forma) a -co zestajona. Kóńcowka -tenanco (teke -tenango) wobstoj ze
substantiwa tenāmitl, městna murja, a lokatiwnego sufiksa -co, póśěgujo se toś
na něga wobtwarźone městno. Twórjenje z afiksow resp. zdonkow te- (wobsejźenje
pokazujuce), nantli (maś) a -co (lokatiw) njejo dla notneje pozicije posesiwnego
pronomena na zachopjeńka słowa móžne. Interpretacija, až toś te městne mjenja na
stare bogowki abo Kněžnu Maria pokazuju, njejo togodla wobstawna.

Spócetne licbniki Nahuatl bazěruju kaž něga pśi wšych rěcach Srjejźneje Ameriki
konsekwentnje na systemje na bazy dwaźastki. Źinsajšny źeń se su zwětšego
licbniki wót 21 abo teke juž wót styrjoch abo pěśoch wótzabywali, tak až samo
jadnorěcne zwětšego na Špańšćinje lice.



https://dsb.wikipedia.org/wiki/Cerwjeny_janowy_krick

Cerwjeny janowy krick abo běły janowy krick (Ribes rubrum) jo kerk ze swójźby
hendryškowych rostlinow.

Cerwjeny janowy krick jo rowny, krickaty, w lěśe zeleny nanophanerophyt bźez
štapcow, kótaryž wusokosć wót 1 až do 2 metrowu dośěgnjo. Młode wurostki su
lažko kósmate a ze załzami wobsajźone. Škóra staršych gałuzow jo cerwjeno-bruna
až šero-carna. Pupki su jajojte a maju chlimpate pupkowe spjerchliny.

Měnjate listowe łopjena su pó wobcerbje kulojte, dłujko wogonkate, 4 až 10
centimetrow dłujke a až do 7 (8) centimetrow šyroke. Wóni su tśi- až pěślapate a
na spódku wutšobojte abo pśirězane. Łopjenowe lapy su tupe a na kšomje gropnje
rězane. Łopjenowy dolny bok jo w młodosći krotko-meškowje kósmaty, pózdźej goły.
Łopjenowy wogonk jo něźi tak dłujki kaž łopjeno a rowno tak cystozeleny.

Kwiśo wót apryla až do maja. Kwiśonki su dwójorodnikojske, nazeleń žołte abo
teke cerwjenojte barwjone a pó styrich až wósymjoch w na zachopjeńku rownych,
pózdźej ako wobłuk dołoj wisecych granach rědowane. Keluchowy bjacharik jo
kołoformowje rozšyrjony. W jogo nutśikownem jo pěśrožkata, wugjarbjana rinka.
Keluškowe łopjeńka su gołe, zelenkojte abo nabrunje cerwjene barwjone, pó źělach
cerwjenje dypkate, łopatkowe a někak dwójce tak dłujke kaž žołtojte kronowe
łopjeńka. Prošnikowe połojcy su pśez pódlejšonu prochowu nitku źělone a lažko
rozpěrane.

Jagody maju pśeměr wót 6 až do 7 milimetrow, su kulojte, cerwjene abo běłe,
wótergi teke rožojte, transparentne a wopśimjejo mnogolicbne semjenja. Płod jo
jědny, mězgojty a ma aromatiski, kisałkojty słod. Wóni wót junija dozdrjaju.

Zdrjałe płody cerwjenego janowego kricka se za wujuškowanje a pśigótowanje
marmelady a pudinga wužywaju abo syrje jěźe.



https://dsb.wikipedia.org/wiki/Wjelicki_mamutowy_bom

Wjelicki mamutowy bom (Sequoiadendron giganteum) jo bom ze swójźby cypresowych
rostlinow (Cupressaceae).

Pó někotarych žrědłach se do swójźby bagnocypresowych rostlinow (Taxodiaceae)
pśirědujo.

Wjelicki mamutowy bom jo bom, kótaryž dośěgnjo wusokosć wót 30 až do 50 m (wěcej
ako 80 m). Krona jo kjagelojta, ale w starstwje jo šyroko mělna. Zdonk jo tłusty
a rowny. Tłusta škóra jo cerwjenobruna až šerobruna, gubicojta-nitkojta, pśi
comž w pódłujkostnych smužkach njaso dłymoke rozpukliny. Z tłustosću wót až do
50 cm jo dobry šćit pśeśiwo wognjoju góli.

Spjerchlinojte jegły su śamnozelene až módrozelene, prědku špicne a dośěgnu
dłujkosć wót něźi 5 mm a na głownych pšuśikach až do 12 mm. Wóni na gałuzach
dołoj běžece rostu a su w tśich rědach šrubikojśe rědowane. Wóni pśi
rozšurowanju pó anisu wónjaju.

Kwiśo wót měrca až do apryla (w maju). Rostlina jo jadnodomna. Kwiśonkowe stołki
su njenadpadne. Muske kwiśonki stoje pó jadnom na kóńcykach pšuśikow. Žeńske
kwiśonki stoje pó jadnom abo pó dwěma.

Šyški dośěgnu šyrokosć wót až do 4 cm a dłujkosć wót 6 cm. Zdrjałe šyški su
cerwjenobrune, jajojte a dośěgnu dłujkosć wót 5 až do 8 cm. Jich spjerchliny
njasu wurazny śernjowaty wurostk. Wóni wót julija až do awgusta dozdrjaju.

Bom jo pacifiskich źělach pódpołnocneje Ameriki domacna, a to pódwjacorne
wótkłony Sierra Newada w Kaliforniskej. Tam móžo samo wusokosći wót až do 100 m
dośěgnuś. Jogo zdonk móžo pśeměr wót až do 8 m dośěgnuś, na bazy samo wót až do
12 m. Pśi tom móžo starstwo wót něźi 3000 lět dośěgnuś.

Bom se w srjejźnej Europje pśi pśigóźbje ako gólny bom sajźa, howacej w parkach
a arboretach.

Toś ta družyna bu w lěśe 1853 pód mjenim (Basionym) Wellingtonia gigantea wót
John Lindley w The Gardeners' Chronicle & Agricultural Gazette, zwězk 10, S. 823
nejpjerwjej wopisana. John Theodore Buchholz jo nastajał w lěśe 1939 w American
Journal of Botany, Volume 26, Issue7, S. 536 za toś tu družynu rod
Sequoiadendron. Dalšne synonymy za Sequoiadendron giganteum (Lindl.) J.Buchholz
su: Americus gigantea Anon. 1854, Sequoia gigantea Decne. 1854, Taxodium
washingtonianum Winsl. 1855, Washingtonia californica Winsl. 1854 abo 1855,
Sequoia wellingtonia Seem. 1855, Taxodium giganteum Kellog et Behr 1855,
Americus giganteus Anon. 1858, Washingtonia americana Hort. A. ex Gord. 1862,
Gigantabies wellingtonia J.Nels. 1866, Sequoia washingtoniana Sudw. 1897,
Steinhauera gigantea Kuntze 1909.



https://dsb.wikipedia.org/wiki/Tyca

Tyca (teke bogowa tyca) jo sedymbarwny wobłuk na njebju, napśeśiwo słyńcu, se
napórajuca dla refrakcije a difrakcije słyńcnych pšugow w chrapach dešća. Wóna
se stanjo, jolic dešćujo a słyńco swěśi na slěznem boku wobglědowarja. Barwy su
(w toś tom pórěźe): cerwjena, oranžowa, žołta, zelena, módra, indigo (módra),
wioletna (purpurowa). Njewidnej susednej barwje stej infracerwjeń a ultrawiolet.

Newton jo originalnje (1672) jano pěś primarnych barwow mjenjował: cerwjena,
žołta, zelena, módra a wioletna. Pózdźej wón jo oranžowu a indigo pśidał, dajucy
sedym barwow analogiski k licbje muzikowych notow.

cerwjena:     . oranžowa:     . žołta:     . zelena:     . módra:     .
indigo:     . wioletna:    .

Tak mjenjowana głowna tyca wobstoj z kružkow z barwami spektruma. Rědko se teke
sekundarna tyca jawi, jolic se pšugi słyńca dwójce reflektěruju, w dešćowej
kapce łamju. (Jolic se pšugi jano jaden raz reflektěruju, pótom se głowna tyca
jawi.)



https://dsb.wikipedia.org/wiki/Stary_Nowgorodski_dialekt

Stary Nowgorodski dialekt (rusojski: Древненовгородский диалект) mjenjujo se
słowjański dialekt, kótaryž jo na rěcnych pomnikach z brjazoweje škóry wužywał,
kótarež su se w Nowgorodskem regionje Rusojskeje nadejšli. Dialekt jo se až do
15. lětstotka w Nowgorodskej federalnej republice wužywał. Zapśimjeśe stwórił jo
Andrej Zaliznjak. Staronowgorodski dialekt wótchyla se we wjele pozicijach wót
starorušćiny. W dokumentach wužywana rěc ma wjele znamjenjow, kótarež njejsu
typiske za druge pódzajtšnosłowjańske dialekty (a teke howacej za druge
słowjańske rěcy).

Stary Nowgorodski jo se pó dobyśu Nowgoroda pśez Moskowitow w lěśe 1478 zgubił.
Někotare narěcne wósebnosći pak se hyšći dłujko na Nowgorodskem teritoriju su
źaržali (cokanje, pismik ять (ѣ) město ы w genitiwje sg. a-zdonkow atd.).

'Pismo (wót) Žiznomira (k) Mikuli: Sy w Pskowje njewólnicu kupił, a za to jo mě
Kněni (za)jała. [Nejskerjej jo była wóna njewólnicu spóznała ako jadnu, kótaraž
jo była se jej kšadnuła a Žiznoměr jo někak do teje wěcy spleśony, snaź ako
swójźbny Mikule abo jogo wikowański partner.] Ale pótom jo družyna (swójźba,
žona) za mnjo rukowała. A něnto pósćel tomu mužoju [wót kótaregož sy njewólnicu
kupił] list, až ma (dalšu) njewólnicu. [Toś ta druga njewólnica by se musała
pśepódaś kněni za cas, w kótaremž by rubjona njewólnica ako "corpus delicti"
trěbna była, tak dłujko ako njejo wujasnjone, chto jo był paduch.] A com, ako
som konja kupił a kněžojskego muža na njogo sadnuł, k napśeśiwostajenju pśiś. A
ty, jolic hyšći njejsy pjenjeze wzeł, njewzej nic wót njogo [wót wikowarja
njewólnikow, howacej mógł se plan mimo kuliś.].'

Póstrow wót Gawrile Posenje k mójomu swakoju, kmótšoju Grigori a k mójej sotše
Ulita. Jolic wej tola k mójej radosći stej do města jěłej, a stej naše słowo
(abo naše rozgrono?) njezabydnułej. Daś Bog wam radosć da. My wšykne
njezabydnjomy waše słowo (abo waše rozgrono?).

Stary Nowgorodski dialekt wěcej jo njewužywał pó dobyśu Nowgoroda pśez
Moskowitow w lěśe 1478. (Pśi tom su někotare wósebnosći južo jěsnjej zgubili. Na
pśikład jo gustosć wužyśa kóńcowki -e wóteběrał, pśi nominatiwje muskego
genusa.).

Někotare narěcne wósebnosći pak se hyšći dłujko w pódpołnocnej rusojskej narěcy
su źaržali (cokanje, pismik ять (ѣ) město ы w genitiwje atd.).

Znate su pśedewšym wopisma na brjazowych škórach (rusojski: берестяные грамоты),
kótarež su zwětšego w cystej narěcy napisane a jano wótergi jawi se
naddialektalny wliw a wótbłyšć cerkwinosłowjańskich normow, a wopisma na
drjewjanych "cylindriskich zamkach" měchow běricow. Někotare stare Nowgorodske
dialektizmy se su teke do śišćanych rěcnych pomnikow dostali. Pomocne pśi
rekonstrukciji narěcy jo był źiwanje a pśeslěźenje nacasnych
pódpołnocnorusojskich narěcow k pśirownowanju.



https://dsb.wikipedia.org/wiki/Stanis%C5%82aw_Tilich

Stanisław Tilich, nimski Stanislaw Tillich (* 10. apryla 1959 w Nowej Wjesce pla
Kamjeńca), jo politikaŕ strony CDU a ministarski prezident Lichotnego stata
Sakskeje.

Stanisław Tilich póchada ze serbskeje familije katolskeje konfesije. Pó swójom
šulskem wukubłanju a abiturje na Serbskim gymnaziju w Budyšynje jo na Techniskej
uniwersiśe Drježdźany z wótzamknjenjom diplomowego inženjera za konstrukciju a
kólesynowu techniku studował a zachopi w lěśe 1984 ako konstrukter w pśedewześu
za elektroniku w Kamjeńcu w Górnej Łužycy źěłaś. Wót 1987 do 1989 běšo
pśistajony wokrejsnego zastojnstwa Kamjeńc a wót 1989 do 1995 samostatny
srjeźnostawski pśedewześaŕ.

Hyšći pśed pśewrotom bu Tilich w lěśe 1987 cłonk CDU w NDR, w lěśe 1990 cłonk
cełonimskeje CDU. 18. měrca 1990 jo wótpósłanc prědneje lichotnje wuzwóloneje
Ludoweje komory wordował. Pó jeje rozpušćenju w běgu nimskego zasejzjadnośenja
źěłašo až do lěta 1994 ako wobglědowaŕ w Europskem parlamenśe. W 4. Europskem
parlamenśe (1994-1999) běšo wuzwóleny cłonk za Nimsku a fungěrowašo ako
zastupujucy pśedsedaŕ etatowego wuběrka a generalny rozpšawjaŕ za etat
Europskeje unije. Wót 1992 do 1999 běšo cłonk pśedsedstwa Europskeje ludoweje
strony.

W lěśe 1999 jo jogo tegdejšy ministarski prezident Sakskeje Kurt Biedenkopf do
swójego kabineta pówołał, źož běšo až do 2002 statny ministaŕ za zwězkowe a
europske nastupnosći.

W kabineśe Georga Milbradta wuzwólonego w lěśe 2002 za ministarskego prezidenta
źěłašo Tilich nejpjerwjej až do 2004 ako statny ministaŕ a šef statneje kanclaje
a wót 2004 ako Sakski statny ministaŕ za wobswět a rolnikarstwo. W tom casu
starašo se wósebnje wó wutwarjenje šćita pśeśiwo pówódnicy pó Łobjowej pówódnicy
w awgusće 2002.

W lěśe 2007 bu Sakski statny ministaŕ za financy a naslědnik Horsta Metza
wótstupjonego dla krizy sakskeje krajneje banki a wjeźešo jadnanja wó nabitu
krajnu banku na boku Georga Milbradta.

14. apryla 2008 jo jogo Georg Milbradt w swójom wótstupnym wuzjawjenju ako
naslědnika za amt ministarskego prezidenta a ako krajnego pśedsedarja strony
naraźił. 24. maja 2008 jo strona jogo na strońskem zjězdźe w Šwikawje za
krajnego pśedsedarja sakskeje CDU wuzwóliła. Wót 28. maja 2008 jo wón
ministarski prezident Lichotnego stata Sakskeje. Tilich jo z tym prědny
ministarski prezident Lichotnego stata w stawiznach pó pśewrośe, kenž jo se w
Sakskej naroźił a rownocasnje jo prědny Serb w amśe ministarskego prezidenta.



https://dsb.wikipedia.org/wiki/Otfried_Preu%C3%9Fler

Otfried Preußler (* 20. oktobra 1923 w źinsajšnem Liberecu, něgajšnem
Reichenbergu, Českosłowakska; † 18. februara 2013 w Prien am Chiemsee) jo nimski
awtor źiśecych knigłow był. Jogo nejwěcej znate źěła su Der kleine Wassermann,
Der Räuber Hotzenplotz, Krabat, Das kleine Gespenst a Die kleine Hexe. Ceły
nakład jogo 32 knigłow pó cełem swěśe, kótarež su se do dogromady 55 rěcow
pśełožyli, lažy pla 50 milionow eksemplarow.

Preußlerowe prjedowniki su zwětšego głažkarje byli a daju se až do 15. stolěśa w
Čechach dopokazać. Jogo starjejšej stej wucabnika byłej, nan mimo togo teke
domowniskii slěźaŕ a ludowědnik. Z českeje domownje jo Preußler wjele
wulicowarskich maśiznow pócerał. Wjeliki wliw na njogo jo jogo stara mama Dora
měła, kótaraž jo wjeliku wědu wó ludowych powěsćach měła. Preußler jo pomjenił
knigły stawiznow swójeje stareje mamy ako jadne, kótarež njejsu nigdy
eksistěrowali a weto su toś te knigły nejwažnjejše jogo žywjenja byli. Teke jogo
nan, z kótarymž jo ako mały gólc cesto ducy a kótaryž jo powěsći českego źěla
Izerskich górow zezběrał, jo pśichylnosć Preußlera pódprěł.

Preußler jo Rudolfoweje šule w Liberecu chójźił. Jogo nejlubše pśedmjaty su
nimšćina a wšykne cuze rěcy byli. Jogo pówołańske žycenje jo był profesor za
nimske krajne stawizny na Karlowej uniwersiśe w Praze.

Ned pó jogo abiturje w lěśe 1942, kótaruž jo z wuznamjenjenim wobstał, su
Preußlera do wójarskeje słužby w drugej swětowej wójnje zwołali. Jo wójowanje na
pódzajtšnem fronśe pśetrał, je pak w lěśe 1944 ako 21-lětny oficěr do
sowjetskeje wójnskeje popajźi pśišeł. Pśichodne pěś lět jo pśebył w rozdźělnych
lěgwach za popajźone w Tatarskej republice, mjaz drugimi w Jelabuze. Jo śerpjeł
na tyfusu, malariji a flakatej zymicy a jo až na 40 kilogramow wórynjeł.

Pó pušćenju z popajźi w juniju 1949 jo namakał w górnobayerskem Rosenheimje
swójich z domownje wugnanych pśiswóźbnych a swóju zlubjonu z Libereca Annelies
Kind zasej. Hyšći w tom samskem lěśe stej se woženiłej. Pór ma tśi źowki.

Jogo situaciju ako pózny domojwrośaŕ pśed wócymi, jo se Preußler rozsuźił,
wucabnik byś. Za swój studium jo se pśidatnje pjenjeze ako lokalny reporter a
ako pisaŕ tšojenjow za źiśecy rozgłos zasłužył. Wót 1953 až do 1970 jo Preußler
nejpjerwjej ako wucabnik ludoweje šule źěłał, pón ako rektor (pózdźej pó njom
pomjenjoneje) Otfrieda-Preußleroweje šule w Stephanskirchenje. Casy jo musył 52
źiśam źěło daś. Jogo wulicowarski a kreslarski talent jo how źiśam pomógał; nic
rědko jo swójim njeměrnym wuknikam tšojeńka wulicył, kótarež jo pózdźej napisał
a wózjawił.

Na zachopjeńku jo Preußler jano mimopówołański ako spisowaćel źěłał; jo pisał
mjaz drugim słuchograśa za źiśecy rozgłos. Pózdźej su se prědne źiśece knigły a
teke někotare pśełožki pśidali. W lěśe 1956 su jogo prědne knigły Der kleine
Wassermann (Mały wódny muž) wujšli. Dogromady jo napisał 32 źiśecych a
młoźinskich knigłow. Jogo knigły maju nimskorěcny ceły nakład wót wěcej ako 15,2
milionow eksemplarow a pśedlaže w 55 rěcach a w něźi 275 pśełožkach.

Preußler jo na kóńcu ako lichy spisowaśel w Haidholzenje pla Rosenheima žywy
był. Za tym jo do dalokeje měry na wuměnk šeł, jo swóje dožywjenja w ruskich
lěgwach za pópajźone zapisał. Deje se pó jogo smjerśi wózjawiś.

Otfried Preußler jo mimo togo prědne tśi zwězki pentalogije Die Chroniken von
Prydain wót Lloyda Alexandra do nimšćiny pśestajił.

Wót knigłow Preußlera jo wjele sfilmowanjow, někotare z nich su se južo wěcej
raz sfilmowali. Nejmłodšej filma stej Der Räuber Hotzenplotz (2006) a Krabat
(2008).



https://dsb.wikipedia.org/wiki/Janowy_krick

Janowy krick (Ribes) jo jadnučki rod ze swójźby hendryškowych rostlinow
(Grossulariaceae). Jogo płod jo janowka a hendryška (jano pśi družynje
hendryškowy keŕ (Ribes urva-crispa)).

Wurostki su dłujke, pśegibnjone, pó źělach śernojte. Gałuzy cesto su cerwjenojśe
pśeběžane.

Kwiśo w póznej zymje abo na zachopjeńku nalěśa. Kwiśonki su zelenojte, žołte,
cerwjene abo rožojte.

Pód źělach seršćate běłe, šarlachcerwjene, wioletne, zelene abo carne jagody su
zwětšego jědne.

Swójźba Grossulariaceae bu lěśe 1805 wót Augustin-Pyrame de Candolle w Flore
Française, Troisième Édition, 4(2), S. 405 nastajona. Typusowy rod Grossularia
Mill. bu w lěśe 1754 wót Philip Miller w The Gardeners Dictionary ...
Abridged ..., 4. nakład z typusowej družynu Grossularia hirsuta
Mill. wózjawjany. Někotare hyšći pśi A. Cronquist 1981 do Grossulariaceae
zarědowanych rodow z kapslowymi płodami źinsa su swójske swójźby: Itea ako
Iteaceae a Escallonia Mutis ex L. f. ako Escalloniaceae.

Mě roda Ribes bu w lěśe 1753 wót Carl von Linné w Species Plantarum, 1,
S. 200–202 prědny raz wózjawjane. Typusowa družyna jo Ribes rubrum L.. synonymy
za Ribes L. su: Botrycarpum A. Rich., Botryocarpium Spach, Calobotrya Spach,
Cerophyllum Spach, Chrysobotrya Spach, Coreosma Spach, Grossularia Mill.,
Liebichia Opiz, Rebis Spach, Ribesium Medik., Rolsonia Rchb..

Rod Ribes se do pódrodow a sekcijow rědujo, tu kuždy pad z wuběrkom na družynach
:

Swětodaloko rod wopśimjejo něźi 140 až do 160 družynow. Głowny rozšyrjeński
teritorij jo měrnych klimatowe regiony pódpołnocneje połkule, ale teke w Andach
eksistěruju někotare družyny. W Chinskej wustupujo 59 družynow, z kótarychž 25
jano tam. 53 družynow wustupujo w pódpołnocnej Americe. Pśeśiwo tomu su jano
mało družynow w pódpołdnjowej Americe domacne.



https://dsb.wikipedia.org/wiki/Dolno%C5%A1lazy%C5%84ske_nar%C4%9Bcy

Dolnošlazyńske narěcy (nim. polnisch, wasserpolnisch, böhmisch-polnisch) jo
grupa narěcow, kenž słuša k šlazyńskemu dialektoju pólšćiny, kótarymž jo groniła
ludnosć Dolneje Šlazyńskeje.

Dolnošlazyńske narěcy su byli rěc awtochtonych wobydlarjow Dolneje Šlazyńskeje
wót ranego srjejźowěka. Prědna pódwjacorna granica šlazyńskego dialekta jo była
linija rěki Bobr, źož wón jo granicował z dialektami Serbow, na pódpołnocy
region źinsajšneje Zieloneje Góry, na pódpołdnju Sudety, źož jo granicował z
českimi dialektami. Dla germanizacije pśez wjele stolěśow, źinsa dialekt ma
granicu na liniji Syców-Opole-Prudnik-Głubczyce.

Z Oławskego słownika Baltazara Działasa wěmy, až dolnošlazyńskej narěcy jo był
znaty fenomen mazurzenia, tj. pśechod konsonantow š, č, ž w s, c, z (ako teke
staroserbske č w dolnoserbske c). Z pśikładow narěcy: Przy wsyskim, co cynią,
rozmyślay, co za koniec ta rzec weznie (dsb. "Pśi wšyknem, což cyne, rozmyslaj,
có za kóńc ta wěc wezmje"), Kto chce mądrym być, musi się pilnie ucyć (dsb.
"Chtož co mudry byś, musa pilnje wuknuś"), Maó i módy cowiek zwie się dziecie
(dsb. "Mały a młody cłowjek se groni źiśe"), Módy gburski karlus (dsb. "Młody
burski gólc"), Suchey rodziców i naucicielów, bo oni są twoią piersą
zwierzchnością (dsb. "Słuchaj starjejšych a wucabnikow, dokulaž su wóni twoje
prědne pśedstajone").



https://dsb.wikipedia.org/wiki/Commonwealth

Commonwealth abo oficielnje Commonwealth of Nations jo mjazystatny zwězk,
kótaryž wobstoj pśedewšym ze Zjadnośonego kralojstwa Wjelikeje Britaniskeje a
Pódpołnocneje Irskeje a jogo něgajšnych kolonijow. Załoženje a
institucionalizacija toś togo zwězka zachopjeńk 20. lětstotka jo była reakcija
Zjadnośonego kralojstwa na prócowanja jogo teritorijow Kanada, Pódpołdnjowa
Afrika, Awstralska a Nowoseelandska wó njewótwisnosć, aby toś te dalej z
Britiskim mócnarstwom zwězała.

Pó pśistupach Indiskeje (1947), Ceylona (1948) a Pakistana (1949), kótarež do
jich njewótwisnosći k Britiskemu mócnarstwu su słušali, jo nastał moderny
Commonwealth (New Commonwealth). 1957 jo pśistupiła něgajšna kolonija Ghana ako
prědny srjejźoafriski kraj. Commonwealth jo bywał gromaźišćo něgajšnych
britiskich kolonijow; pśi tym njejo wót wuwołanja republiki južo trěbne, až
pśipóznaju cłonske staty britisku kralowku teke ako swójsku statnu głowu. Dla
dekolonizacije jo pśiběrała licba cłonkow wót wósym w lěśe 1955 na 20 w lěśe
1964. Z Commonwealtha jo nastała multietniska a multikulturna organizacija. 1995
jo pśistupił Mosambik ako prědny kraj, kótaryž žednje britiska kolonija njejo
był; w lěśe 2009 jo slědowała Ruanda ako něgajšna belgiska kolonija.

Źinsa ma Commonwealth 53 cłonskich statow, z kótarychž su 16 (tak pomjenjowane
Commonwealth Realms) w personalnej uniji ze sobu zwězane. W tych krajach płaśi
pśecej hyšći britiska kralowka Hilžbjeta II. ako głowa stata. Až bychu swóju
njewótwisnosć wuzběgnyli, pomjenjuju ju pak w jadnotliwych krajach oficielnje
ako Queen of Canada, Queen of Australia, Queen of New Zealand atd.

Oficielna głowa Commonwealtha jo britiski kral abo britiska kralowka. Mimo togo
eksistěrujo Commonwealth Office w Londonje, kótarež rědujo wšedne naležnosći.
Šef toś togo zarěda jo generalny sekretaŕ.



https://dsb.wikipedia.org/wiki/Carny_janowy_krick

Carny janowy krick (Ribes nigrum) jo kerk ze swójźby hendryškowych rostlinow
(Grossulariaceae). Jogo płod jo carna janowka.

Carny janowy krick jo w lěśu zeleny kerk, kótaryž dośěgnjo wusokosć wót 80 až do
150 cm (2 m). Rostlina njenjaso śernje. Wše źěle rostliny pśi rozšurowanju
mócnje wónjaju, pśisamem njepśijaznje.

Měnjate łopjena su tśilapate až pěślapate, dłujko wogonkate, maju kulojtu abo
rožkatu wobcerbu, su na górnem boku gołe, njasu na dolnem boku žołtojte załzy a
dośěgnu dłujkosć wót 10 cm a šyrokosć wót až do 10 cm. Pśi tom 3 lapy su
wjelike, ale 2 stej małkej. Na krotkich wurostkach kaž w promjenjach kopate
wustupuju.

Kwiśo wót apryla až do maja. Zwětšego pěślicbne kwiśonki su njenadpadnje
zelenojte, znutśika blěźe cerwjenojte a stoje pó styrjoch až pó źaseśoch we
wótstojecych abo dele wisecych granach. Kronowe łopjeńka su rowne a krotše ako
slědk kśiwjone, gusto kósmate keluškowe łopjeńka.

Kulowate płody su carne, jědne, mězgojte jagody, kótarež dośěgnu šyrokosć wót 10
až do 15 mm. Wóni wót junija dozdrjaju a su bogate na witaminy.

Rostlina jo pśedewšym w srjejźnej a pódpołnocnej Europje rozšyrjona, ale teke w
pódpołnocnej a pódzajtšnej Aziji wustupujo.



https://dsb.wikipedia.org/wiki/Barentsowe_m%C3%B3rjo

Barentsowe mórjo (norwegski Barentshavet, rusojski Баренцево море/Barencewo
morje) jo nakšomne mórjo Arktiskego oceana pódpołnocnje europskeje twardeje
zemje. Lažy mjaz rusojskim Franca Józefowym krajom na pódpołnocu, Nowej Zemlju
na pódzajtšu, rusojskim a norwegskim brjogom na pódpołdnju a norwegskim
Svalbardom na dłujkem wjacorje a bu pó nižozemskim namórniku Willemje Barentsu
pomjenjowane.

Z pśerězneju dłymokosću wót něźi 230 metrow słuša k dłymšym šelfowym mórjam. Dla
Pódpołnocnoatlantiskego tšuženja, wótnožki Golfowego tšuženja, jo wjele
pśistawow pśi Barentsowem mórju teke w zymje bźez lodu, lěcrownož laže daloko na
pódpołnocu.

Ako granica mjaz Barentsowym a Europskim pódpołnocnym mórjom płaśi linija wót
Svalbarda pśez Mjadwjeźowu kupu až k Pódpołnocnemu kapoju. W pódpołdnju jo Běłe
mórjo za połkupu Kolu jadnučke nakšomne mórjo Barentsowego mórja. Za Nowej
Zemlju na pódzajtšu lažy Karaske mórjo.

Za cas zymneje wójny a teke pó tom jo była mórska granica mjaz Sowjetskim
zwězkom resp. Rusojskeju a Norwegskeju zwadna. W aprylu 2010 stej wujadnałej
stata dogrono, pó kótaremž běžy granica wósrjejź něźi 175.000 km² wjelikego
zwadnego teritorija.

Nejwětše město pśi brjogach Barentsowego mórja jo Murmansk w Rusojskej, źož se
namaka – rowno kaž w něga finskej Pječenze – stojnišćo rusojskeje polarneje
floty. W Barentsowem mórju nadejźo se teke nejwětšy wobstatk zešrótowanych
atomowych podnurjakow na swěśe, což pśedstaji riziko za pśirodu a pśimórske
strony.

Pód mělšym pódzajtšnym źělom mórja, źož se rěka Pječora do njogo wulewa, su
bogate łožyšća zemskego wóleja. Teke w krotkem wjacorje nadejdu se wólejowe a
płunowe łožyšća. Z 1970tych lět se z mórja wólej wudobywa, což jo był tegdy
pśicyna konflikta mjaz pśimórskima krajoma.



https://dsb.wikipedia.org/wiki/B%C4%9B%C5%82a_Serbiska

Běła Serbiska - pózdatna pradomownja Serbow pśed jich wandrowanju na pódpołudnjo
w VII stolěśu našeje ery.

Pśez VI stolěśe n.e. Łužyski Serby su wobkněžyli ceły region mjazy rěkami Bobr,
Kwisa a Odra na pódzajtšu, a rěkami Solawa a Łobjo na pódwjacorje. Na pódpołnocy
su žyli samo do Barlinja.

Fredegarowa chronika pišo wó Derwanje - wójwoźe rodu Surbjow a kněžarju
połobskich Słowjanow. W 30. lětach VII stolěśa Franki su proběrowali wobkněžyś
sebje rody Surbjow, pak pó pórazce Frankow pód Wogastisburgom, Derwan jo
pśizamknuł swój kraj k Wjerchojstwu Sama.

Konstantin Porfyrogenitus pišo wó mjenju Běła Serbiska w wuźěle De administrando
imperio. Groni how, až wóna jo lažała w zemi Boika, kenž jo identificěrowanja z
Bohemiu, zemju Bojow. Twarźi tek, až jo granicowała z Běłeju Chorwatsku a
Kralojstwom Frankow. Dla togo až Běła Chorwatska jo wótźělowała ju wót
Hungorskeje, toś Běła Serbiska jo musała lažaś dalej na pódpołnocny pódwjacor.
Dokulaž Konstantin groni, až su byli Běłe Serby tatanje, toś jich domownja jo
musała byś w cas jogo žywjenja wen bliskosći kśesćijaństwa.

Nestor Kijewski pišo w swojej Powěsći zachadnych lět z 1113 lěta w drugem źěle
Wó słowjańskich rodach, až su w ranem srjejźowěku Běłe Chorwaty, Serby a
Chorutany (snaź how źo wó źeł tych rodow, nje cełosć), dokulaž su jich napadnuli
Franki, wóni su pśejšli z swójich zemjow nad Dunajom. Zazdaśim su sedli nad
Wisłu, a su se pomjenjowali Lachy. Te su se pón pomjenjowali Polany, Lutice,
Mazowšany, Pomorjany.



https://dsb.wikipedia.org/wiki/Wenedyk

Wenedyk se rowno ako Pólšćina wugronijo. Pśizukowanje zwětšego jo na drugu
slědnu złožku. Prepozicija a pronomen bu ako jadne słowo wobjadnowałej, tak
jolic pronomen ma jano jadnu złožku, prepozicija se pśizukujo.

Wenedyk njama artikeli, słowa ako nimske "ein" a "der", "die", "das". To jo
wažna diferenca z drugimi Romaniskimi rěcami a teke z planowymi rěcami ako na
pś. Esperanto a Ido. Pśicyna jo až Pólšćina a nejmjeńše druge Słowjańske rěcy
njamaju toś te słowa, a rowno we wulgarnej Łatyńšćinje wóni hyšći njejsu byli.

Słowa we Wenedyku mógu wěcej formow měś. Engelske słowa maju jano mało (cat,
cat's, cats; work, working, works, worked), ale we Wenedyku wjele formow
eksistěrujo źož Engelšćina wužywa druge słowa, ako prepozicije abo modalne
werby. We paźe nomenow, pronomenow a adjektiwow toś te formy se mjenjuju "pady".
Wenedyk ma tśi pady:

Wenedyk teke ma wokatiw (wužywany až něchten wołał). Cesto ma samsku formu ako
direktny pad, ale nic pśecej: O potrze! "nano!"

Eksistěruju tśi genusy a styri deklinacije (z rozdźělnej wašnju twórjenja
formow). Wóni su wjelgin pódobne ako deklinacije w Łatyńšćinje:



https://dsb.wikipedia.org/wiki/Sl%C4%9Bwcyna

Slěwcyna (Prunus domestica) jo sadowy bom ze swójźby rožowych rostlinow. Jogo
płod jo slěwka. Rostlina wěrjepódobnje jo stara hybrida z puckowiny (Prunus
spinosa) a wišnjoweje slěwcyny (Prunus cerasifera).

Łopjena su jajojte až eliptiske, zarězane až rězane, na dolnem boku wótergi
gusto kósmate a dośěgnu 4 až do 10 cm.

Kwiśo wót apryla až do maja. Běłe abo nazeleń běłe kwiśonki se pśed abo z
łopjenjami jawje. Wóni njejsu wupołnjone, stoje pó dwěma až pó tśoch a dośěgnu
pśeměr wokoło 2 cm. Jich wogonki su měškowje kósmate.

Płody wjelgin wariěruju pó póddružynje. Wóni su mjeńše mězgate ako chinska
slěwcyna (Prunus salicina) a dośěgnu dłujkosć wót 3 až do 8 cm. Jich měso jo
zelene abo žołte.

Slěwcyna bu w leśe 1753 wót Carl von Linné prědny raz wopisana. Wóna so do 7
póddružynow rozdźěli:

Mnogolicbne sorty se zwětšego dla słodkich płodow sajźaju, mjaztym až někotare
sorty teke ako pyšnjece rostliny sajźaju.



https://dsb.wikipedia.org/wiki/Saterfrizi%C5%A1%C4%87ina

Saterfriziska rěc abo krotko Saterfrizišćina (swójske pómjenjenje: Seeltersk) jo
slědna pódzajtšnofriziska warianta friziskeje rěcy, a to emsfriziski dialekt.
Mjaztym až w Pódzajtšnej Friziskej spócetna pódzajtšnofriziska rěc bu wót
pódzajtšnofriziskeje dolnonimšćiny (dolnosaksojskego dialekta) wustarkana, jo
saterfrizišćina ako friziska rěc w dolnosaksojskej Saterskej pśežywiła.

Saterfrizišćina se w gmejnje Saterland w nakrajnem wokrejsu Cloppenburg pó
rozdźělnych pówoblicenjach wót 1.000 až 2.500 luźi powěda. Stakim jadna se wó
jadnu z nejmjeńšych rěcnych kupow Europy.

Sedlarje z Pódzajtšneje Friziskeje, kótarež běchu swóje starosedlarske bydleńske
sedła pód śišćom katastrofow pśirody spušćili, su spócetki saterfrizišćiny we
wobcerku źinsajšnych sedlišćow Ramsloh (saterfriz. Roomelse), Scharrel
(Schäddel), Sedelsberg (Sedelsbierich) a Strücklingen (Strukelje) etablěrowali.

Srjeźowěkowska rěc jo se dłujki cas dla geografiskich wósebnosćow wuchowała.
Saterfrizy běchu stolěśa dłujko pśez jich wobdawace bagna mjazy se wóstali. Ako
šćitny nasyp jo bagno wókoło jsow natwarjonych na pěskowem kśibjaśe laźeło. Až
do 19.stolěśa su wobydlarje jano z cołnom pśez rěcku Sagter Ems (Seelter Äi) k
dostaśeju byli.

Wót togo casa, ako teke w Nimskej jo Europejska charta regionalnych abo
mjeńšynowych rěcow płaśiwosć nabyła, dostawa saterfrizišćina wósebny šćit a
pšawo na spěchowanje. Mjaztym se saterfrizišćina teke ako amtska rěc w gmejnach
wužywa a jadnab 300 źiśi wuknjo rěc dobrowólnje w šuli a w źiśownjach. Wót 2004
maju saterfrizy swóje wusćełanske městno na lokalnem sćelaku Ems-Vechte-Welle.

Saterfrizišćina: Die Wänt strookede dät Wucht uum ju Keeuwe un oapede hier ap do
Sooken. Pódpołnocnofrizišćina (Mooring): Di dreng aide dåt foomen am dåt kan än
mäket har aw da siike. Pódwjacornofrizišćina: De jonge streake it famke om it
kin en tute har op 'e wangen. Pódzajtšnofriziska dolnonimšćina: De Jung straktde
dat Wicht um't Kinn to un tuutjede hör up de Wangen. Nižozemšćina: De jongen
aaide het meisje over haar kin en kuste haar op haar wangen. Dolnosakšćina
(Nižozemska):De jonge strek 't dearntje um de kinne en gaf heur een smok
Nimščina: Der Junge streichelte das Mädchen ums Kinn und küsste sie auf die
Wangen. Engelšćina: The boy caressed the girl round the chin and kissed her on
the cheeks.



https://dsb.wikipedia.org/wiki/Leti%C5%A1%C4%87ina

Letišćina (letiski latviešu valoda) słuša do kupki baltiskich rěcow. Jo
zastojańska rěc w Letiskej, źož ju powěda něźi 2 mil. luźi.

Letišćina jo jadna z dweju eksistěrujuceju baltiskeju rěcowu, pódkupka
indoeuropskich rěcow. Letišćina a specialnje litawšćina se wobglědatej kaž
nejwěcej archaiske z powědanych indoeuropskich rěcow. Nejwěcej pśiswójźbnych
drugich indoeuropskich rěcow su słowjańske a germaniske rěcy.

Kaž wětšyna indoeuropskich rěcow, letišćina wužywa modificěrowany łatyński
alfabet kótaryž wopśimjejo 33 pismikow. Alfabet njewužywa pismiki q, w, x, a y,
ale jo wón pśidawał pismiki ā, č, ē, ģ, ī, ķ, ļ, ņ, š, ū, a ž. Ö se wužywa jano
w latgaliskej narěcy, dokulaž jogo oficialne wužyśe se skóńcnuł za cas 1940..
Pśisamem kuždy fonem ma swójski pismik, togodla se pśisamem pśecej mógu wěźeś
wugronjenje słowa gaž se je cyta. Jano rozdźěl mjaz /e/ a /ɛ/ zwětšego se
njepišo.

Letišćina rozeznawa w swójskich słowach pěś wokalowych fonemow, z kótarychž /e/
a /æ/ se zwětšego samski ako e pišotej. Jano w tak mjenjowanem rozšyrjonym
pšawopisu se rozeznawatej, ale rozdźělnje wótwisnje wót awtorow. W póžyconkach a
cuzych słowach da se dalšny wokal /o/ pśidaś. Wše druge wokale se w letišćinje
narownaju.

Wokale z makronom (toś ā, ē, ī a ū) se dłujko wugroniju, pśeśiwo comu normalne
wokale su wjelgin krotke, na kóńcu słowow su zwětšego lěbda słušabne.

Pismik o se w spócetnje letiskich słowach ako diftong [uɐ], w póžyconkach
zwětšego ako [ɔ] abo [ɔː] wugronijo. Dokulaž diftongi njamógu dłujke abo krotke
byś, njeeksistěrujo o z makronom w letiskem pismje.

Mimo togo krotke njeakcentuěrowane wokale mógu se reducěrowaś, na pś. bija „wón
jo był“ se [bij] město [bijɑ] wugronijo. A wokale mógu se samo njespiwne byś, na
pś. cilvēki se ako [t͡silʋæ:ki̥] město [t͡silʋæ:ki] wugronijo.



https://dsb.wikipedia.org/wiki/L%C4%9B%C5%9Be

Lěśe jo nejśoplejšy ze styri lětnych casow w měrnej a arktiskej klimowej conje.
Za tym až wóno na pódpołnocnej abo pódpołdnjowej połkuli kněžy, rozeznawaju mjaz
pódpołnocnym a pódpołdnjowym lěśim. Pódpołnocne lěśe se rownocasnje z
pódpołdnjoweju zymu wótměwa. Dla drogujucego cenitowego stawa słyńca mjaz
pódpołdnjoweje a pódpołnocneju wobrotneju šyrinu wóspjetujo se lěśe w kuždej
hemisferje w lětnem turnusu.

Astronomiski zachopina se lěśe z lětnim zawrośenim słyńca: casowym dypkom, na
kótaremž słyńco padorownje nad wobrotneju šyrinu stoj a dny nejdlejše su. Na
pódpołnocnej połkuli stanjo se to 21. junija, na pódpołdnjowej połkuli 21. abo
22. decembra. Pó tom bywaju dny zasej krotše a nocy dlejše. Lěśe kóńcy z
nazymskim rownonocnosću 22. abo 23. septembra w pódpołnocy a 20. měrca abo w
nocy k 21. měrcoju w pódpołdnju.

Dokulaž jo wobběgowa cera zemje wokoło słyńca lažko eliptiska, wót eksaktnego
drogi do krejza wótchyleca, njejsu wše styri lětne case dokładnje samske dłujke.
Pódpołnocne lěśe jo snadnje dlejše a zmilnjejše ako pódpołdnjowe lěśe, dokulaž
za cas pódpołnocnego lěśa se směr ze zemje k słyńcu pitśku pómałčej změni a
zemja pitśku dalej wót słyńca zdalona jo.

Fenologiski zachopjeńk lěśa móžo se wót astronomiskego bejnje wótchylaś a se
mimo krajo-mórjowego rozdźělenja (maritimny vs. kontinentalny klima) teke pśez
zachopne wjedrowe wjelikosituacije a wjeleserake regionalne faktory wobwliwujo.
Rozeznawa se mimo togo mjaz ranym lěśim, srjejźlěśim a póznym lěśim. W
lodojcowych regionach wótwisujo ablacija rozsudnje wót togo, ga (zwětšego w
septembrje) prědny sněg pada.

Meteorologiski se pódpołnocnemu lěśu mjasece junij, julij a awgust pśirěduju,
pódpołdnjowemu lěśu mjasece december, januar a februar. Pśi geografiskich polach
kněžy poł lěta dłujko tak mjenjowany polarny źeń, w arktiskich regionach pó
tyźenjach połnócne słyńco a běłe nocy.

We wjele kulturach su ze zachopjeńkom lěśa nałožki a rity zwězane, w Nimskej na
pśikład wogeń zawrośenja słyńca abo swětojański wogeń.

Lěśe licy teke ako lětny cas stopnjowaneje žywjeńskeje radosći. To se wósebnje
na, pśez wuše temperatury wabjone, pśebytkach pód gołym njebjom pokaza, pśez což
cłowjek pśirodu mócnjej zaznawa.



https://dsb.wikipedia.org/wiki/Kalawa

Kalawa (nim. Calau) jo bramborske město we wokrejsu Górne Błota-Łužyca, lažy
něźi 130 km na krotke zajtšo wót Barlinja, něźi 90 km na pódpołnoc wót
Drježdźan, na pódwjacor wót Chóśebuza a něźi 120 km na pódzajtšo wót Łipska, na
krotki wjacor wót Błotow.

Mě Kalawa wótwóźujo se wót staroserbskego słowa kal, což tak wjele kaž tonidło
abo kališćo wóznamjenijo. Město se pisnje 1279 prědny raz naspomnjejo. W Kalawje
dawašo tegdy grod z mjenim Dunkelsburg a lažešo w dłujkem wjacorje města. Ale
južo w 16. stolěśu był toś ten sylnje rozpadnjony. Źinsa se jano hyšći někótare
zbytki něgajšnych murjow namakaju. Město lažešo pśi wikowanskem kśicowanišću,
tak až se w srjejźowěku tam wěste derjeměśe wuwiwašo. W póznym srjejźowěku
zachopijo se na póznjogotiskej halowej cerkwi twariś, kótaraž hyšći źinsa wobraz
města wobkněžyjo.

Kalawa běšo južo ze 14. stolěśa wokrejsne město. To zalažešo pó wšym zdaśu na
tegdejšym dominowacem góspodarskem połoženju města póromje drugim bliskim městam
na pódpołdnjo wót Błotow. Teritorij wokrejsa pak se pśez stolěśe cesto změnješo.
W měsće běšo Serbšćina mimo Nimšćiny wobchadna rěc až do prědneje połojcy 19.
stolěśa.



https://dsb.wikipedia.org/wiki/Hendry%C5%A1kowy_ke%C5%95

Hendryškowy keŕ (Ribes uva-crispa, syn. Ribes grossularia) jo kerk ze swójźby
hendryškowych rostlinow. Dalše serbske mě jo bubańkowy keŕ. Jogo jagoda jo
hendryška abo bubańka.

Hendryškowy keŕ jo w lěśu zeleny, rowny kerk, kótaryž dośěgnjo wusokosć wót 0,6
až do 1,5 m. Rostlina njaso mócne, w tśich rědach stojece, až do 1 cm dłujke
śernje. Wurostki su gusto kósmate.

Měnjate łopjena su tśilapate až pěślapate, meškowje kósmate, njasu tupe zubki a
dośěgnu šyrokosć wót 1 až do 6 cm. Wóni su na dolnem boku měko kósmate a stoje
zwětšego w rozporach dłujkich śernjow, cesto w małkich promjenjach. Jich
wobcerba jo kulojta a baza jo wutšobojta.

Kwiśo wót apryla až do maja. Kwiśonki su pśewažnje dwójorodnikojske, wótergi
jadnorodnikojske a stoje pó jadnom až pó tśich w łopjenowych rozporach a dośěgnu
wjelikosć wót 0,5 až do 1,5 cm. Běłe kronowe łopjeńka su njenaglědne. Keluškowe
łopjeńka su cerwjenojte abo zelenojte a gusto kósmate a dwójce až tšoji tak
dłujke kaž kronowe łopjeńka.

Wisece jagody su zelene, žołtozelene abo cerwjenojte, dłujkojte až kulowate,
gładke abo kósmate a dośěgnu dłujkosć wót 1 až do 2 cm. Wóni njasu prědku zbytk
kelucha a měke šćeśiny. Wóni wót julija dozdrjaju.

Rostlina je w pśisamem cełej Europje, w pódpołnocnej Africe a wót Prědneje Azije
až do dłujkozajtšneje Chinskeje rozšyrjona, pśi comž w pódpołdnju Europy w
górach we wusokosćach až do něźi 1400 m wustupujo a w pódpołnocnej
Skandinawiskej felujo.

Rostlina wót 16. lětstotka se ako jagodowy sad kultiwěrujo. Něźi 1000 sortow ma
pśisamem samske wětše płody, pśi comž někotare sorty su pśez skśicenje
ameriskich sortow nastali. Jagody wopśimjeju wjele witamina C, mineralne maśizny
a płodowe kisaliny.

Kulturowe sorty su pśez skśicenje rozdźělnych ameriskich Ribes-družynow
nastawali, pśi comž toś te sorty se wótergi pód swójskim wědomnostnym mjenim R.
grossularia wóźe.



https://dsb.wikipedia.org/wiki/Evangeliom_sw%C4%9Btego_Matthejusa

Evangeliom swětego Matthejusa (skrotconka Mt) jo prědny ewangeliom z Nowego
testamenta. Na grichiskem euangelion kata Matthaion (εὐαγγέλιον κατὰ Ματθαῖον,
se zestaja z eu εὖ ‚dobry‘, hē angelia ἡ ἀγγελία ‚nowosć‘ a kata κατὰ ‚pó‘).
Ewangelist Matthejus (~60/80) powěda to žywjenje a statkowanje Jezu.

5. Staw. Kriſtusowe pŕatkowańe na goŕe wot teje ſbožnoſći tych kśěſćijanow. 1.
Gaž pak Jeſus ten lud hupyta, źěśo won na goru, a gaž se sednuł běśo,
pśiſtupichu jogo hukniki k ńomu. 2. A won wotwori swoje huſta, hucašo jich, a
źašo: 3. Sbožne su te chude we duchu, pśeto jich jo to ńebjaſke kralejſtwo. 4.
Sbožne su te, kenž žałuju, pśeto woni budu troštowane. 5. Sbožne su te
miloſćiwe, pśeto woni budu tu ſemju hobderbnuś. 6. Sbožne su te głodne a łacne
ſa teju pšawdoſću, pśeto woni budu naseśone. 7. Sbožne su te ſmilne, pśeto woni
budu ſmilnoſć doſtaś. 8. Sbožne su, kenž cyſteje hutšoby su, pśeto woni budu
Boga wiźeś. 9. Sbožne su te měrcyńaŕe, pśeto jim budu Bože źiśi groniś. 10.
Sbožne su te gońone teje pšawdoſći dla, pśeto jich jo to ńebjaſke kralejſtwo.
11. Sbožne ſćo wy, gaž was cłoẃeki mojogo dla sromośe a gońe, a grońe šake ſłe
pśeśiwo wam, gaž na tom łdžu. 12. Radujśo a wjaselśo se, pśeto wašogo myta jo
ẃele na ńebju; pśeto tak su woni se gonili ſ tymi profetami, kenž pŕedk was byli
su. 13. Wy ſćo ta sol teje ſemje; gaž pak ta sol se ſkaſy, ſ cymga se buźo
soliś? K nicomu se wěcej ńegoźi, něžli aby wona chyśona a wot luźi ſteptana
hordowała. 14. Wy ſćo to swětło togo swěta. Měſto, na goŕe lažece, ńamožo byś
ſatawjone. 15. Daniž swěcka se ńeſaswěśijo, a se ńeſtawijo ſpod korc, ale na
swěcnik, ga wona swěśi šym, kenž we tom doḿe su. 16. Tak dajśo wašomu swětłu se
swěśiś pśed tymi luźimi, aby waše dobre ſtatki wiźeli, a ceſćili wašogo Wošca na
ńebju. 17. Ńeměńśo, až ja som pśišeł, tu kaſń abo te profety roswěſowat; ja
ńejsom pśišeł roswěſowat, ale dopołnit. 18. Pśeto ſawěſće ja źeju wam, až ńebjo
a ſemja ſajźotej, ńebuźo ſajś žedna buchſtoba daniž pisḿetko wot teje kaſni, až
se šykno ſtańo. 19. Chtož něto jadnu tych nejḿenšych pśikaſńow buźo roswěſaś, a
te luźe tak hucyś, ten buźo nejḿenšy we ńebjaſkem kralejſtwu poměńony; chtož je
pak buźo cyniś a hucyś, ten buźo ẃeliki poměńony we ńebjaſkem kralejſtwu. 20.
Pśeto ja źeju wam: ńebuźoli waša pšawdoſć lěpša, něžli tych pismahuconych a
Fariſejaŕow, ga wy ńebuźośo do togo ńebjaſkego kralejſtwa nutś hyś. 21. Wy ſćo
słyšali, až ſtarym jo grońone: ty ńederbiš husḿerśiś, chtož pak husḿerśijo, buźo
togo sudu winowaty. 22. Ja pak źeju wam, až kuždy, kenž ſe swojim bratšom
podermo se gniwa, togo sudu winowaty jo; chtož pak k swojomu bratšoju źejo:
racha! ten jo teje rady winowaty; chtož pak źejo: ty blaſan! ten jo togo
helſkego hogńa winowaty. 23. Togodla, gaž ty swoj dar na hołtaŕ hoprujoš, a tam
se dopomńejoš, až twoj bratš něſto pśeśiwo tebe ma: 24. Ga woſtawj tam pśed
hołtaŕom swoj dar, a źij ṕerwej, ſjadnaj se ſe swojim bratšom, a potom pśiź a
hopruj swoj dar. 25. Jěsno byź gotowy swojomu napśeśiwnikoju, dokulaž ty hyśći ſ
nim na droſe sy, aby śi niźi ten napśeśiwnik ńepowdał tomu sudnikoju, a ten
sudnik śi ńepowdał tomu słužabnikoju, a ńehordował do popajźeńſtwa chyśony. 26.
Sawěſće, ja źeju tebe, ty ńebuźoš ſ ńogo wen pśiś, až ty tež ten slědny peńešk
ſapłaśijoš. 27. Wy ſćo słyšali, až ſtarym grońone jo: ty ńedejš mańźelſtwo
łamaś. 28. Ja pak źeju wam, až kuždy, kotaryž na žeńſku glěda, aby jeje požedał,
južo ſ ńeju mańźelſtwo łamał jo we swojej hutšobe. 29. Pogoršujoli śi pak twojo
pšawe woko, hutergń jo, a chyś jo wot se; pśeto wono tebe hužytńej jo, aby jaden
twojich cłonkow se ſkaſył, něžli aby ten ceły žywot do hele chyśony hordował.
30. Pogoršujoli śi pak twoja pšawa ruka, ga wotrub ju, a chyś ju wot se; pśeto
wono tebe hužytńej jo, aby jaden twojich cłonkow se ſkaſył, a ten ceły žywot do
hele chyśony ńehordował. 31. Wono jo tež grońone: chtož swoju žonu ſajśpijo, ten
derbi jej daś liſt togo ſajśpeńa. 32. Ja pak źeju wam: chtož swoju žonu buźo
ſajśpiś, ńejoli togo ſhureńa dla, ten cyni, až wona to mańźelſtwo łamjo, a gaž
něcht ſ takeju ſajśpjoneju se ženi, ten łamjo to mańźelſtwo. 33. Wy ſćo dalej
słyšali, až ſtarym grońone jo: ty ńederbiš ńepšaẃe pśisegaś, ale tomu Kněſu
swoje pśisegi ſapłaśiś. 34. Ja pak źeju wam, až wy ſewšym ńederbiśo pśisegaś;
daniž pśi tom ńebju, pśeto wono jo Božy ſtoł; 35. Daniž pśi tej ſemi, pśeto wona
jo jogo nogowu podławk; daniž pśi Jeruſaleḿe, pśeto wono jo togo ẃelikego krala
měſto. 36. Ty ńederbiš tež pśisegaś pśi swojej głoẃe, dokulaž ty. žeden łos
daniž běły daniž carny hucyniś ńamožoš. 37. Waša rěc pak buźi: jo, jo, ně, ně;
což hušej togo jo, to jo wot togo ſłego. 38. Wy ſćo słyšali, až jo grońone: woko
ſa woko, a ſub ſa ſub. 39. Ja pak wam źeju: ńeſtawjśo se tomu ſłemu; ale buźoli
śi něcht na twojo pšawe lico klasnuś, tomu tež to druge podaj. 40. A tomu, kenž
ſ tobu co pšawowaś a twoju sukńu tebe ſeś, woſtawj tež ten hobaleńc. 41. A źo śi
něcht k bonu pora na milu drogi, ga źij ſ nim dwě. 42. Daj tomu, kenž śi pšosy,
a ńehobroś se wot togo, kenž tebe wotpožycyś co. 43. Wy ſćo słyšali, až jo
grońone: ty derbiš swojogo blišego lubowaś a swojomu winikoju ſawiźeś. 44. Ja
pak źeju wam: lubujśo wašych winikow; žognujśo tych, kenž wam kleju; cyńśo dobre
tym, kenž wam gramuju; pšosćo ſa tych, kenž wam kśiwdu cyńe a se ſ wami gońe:
45. Aby wyźiśi byli wašogo ńebjaſkego Wošca; pśeto won dajo swojomu słyńcu gorej
hyś nad ſłymi a dobrymi, a dawa dejść na pšawych a na ńepšawych. 46. Gaž wy pak
buźośo lubowaś tych, kenž was lubuju, kake myto ſmejośo? Ńecyńe to same tež te
colnaŕe? 47. A gaž wy buźośo poſtrowiś jano wašych bratšow, co wy wosebnego
cyniśo? Toli ńecyńe tež tak te colnaŕe? 48. Togodla derbiśo dopołńone byś, rowno
ako waš ńebjaſki Wošc dopołńony jo.

Diese Textfassung wurde bereitgestellt vom Sorbischen Institut e.V., Zweigstelle
für niedersorbische Forschungen Cottbus Weitere Informationen unter
http://www.niedersorbisch.de 􀃆 DNW 􀃆 Texte Neues Testament,
Matthäus-Evangelium nach der Übersetzung von G. Fabricius (1709) Textgrundlage:
Niedersorbische Bibel, gedruckt 1868 in Halle



https://dsb.wikipedia.org/wiki/Europska_rada

Europska rada (engelski Council of Europe, francojski Conseil de l’Europe) jo
europska mjazynarodna organizacija, kótaraž bu 5. maja 1949 pśez Londonske
dogrono załožona a wopśimujo źinsa 47 statow. Wóna jo forum za debaty wó
powšyknych europskich pšašanjach. Jeje wustawki pśedwiźe zgromadne źěło
cłońskich statow ze zaměrom spěchowanja góspodarskego a socialnego póstupa w
Europje.

Sedło Europskeje rady jo Europski palast w Strasbourgu. Kuždolětnje dnja 5. maja
swěśi se załožeński źeń rady ako „Źeń Europy“. Rownož wužywa Europska rada
samsku chórgoj a hymnu kaž Europska unija, njejo institucionelnje z njej
zwězany.

Wóna jo nejstarša politiska organizacija Europy. Załožeńske staty Europskeje
rady su byli Belgiska, Dańska, Francojska, Irska, Italska, Luxemburgska,
Nižozemska, Norwegska, Šwedska a Zjadnośone kralojstwo. Zwězkowa republika
Nimska jo wót 2. maja 1951 z cłonkom. Až na tśi wuwześa su mjaztym wše europske
staty z cłonkami organizacije. Swěty stoł ma jano status wobglědowarja,
Běłoruska jo wót lěta 1993 zastupny kandidat a pśistup Kosowa jo akle pótom
móžny, gdyž jo jogo mjazynarodny status jasny.



https://dsb.wikipedia.org/wiki/Ebro

Ebro ([ˈeβɾo]; katalański Ebre [ˈeβɾə]) jo wjelika rěka w dłujkem zajtšu
Špańskeje. Z dłujkosću wót 925 km jo wóna pó rěce Tajo druga nejdlejša rěka
Iberiskeje połkupy. Jeje rěcyna ma pśestrěń wót něźi 83.000 km². W starowěku jo
njasła rěka łatyńske mě Iberus. Ceła połkupa bu pó rěce pomjenjowana.

Rěka wužrědli se w Kantabriskich górinach we wjasce Fontibre (fontes iberis,
„žrědła Ebra“) we wusokosći wót 1600 m. Běžy do pódzajtšnego směra pśez regiony
Kantabriska, Kastilska-Léon a La Rioja, źož se namaka znate winowe plahowanišćo
Rioja. Pótom pśeběžyjo Ebro awtonomne regiony Navarra, Aragoniska a Kataloniska.
Stolica Aragoniskeje jo znate uniwersitne město Saragosa nad Ebrom. W
pódpołdnjookataloniskej prowincy Tarragona namaka se 300 km² wjeliki delta Ebra,
kótaryž stoj wót lěta 1983 pód pśirodošćitom. Mjaz městoma Amposta a Deltebre
wulewa se rěka do Srjejźnego mórja.

Pśi pśewažnje wót dłujkego wjacora do krotkego zajtša běžecej rěce su natwarili
tśi rěcne zawěry k dobywanju energije za katalańsku metropolu Barcelona.



https://dsb.wikipedia.org/wiki/Carl_Blechen

Carl Blechen (* 29. julija 1798 w Chóśebuzu † 23. julija 1840 w Barlinje) licy k
nejwažnejšym wuměłcam 19. stolěśa. W wuměłskej źěłabnosći won jo wjeleraku
twórbu stwórił, kenž jo se mjazy romantiku a realizmom wuwiła. Wón jo se do
pśirody kradu zaprěł.

"Blechen jo źiwny wót poezije wupołnjony wuměłc, kaž wěmy jomu mało drugich k
bokoju stajiś, a smy nejkšuśejšego pśeznanjenja, až by pózdźejšy cas hyšće wěcej
ako něntejšne buźo pśipóznawaś wurědne w jogo wugbaśach". Heinrich Kletke 1838

"Jogo wuměłstwo njama nic wót plastiskeje kšutosći Schadowa, nic wót Krügerowego
njeskóńcnego wobdarjonego profesionalizma, nic wót Menzelowego fatalizma
winowatosći. Jogo wuměłstwo cyni, což w Barlinje wuměłstwo njejo cyniło pśimamem
žednje: kwiśo. Jogo realizm njejo wuraznego pśeznanjenja, ale rědny instinkt;
wón njestatkujo pódzajtšnje kolonialnje (lěcrownož póchada z Chóśebuza), nic
markojski frugalny, nic małobergarski a nic njesebjekritiski: mjazy mužami proze
jo wón temperamentny lyrikaŕ, basnikaŕ... Jogo wuměłstwo jo w swójich nejlěpšych
źělach ako lubosny źiw...". Karl Scheffler w: "Geschichte der europäischen
Malerei vom Klassizismus bis zum Impressionismus", Berlin 1917

"Wót kótaregožkuli boka bližy se Blechenoju, pak wót wěcej wuměłskego pak wót
wěcej luźecego: pśeśiwnosći w jogo žywjenju su pśecej pśišli na swětło. Wón jo
zrazom dowažny a sukotaty, wichorojty a zacowany, wupołnjony wót górucego
póžedanja za wěrnosću a romantiskeju jadnorosću". Biograf Gustav Julius Kern



https://dsb.wikipedia.org/wiki/Bosni%C5%A1%C4%87ina

Serbisko-Chorwatska rěc abo chorwatsko-serbiska rěc słuša do kupki
pódpołdnjowosłowjańskich rěcow.

Serbisko-chorwatska rěc jo była oficielna rěc Jugosłowjańskeje gromaźe z
makedońskeju a słowjeńskeju rěcu. Prědny raz jo se zapśimjeśe
serbisko-chorwatska rěc naspomniło w lisće słowjeńskego rěcywědnika Jerneja
Kopitara. Oficielnje jo se zachopiło wužywaś wót 1921 do lěta 1993 ako termin,
kótaryž wopisujo dialekty powědane w Serbiskej, Chorwatskej, Carnej Górje a w
Bosniskej a Hercegowinje. Zakład toś teje rěcy jo štokawski dialekt ale su teke
ekawske, jekawske a ikawske wugranjanja dopušćone.

Gaž jo se Jugosłowjańska rozpadnuła, su dostali serbiska, chorwatska, bosniska a
na kóncu carnogórska rěc status samostatneje rěcy. Źinsa jo słowo
serbisko-chorwatska rěc kontrowersne pšašanje dla stawiznow, politiki a
měnjatego wóznama słowa rěc. Někotare mysle až jo to jadna rěc, druge až stej to
rozdźělnej samostatnej rěcy. Mjazy sobu rozmějobne formy toś teje rěcy wužywaju
se z drugimi mjenjami w źinsajšnej Serbiskej, Carnej Górje, Chorwatskej a
Bosniskej a Hercegowinje a teke se derje rozměju w Makedońskej a w Słowjeńskej.

W serbisko-chorwatskej rěcy w Bosniskej-Hercegowinje, Carnogórskej a Serbiskej
stej wužywane łatyńske pismiki a cirylica. W Chorwatskej jano łatyńske.



https://dsb.wikipedia.org/wiki/Berlin

Barliń (nim. Berlin) jo głowne město a stolica Nimskeje, a ma wěcej wobydlarjow
a wěcej płoni ako kužde dalšne nimske město. Wón jo měsćański stat a stakim
jaden tych krajow Nimskeje zwězkoweje republiki. Barliń jo jadno z nejwětšych
městow pó wobydlarjach w EU.

Ako jaden tych centrow z nejwětšym politiskim wliwom w Europskej uniji a ze
swójim kulturnym derbstwom, jo Barliń jadna tych nejwěcej wobglědowanych
metropolow kontinenta. Město jo wuznamny wobchadny suk a wažny góspodarski,
kulturny a kubłański centrum Nimskeje. Institucije ako uniwersity, slěźeńske
institucije, źiwadła, muzeje ale teke festiwale, nocne žywjenje a architektura
Barlinja su swětosławne.

Historiski Barliń jo był wěcej raz głowne město nimskich statow ako
markgrobojstwa/kurwjerchojstwa Bramborskeje, kralojstwa Pšuskeje, Nimskego
rajcha abo Nimskeje demokratiskeje republiki (jano pódzajtšny źěl města). Wót
nimskego zjadnośenja, dnja 3. oktobra 1990, jo Barliń głowne město cełeje
Nimskeje, a z głownoměstnem wobzamknjenim Nimskego zwězkowego sejma wót 1991
město jo wót 1999 teke sedło nimskego parlamenta a kněžarstwa.



https://dsb.wikipedia.org/wiki/Alofon

Alofon (z grich. allo - hynac ako, fone - głos) jo pomjenowanje z rěcywědy za
wšakorake zukowe warianty jadnogo fonema. Dalšnej pomjenowani stej fonemowe
warianty abo subfonemowe warianty.

Rozeznawamy mjazy alofonom a fonemom, dokulaž jo móžno, jaden fonem we
wšakorakich zukowych (alofoniskich) wariantach wugranjaś, bźez togo až toś ten
rozdźěl se wustatkujo na wóznam togo fonema. Z pomocu systematiskich
pśespytowanjow fonetiskich kakosćow na pódobnosć z drugimi wariantami, wósebnje
z analyzu minimalnych pórikow, móžomy zuki ako alofony jadnogo fonema zarědowaś.

Kótara zukowa warianta se wugranja, wótwisujo wót dialekta, wót
koartikulaciskich efektow abo wót zukoweje wokolnosći fonema. Což w jadnej rěcy
płaśi ako alofoniska warianta jadnogo fonema, móžo w drugej rěcy byś drugi
fonem.

Warianty wustupuju w rozdźělnych fonologiskich wokolnosćach, na pś. /k/ abo /g/
w dolnoserbšćinje. Pśed prědnymi wokalami /ɛ/, /e/, /ě/ a /i/ se wugranjatej
palatalne [k'] a [g'], pśed slědnymi wokalami /a/, /ɔ/, /o/, (/ó/), /u/ pak
wóstanjotej [k] a [g] (/y/ njewustupujo w tej poziciji, wóno jo w serbšćinje
alofon wokala /i/).



https://dsb.wikipedia.org/wiki/Saint_Lucia

Saint Lucia jo kupowy stat w Karibiskem mórju, kótaryž słuša k
Pódwjacornoindiskim kupam a jo z cłonkom Commonwealtha. Dnja 22. februara 1979
bu njewótwisny wót Zjadnośonego kralojstwa.

Kupa St. Lucia słuša k Małym Antilam a namaka se mjaz St. Vincentom a
Grenadinami w pódpołdnju a francojskej kupu Martinique w pódpołnocu. Na krotke
zajtšo wót St. Lucije w Atlantiskim oceanje lažy Barbados.

Stolica a nejwětše město kupy jo Castries w pódpołnocu z jano něźi 9.000
wobydlarjami, což jo mjeńše ako wobydlarstwo Biskopic. Nejwušy wjeršk jo 950
metrow wusoki Mount Gimie. Na kupje maju mimo togo dwa inaktiwnej wulkana,
kótarejž stojtej na UNESCO-lisćinje pśirodnego derbstwa.

Wjeliki źěl źinsajšnego wobydlarstwa wobstoj z pótomnikow něgajšnych
afrikańskich njewólniskich. Mimo engelskeje amtskeje rěcy powěda se teke patois,
kreolski dialekt. Dwě tśeśinje wobydlarstwa stej romsko-katolskej.

Saint Lucia jo rodna kupa dweju nosarjow Nobelowego myta: W lěśe 1979 jo dostał
William Arthur Lewis Nobelowe myto za góspodarske wědomnosći a w lěśe 1992
spisowaśel Derek Walcott Nobelowe myto za literaturu. Toś jo Saint Lucia pó
Ferejskich kupach kraj z nejwětšej licbu Nobelowych mytow na wobydlarja.

Nejwažnjejšy góspodarski gałuz jo rolnikarstwo, pśi comž jo mjaztym banana
cukorinu ako głowny produkt wótměniła.



https://dsb.wikipedia.org/wiki/Pariski_meridian

Pariski meridian jo nulowy meridian był, kótaryž jo se do Mjazynarodneje
meridianoweje konference wužywał a lažy 2° 20' 14.025" na pódzajtšo wót
Greenwichskego meridiana, kótaryž wužywa se powšyknje wót konference. Pariski
meridian źo prěki pśez Pariski obserwatorium.

Jo se w lěśe 1718 wót Jacques Cassini póstajił. Do górjejce naspomnjoneje
konference w lěśe 1884 jo wón wažny nulowy meridian był (mimo daloko
rozšyrjonego Ferro-meridiana a dr.) a jo se na konferency teke ako alternatiwa
ku Greenwichskemu meridianoju rozpomnjeł, na kótryž su se naslědku dojadnali.

Meridian jo teke wót 9. měrca 1911 (Loi du 9 mars 1911) standardny póśěg za
Heure légale (kazniski cas) Temps moyen de Paris (t.m.P.) (srjejźny Pariski
cas), normowy cas, kótaryž jo za Francojsku zawězujucy. Samo pó pśiwześu
swětowego casa jo Francojska pśi kazniskem póśěgu t.m.P.− 9′ 21″ wóstał, nic pśi
GMT/UT/UTC sam, pśi comž t.m.P. jo ze swětowym casom na dokradnje toś tu
diferencu koordiněrowany (zgromadne pśestupne sekundy). Gódnota jo až do
9. awgusta 1978 pó pšawje płaśeca była, akle wót togo jo UTC pśez dekret casowy
zakład francojskeje Heure légale.

Francojska (głowny kraj, cona MEZ/MESZ) jo pótakem na pśikład t.m.P.+50′ 39″
měła, nic (pó lěśe 1968) UTC+1 – toś ta gódnota płaśi akle pó lěśe 1978.

Nižozemski konceptowy wuměłc Jan Dibbets jo stary nulowy meridian w lěśe 1995
pśez bronzowe plakety markěrował, kótarež su diskretnje w flastarju, chódnikach,
dworach a wšakich twarjenjach zasajźone, Arago-medaljony, hommage fyzikarjeju a
wójowarjeju za cłowjeske pšawa François Arago.

Z toś tych spócetnje 135 plaketow, na kótarež dotychměst su mało glědali, su
někotare wót publicěrowanja Dana Brownowego bestsellera Sakrileg wukšadnuli.
Zapśimjeśe "rožowa linija", kótarež wužywa se w toś tych knigłach za Dibbetsowu
wuměłsku twórbu, jo Brownowa wumyslenka. Wopac jo teke jogo pśedstajenje, až
meridian by nawopacnu Louvreowu głažanu pyramidu pśeprěkował. Hynac ako w filmje
pśedstajone, njejo togodla nad pyramidu žeden Arago-medaljon.



https://dsb.wikipedia.org/wiki/Nal%C4%9B%C5%9Be

Za tym, až nalěśe na pódpołdnjowej abo pódpołnocnej połkuli kněžy, se mjazy
pódpołnocnym a pódpołdnjowym nalěśim rozeznawa. Dla drogujucego cenitowego stawa
słyńca mjazy pódpołdnjoweju a pódpołnocneju wobrotneju šyrinu wóspjetujo se
nalěśe w kuždej hemisferje w lětnem turnusu. Togodla jo teke móžne, z
pódpołdnjowego nalěśa pódpołnocnu nazymu slědowaś a nawopak.

Zachopjeńk nalěśa se móžo pak astronomiski, toś pó połoženju zemje k słyńcu, pak
se fenologiski pó stadiumje wuwiśa rostlinow póstaj.

Z astronomiskim zachopjeńkom lěśa k lětnemu zawrośenju słyńca 21. junija se
kóńcy nalěśe něnto pśecej na samskem dnju.

Pó fenologiji zachopina se nalěśe z prědnym kwiśenim regionalnje rozdźělnych
družynow rostlinow. W pódpołnocnej hemisferje to zastupi powšyknje w mjasecach
měrc, apryl a maj, w pódpołdnjowej hemisferje pak w septembrje, oktobrje a
nowemberje.

W srjejźnej Europje zachopina se pótakem pódnalěto južo z prědnym kwiśenim
sněgulkow, dopołne nalěśe jo pak akle z zachopjeńkom kwiśenja jabłušcynami
dośěgnjone.

Toś ten casowy rum, w kótaremž pśiroda wóžywjujo, se w nimskem rěcnem wužywanju
teke ako Frühjahr wóznamjeni.

W meteorologiji nalěśe zachopina se pśecej 1. měrca. Wóno bu z pśicynow wěcej
jadnorego wjeźenja statistika na prědny źeń mjaseca scynjone a jo
(meteorologiski glědane) – kaž teke tśi druge lětne case lěto, nazyma a zyma –
dokładnje tśi mjasece dłujke. Tak se mógu lětne case wěcej jadnory do „suche“,
„góruce“, „zymne“ atd. rozdźěla.

Z stupajucej swětłowej intensiwnosću se wósebnje pśi primitiwnych ludach wěcej
serotonina a dopamina wusypuju (w ciwilizowanych kulturach se njezměnijo pśez
wuměłsku swěcu pśiwzeta swětłowa intensiwnosć). Toś te se staraju za w cełku
lěpše strowotny staw a wustatkuju lažku euforiju. Teke žycenje pó partnera jo
pśi nejwětšych ludach w nalěśu mócne, wowołowany mjaz drugim pśez pówušone
wusypowanje hormonow. To jo pak wědomnostnje njeje dopokazane. Zazdaśim graju
optiske powabki pśez lažčejšu drastwu wětšu rolu.

Na rozdźěl wót toś tych tak mjenjowanych nalětnych cuśow nastanjo pśi někotarych
ludach nalětna mucnosć. Toś ta se pśedewšym hyšći mócnje w kšwi eksistěrujucemu
spańskemu hormonoju melatonin pśipišo, ale jo dokładna pśicyna hyšći
njewujasnjona.

Lubowarjow pśirody a drogowarjow pśiwabjaju cesćej do pód gołe njebjo, a wjele
gromaźi nalětne zela (na pś. kobołkojty pyšny kobołk) za wobnowjenje
pódnalěśneje kuchniny.



https://dsb.wikipedia.org/wiki/Maniok

Maniok (Manihot) jo ród ze swójźby wjelkomlokowych rostlinow (Euphorbiaceae). W
roźe Manihot se mjaz něźi 60 do 100 družynow rozeznawa. Někotare družyny se w
tropach ako škrobowe dodawarje sajźiju. Wše sajźone družyny su pó górjejce
mjenjowanem mjenju, wótwisnje wót regiona, wóznamjenjone. Nejwažnjejša družyna
jo pšawy maniok (Manihot esculenta). Dokulaž wopśimjejo korjeń rostliny škrob,
jo jeje sajźenje šyroko rozšyrjone. Wóna póchada originalnje z regionow
źinsajšneje Brazilskeje a Paraguaya a bu južo pśed wobsedlenim Ameriki pśez
Europejarjow wót prawobydlarjow za zežywjenje wužywana. Mjaztym se rostlina
swětodaloko we wjele źělach tropow a subtropow sajźijo.

Manihot-družyny su bomy, kerki, połkerki abo zelišćowe rostliny. Wopśimjeju běły
mlokowu mězgu. Někotare družyny wobsejźe korjentne kule. Schódne listowe łopjena
su jadnory abo rukojśe rozdźělone. Łopjenowe šyški su dłujke. Pódlańske łopjena
su małke.

Rostliny su zwětšego jadnodomnje rozdźělone rodne (monözisch), rědko dwójodomnje
rozdźělone rodne (diözisch). Kwiśonki stoje pó wšakich w jadnorych abo
zestajanych, cesto terminalnych granojtych abo njepšawowokołkojtych kwiśonkowych
stołkach. Jadnorodne kwiśonki su pěślicbne. Kwiśonkowa wobalka wobstoj jano z
pěś keluškowych łopjeńkow, Kronowe łopjeńka feluju. Muske kwiśonki wopśimjeju
wósym až 15 lichotnych stamenow w dwěma krejzoma. Žeńske kwiśonki wopśimjeju
mimo pěstki teke wótergi někotare staminodien. Twórje tśiwjechlojte kapslowe
płody.

Rod Manihot bu 1754 wót engelskego botanikarja Philip Miller nastajony. Znutśika
roda se źinsa něźi 60 až 100 družynow rozeznawaju, kótarež wše z Neotropis
póchadaju, zwětšego z Brazilskeje.

30 až 60 cm dłujke, w promjenjach gromaźe stojece, mlokomězgowe a na škrob
bogate korjenje wopśimjeju pśi někotarych družynow cyanowóźik a su togodla
gadowate. Zagadowańske zjawy su ataksija, amblyopija. Pśez pśigódne wobjadnanje
(mócny wogrěśe) se pak wupšažecy cyanowóźik wótpóra, a dostanu pótom dobre
žywidła. Maniok ma pak drobny wutk na proteina (jano něźi 1,2 %) a jano wjelgin
małke esencielne aminokisaliny. (tšach Kwashiorkor-syndroma.) Aby pśeśiwo tomu
póstupował, pórucyjo se pśidatne jěźenje na proteinach bogatych Maniok-łopjenow.

Kule bu wobělone, rozmlate a tšugane, a pótom zamócone. Pó někotarych dnjach
wutłoce masu, wumyju ju pśez tak mjenjowany tipití a wopjakuju ju w kachlach. W
prasy wóstajona masa doda Maniokowu muku (farinha).

Maniokowa muka se móžo pódobnje kaž pšenicu muku wužywa. Luźe z alergijami
pśeśiwo pšenicy a drugim trajdam wužywaju togodla cesto maniokowu muku ako
narownanje.

Mimoprodukt zgótowanja maniokoweje muki jo škrob („polvilho“), kótaryž bu
wopjacony a pótom „Tapioka“ mjenjowany.

W drugich regionach dostanu pó modificěrowanym jadnanju pitśku druge produkty;
teke pśigótuju z muki tykańc (na pś. Beijú), kótarež našomu klěboju mjenjej abo
wěcej pódobne su, a na Antillach měšaju maniokowu muku z pšenicneju muku a pjaku
z togo klěb („conaque“).

Słodnosći, kótarež w Brazilskej z manioka zgótuju, su (u. a.) Beijú, Farofa abo
Tarubá. Pśedewšym w Peruwje pśewšo lubowana najěź jo „Yuca á la Huancaína“,
„Yuquitas“ jo tam samo pśi wšych wjelikich fastfood-seśach ako mały pśikusk.

Maniok se teke w centralnej Africe (Kamerun, Gabun, Kongo atd.) intensiwnje a
rad wužywa. Muka (Foufou) se cesto za družynu klejzowego śěsta wužywa. Kula se
rada w parje abo we wóźe wari a nic rědko fritěrujo. Maniokowe łopjena su teke
wjelgin lubowana jěź a se z mazom zemskich wórješkow, płodami wólejowych palmow
abo kokosowym mlokom pśigótujo. Wjelgin lubowane (a za europske njebja wjelgin
zwucenja pótrěbne) su do palmowych łopjenow zawite maniokowe žerdki (Bibolo).
Toś te se pśez dopołne wopałkanje škroba z maniokoweje muka zgótuju a wobstoje
togodla pśisamem ze cystego glutena. Toś ta twarda, gumijojta, translucidna
substanca se ako pśikusk k rybje a měso zjě.



https://dsb.wikipedia.org/wiki/Mali_(stat)

Mali jo nutśikokrajny stat w pódwjacornej Africe. Jo njewótwisny wót
Francojskeje wót lěta 1960, tak pomjenjonego Afriskego lěta. Krajne mě jo se pó
pśikłaźe srjejźowěkowskego mócnarstwa Mali wóliło.

Pó wójarskem putšu w głownem měsće Bamako a jadnobocnej deklaraciji wó
njewótwisnosći pódpołnocy kraja (Azawad) stoj kraj w lěśe 2013 snaź pśed
šćěpjenim. 11. januara 2013 jo se Opération Serval, zasajźenje francojskich
wobronjonych mócow za pódpěranje wójska Maliskego kněžerstwa zachopiła.

Mali jo nutśikokrajny stat w pódwjacornej Africe z płonju 1.240.192 kwadratnych
kilometrow, z kótarychž 20.002 km² pśiźo na wódy. Lažy ako we wjelikokrajinje
Sudan tak teke w Sahelu a źěli se swóju 7243 kilometrow dłujku krajnu granicu ze
sedym susednymi statami; na dłujkem zajtšu a na pódpołnocy z Algeriskej
(1376 kilometrow dłujkosći), na dłujkem pódwjacorje z Mauretańskeju
(2237 kilometrow), na pódzajtšu z Nigerom (821 km) a na krotkem zajtšu z Burkina
Faso (1000 kilometrow). Z Malijom granicuju mimo togo Senegal (419 kilometrow)
na pódwjacorje, Guineja (858 kilometrow) na krotkem wjacorje a Słonokosćowy
pśibrjog (Côte d'Ivoire, 532 kilometrow) na pódpołdnju. Wušej Nigerowego wokłona
lažy pusćina Sahara, kótaraž pókšywa dwě tśeśinje krajneje płoni.

Maliska ludnosć zestaja se z něźi 30 rozdźělnych etnikumow. Maju rozdźělne rěcy
a kultury a su zgromadnje žywe do dalokeje měry měrnje.

Głowny etnikum jo Bambara, kótarež twórje pśisamem tśeśinu (32 %) wobydlarjow.
Politiski wjeduce su Malinke, lěcrownož twórje jano 6 procentow ludnosći. Teke
trajnje zasedlone rolnikarje su Senufo z 12 procentow, Soninke z 9 procentow,
Songhai z 7 procentow a Dogon. Ako nomady abo połnomay su žywe wesrjejź kraja
pśedewšym Fulbe, kótarež twórja 14 procentow ludnosći kraja, mimo togo Tuareg a
Mawry. Dalšne kupki su Minianka, Bozo, Khassonké, Bobo a Dioula. W něgajšnej
francojskej koloniji jo žywe hyšći źinsa něźi 6000 Francozarjow.

Hyšći pśed amtskeju rěcu francojšćina, kótaraž wužywa se ako druga rěc wót něźi
10 % lludnosći, jo Bambara (40 procentow powědarjow) nejwěcej rozšyrjona rěc.
Lěcrownož něźi 80 procentow wobydlarjow, inkluziwnje tych, kótarež wužywaju ako
drugu rěc, wuměju Bambaru, jo francojšćina jadnucka amtska a wuwucowańska rěc.
Na Bambarje krajne mě Mali wóznamjenijo „wódny kóń“. Dalšne rěcy su dogonowe
rěcy, Fulfulde, Songhai-rěcy, Soninke, Senufo-rěce a Tamašek. Arabšćina ma
pśedewšym w religioznem konteksće wjeliki wuznam. Wót wjele Maliarjow rozměju se
někotare z toś tych rěcow.

Wobydlarje Sudanoweje cony su se wót pódpołnocnoafriskich muslimiskich
dobywarjow zwětšego islaměrowali. Rownocasnje su pódla togo domorodne formy
wěrjenja dalej wobstali. Maliski islam jo teke elementy tradiconelnych afriskich
nabóžninow pśewzeł, pśedewšym pla narodow Malinke a Songhai. Sunitiski islam
malikitiskeje pšawniskeje šule jo z něźi 90 procentami nejwěcej rozšyrjona
nabóžnina ludnosći w Maliju. Muslimy su žywe pśedewšym na pódpołnocy; sufistiske
bratšojstwa wugbaju wjeliki wliw.

Na pśipołdnju prakticěrujo něźi jaden procent ludnosći animistiske nabóžniny. K
toś tym nabóžninam se nejwěcej pśisłušnikow narodow Bobo, Senufo a Dogon
wuznawa. Katoliki a protestanty maju jano dwa procenta późěl . Něgajšna
kolonialna móc Francojska jo měła katolski charakter.

Mali su měli až do wójerskego putša w měrcu 2012 za mjenjej abo wěcej raźony
pśikład demokratizacije w Africe, jo pak jaden z nejchudšych a nejmjenjej
wuwitych krajow swěta. Statna forma kraja jo semiprezidialna republika we formje
semiprezidentowego kněžerstwowego systema. Kužde pěś lět wólona narodna
zgromaźina wopśimujo 147 wótpósłancow a kněžy se z głownego města Bamako.
Parlamentowy prezident jo wót lěta 2007 Dioncounda Traoré. Z wušej 100
opoziciskich stronow jo 14 w parlamenśe zastupjone.

21. měrca 2012 jo se w Maliju wójerski putš wotměł. Powědaŕ putšistow Amadou
Konaré jo wobtwarźił statny pśewrot z njezamóžnosć prezidenta, wót srjejź
januara 2012 trajucy zběžk Tuareg-rebelow Narodnego gibanja za wulichowanje
Azawada (MNLA) w regionje Azawada na pódpołnocy kraja pód kontrolu dostaś. Za
nawjedowarja putšistow maju stotnika wobronjonych mocow Malija Amadou Sanogo. Pó
dobywanju prezidentowego palasta w Bamaku su putšisty kněžerstwo za wóstarcone
deklarěrowali. Wustawu su za njepłaśiwu deklarěrowali, za apryl planowanu wólbu
prezidenta su šmarnuli a wšykne dotychměstne statne institucije zacynili.
Někotarych ministrow su popajźili. Prezidenta Amadou Toumani Touré su za
wótsajźonego deklarěrowali; jomu jo se gromaźe z lojalnymi wójakami wuběgnjenje
raźiło.

Rada za wěstosć UN, Afriska unija a wenkowna społnomócnjona EU Catherine Ashton
su statny pśewrot zasuźili a su wójerskej junśe sankcije nakładli; EU-komisija
jo pśipowěźeła, swóju wuwiśowu pomoc za Mali nachylu wusajźiś. 1. apryla 2012 jo
Sanogo pśipowěźeł, aby wustawa zasej płaśiwa była a aby se „liche, wótwórjone a
demokratiske wólby“ zmóžnili. 6. apryla 2012 jo Sanogo do wobłukowego dojednanja
z Pódwjacornoafriskim góspodarskim zjadnośenstwom (ECOWAS) za pśepódaśe mocy
ciwilnemu kněžerstwoju zwólił. Maliski parlamentowy prezident Dioncounda Traoré
by měł pśechadne prezidentstwo pśewześ a w běgu 40 dnjow nowe wólby
organizěrowaś, ECOWAS pak kóńcy swóje sankcije. Aby toś ten kšac zmóžnił, jo
teke něgajšny prezident Touré 8. apryla swój wótstup wózjawił.

Mjaztym su Tuareg-zběžkarje MNLA wšykne města regiona Azawad na pódpołnocy kraja
wobsajźili a 6. apryla 2012 jadnobócnu njewótwisnosć Azawada deklarěrowali.

Lěcrownož putšisty su nadawki kněžerstwa pśepódali, jo jich dalšna rola
njejasna. 16. apryla su wójaki něgajšnego ministerskego prezidenta Modibo Sidibé
popajźili, 17. apryla pśedsedarja strony Union pour la république et la
démocratie (URD) Soumaila Cissé, kandidata z dobrymi wuglědami za zastojnstwo
prezidenta.

17. apryla jo statna telewizija k wěsći dała, až Cheick Modibo Diarra buźo
pśechadne kněžerstwo ako ministerski prezident nawjedowaś. Diarra jo až do kóńca
2011 za Microsoft ako pśedsedaŕ za pśekupowański wobcerk Afrika źěłał. Jo
wótglěd měł, za wólbu prezidenta kandiděrowaś, kótaraž pópšawem jo planowany za
29. apryla 2012.

Mjazy januarom a julijom 2012 jo wušej 250.000 Maliarjow dla politiskeje
njestabilnosći, njewěsteje situacije a špatnego pśistupa k žywidłam a woźe do
susednych krajow Burkina Faso, Mauretańska a Niger wuběgnuło. Mimo togo jo było
w tom samskem casu něźi 105.000 nutśikownych wuběgańcow na pódpołnocy a něźi
69.000 nutśikownych wuběgańcow na pódpołdnju Malija.

Zachopjeńk oktobra 2012 jo UNO něgajšnego italskego ministerskego prezidenta
Romano Prodi za społnomócnjonego za sahel wumjeniła. Rada za wěstosć UN jo 12.
oktobra 2012 rezoluciju pśiwzeł, w kótarejž pomina zdźarženje statneje jadnoty
Malija. Wójerske wójowanje ECOWAS jo chapjało se pokazowaś. ECOWAS jo kśěł 3.300
luźi interwenciskich jadnotkow pósłaś, Europska unija jo zasajźenje 200
wuwucowarjow planowała z wobźělenim Zwězkoweje armeje. Po popajźenju pśez
militerow 10. decembra 2012 jo Modibo Diarra 11. decembra rano w pśipowěźenju w
statnej telewiziji swój wótstup a wótstup swójogo cełego kabineta deklarěrował.
Ten samski źeń jo prezident Traoré Django Sissoko za interimnego premierministra
wumjenił. Rada za wěstosć UN jo pódprěła w swójej rezoluciji 20. decembra 2012
wójerske wójowanje susednych statow. Toś to wójowanje njejo mógło se snaź do
septembra 2013 zachopiś. Mjaztym su wójska pódpołnocy k pódpołdnju póstupowali.

11. januara 2013 jo se wojerska operacija maliskego wójska z mjenim Opération
Serval, zachopiła, pódpěrana wót francojskich jadnotkow, pśeśiwo islamistiskim
rebelam, kótarež su z pódpołnocy póstupowali.

Mali jo był wót 11. stolěśa až do wokoło 1600 islamske wjelikomócnarstwo,
kótarež jo se pózdźej wót ludowu Mossi a Fulbe dobyło a rozdźěliło. 1893 bu z
dobyśim města Timbuktu pód mjenim Francojski Sudan kolonija Francojskeje. 4.
apryla 1959 stej se Francojski Sudan a Senegal w Communauté française k
Mali-federaciji zjadnośiłej, kótaraž jo 20. junija 1960 swóju njewótwisnosć wót
Francojskeje dojśpił. Dla diferencow mjazy wjeducyma politikarjoma wobeju źělow
kraja, Modibo Keïta a Léopold Sédar Senghor, jo se federacija južo 20. awgusta
togo samskego lěta złamała, a 22. septembra 1960 jo něgajšna kolonija Francojski
Sudan pód mjenim Republika Mali formelnje swóju samostatnosć deklarěrowała. Toś
ten źeń płaśi w Maliju wót togo casa ako narodny swěźeń.

Pó njewótwisnosći jo Mali stat jadneje strony, w lěśe 1968 jo se general Moussa
Traoré k mocy putšował, 1991 pśiźo pó zběžkach k demokratiskim reformam a k
pśiwześeju wustawy. 1992 jo se Alpha Oumar Konaré za prezidenta wuzwólił.

Kraj ma wót lěta 1992 demokratisku wustawu. Głowa stata jo wót 8. junija 2002
statny prezident Amadou Toumani Touré była, ale wólbne wobźělenje jo z něźi
30 procentami wjelgin małe było. Statny prezident jo se pó wustawje nejpjerwjej
na pěś lět direktnje wót luda wuzwólił a 29. apryla 2007 znowego wuzwólił. Pó
wótstupje ministerskego prezidenta Modibo Sidibé 30. měrca 2011 jo była z
stroński njewězaneju Cissé Mariam Kaïdama Sidibé prědny raz žeńska šefowka
kněžerstwa w Maliju.

Na pódpołnocy Malija jo w zachadnosći cesćej ke konfliktam z tam domorodnymi
nomadami, Tuaregami pśišło, kótarež su se pó bergarskej wójnje w Libyskej
znowego wuderili. Pó putšu w Maliju w měrcu 2012 su wobronjene jadnotki Tuaregow
až do zachopjeńka apryla wšykne města w regionje Azawad dobyli a samostatny stat
proklaměrowali.

Hyšći w lěśe 2003 jo późěl ludnosći z mjenjej ako jadnym US-dolarom nabrankow na
źeń 73 procentow wucynił. Pó drugich pódaśach jo w lěśe 2005 na 36 procentow
ludnosći pód granicu chudoby žywe. Korupcija jo daloko rozšyrjona.

Nejwažnjejšej eksportowej kraja stej Chinska, kótaraž wóteběra tśeśinu eksportow
Malija a Pakistan (něźi 10 procentow). Nejwažnjejšej importowej kraja stej
Francojska (něźi 15 procentow) a Senegal (něźi 10 procentow). Zemski wólij jo
nejwažnjejša importowa wóra. Nejwažnjejše eksportowe wóry su produkty górnistwa
(něźi 75 %), bałma (10 %) a žywe zwěrjeta (5 %).

Wjelika mošeja w Djenné jo jadne z nejwětšych glinjanych twarjow swěta a licy k
nejsławnjejšim twarjam Afriki. W lěśe 1998 jo se zgromadnje ze starym městom
Djenné wót UNESCO za swětowe kulturne derbstwo deklarěrowała. pśistup jo
njemuslimam zakazany. Kóńc junija 2012 su cłonki islamistiskeje kupki Ansar Dine
mjazy drugim mawsoleum sufistiskego swětego Sidi Mahmud zapusćili, kótaryž słuša
k swětowemu derbstwoju UNESCO. Wobronjenych konfliktow dla jo komitej swětowego
derbstwa UNESCO ako pusćinowe město Timbuktu z jogo glinjanymi mošejami tak teke
rowowy pomnik Askia do togo na cerwjenu lisćinu wobgrozonego swětowego derbstwa
stajił.



https://dsb.wikipedia.org/wiki/Ma%C5%9Ber%C5%A1%C4%87ina

Ako maśeršćinu wóznamjenja w ranem źiśetstwje bźez formalneje wucby nawuknjonu
rěc, prědnu rěc. Toś ta zaśišća w jeje zukowej pódobje a gramatiskej strukturje
tak dłymoko, až rěcnicy jich maśeršćina do dalokeje měry zawtomatěrizowanje
wobkněže. W cełku njamóžo něźi wót pubertetnosći žedna druga rěc toś te městno
wěcej wobsajźiś. Kuždy nic na wósebnje rěcnu słabosć śerpjecy cłowjek nawuknjo w
toś tem casu w jogo wokolinje pśewažujucu rěc w samskej perfektnosći kaž
zachadna generacija.

Psycholog Steven Pinker a linguist Noam Chomsky měnitej, až młody cłowjek nad
pśinaroźonymi strukturami disponěrujo (Uniwersalna gramatika), kótarež rěcne
pśiswójenje aktiwnje pódpěraju (pśirownaj Generatiwna gramatika). Toś ten
pśistup rozšyri Jerome Bruner wó starjejšyny pódpěrowański system za rěcne
pśiswójenje, kótaryž k tomu wjeźo, až interakcija z mjeńšymi źiśimi jich
wuknjenje wósebnje pógnuwa. Nowše pśepytowanja pokazuju, až rěcne pśiswójenje
teke bźez pśipušćenja pśinaroźonymi rěcospecifiskich mórzgowych strukturow jo
wujasnjobne (konnektionizm, kulturne teorije); neokorteks pokaza wusoke
plastiskosć w ranych lětach a źiśe jo regularnje wjelgin pógnujuce wuknjeńske
wokoliny pśez dlejšy cas wustajone. Wažne jo pśi tom, až druge luźe nad
pśirownajobnymi duchownymi strukturami (wótglědy, zaměry) disponěruju, kótarež
źiśe z nimi pśez rěcu źěliś móžo („Theory of Mind“, kulturna teorija wót
Tomasello). Zgromadne cynjenje we wětšych kupkach se zda teke z ewolucionarnego
rozglěda psicyna k wutwórjenju rěcy był byś (Dunbar).

W Zjadnośonych statow Ameriki, ale teke w drugich źělach swěta, se góźi tendenca
wobglědowaś, kuždu wósobu, kótaraž ma bejnje wužytne znajobnosći w cuzej rěcy,
ako „bilingualna“ abo „multilingualna“ wóznamjeniś. Rěcopolitiski to se móžo ako
wopyt wobglědaś, wopšawdnu wěcejrěcnosć wjelikich kupkow wobydlarstwa, kótarež
mimo rěcy majority drugu maśeršćinu powědaju, w poměrje k ako idealizowanje
zapśimjobnej a jano myslonej jadnorěcnosći pówušyś. W Nimskej to mjaz drugim na
migrantowych kupkow pówójnskego casa pśitrjefi.

Bilingualnosć w eksaktnym wóznamje rěka, až se druga rěc z runje takej wusokej
kompetencu kaž maśeršćina powěda.

Pó spóznaśach neurowědomostnego instituta w La Jolla daś muzika komponista rěcnu
melodiju jogo maśeršćiny wótbłyšćujo. Maśeršćina da jeje charakteristiski raz pó
toś tom slěźeńskem wuslědku toś teke muzice kraja. Jolic se rozeznawa na pśikład
wusokosć tona jaden na drugi slědujuceju złožkow we pótrjefjonej rěcy mócnje, da
pokaza teke muzika wurazne skoki tonow.



https://dsb.wikipedia.org/wiki/Lijepa_na%C5%A1a_domovino

Lijepa naša domovino (serbski: "Naša rědna domownja") jo narodna hymna
Chorwatskeje. Wóna pśed tym jo była hymna socialistiskeje republiki Chorwatska,
a bywa toś ta noweje republiki Chorwatskeje pó jeje njewótwisnosći w lěśe 1991.

Originalny tekst jo se źěłał wót Antun Mihanović, a prědny raz bu publicěrowany
pód titelom Horvatska domovina ("Chorwatska domizna") w lěśe 1835. Muzika jo wót
Josif Runjanin w lěśe 1846 komponěrowana. Wóna bu prědny raz kaž chorwatska
hymna w lěśe 1891 grana.

Lijepa naša domovino, Oj junačka zemljo mila, Stare slave djedovino, da bi vazda
sretna bila! Mila, kano si nam slavna, Mila si nam ti jedina. Mila, kuda si nam
ravna, Mila, kuda si planina! Teci Savo, Dravo teci, Nit' ti Dunav silu gubi,
Sinje more svijetu reci, Da svoj narod Hrvat ljubi. Dok mu njive sunce grije,
Dok mu hrašće bura vije, Dok mu mrtve grobak krije, Dok mu živo srce bije!

Nia bela hejmlando, O do sentima kaj kompleza, Nia patra antikva gloro, vi ..u
esti benis (por) cxiam. Kara, vi estas nia nura gloro, Kara, vi estas nia nur
unu, Kara, ni amas viajn ebenajxojn, Karan, ni amas viajn montojn. Drava, Sava,
dauxre fluu, Danubo, ne perdi vian viglecon, Profundan bluan maron, diri al la
mondo, Kiu(j) Kroato amas lin homojn. Dum li kampoj estas kisita de sunbrilo,
Dum li kverkoj estas vipita de sovagxaj ventoj, Dum li karuloj iras al la
Cxielo, Dum li viva koro venkas.



https://dsb.wikipedia.org/wiki/Karol_Ducho%C5%88

Karol Duchoň (* 21. apryla 1950, Galanta - † 5. nowembra 1985, Bratislava) jo
był słowakski spiwaŕ.

Maś Karola Duchoňa, Oľga, póchadała z Báčskeho Petrovca, nan jo był direktor
strojotwarstwowego kubłanišća w Galanśe. Na zakładnej šule w Galante jo był jogo
sobuwuknica (něnto znata słowakska spiwarka) Eva Máziková. Pó skóńcenju
zakładneje šule, Karol Duchoň jo studěrował na techniskej wusokej šuli w
Partizánskom, kótaruž njeskóńcył. Wěcej se jo zaběrał muzice, spiwoju a graśu na
gitaru. Studij pśetergnuł za cas dowole staršowu w Jugosłowjańskej, gdy wótejšeł
wustupowaś z orchestrom Jaroslava Mikulu do wukraja.

W lěśu 1968 se spóznał z Robom Kazíkom, kótaryž měł tegdy bitowu kupku The Ice
Boys (Lodowe mužy). Sobu zachopili zagraś na rozdźělnych zarědowanjach, mimo
togo teke na tejowych wjacerjach w klubje w Zlatých Moravciach. W lěśu 1969
Karol Duchoň zachopił spiwaś z Evu Mázikovu w kupce Braňa Hronca. W telewiziji
wustupił ze swojej prědnu pěsnju w programje Malá televízna hitparáda. Pěseń se
wołała „Uber pary“ (jo był to coververzia hita „Sugar, sugar“ wót kupki The
Archies ze słowakskim tekstom Alexandra Karšaya). Duchoňow spiwarki debit wězał
zjawnosć a za Karola se zachopili zajmaś słowakske profesionalne muzikowe
komponisty a tekstarje. Mimo orchestra Braňa Hronca pózdźej sobu źěłał teke z
orchestrom Juraja Velčovskégo.

W lěśu 1970 Karol Duchoň spiwał prědny raz na Bratislavskej lýre. Wustupił z
kompoziciju – „Kto má ťa rád“ z muziku awtora - Pavla Zelenaya a tekstom Milana
Lasicu. Teke gaž toś ta pěseń se njewudobyła žedne myto, toto wustupjenje jo był
zachopjeńk jogo profesionalneje kariery. Karol Duchoň zachopił sobu źěłaś z
spiwarku Evu Kostolányiovu, sobu z kótaruž w lěśu 1973 se wudobyli Striebornú
Bratislavskú lýru za interpretaciju pěsnje „Chvála humoru“ (muzika: Igor Bázlik,
tekst: Tomáš Janovic). W lěśu 1974 Karol Duchoň se wudobył za interpretaciju
pěsnje „Zem pamätá“ wót awtorowu Pavla Zelenaya a Tibora Grűnnera) ocenenie
Zlatá Bratislavská lýra a w mjazynarodnym wuběźowanju Bronzovú Bratislavskú lýru
za tu wěstu pěseń. W toś tem lěśu załožył swóju kapału z mjenim Prognóza.

W lěśu 1975 se Karol Duchoň pśedstajił w Tokiu, źož spiwał pěseń „Čardáš dvoch
sŕdc“ z muziku Petra Hanzelyho a tekstom Ľuboša Zemana. Ľuboš Zeman jogo na
wustupjenje do Tokia tež pśewózył. Pěseń se publikumoju wjelgin spódobała.
Lěcrownož tekst njerozměli, muzikalne zajmała. W toś tej dobu Karol zwěsćował
wuspěchy w rozgłosu, telewiziji tež na koncertach.

W lěśu 1976 nagrał Karol Duchoň w Nimskej swój prědny album pśi towaristwje RCA.
Nimska kritika reagěrowała pozitiwne na jogo spiw a pomjenjowali jogo „Slovenský
Tom Jones“. W Nimskej naspiwał wšake pěsnje w nimšćinje napś. „Edelttraut“, „O
Maria“, „Las uns ein Nacht lang tanzen“, „Sonnenblumen blühen“,… W lěśu 1977
zachopił wustupowaś ze kupku Ľuba Beláka.

W 80. lětach 20 lětstotka zachopił Karol Duchoň sobu źěłaś z orchestrom -
VV-Systém Vlada Valoviča a pózdźej wót lěta 1982 ze kupku Za-ja-ce kapałnika
Pavla Zajáčka.

Karol Duchoň naspiwał někotare duety ze znatymi spiwarjami ako su na pśikład
Marcela Laiferová („Kamenný kvietok“), Dušan Grúň („Elena, ty si život môj“,
„Vonia kakao“), Jana Kociánová a druge. Wjele koncentěrował teke we wukraju - w
Nimskej, Sowjetskem zwězku, Šwicarskej, Francojskej, Pólskej, Hungorskej,
Bulgarskej, na Kubje, abo w Somaliskej.

Pśirownanje „Slovenský Tom Jones“, kótarež sy wusłužył wót nimskich kritikow se
až do źinsajšnego pśiwzało teke na Słowakskej. Swóje wobźiwowanje pśirodnemu
talentoju toś togo spiwarka pó jadnom wustupjenju w Banskej Bystrici na
wuběźowanju Bystrické zvony wugronił teke čes(kosłowaks)ki syłojik Karel Gott.

W lěśu 1973 se ženił z Elenu Šurákovu, pótom se jim naroźiła źowka Danka.
Pózdźej se sobu rozwěrował. W lěśu 1985 se ženił drugi raz - z muzikoweju
režiserku Alenu Čermákovu.

Karol Duchoň jo był cłowjek ze zmysłom za humorom, kótaryž rad rozwjaselił
drugich, jo był wjelgin dobrodušny a rad hynakšym pomogał. Žywy jo był spěšnje,
njekśěł nic skomuźiś abo njedožywiś. Měł złu wašnju žywjenja a to se pódpisało
na jogo pjerwjejšnem wótchaźe. Zemrěł 5. nowembra 1985 w Bratisławje.



https://dsb.wikipedia.org/wiki/J%C4%9Bwa-Marja_%C4%8Cornakec

Jěwa-Marja Čornakec (* 8. januara 1959 we Worklecach) jo serbska spisowaśelka a
dramatikarka Serbskego ludowego ansambla w Budyšynje.

Jěwa-Marja Čornakec jo se naroźiła 1959 ako źowka bura we Worklecach a jo we
Wotrowje wótrosła. Pó wopyśe Wotrowskeje (1965–1967) a Pančičanskeje šule
(1967–1975) wuwucyjo se wóna na Budyšyńskej Serbskej rozšyrjonej wušej šuli, źož
jo 1977 maturowała. Pó studiju na Fachowej šuli za wědomnostne bibliotekarstwo w
Lipsku (1977–1980) jo źěłała wóna mjaz 1980 do 1984 ako wědomnostna
bibliotekarka na Serbskem wucabnikojskem wustawje w Budyšynje a w lětoma 1984/85
ako wědomnostno-techniska sobuźěłaśerka w Instituśe za serbski ludospyt. Wót
lěta 1985 do 1990 Jěwa-Marja Čornakec jo studěrowała na Lipsčańskej uniwersiśe
kulturne wědomnosći a sorabistiku, źož jo diplomowe źěło k temje Serbske
pismojstwo mjaz 1937–1945 napisała. Po studiju wóna jo se wrosiła na Institut za
serbski ludospyt. Wót 1. januara 1992 wóna jo była šefredaktorka kulturnego
casopisa Rozhlad w Ludowym nakładnistwje Domowina a statkujo wót 1. awgusta 2011
ako dramatikarka w Serbskim ludowym ansamblu w Budyšynje.

Jěwa-Marja Čornakec jo cłonk Maśicy Serbskeje a wót lěta 2008 zrazom cłonk
pśedsedarstwa. Za jeje wugbanja na pólu serbskeje źiśeceje literatury a za
statkowanje ako awtorka źiwadłowych graśow jo wót Załožby za serbski lud 15.
oktobra 2011 Spěchowańske myto k Mytu Ćišinskego dostała.



https://dsb.wikipedia.org/wiki/Huronski_jazor

Huronski jazor (engelski Lake Huron, francojski Lac Huron) jo drugi nejwětšy
jazor Pódpołnocneje Ameriki a stwórty nejwětšy cełego swěta. Wón jo centralny z
pěś „wjelikich jazorow“ (Great Lakes) a namaka se na granicy mjaz Zjadnośonymi
statami a Kanadu. Jazor lažy 176 metrow nad mórskej głaźinu, pótakem wósym
metrow pód powjerchom susednego Górnego jazora a jo z pśestrěnju 59.586 km²
wětšy ako Chorwatska.

Pódzajtšny pśibrjog jazora słuša ku kanadiskej prowincy Ontario a pódwjacorny k
zwězkowemu statoju Michigan. Nejwětša kupa w jazorje jo Manitoulin, kótaraž jo
teke nejwětša jazorowa kupa na swěśe. Huronski jazor jo z Michiganskim jazorom
pśez Mackinacsku wuscynu bźez wusokostnego rozdźěla zwězany a wulewa se pśez
rěku St. Clair River do Erieskego jazora.

Pśi Huronskem jazorje laže města Saginaw a Bay City w Zjadnośonych statach a
Sarnia w Kanaźe.

Koordinaty: 44°48′0″N 82°27′0″W﻿ / ﻿<span class="geo-dec geo" title="Kórty,
njebjaske wobraze a druge dataje za 44.8 Wurazowa zmólka: Njewócakany opeator
*">44.8, Wurazowa zmólka: Njewócakany opeator *



https://dsb.wikipedia.org/wiki/Helmut_Schmidt

Helmut Heinrich Waldemar Schmidt (* 23. decembra 1918 w Hamburgu, † 10. nowembra
2015) jo był nimski socialdemokratiski politikaŕ a był nimski zwězkowy kanclaŕ.
W běgu swójogo politiskego žywjenja statkował ako zapósłańc zwězkowego sejma
(1953–1962, 1965–1987), nutśikowny senator w rodnem Hamburgu (1961–65),
pśedsedaŕ frakcije SPD w zwězkowem sejmje (1966–69), zašćitowański ministaŕ
(1969–72) a financny ministaŕ (1972–74). Pó wótstupje Willyja Brandta bu dnja
16. maja 1974 wót sejma za pětego zwězkowego kanclarja wólony. Wón jo wjedował
koaliciju stronow SPD a FDP dalej až do lěta 1982, gaž jo wustupił FDP z
koalicije. Jogo naslědnik jo był Helmut Kohl (CDU).

Wót lěta 1983 jo był Schmidt sobuwudawaŕ tyźenika „Die Zeit“. Wón jo był cesny
měsćanaŕ Hamburga, Bremerhavena, Barlinja, Bonna, Güstrowa a kraja
Šleswig-Holštejnska kaž teke cesny doktor na 30 uniwersitach, mjaz drugim w
Oxforźe a Cambridge. Uniwersita Zwězkoweje wobory w Hamburgu groni wót lěta 2003
Helmuta Schmidtowa uniwersita.



https://dsb.wikipedia.org/wiki/Helmut_Kohl

Helmut Josef Michael Kohl (* 3. apryla 1930 w Ludwigshafenje) jo nimski
kśesćijańskodemokratiski politikaŕ a jo był wót 1982 do 1998 ako wjednik
carno-žołtego kněžarstwa šesty zwězkowy kanclaŕ Nimskeje. W běgu politiskego
žywjenja statkował ako ministarski prezident Rheinland-Pfalcojskeje (1969–76),
zwězkowy pśedsedaŕ strony CDU (1973–98) a wjednik opozicije w zwězkowem sejmje
(1976–82).

Pó złamanju cerwjeno-žołteje koalicije a wuspěšnem wótgłosowanju wó wugronjenju
njedowěry pśeśiwo kanclarjeju Helmutej Schmidtoju (SPD) bu Kohl dnja 1. oktobra
1982 za šestego zwězkowego kanclarja wólony. Wón jo nawjedował koaliciju stronow
CDU/CSU a FDP až do lěta 1998, gaž jo zgubjował we wólbach swóju wětšynu. Helmut
Kohl jo ze 16 lětami w zastojnstwje nejdlej amtěrujucy zwězkowy kanclaŕ Nimskeje
až do źinsajšnego.

Pód nawjednikom Kohla stej zjadnośiłej se w lěśe 1990 NDR a ZRN pó 41 lětach
znowa, cogoždla ma wón wósebnje w konserwatiwnych krejzach pśimě „kanclaŕ
jadnoty“.



https://dsb.wikipedia.org/wiki/Europeada

Europeada jo europske mejstarstwo w kopańcy rěcnych (awtochtonych) mjeńšynow,
kótarež organizěrujo se wót Federalistiskeje unije europskich narodnych kupkow
(FUEN) w zgromadnem źěle z gósćinarskeju mjeńšynu wótpowědnego turněra. Prědna
Europeada jo se pśed europskim kopańcowym mejstarstwom 2008 pla Retoromanow w
kantonje Graubünden w Šwicarskej wótměła. Tegdejše finale su Pópołdnjowe
Tirolarje pśeśiwo chorwatskej mjeńšynje w Serbiskej z 1:0 dobyli.

Pśiduca Europeada wótmějo se wót 16. do 24. junija 2012 paralelnje k Europskemu
kopańcowemu mejstarstwoju 2012 w Pólskej a Ukrainje. Zarědowarje su w lěśe 2012
Łužyske Serby w Górnej Łužycy.

Europeada 2012 wótmějo se wót 16. do 24. junija 2012 pód patronatom
ministarskego prezidenta Sakskeje Stanisława Tilicha w Górnej Łužycy. Wugótowaŕ
jo Domowina, kšywowy zwězk serbskich towaristwow a organizacijow we Łužycy.
Wulosowanje kupkow jadnotliwych mustwow jo se 1. decembra 2011 w sakskem krajnem
zastupnistwje w Barlinje wótměło. Dogromady 20 mustwow buźo w 5 kupkach jadno na
druge trjefiś. Partnery a sponsory Europeady 2012 su mjazy drugimi Lichotny stat
Sakska, Zwězkowe ministarstwo nutśikownego a energijowy koncern Vattenfall.
Medijowy partner jo Srjejźonimski rozgłos.

Městna pśewjeźenja drugeje Europeady su Chrósćicy, Njebjelčicy, Njeswačidło,
Pančicy-Kukow, Radwor, Ralbicy a Kulow. Finale wótmějo se na Budyšyńskej Młynkec
łuce.

Prědna Europeada w lěśe 2008 jo nastała z wuběźowanja marketingowego pśedewześa
Schweiz Tourismus (ST), kótarež jo dobyłej Sedrun Disentis Tourismus (SDT) a
Internationale Cultur Forum Disentis (ICF) z ideju europskego mejstarstwa
rěcnych mjeńšynow. Pótom stej se teke retoromaniska kulturna organizacija Lia
Rumantscha (LR) kaž teke kšywowy zwězk europskich mjeńšynow FUEN na projekśe
wobźěliłej.

Cel zarědowanja jo był, na rěcne mjeńšyny w Europje dopomnjeś a jim móžnosć k
zwězanjeju do seśi daś. Mimo togo by měła se Surselva, w Graubündskej wusocynje,
turistiski prezentěrowaś. Zarědowanje jo stojał pód patronatom Graubündenskego
kněžarstwa, wóna jo se wót prominentow ze sporta a z politiki kaž teke wót
něgajšnego zwězkowego rady Adolf Ogi a wót Ralpha Zloczowera, prezidenta
Šwicarskego kopańcowego zwězka pódprěła. Budget za europske mejstarstwo rěcnych
mjeńšynow jo 230.000 frankow był.

Městna pśewjeźenja jo sedym sedlišćow we wobcerku Surselva (Sedrun,
Disentis/Mustér, Trun, Danis-Tavanasa, Ilanz, Schluein, Laax a Vella) było, mimo
togo Trin a Domat/Ems we wobcerku Imboden kaž teke Chur we wobcerku Plessur. We
wobłukowem programje jo mimo togo dnjowe zarědowanje z muziku a folkloru
wótměło, kótarež ma kulturelnej wuměnje narodow słužyś.

Jadnasćogłowaty crew šwicarskeje armeje jo wšykne transportowe słužby mjazy
grajnymi městnami organizěrował.

Kupki su se 13. februara 2008 w Zürichiskem hotelu w pśitomnosći prezidenta
stawowego rady Christoffel Brändli wulosowali.

Spócetnje jo było pěś pśedrundowych kupkow pśedwiźone, kótarychž prědne mustwa a
teke tśi nejlěpše druge mustwa by měli do běrtylfinale zaśěgnuś. Pśez copanje
Słowjeńcow z Italskeje, Łemkow a Aromunow z Makedonskeje (Aromuny njejsu
Šengenske wizumy scasom dostali) stej se kupce B a C ku kupce B/C zjadnośiłej. W
toś tej specialnej kupce B/C jo 5 mustwow było. Dokulaž wšak casowego plana dla
jano 3 graśa na mustwo su móžno byli, jo se wulosowało, chto by dejał pśeśiwo
komu graś. Pśi jadnakej licbje dypkow njejo pótom w toś tej specialnej kupce
poměr wrotow abo direktny duel rozsuźił, ale gódnośenje fairplay (licba
cerwjenych/žołtych kórtow). Z něnto styrich kupkow su prědne a druge kupkow do
běrtyłfinale zaśěgnuli.

1 Aby teke Katalany tśi graśa na swójom konśe měli, su musyli Retoromany z kupki
A ako tśeśi pśeśiwnik zaskócyś. Za Retoromanow njejo se toś to graśe
pogódnośiło. 2 Dany su bonus Fairplay dostali a su togodla pśed Aromunami
ranžěrowali.



https://dsb.wikipedia.org/wiki/Astronomiski_objekt

Astronomiske objekty su njebjaske śělesa, w swětnišću lětajuce objekty,
kosmologiske objekty a astronomiske elementy njebjaskeje mechaniki.

Njebjaske śělesa jo zapśimjeśe za wšykne zwenkazemske pśirodne śělesa ako
planety, satelity, asteroidy, komety, meteroidy, gwězdy (na pś. Słyńco) a
gwězdowe systemy, w dalšem zmysle teke za wšykne kosmiske objekty inkluziwnje
Zemje.

To su objekty kosmologije, ako principielne struktury swětnišća (filamenty a
proznoty) a – až doněnta – hyšći hypotetiske abo hyšći dosć njerozjasnjone
objekty, ako carne źěry, śamna materija; glej teke: prabuch, tšunowa teorija.

Ekstrasolarne Objekty: Objekty zwenka granicow našogo Słyńcnego systema
(deep-sky-objekty)

Astronomiske elementy su wubrane njematerielne objekty geometriskego raza. Wóni
słuže definiciji astronomiskich koordinatowych systemow a jich mjazsobnemu
połoženjeju, pśelicenjeju koordinatow, referencěrowanjeju a woblicenjeju
cerowych elementow a datow jadnogo objekta, zwěsćenjeju casowego dypka
astronomiskich tšojenjow a pógibowanjow a jich połoženjow relatiwnje k stojnišću
wobglědowarja (efemeridy). W licenju se z nimi wobchada rowno tak ako z
materielnymi objektami.

Rowniny, kenž wopisuju srjejźne stawy mólonych cerow, ako połožeńske rowniny
objekta abo drugich datow



https://dsb.wikipedia.org/wiki/Apioideae

Apioideae su pódswójźba znutśika swójźby wokołkowych rostlinow (Apiaceae abo
Umbelliferae). Z wěcej 400 rodami a 3500 družynami su na formach nejwěcej bogata
pódswójźba.

Kladogram wót Apiaceae z Apioideae a drugimi pódswójźbami wokołkowych rostlinow
(Apiaceae):

W pódswójźbje Apioideae jo wěcej 400 rodow a něźi 3500 družynow. Moderne
pśepytowanja z gentechniskimi metodami pokazuju, až starodawna na morfologiji
płodow bazěrujuca klasifikacija znutśika pódswójźby w šyrokich źělach
njetrjefaca byś musy a jo k wjele njemonofyletiskim (pśir. kladistika) kupkam
wjadła. Rozdźělenje pódswójźby do tribusow a rodow je togodla w běgu a aktualnje
pśedmjat intensiwnego botaniskego slěźenja. Z Anthony R. Magee u. a. 2010
słušaju teke rody něgajšnych Saniculoideae ako dwa tribusa Steganotaenieae a
Saniculeae sem.

Pódswójźba Apioideae se tuchylu do 21 tribusow rozrědujo a někotare rody hyšći
njejsu do žednego tribusa zarědowane (pó Steven R. Downie u. a. 2001, F.-J. Sun
u. a. 2004, A. R. Magee u. a. 2009), pśidatne informacije su „Germplasm
Resources Information Network“ , „The Plant List - A working list of all plant
species“a „The Euro+Med Plantbase - the information resource for
Euro-Mediterranean plant diversity“ wuwzate) (wuběrk na rody):



https://dsb.wikipedia.org/wiki/Addis_Abeba

Addis Abeba (teke Addis Ababa, amharski አዲስ ፡ አበባ - „nowa kwětka“) jo stolica a
nejwětše město pódzajtšoafriskego kraja Etiopiskeje. Lažy w srjejźišću kraja we
wusokosći wót 2.200 do 3.000 metrow nad głaźinu mórja pód góru Entoto a jo toś
pó Quito (Ekwador) a Sucre (Boliwiska) tśeśe nejwuše lažeca stolica na swěśe.
Addis Ababa ma wokoło 3,3 mio. wobydlarjow a jo politiske, góspodarske a
zastojańske srjejźišćo Etiopiskeje kaž teke sedło centrale Afriskeje unije (AU).

Sedlišćo załožy se akle w nowembrje 1886 w bliskosći rezidency krala Menelika
II., kótaregož głowne lěgwo jo stojało tegdy na górje Entoto. Tam dosć městna za
załoženje noweje stolicy njejo było, tak až su ju w dolinje pód góru załožili. W
lěśe 1892 dósta město swójo mě. 1905 załoži se prědna banka, 1908 prědna šula,
1910 prědna chórownja a 1911 prědna śišćernja. Kino jo měło w měsće južo wót
lěta 1898.

Dla wusokosći a bliskosći k ekwatorej jo klima w etiopiskej stolicy powšykneje
miła, z pśerěznymi maksimalnymi temperaturami mjaz 21 (julij, awgust) a 25 °C
(měrc, apryl, maje) a minimalnymi temperaturami mjaz 5 (nowember, december) a 11
°C (julij, awgust). Wob lěto maju pśerěznje 123 dešćikojtych dnjow, pśedewšym
mjaz aprylom a septembrom.



https://dsb.wikipedia.org/wiki/Tupiske_r%C4%9Bcy

Tupiske rěcy su jadna z nejdalšej rozšyrjonych indigenych rěcnych swójźbow w
nižynje pódzajtšneje Pódpołdnjoweje Ameriki. K jich stronam rozšyrjenja słušaju
abo su słušali wjelike źěle Brazilskeje, Paraguay, pódzajtšna Boliwiska,
Francojska Guyana, źěle pódpołnocneje Argentinskeje ale teke nakšomne strony w
dłujkem zajtšu Peruwa a w dłujkem zajtšu Kolumbiskeje. Tupiske rěcy se tuchylu
wót wjele milionow luźi powěda, pśi comž rozšyrjenje jadnotliwych gałuzow a
rěcow jo pak wjelgin njestawne. Z wótstawkom nejdalšej rozšyrjony gałuz
Tupiskich rěcow su Tupi-Guaraniske rěcy. Mjaztym až k toś tej gałuzy słušajuca
paraguayiska Guaranišćina ma sama ca. 4 milionow rěcnikow, wucynijo licba
rěcnikow wšych wuškownych rěcow gromaźe mjeńše ako 200.000, a w licbje bogate
toś tych rěcow su wót wótemrěśa pógrozone.

Tupiske rěcy se do źaseś gałuzow rozrěduju, z kótarychž Tupi-Guaraniske rěcy su
z wótstawkom nejdalšej rozšyrjone, mjaztym až někotare druge jano jadnu abo mało
rěcow wopśimjeju. Slědujuca pśeglědka pomjenjujo wše źinsa hyšći powědana abo
dosegajuce dokumentěrowane wótemrěte rěcy z jich źinsajšnymi abo něgajšnymi
stronami rozšyrjenja ale teke jich licbu rěcnikow.



https://dsb.wikipedia.org/wiki/Priwatiw

Priwatiw (z łatyńskego prīvāre „wobrubnuś“) jo semantiske pśiznamje wótwóźonych
werbow a z tych wótwóźonych adjektiwow a substantiwow. Pśi tom werby zwurazniju
wótwónoźowanje abo felowanje něcogo resp. negaciju.

Mimo togo eksistěruju priwatiwne afikse, kótarež se pśi substantiwach a
adjektiwach wužywaju.

Někotare prefikse pśi werbach pokazuju priwatiw, a to ent-, aus-, ab- a de- (w
cuzorěcnych werbach). Slědujuce werby zwurazniju priwatiw:

Teke substantiwy a adjektiwy mógu priwatiwny prefiks wopśimjeś, a to un- abo
ent-.

Turske rěcy maju sufiks za priwatiw, kótaryž wariěrujo pó wokalnej harmoniji.
Pšosym glědajśo, až njejźo wó pad, dokulaž rezultěrujuce słowo jo adjektiw.

W baškiršćinje eksistěrujo priwatiwny sufiks +hEҙ, kótaryž se dla wokalneje
harmonije w někotarych wariantach jawi: -һеҙ, -һыҙ,-һоҙ a -һөҙ. Wón góźi se
pśełožyś do nimšćiny pśez -los resp. ohne („bźez--ny“), un- („nje-“), miss-
(“?“) a jo antonym wót -лЕ „--ny“ w styri wariantach -лы, -ле, -ло, -лө.

W turkojšćinje eksistěrujo priwatiwny sufiks we wariantach -siz, -sız, -suz a
-süz. Wón jo antonym wót -li, -lı, -lu a -lü.



https://dsb.wikipedia.org/wiki/P%C3%B3dwjacorna_tuja

Pódwjacorna tuja (Thuja occidentalis) jo bom ze swójźby cypresowych rostlinow
(Cupressaceae). Družyna ma wěcej ako 140 kulturnych formow.

Gałuzy gusto stoje, wjelgin dele segaju a su płonje rozšyrjone. Rozšurowane
gałuzy jěrje aromatiski wónjaju.

Škóra jo śańka, swětle cerwjenojśe-bruna, nitkojta a maju wuske pódłujkostne
rozpukliny.

Spjerchlinowe łopjena su tupe abo pitśku špicne a dośěgnu dłujkosć wót až do 6
mm na głownych pšuśikach a wót něźi 3 mm na pódlańskich pšuśikach. Wóni su na
górnem boku słabje śamnozelene a na dolnem boku nažołśe zelene. Na gałuzowych
flankach su kilate. Na płoninach njasu nadpadnje žywicowe załzy.

Kwiśo wót (měrca) apryla až do maja. Kwiśonki su njenaglědne. Muske kwiśonki su
žołtojte a stoje w bogatej licbje na gałuzowych kóńcykach. Žeńske kwiśonkowe
stołki su cerwjenojte.

Žołtozelene šyški su jajojte, nadłujke, rowne, kóžane, dośěgnu dłujkosć wót 1
(1,2) cm a stoje na górnem boku płonych gałuzow. Njasu 4 až 5 porow pśeśiwo
stojecych spjerchlinow, kótarež maju rozdźělnu wjelikosć. Prozne šyški cesto
dłujko na gałuzy sejźe. W casu zdrjałosći su brune.

Jo domacny w pódzajtšnej pódpołnocnej Americe, wót regiona wjelikich jazorow na
pódzajtšo až do Maine a New York. Rosćo w Europje w parkach, zagrodach a
zelenišćach.

Indianarje su drjewo za zdonkowe cołny lubjej wužywali. Ale běłe sedlarje su
drjewo za twarjenje domow wužywali.

W Europje se wjelgin cesto ako kjarchobowu drjewinu abo zagrodny žywy płot
sajźa.



https://dsb.wikipedia.org/wiki/Michael_Jackson_(spisowa%C5%9Bel)

Michael James Jackson (* 27. měrca 1942 w Wetherby, 30. awgusta 2007 w Londonu)
jo był engelski casnikaŕ a spisowaśel. Jo był eksperta za piwo a whisky, jo
napisał znate knigły wó tych temach. Jogo knigły su se pśedali we wěcej ako 3
milionach eksemplarow na cełem swěśe a su byli pśestajone do wósymnasćo rěcow.

Jogo Michael Jackson's Malt Whisky Companion z lěta 1989 su nejpopularnjejše
knigły wó whisky do tencas. Něntejšna teorija piwowych stilow bazěrujo na wětšy
part na knigłach Jacksona The World Guide To Beer z lěta 1977.

Jo pisał za britiske casniki The Independent a The Observer. W lěśe 1990 jo
źěłał pśi dokumentariskej seriji The Beer Hunter w britiskej telewiziji Channel
4; serija jo měła wósebny wuspěch w USA.

Jackson jo drogował pó swěśe, aby slěźiś lokalne sorty piwa a jich póchad.
Wósebnje jo se lubował belgiske piwa, kenž su byli za cas pisanja jogo prědnych
knigłow wobgrozone zgubjenim z wótbywanišća, a se k tomu pśicynił, až su wóni
zdobyli pśipóznaśe a popularnosć zwenka Belgiskeje.

W lěśe 2006 jo dał znate, až jo měł wót něźi źaseś lět parkinsonowu chórosć. Jo
wumrěł wót ataka wutšoby w swójom domje.



https://dsb.wikipedia.org/wiki/Meridian_(geografija)

Słowo meridian wóznamjenja w stopnjowej seśi zemje poł dlininowego krejza na
zemskem powjerchu, kótaryž źo wót jadnogo geografiskego pola k drugemu. Jo
zwězujuca linija wšych geografiskich městnow, na kótarychž słyńco w jadnakem
casu zabjerjo nejwuši dypk swójeje dnjoweje cery (dnjowy wobłuk) na njebju, na
kótarychž jo pótakem połdnjo. Póchad słowa z łatyńskego circulus meridianus
„połdnjowy krejz“ pokazujo teke na toś ten zwisk.

Wšykne dypki z jadnakeju geografiskeju dlininu, pótakem z jadnakim "stopnjom
dlininy", laže na jadnom a tom samem meridianje. Zapśimjeśi 'stopjeń dlininy' a
'meridian' wóznamjenjotej pótakem jadnakej liniji na zemskem powjerchu a daju se
togodla synonymnje wužywaś, pśi wužywanju zapśimjeśa 'stopjeń dlininy' wšak
wuzwigujo se aspekt kutowego pódaśa a pśi wužywanju zapśimjeśa 'meridian' aspekt
stawa słyńca pśezpołdnjejšego casa.

Młogi raz wužywa se toś to zapśimjeśe ze zamólenim teke ako synonym za połny
dlininowy krejz.

Tšach zaměnjenja wobstoj z meridianowym zapśimjeśim astronomow, kótarež
pomjenjuju njebjaski meridian skrotka teke meridian a rozměju pód tym specialny
wjeliki krejz na njebjaskej kuli.

Meridiany maju (gaž naglědajo se zemja ako kula abo dokradnjej ako rotaciski
elipsoid) wšykne jadnake rozćěgnjenje, pśeto wótstawk mjazy poloma jo pśi
rotaciskem śělesu pśecej konstantny. Pótakem su dlininowe krejze na rozdźěl wót
šyrinowych krejzow pśecej wjelike krejze a togodla meridiany pśecej teke poł
wjelikego krejza. Dłujkosć meridiana jo na referencnem elipsoiźe WGS84 wok.
20.003,9 km.

Wuchadajucy wót pola, powětša se wótstawk mjazy dwěma meridianoma pśecej wěcej,
daniž skóńćnje njedojśpijo na ekwatorje swój maksimum. Wótstawk mjazy
meridianami, kótarež su wó 1° wót se zdalone, pomjenjujo se wótšyrjenje. Wóno jo
wótwisne wót wužywanego referencnego elipsoida. Pśi Besselowem elipsoiźe na pś.
jo wótšyrjenje na ekwatorje 111,307 km a na 50. stopnju šyriny, w Srjejźnej
Europje pak jano 71,687 km.

Parisowy meridian jo nulowy meridian był, kótaryž jo se pśed Mjazynarodneju
meridianoweju konferencu z lěta 1884 wužył a lažy 2° 20' 14.025" na pódzajtšo
wót Greenwichowego meridiana, kótaryž wužywa se powšyknje akle wot togo.
Parisowy meridian źo prěki pśez Parisowy obserwatorium.

Górka w Greenwichu jo stojnišćo něgajšnego Royal Greenwich Observatory
(Flamsteed House), pśez kótaryž nulowy meridian źo, na kótaryž jo se w lěśe 1884
dogroniło a pó kótaremž jo se Greenwich Mean Time póstajił.

Wěste meridiany wobgranicuju casowe cony, do kótarychž zemja jo rozdźělona.
Połny wobwjert zemje wó 360 stopnjow trajo jaden źeń z 24 góźin, pótakem 1.440
minutow. Z toś teje pśicyny jo casowy wótstawk mjazy dwěma meridianoma dokradnje
4 minuty (1.440 : 360). Diferenca městnego casa dweju městnowu, kótarejž matej w
stopnjowej seśi zemje wótstawk wót 15 stopnjow dlininy, jo togodla dokradnje 1
góźina = 60 minutow (jolic wužywa se [srjejźna] geografiska casowa definicija).

Zgórjelc, nejwěcej pódzajtšne město Nimskeje, lažy dokradnje na 15. meridianje
(geografiske połoženje: 15° 00' pz. d.) a by togodla wót Greenwicha dokradnje wó
jadnu góźinu casowje pśesunjony był.

Dokulaž pśeběg casowych conow pak orientěrujo se nic jano na geografiskich, ale
teke na praktiskich a politiskich směrnicach, móžo diferenca kazniskego casa
mjazy dwěma městnoma teke wětša abo mjeńša ako městna casowa diferenca byś.
Póstajone casowe cony rozeznawaju se zwětšego wó połne góźiny, rědko teke wó poł
góźiny. Wósebnosć stej pola, dokulaž how wšykne meridiany a z nimi teke wšykne
casowe cony padnu na jadno. Na polu jo móžno, z mało kšacami wšykne casowe cony
pśekšocyś. Za Antarktis jo se póstajiło, až how wšuźi koordiněrowany swětowy cas
płaśi.

W lěśe 1792 by se dejała ako pśikład tak dłujkeje ako móžno rowneje cery
zdalonosć mjazy Dünkirchenom a Barcelonu eksaktnje zwěsćiś. Tak pomjenjona
meridianowa ekspedicija jo se wót Jean-Baptiste Joseph Delambre, Pierre Méchain
a jogo asistenta Jean Joseph Tranchot pśewjadła resp. nawjedowała. Méchain a
Tranchot stej pódpołdnjowy sektor pśewzełej a Delambre jo pódpołnocny sektor
pśewzeł. Ekspedicija jo głownje dla wustatkowanjow francojskeje rewolucije a
wónskich tšojenjow (inwazija pśez Prusku a francojsko-špańska wójna) napóslědku
sedym lět trała. Zakładnu liniju triangulacijow su wóne blisko Parisa rozměrili.
Jich wuslědki su se pśez mjazynarodnu konferencu wědomnostnikow w lěśe 1799 w
Parisu akceptěrowali. Direktny slěd jo woblicenje a konstrukcija prametra,
kótaryž jo ako měra nejpjerwjej w cełej Francojskej płaśiwosć nabył. Jogo
wótchylenje wucynijo měrjeńskeje njedokradnosći dla jano 0,2 milimetrow w
pśirownowanju z póznjejšymi měrjenjami. Něgajšna nowa měra jo ako źaseśmilionty
źěl cery wót pola k ekwatoroju definěrowana. Dalšne dopóznaśe pśez ekspediciju
jo było, až napšawdna forma zemje njejo jadnaki elipsoid, ale jo w swójej
njepšawidłownosći skerjej na powjerch kulki pódobna.



https://dsb.wikipedia.org/wiki/Mandlowy_bom

Mandlowy bom (Prunus dulcis) jo kerk abo bom ze swójźby rožowych rostlinow. Jogo
płod jo mandel.

Łopjena su owalne až dłujkojśe-lancetojte a dośěgnu dłujkosć wót 5 až do 12 cm.
Jich wogonki dośěgnu dłujkosć wokoło 2 cm a njasu na bazy někotare załzy.

Kwiśo wót měrca až do apryla. Swětłorožojte abo běłe kwiśonki se pśed łopjenjami
jawje a dośěgnu pśeměr wót 3 až do 5 cm. Wóni stoje pó pěśoch až pó šesćoch w
promjenjach.

Płone, jajojte, zelene, filcojśe kósmate płody wopśimjeju słabje brozdźonu packu
ze śańkej škórpiznu. Wóni dośěgnu dłujkosć wót 3 až do 6 cm. Jich płodowe měso
jo suche a packa jo wjelgin twarda.

Eksistěruju górke a słodke mandle, pśi tom górke mandle wopśimjeju až do 8 %
amygdalina. Z amygdalina módrikowa kisalina nastanjo, tak až wjelika tšocha jo
wjelgin gadojte.

Z mandlow se mandlowy wólej a zgromadnu z cukorom a aromatiskimi maśiznami
marcipan gótowujotej. Mimo togo wopśimjeju mineralne maśizny.



https://dsb.wikipedia.org/wiki/Ma%C5%9Bica_Serbska

Maśica Serbska jo wědomnostne a kulturne serbske towaristwo, kótarež jo myslone
za źěło w cełej Łužycy.

Južo w 18. stolěśu jo dało procowanja za wuchowanje a zběranje serbskich pismow
na pśikład wót J. B. Rezaka (prjatkaŕ we serbskej cerkwi w Chóśebuzu) a fararja
Petra Poniche z Budyšyna. Wobstatki su se pśepówdali studentskemu zjadnośenjeju
„Sorabia”. Te su se znicyli pśez drugu swětowu wójnu. Něźi wót 1920 ako 1929 jo
eksistěrowało „Wendenarchiv” ze sedłom w Budyšynje. To jo było pótajmny archiw
ze statnym zběranim pókładow wót dokumentow a žrědłow wó Serbach. Pokład
eksistěrujo hyšći źinsa.

Dolnoserbske wótźělenje jo se załožowało 1880 w Chóśebuzu ze sedłom w Chóśebuzu
dla póstarka wót pólskego pšawiznika A. Parczewskego ze zgromadnym źěłom wót
Heinricha Jordana (wucabnik w Popojcach) a Kita Šwjele (wucabnik a kantor w
Skjarbošću).

Prĕdny pśedsedaŕ Maśice Serbskeje jo był Jan Bjedrich Tešnaŕ (1829-1898). Cłonki
slěźe wó rěcywěźe, literariskich stawiznach, ludowěźe a demografiji Serbow.
Maśica Serbska jo pśedstajała organizatoriski centrum za dolnoserbskich Serbow,
kótarež su wobgrozyju wót germanizaciji a wutamanja. Teke cłonki su pódpěrali
studěrujucych Serbow a su zběrali zawóstanki cłonkow zjadnośenja ako kulturne
pokłady.

W lěśe 1880 jo wudała Maśica Serbska prědnu Serbsku Pratyju a wót 1880 až do
1925 58 knigłow a casopisow. Wjeliki wuznam jo měł casopis „Bramborski Casnik”.
Wusokosć cełkownego nakłada jo wucyniła nĕkak 70.000 eksemplarow.

Pśez darow wót serbskich staśanow a wukrajnych pśijaśelow jo se natwarił Serbski
Dom w Budyšynje. 1904 jo był swěźeń wuswěśenja. Serbski Dom jo słužył ako
muzeum, archiw, biblioteka a galerija. Maśica Serbska jo wužyła Serbski Dom, na
pśikład cłonki su tam wugótowali swěźenje.

W casu fašizma w Nimskej wót 1933 až do 1945 nacionalsocialisty su zakazali 1937
wšykne zjawne aktiwnosći Maśice Serbskeje. 1941 jo se zamóženje zebrało a
towaristwo jo musało se rozpušćiś. Biblioteka w ludowej bance w Chóśebuzu jo se
schowała w Depsku. Ale nacije su serbsku biblioteku w lěśe 1943 wuslěźili a
znicyli. Serbski dom w Budyšynje jo se znicył cełycki 1945 pśi wójowanjach.

Pó wojnje jo Maśica Serbska statkowanje na fachowem pólu rěcywědy a stawiznow
pókšacowała. Na wukazowanje sowjetskeje wušyny w Nimskej demokratiskej republice
Maśica Serbska jo musała samostatnosć spušćiś a Domowinje pśistupiś.

Pó politiskem zawrośenju 1990 cłonki su wopytali towaristwo zasej wótžywiś. 1993
jo se Maśica Serbska nowo załožyła w Dolnej Łužycy. Prědny pśedsedaŕ jo był Měto
Pernak z Barlinja až do lěta 2006. Statut wót 1993 póstajijo, až Maśica Serbska
jo dolnoserbske wótźělenje Maśice Serbskeje.

Pśi góźbje „850 lět Chośebuz” jo Maśica Serbska kolokwium z temu „To serbske w
Chośebuzu-něga a źinsa” a ze zgromadnym źěłom z Bramborskeju uniwersitu a
Dolnoserbskim gymnaziumom forum k aktualnym problemam serbskego žywjenja w
Dolnej Łužycy pśiwjadła.

Pśedsedaŕ Maśice Serbskeje za lěta 2008-2010 jo dr. Pětš Šurman, won jo
historikaŕ ze Serbskego instituta. W pśedsedarstwje jo teke Antje Kellowa,
ceptarka Dolnoserbskego gymnaziuma.

Cłonki Maśice Serbskeje gronje, až nejwažnjejšy nadawk towaristwa jo zběraś,
rozšyrjaś a dalej daś wědu wó Serbach a jich stawiznach, rěcy a kulturje. Dalšne
nadawki su w interneśe w dolnoserbskej rěcy wó Maśicem towaristwje informěrowaś,
źěło Dolnoserbskeje rěcneje komisije aktiwěrowaś a wabiś nowych, wósebnje
młodych cłonkow. Maśica Serbska organizěrujo restawrěrowanje pomnikow a planujo
nowe pomniki wó serbskich kulturnych stawiznach. Na pśikład ma Tšupc něnto
pomnik za Mollerusa a Kórjeń pomnik za Fabriciusa. Teke w Chóśebuzu, źož jo była
Serbska ludowa banka, jo spomnjeńska tofla něnto.



https://dsb.wikipedia.org/wiki/Listowa_jemjelica

Listowa jemjelica (Viscum album) jo rostlina ze swójźby sandelowych rostlinow
(Santalaceae).

Pó někotarych žrědłach se swójskej swójźbje jemjelicowych rostlinow (Viscaceae)
pśirědujo.

Łopjena su měnjate, lancetojte abo lancetojśe-spatelojte, kóžane a pśecej
zelene.

Kwiśo wót februara až do apryla. Njenaglědne kwiśonki stoje pó tśich až pó
pěśich w promjenjach.

Rosćo na listowych bomach, pśedewšym na topołach, wjerbach a jabłušcynach, ale
teke na běłych jedłach a chójcach. Pśi tom cyca wódu a seśeńske sole z
žywjarjowych rostlinow, mjaztym wuglikowe hydraty sam twóri.

Rostlina jo w pódpołdnjowej Skandinawiskej srjejźnej a pódpołdnjowej Europje
rozšyrjona.

Pó wězanju na rozdźělne žywjarjowe bomowe družyny se znutśika družyny Viscum
album wšake póddružyny abo "žywjarjowe rasy" rozeznawaju:

Něga pśi składnosći ako póddružynu (Viscum album subsp. coloratum) wjeźona
korejańska abo japańska jemjelica se pśeśiwo tomu źinsa ako swójska družyna
(Viscum coloratum) wobglěda. Pśi někotarych awtorach eksistěrujo aziska
póddružyna Viscum album subsp. meridianum (Danser) D.G.Long



https://dsb.wikipedia.org/wiki/Kronowe_%C5%82opjenko

Kronowe łopjenka (petale) su nutśikowne kwiśonkowe pśikšywne łopjenka. Kronowe
łopjenka su cesto nadpadnje wubarwjone a/abo sformowane a maju funkciju insekty
za woprošenje pśiwabiś (pśir. entomogamija).

Kwiśonkowa krona móžo radiarnosymetriska abo zygomorfna byś, su teke wše
pśedstajobne pśechody wót lažko až mócnje zygomorfne. Kronowe łopjenka mógu ze
sobu zrosćone abo lichotne byś.

Lichotne kronowe łopjenka źěla se cesto do śańkego zakładnego źěla, do "gózdźa",
a do šyrokego źěla, do „platy“, mjaz kótarymaž se zgibk pśeběžyjo (na př. pla
nejwěcej nalchenowych rostlinow). Pla zygomorfnych kwiśonkow ze lichotnymi
kronowymi łopjenkami jo cesto kronowe łopjenko, kótarež dołoj pokazujo,
pówětšone a/abo nadpadnje wubarwjone a twóri ako guba abo dolna guba
„pśizemišćo“ za insekty (na pś. fijałki, orchideje). Wósebna družyna
zygomorfnych kwiśonkow ze lichotnymi kronowymi łopjenkami je mjatelojte
kwiśonka.

Kwiśonkowe krony ze zrosćonymi łopjenkami mógu lejkate byś (na př. pakowjež,
petunije, banje) abo zwónkate (na pś. zwónki, enciany) byś; cesto jo wšak
zakładny źěl k wuskej kronowej role zrosćony, kótaraž cesto za chowanje nektara
słužy. radiarnosymetriske kwiśonki z krotkej kronowej rorku se gronje
„kólasojte“, take z dlejšej kronowej rorku „wogonkotalarjojte“. Zygomorfne
kwiśonki z kronowej rorku su cesto dwugubate, t. g. kwiśonkowa krona jo jano do
górnego źěla (górna guba) a do dolnego źěla (dolna guba) rozšćěpjona; kronowe
łopjenka, kótarež su na twórjenju daneje guby wobźělone, su zwětšego ako měłke
zarězy spóznajomne (na pś. kozylisty z jadnołopjenkatej dolnej a
styriłopjenkatej górnej gubu).



https://dsb.wikipedia.org/wiki/Kalenda%C5%95_Maya

Kalendaŕ Maya su Maya wužywali w Pódpołnocnej Americe. W praksy stej byłej dwa
kalendarja : rituelny tzolkin a solarny haab, a teke Dłujke Licenje.

Rituelny kalendaŕ tzolkin: lěto jo měło 260 dnjow, kótarež se groniły
kombinaciju mjena dnja a licby. Jo było dwaźaśca mjenow : imix, ik, akbal, kan,
chicchan, cimi, manik, lamat, muluk, oc, chuen, eb, ben, ix, men, cib, caban,
eznab, cahuac i ahau, a tśinaśco licbow wót 1 do 13. Prědny źeń se gronił : 1.
imix, drugi : 2. ik, tśeśi : 3. akbal, stworty : 4. kan, pěty 5. chicchan, atd.
až do 13. ben. A dalej wótnowotki zachopiś wót licby 1 a mjena ix, togodla dalej
su były : 1. ix, 2. men, 3. cib, 4. caban, 5. etznap, 6. caunac a 7. ahau. A
dalej wótnowotki zachopiś mjena dnjow, ale dalej jo był 8. imix.

Solarny kalendaŕ haab: lěto jo měło 365 dnjow, 18 mjasecow z 20 dnjami a jaden
mjasec, kótaryž jo měł jano 5 dnjow. Mjena mjasecow w haab : pop, uo, zip, zotz,
tzec, xul, yaxkin, mol, chen, yax, zac, ceh, mac, kankin, muan, pax, kayab,
cumhu a pěśodnjowy uayeb. Mjena dnjow jo były twarjone kak w gregoriańskem
kalendarju, jano licenje jo trěba było zachopiś wót 0. Pśikład 0. pop, 1 pop, 2
pop atd. Co 52 lěta haab jo była adicija 13 dnjow.

Maya su datěrowali źeń mjenim z tzolkina a haaba. Pśikład : 1 imix 0 pop; 2 ik 1
pop; 3 akbal 2 pop; 4 kan 3 pop; atd. Mě jo se wóspjetowało co 18980 dnjow, ale
to jo było 52 lěta haab abo 73 lěta tzolkin.

W rěcy Mayow kin to źeń, 20 kin to uinal, 18 uinal to tun, 20 tun to katun, 20
katun to baktun. (Hyšći jo byli wětše jadnotki : pictun, calabtun, kinchiltun i
alautun.)



https://dsb.wikipedia.org/wiki/Jab%C5%82u%C5%A1cyna

Jabłušcyna (teke jabłukowy bom, Malus) jo rod ze swójźby rožow. Rod wopśimjejo
něźi 40 až do 55 družynow listochytacych bomow a kerkow z lěsow a gusćinow
pódpołnocneje měrneje cony w Europje, Aziji a pódpołnocnej Americe, z kótarychž
teke wjelika licba jo na cesto śěžko se rozeznawacych hybridow nastawała.

Swětodaloko z wótstawkom nejznaśejše a góspodarski wjelgin wuznamna družyna jo
kultiwěrowana jabłušcyna (Malus × domestica). Mimo togo bu někotare z
pódzajtšneje Azije pochadźane družyny z jano něźi wišničkowjelikimi płodami, kaž
na pśi. Japańska jabłušcyna (Malus floribunda), wišnjojta jabłušcyna (Malus
baccata) a Malus × zumi w měrnych klimowych regionach kaž pyšne kerki a štomy
nasajźane. Nic zaměnjowaś z jabłušcynami su nic bliže pśiswójźbne granatowe
jabłuka (Punica granatum).

Rod Malus słuša k subtribusoju Pyrinae tribusa Pyreae w pódswójźbje Spiraeoideae
znutśika swójźby Rosaceae. Mě roda Malus bu w lěśe 1754 wót Philip Miller w
Gard. Dict. Abr., 4. nakład, S. 835, nejpjerwjej wózjawjone. Synonymy za Malus
Mill. su Docyniopsis (C.K.Schneid.) Koidz., Eriolobus (DC.) M.Roem.

Eksistěrujo něźi 42 až 55 Malus-družynow; tu listowanje z informacijami wó
domownje. W Chinskej se góźe něźi 25 družynow namakaś z kótarychž 15 jano tam.
Rod Malus se do (šesć hač) wósym sekcijow (2006 a 2008 dwa k tomu pśišłej)
rozrědujo:

Eksistěrujo teke rodowe kśicenja znutśika pódtribusa Pyrinae, na pśikład Sorbus
× Malus a samo trójne kśicenja: (Cydonia × Pyrus) × Malus.

Wó znatych sortach płody dawacych jabłušcynow glědaj zagrodna jabłušcyna a sorty
jabłušcynow.



https://dsb.wikipedia.org/wiki/Geografiska_%C5%A1yrina

Geografiska šyrina (něga stopjeń šyriny), φ abo B (łatyński latitudo, engelski
latitude, mjazynarodnje skrotcona pśez lat. abo LAT) jo pódpołnocna abo
pódpołdnjowa zdalonosć dypka zemskego powjercha wót ekwatora, pódana w kutowej
měrje, pótakem w stopnju. Šyrina móžo gódnoty wót 0° (na ekwatorje) až do ±90°
(na poloma) nabyś. Město pśedznamuška (tradicionelnje +pódpołnoc, −pódpołdnjo)
jo teke N resp. S dowólony.

Kut, kótaryž wužywa se za geografisku šyrinu, njeměri se w zemskem srjejźišću,
ale wótpowědujo kutoju mjazy (idealizěrowanym) lotowym směrom a ekwatoroweju
rowninu zemje.

Geografiska šyrina pódawa se seksagezimalnje w stopnjach, minutach a sekundach,
pśi comž jadna minuta 60 sekundam a jaden stopjeń wótpowědujo 60 minutam (kaž w
casowych pódaśach). Pśi decimalnych stopnjach, minutach a sekundach pódawaju se
městna za komu.

Wobłukowa minuta wótpowědujo spóromje ekwatora a spóromje meridianow cerje
jadneje mórskeje mile resp. 1.852 metrow, mjaztym až cera wobłukoweje minuty na
šyrinowych krejzach φ (na pódpołnoc abo na pódpołdnjo wót ekwatora) jo wó faktor
cos φ mjeńša. Wótstawk mjazy dwěma stopnjoma šyriny wšak jo pśecej wok. 111 km.
Ale wótstawk na poloma (111,694 km/°) jo pśez wopłonjenje zemje snadnje wětšy
ako na ekwatorje (110,574 km/°), dokulaž wokłon na toś tej droze wó wok. 1 %
pśiběra.

Pśi pódawanju městnych koordinatow musy se šyrina pśecej ako prědna pódaś, pótom
akle dlinina: „B pśed L, ako w alfabeśe“. Swóju pśicynu ma toś ta konwencija w
stawiznach: šyrina dajo se južo stolěśa pśed dlininu dosć eksaktnje póstajiś.

Šyrina dajo se cele jadnorje z nejwušego słyńcnego stawa (połdnjowa šyrina) abo
z wusokosći kulminěrowacych gwězdow póstajiś. Na pódpołnocnej połkuli zemje
pódawa wusokosć relatiwnje swětłego polarneje gwězdy (Polaris) nad horicontom
dosć dokradnjej šyrinu: Na ekwatorje pokazujo se polarna gwězda na horiconśe, na
pódpołnocnem polu stoj pśisamem padorownje na njebju. Napšawdu jo Polaris nic
cele 1° wót njebjaskego pola zdalony; zmólka, kótaraž nastawa pśez to, jo
zemskeje rotacije dla dwojcy na źeń 0°, dwojcy wok. 0,75° a dajo se pśez jadnore
formule abo woblicenje pśerězka pomjeńšyś.

Južo namórniki póznego 15. stolěśa su zamógli šyrinu za nawigaciju wužywaś.
Woblicenje geografiskeje dlininy wšak jo wěcej komplicěrowane było a jo se
dokradnu koplowańsku nawigaciju abo měrjenje distancow mjasec-gwězda pominało.
Wót kóńca 18. stolěśa stawa se z dokradnym casom chronometrow, wót srjejźi 20.
stolěśa z pomocu wšelkich metodow pód wužywanim elektromagnetiskich žwałow
terestriskich sćelakow, wót 1990tych lět z GPS-pśidostawakami satelitow.

Dokulaž pśerězne słyńcne pśipromjenjenje na dypk zemskego powjercha wótwisujo
wót jogo geografiskeje šyriny, póstaja toś ta bytostnje lokalnu klimu a móžo
definiciji (geografiskich) klimowych conow słužyś: Tropy laže mjazy wobrotnyma
šyrinoma (23° 26′) a polarskimi stronami wušej polarneju krejzowu (66° 34′),
mjazy nimi subtropy a klimatiski wósrědne cony.

Klima wótwisujo teke wót dalšnych faktorow; tak su na pś. europske městna
pódpołnocnoatlantiskego tšuženja dla zwětšego jasnje śoplejše ako aziske a
pódpołnocnoamerikańske městna samskeje geografiskeje šyriny.

Geografiska šyrina ma wósebnje wliw na wětšowe wobstejnosći. W něgajšnych
casach, gaž łoźi su hyšći nejcesćej płachtowali, su te za łoźnistwo wjelgin
wažne byli. Z togo casa su se hyšći pomjenowanja ako kónjece šyriny abo Roaring
Forties wobchowali, kótarež pśirěduju wótpowědujucym šyrinam wětšowe
wobstejnosći.

Wuraz stopjeń šyriny wužywa se w rozdźělnem woznamje. Na jadnom boce jo z tym
geografiska šyrina sama měnjona a na drugem boce šyrinowy krejz, na kótaremž
wšykne městna jadnakeje geografiskeje šyriny laže; specielnje su młogi raz jano
take šyrinowe krejze měnjone, kótarychž geografiska šyrina w stopnjach jo
cełolicbowa.

Pśibližne woblicenje dłujkosći šyrinowego krejza, pótakem jogo wobměry, buź
wótwóźone z pśikładom 48. šyrinowego krejza, kótaryž prěcy Freiburg im Breisgau:
Pó zjadnorjonem měnjenju, zemja by była kula, nic k poloma wopłonjona, a zemski
radius by 6.400 km był, jo radius šyrinowego krejza, jogo wótstawk k zemskej
wósce (ta ako linija wót jadnogo pola pśez srjejź zemje k drugemu poloju), za 48
stopnjow



https://dsb.wikipedia.org/wiki/Gali%C5%A1%C4%87ina

Gališćina jo była keltiska rěc, kótaraž bu w starowěku w Galiskej powědana. To
su teritorije źinsajšnych krajow:

Lepontišćina a Galatišćina stej byłej pódobnej rěcy, ale se wót někotarych
awtorow za narěcy matej. Wóna jo mimo Keltiberišćiny głowne žrědło za
kontinentalne keltiske rěcy.

Dopokaze gališćiny su znate w dwěma alfabetoma, a to w grichiskem alfabeśe (wót
3. lětstotk pśed našym licenim casa až do zachopjeńka 1. lětstotka našego
licenja casa) a we łatyńskem alfabeśe (wót kóńca 1. lětstotka pśed našym licenim
casa až do kóńca 4. lětstotka našego licenja casa).

Nejwěcej znatej dopokaza rěcy stej Kalender wót Coligny (nimski Kalender von
Coligny, 50-80) a grafiti wót Condetomagos (nimski Graffiti von Condetomagos, La
Graufesenque, 1. lětstotk). Mało dlejšych tekstow jo w łatyńskem alfabeśe
pisane. Pśi tom wołojowa plata wót Lezoux wopśimjejo něźi 50 słowow, mjaztym až
plata wót Chamalières wopśimjejo wěcej ako 50 słowow a plata wót Larzac samo
wěcej ako 160 słowow. Nejwěcej napismow jo krotke a wopśimjejo mimo mjenjow jano
někotare stereotypiske rěcne wobroty.

Indoeuropski *kw bu w gališćinje do *p kaž w p-keltiskich rěcach pśeměnjony, kaž
na pś. petor- "styri" (kaž teke we walizišćinje pedwar, ale nic w iršćinje
ceathair; pśir. łatyńske quatuor). Pśi tom w słowach kaž na pś. Epona "kónjowa
Bogowka" gališćina njejo p do b dalej pśeměniła, kaž na pś. walizišćina ebol
"žrěbje". Ale iršćina samo jo c (z *q) do ch dalej pśeměniła, kaž na pś. each
(pśir. łatyńske equus "kóń").

Na rozdźěl wót kupokeltiskich rěcow wjele kóńcowkow buchu wobchowane, kaž teke
stary slěd słowow pó SPO-šema. Mimo togo zazukowa mutacija (nimski
Anlautmutation) njejo była w gališćinje.

Młogolicbne městne mjenja pódwjacorneje Europy póchadaju z gališćiny, kaž na
pśikład Bordeaux z Burdigalia, Wien z Vindobona, Genf z Genava a Zürich z
Turicon. Samo galiske sufikse namakaju se w městnych mjenach, kaž na pś. -ac w
formje -ac w Bretani (St-Briac), w formje -ai abo -y w pódpołnocnej Francojskej
(Virtai, Vitry, Argancy z Argentiacum, Orly z Aureliacum) a w formje -ac w
pódpołdnju (Cognac, Vitrac). Ale teke w Nimskej se warianśe toś togo sufiksa
namakatej, a to -ach a -ich, na pś. Andernach z Antunnacum.



https://dsb.wikipedia.org/wiki/Denali

Denali (athapaska: „ten wusoki“ abo „ten wjeliki“, něga Mount McKinley) jo z
6198 meterami nejwuša góra Alaski, Zjadnośonych statow a cełeje Pódpołnocneje
Ameriki.

Wót 1917 do 2015 jo była góra oficielnje pomjenjowana pó 1901 zamordowanem
prezidenśe William McKinley.

Wjeršk Alaskaskego rjeśaza namaka se něźi 200 kilometrow pódpołnocnje
alaskaskeje stolicy Anchorage w narodnem parku ze samskim mjenim. Dla
izolěrowanego połoženja jo Denali góra z nejwušym reliefom na swěśe, to groni až
njejo drugeje góry, kótaraž wustupujo tak wusoko ze swójeje wokoliny. Z teje
pśicyny płaśi teke ako jadna z górow z nejwěcej ekstremneju klimu,
charakterizěrowaneju pśez mócne wichory (cesto nad 120 km/h), špatne wjedro a
wósebnje niske temperatury, w ekstremnych padach pód −60°C. W zymskich mjasecach
wjejo jetstream z wěcej ako 160 km/h pśez góru. Smyckowańska sezona trajo wót
apryla do junija.

Prědne dokumentěrowane naspomnjenje góry póchada wót britiskego nadejźarja
George Vancouver z lěta 1794. Ako prědny dośěgnu dnja 7. junija 1913
amerisko-britiski slěźaŕ Hudson Stuck a alaskaski alpinist Henry Peter Karstens
z dwěma indiańskima pśewóźowarjoma wjeršk.



https://dsb.wikipedia.org/wiki/Cypresowe_wjelkowe_mloko

Cypresowe wjelkowe mloko (Euphorbia cyparissias) jo rostlina ze swójźby
wjelkomlokowych rostlinow (Euphorbiaceae).

Cypresowe wjelkowe mloko jo wěcejlětna rostlina (trajne zele), kótaraž dośěgnjo
wusokosć wót 15 až do 30 (40 abo 50) cm. Rostlina jo goła, wopśimjejo běłu mězgu
a ma pódzemske wótnožki. Kijaški su dołojce wódrjewjone, njasu až do 20
njekwiśecych, gusto łopjenatych a až do 10 kwiśecych bocnych gałuzow.

Měnjate łopjena su wuske, swětłozelene, linealiske až pśisamem nitkojte,
cełokšomne a dośěgnu dłujkosć wót 1,5 až do 3 (4) cm a šyrokosć wót 2 až do 3
mm. Njekwiśece pšuśiki su gusto łopjenate.

Kwiśo wót apryla až do julija (awgusta). Kwiśonki stoje w njepšawych wokołkach z
10 až 20 promjenjami. Pśikšywne łopjeńka kwiśonkowych stołkow su njezrosćone,
šyroko-tśirožkowe a nejpjerwjej žołte ale pózdźej cerwjenojte. Žołte załzy
kwiśonkowego keluška ma formu połmjaseca a njasu 2 rožka.

Rostlina jo w srjejźnej a pódpołdnjowej Europje rozšyrjona, pśi comž w Nimskej w
dłujkowjacornej nižynje felujo.

Rostlina jo cesto wót brunawow podeńdźena, pśi comž jo nachylny zežywjarnik
grochoweje brunawy Uromyces pisi. To statkujo typiske wurostki rostliny, kótaraž
mimo togo njekwiśo. Pótom jo swětłozelena, šwižna a njeroznogaśowana. Mimo togo
njaso na dolnem boku skrótšenych łopjenow oranžowe tšocki.



https://dsb.wikipedia.org/wiki/Cerwjeny_buk

Cerwjeny buk (Fagus sylvatica) jo bom z roda bukow (Fagus) znutśika swójźby
bukowych rostlinow (Fagaceae).

Cerwjeny buk jo lětozeleny bom, kótaryž móžo starstwo wót něźi 300 lět dośěgnuś,
pśi składnosći tež wěcej.

Ako pó jadnom stojecy bom soliter w pśerězku dośěgnjo wusokosć wót 25-30 m a
twóri šyroko se wupinacu owalnu kronu z 20 až 30 m pśeměrom, kótarejež dolne
gałuzy pśisamem až k zemi dosegaju. Stare mócne gałuzy su pśisamem wódorownje
wustupujuce a wót pšawidłownego schódnego rozrědowanja.

Škóra cerwjenego buka jo śańka, gładka a šera. Drjewo ma lažko cerwjenojte
barwjenje, což jo k nimskej pomjenjowanju Rotbuche wjadło.

Schódnje zarědowane jadnore listowe łopjena su jajowate z lažko žwałkatej abo
słabje zubatej kšomu. Jich dłujkosć dośěgnjo 5-10 cm, šyrokosć 3-7 cm, dłujkosć
wogonka 0,3-1,5 cm.

Cerwjeny buk jo jadnodomny kuždy za se rodny (monözisch), toś twóri žeńske ale
teke muske kwiśonki na tej samskej rostlinje. Toś te se jawje w rozdźělonych,
skerje njenadpadnych kwiśonkowych stołkach z łopjenami na młodych wurostkach,
muske kwiśonki w gustych, wisecych promjenjach, žeńske kwiśonki zrownane pó 2
(rědko 3) w jadnej styri-zapadakowej wobalce, kótaraž se z drjewowatym płodowym
gjarnyškom (cupula) nastanjo.

Ako płody se něźi 2 cm dłujke wórjechi twórje, kótarež bukowicki. Toś te
zezdrjaju w septembrje až oktobrje. Sejźe zwětšego pó dwěma w płodowym gjarnyšku
gromaźe, pśez což typiska tśigranjata forma nastanjo. Płody se wót zwěrjetow
rozšyrjuju (coochorija).

Kónčiny rozšyrjenja segaju wót pódpołdnjoweje skandinawiskeje w pódpołnocu pśez
pódpołdnjowu Engelsku, Francojsku a cełu srjejźnu Europu až k Pólskej, k
pódwjacornej Ukrainje a Krimje, w pódpołdnju wót centralneje Špańskeje pśez
Korsiku a Italsku až k Balkańskej połkupje.

Cerwjeny buk preferujo włožno-śopłi (atlantiski) klima z relatiwnje miłymi
zymami a wusokimi spadkami a jo pśedewšym ako młody bom pśeśiwo mócnym zymskim
mrozam, pózdnim mrozami, horcoće a suchoće čućiwy. Nejlěpše rosćenje pokazujo
cerwjeny buk na derje z wódu zastaranych ale njehaćenskomokrotowych stojnišćach
z wutkatymi zemjami; rosćo wót płonego kraja až k wusokosći wót 1200 m, pó
źělach 1600 m (Alpy), źož se pśedewšym w górskem měšanym lěsu w zgromadnosću wót
šmrěka a jědli namaka. W pódpołdnjowych kóncynach rozšyrjenja cerwjeny buk rosćo
jano we wusokich połoženjach górow. Tam twóri we wusokosći wót 1800 m gromaźe z
carnej chójcu gólnu granicu.

W Eifel słuže žywe płoty z cerwjenych bukow k wobgranicowanje pólow abo ako pó
źělach domowusoki šćit pśeśiwo wětšej wjele domow.

Wót cerwjenego buka eksistěrujo młogolicbne parkowe a zagrodowe formy, kótarež
se w barwjenju lista, formje łopjenow abo rosće mjaz sobu rozeznawaju. Někotare
wariacije:



https://dsb.wikipedia.org/wiki/Carna_G%C3%B3ra

Carnogórska (teke Montenegro; carnogórski/serbiski Црна Гора, Crna Gora) jo
njewótwisna republika w pódwjacornem źělu Balkańskeje połkupy w krotkozajtšnej
Europje. Lažy w Dinariskich górinach pśi Jadrańskem mórju. Stolica a nejwětše
město Carnogórskeje jo relatiwnje mała Podgorica.

Carnogórska jo była mjaz 1918 a 2006 z źělom Jugosłowjańskeje a bu 3. junija
2006 pó wótgłosowanju zasej njewótwisny. Jo z cłonkom Zjadnośonych narodow a
zastupowański kandidat Europskeje unije.

Carnogórska granicujo z Serbiskeju w pódpołnocu, z Kosowom na pódzajtšu, z
Albańskej w pódpołdnjowu a z Chorwatskeju a Bosniska-Hercegowinu w pódwjacorje.
Nejwušy wjeršk kraja jo: Zla Kolata (2.534 m nad normalneju nulu), kótaraž se
namaka w górinach Prokletije pśi albańskej granicy. Durmitor jo druge wusoke
góriny w kraju a sławny turistiski cil. Njedaloko Durmitora namaka se žłobina
rěki Tara, kótaraž płaśi ako nejdłymša w cełej Europje.

Turistiski wuznamne su pak pśedewšym strony pśi Jadrańskem mórju, wósebnje Boka
kotorska (Kotorski zalew).



https://dsb.wikipedia.org/wiki/Bukowe_rostliny

Wše bukowe rostliny su pśecej zelene abo list wótchytujuce bomy, rědko teke
kerki z zelišćowym abo kóžojtym listom. Wogonkate listowe łopjena su
srěnjowulke, schódne a spiralisce zarědowane.

Pśisamem wše družyny su jadnodomne kuždy za se rodne (monözisch), toś twórje na
tej samskej rostlinje žeńske ale teke muske kwiśonki, zwětšego micka. Woprošenje
se zwětšego pśez wětš (anemofilija) stanjo, rědko teke pśez insekty
(entemofilija).

Ako płody se wórjechy twórje, kótarež pó kuždem roźe pó jadnom až pó tśoch w
płodowem gjarnyšku (cupula) sejźe. Płody se wót zwěrjetow rozšyrjuju
(coochorija).

Rostu swětadaloko wót conow trajucego mroza až subtropow, ale nic w tropach a
Pódpołdnjowej Africe.

Płody někotarych družyny su jědne kaž jědna kastanija a bukowicki abo se ako
skótnu picu góźe, na pś. pśedewšym něga ku kjarmjenju swinjow wužywane žołźe.

Ze škóry někotarych dubow se kork za propy, sćěnowe a špundowańske wobkłady
(korkowy dub) wóttwarjujo. Druge wopśimjeju chemiske substancy, wósebnje třěski,
kótarež se su pó źělach južo w prjedawšich casach medicinski abo ludowohojersce
ale teke ku kóžowni kóža wužywali.

Drjewiny toś teje swójźby se cesto ako parkowe bomy wusajźuju a gas a gas teke
ako bonsai wusajźuju.



https://dsb.wikipedia.org/wiki/Bagnowa_%C5%82oka%C5%9Bina

Bagnowa łokaśina (Caltha palustris) jo rostlina ze swójźby górkacowych rostlinow
(Ranunculaceae).

Bagnowa łokaśina jo trajne zele, kótarež dośěgnjo wusokosć wót 50 cm (wót 15 až
do 30 cm). Rostlina jo słabje gadojta.

Kijašk jo nižolažecy až do wobłukaśe póstupujuce abo rowne, nagi a prozny. W
górnem źělu kijaški su roznogaśowane.

Łopjena su schódne, wutšobojte, kulowaty abo nerkowate a śamnozelene. Spódne
łopjena su dłujkokijaškate, dośěgnu šyrokosć wót 15 cm, su prědku tupe, na
kšomje zarěznickojte abo zubate. Górne łopjena su sejźece.

Wón kwiśo wót měrca až do junija. Kwiśonki su cenkožołte, dośěgnu šyrokosć wót
2,5 až 5 cm, sejźe na kóńcach bocnych gałuzow a njamaju keluch, ale maju wjele
proškowych łopjeńkow. Wóna maju 5 šyroko-owalnych, tucnje błyšćecych
kwiśonkowych łopjenow.

Kwiśonki buchu wót insektow woprošone, pśi comž wóni pśez mócnu žołtu barbu, ale
teke pśez UV-reflektěrujuce mězgowe znamješka namakaju drogu k nektaroju.

Bagnowa łokaśina jo w Europje, w Alpach we wusokosćach wót až do 2400 m,
pódpołnocnej Aziji a Americe rozšyrjony.



https://dsb.wikipedia.org/wiki/Alfabet_guarani%C5%A1%C4%87iny

Alfabet guaranišćiny (guaraniski achegety) jo do dalokeje měry fonetiski
alfabet, kótaryž se za pisanje guaranišćiny wužywa, kótaraž se pśedewšym w
Paraguayju a jogo susednych krajach powěda.

Šesć pismikow "A", "E", "I", "O", "U", "Y" pśedstaja wokale. Warianty z tildu su
wótpowědujuce nazale. Apostrof " ' " (Puso mjenjowany), pśedstaja laryngalny
kyrkowy łusk. Wše dalšne pismiki (inkluziwnje "Ñ", "G̃" a digraf) su konsonanty.

Łatyńske pismiki B, C a D wužywaju se jano ako źěl digrafa, mjaztym až se F, Q,
W, X a Z cełego njewužywaju. Pismik "L" a digraf "RR" wužywatej se zwětšego jano
w słowach, kótarež su ze špańšćiny póžycone, pśez špańsku fonetiku wobwliwowane
abo su njewokalne napodobnjowanje zukow. Špański digraf "LL" se w Guaranišćinje
njewužywa.

Pismiki z tildu wót "E", "I", "U", "Y" a "G" w pismach ISO Latin-1 k dispoziciji
njestoje. Pismik "G" z tildu samo ako pśedzgótowjona pismikowa kombinacija w
znamješkowej sajźbje njejo. W digitalnych wokolinach, w kótarychž toś te glyfy
njejsu k dispoziciji, se tilda cesto głownemu pismikoju postponujo ("E~", "I~",
"U~", "Y~", "G~") abo se wersija z cirkumfleksom wužywa ("Ê", "Î", "Û", "Ŷ",
"Ĝ").

Akut "´" se ako diakritiske znamješko wužywa, aby pśizukowanje (muanduhe)
pokazowało. Jolic se žeden akcent njestaja, se slědna złožka pśizukujo.
Pśikłady: syva [sy'va] ("coło"), áva ['ava] ("włosy"), tata [ta'ta] ("wogeń"),
tái [taj] ("popjerjony").

Až do špańskego dobyśa Pódpołdnjoweje Ameriki w 15. lětstotku, Guaraní su pismo
njeměli. Prědne guaraniske teksty buchu wót jezuitskich misionarow pód
wužywanjom łatyńskego alfabeta napisane. Mjeršnik Antonio Ruíz de Montoya jo
dokumentěrował rěc mjaz drugim w swójima knigłoma Tesoro de la lengua guaraní
(Guaranisko-špański słownik, śišćana w lěśe 1639) a Arte y bocabvlario de la
lengua guaraní (kompendium gramatiki a słownik, śišćany w lěśe 1722).

Alfabet a pisanje, kótarež buštej w toś tyma ranyma knigłoma wužywanej, stej
byłej inkonsistentnej a stej se signifikantnje wót modernego alfabeta a
modernego pisanja rozeznałej. W lěśu 1867 jo zasajźił Mariscal Francisco Solano
López, tegdejšy prezident Paraguayja, wuběrk za regulěrowanje pisneje rěcy. Ale
wuběrk njejo był wuspěšny.

Pismo bu w jogo źinsajšnej formje w lěśe 1950 wót rěcnego kongresa guaranišćina
w Montevideo na iniciatiwje wót Reinaldo Decoud Larrosa zrědowane. Toś ten
standard jo wobwliwował se pśez notaciju mjazynarodnego fonetiskego alfabeta a
wužywa se něnto wšuźi w Paraguayju.

Pśi wšym hyšći eksistěrujo njezjadnosć mjaz literatami wó detailach toś togo
standarda. Někotare eksperty měnja, až digraf "CH" měł se do "X" změniś a pismik
"G" z tildu se pśez jadnory "G" narownaś a tilda měła na susedny wokal pśejś.

Guaraniske mě za alfabet, achegety, jo neologizm, kótaryž bu z a-che-ge (mjenja
prědnych tśoch pismikow) a ty, kótaryž "zrědowanje", "ansambel" wóznamjenijo,
wutwórjony.



https://dsb.wikipedia.org/wiki/%C5%A0yrinowy_krejz

Šyrinowe krejze su krejze na (idealizěrowanem) pówjerchu zemje z konstantneju
geografiskeju šyrinu β, kótarež běže paralelnje k ekwatorowej rowninje k
pódzajtšno-pódwjacornemu směroju.

Mjaztym až wšykne dlininowe krejze, kótarež běže padorownje k šyrinowym krejzam,
su wjelike krejze, su šyrinowe krejze powšyknje małe krejze – mimo ekwatora,
kótaryž ako nulowy šyrinowy krejz źěli zemju do pódpołnocneje a pódpołdnjoweje
hemisfery. Dalšne wósebne šyrinowe krejze su wobrotnej krejza a polarnej krejza,
kótarež dostawaju wuznam za staw słyńca w běgu lětnych casow pśez kśiwosć
ekliptiki. Teke definicija klimowych conow póśěgujo se na wěste šyrinowe krejze.

Wótstawk dweju šyrinoweju krejzowu z rozdźělom jadnogo stopnja šyriny jo
pśerěznje něźi 111 km, jo wšak wopłonjenja zemje dla w bliskosći ekwatora mjeńšy
ako w ekstremnje pódpołnocnych a pódpołdnjowych šyrinach. Pódobna zmólka by było
woblicenje dłujkosći šyrinowych krejzow ako 2πR·cos β z konstantnym zemskim
radiusom R.

Šyrinowe krejze wužywaju se cesto ako granica mjazy krajami abo regionami,
pśedewšym w Pódpołnocnej Americe.



https://dsb.wikipedia.org/wiki/Wjeliki_krejz

Wjeliki krejz jo tak wjeliki ako móžno krejz na kulowem powjerchu. Jogo
srjejźišćo padnjo pśecej ze srjejźišćom kule na jadno a rěz na wjelikem krejzu
źěli kulu na kuždy pad do dweju („jadnak wjelikeju“) połojcowu. Dokulaž jo
pśewšo wjele móžnosćow, kulu tak rozrězaś, aby rězna płonina srjejźišćo kule
trjefiła, jo teke pśewšo wjele wjelikich krejzow. Wósebny pad wjelikich krejzow
su meridiany, kótarež su poł wjelikego krejza, kótarež wupśestrěwaju se wót
pódpołnocnego do pódpołdnjowego pola.

W geografiskem koordinatowem systemje zemje su ekwator (módry) kaž teke kuždy
por jadnogo drugemu „napśeśiwo lažecych“ stopnjow dlininy wósebnje lažece
wjelike krejze (stopnje dlininy = meridiany, how žołte), na pś. nulowy meridian
(0°) a meridian 180°. Šyrinowy krejze pak (smužkowane linije) z wuwześim
ekwatora njejsu wjelike krejze, ale mjeńše ako maksimalna wobměra kule. Gronje
se togodla póbocne abo małe krejze.

Na wjelikich krejzach zemje wótpowědujo jadna wobłukowa minuta jadnej mórskej
mili, skrotconej sm (eng. nautical mile, nm abo NM). Dajo se (pótakem ako
„dlininowa minuta“ resp. ako „šyrinowa minuta na ekwatorje“) z 1.852 metrami pśi
gódanej zemskej wobměrje 40.000 km woblicyś. Pśerězny zemski radius jo 6.371 km.

Nejkrotšy zwisk mjazy dwěma dypkoma na kulowem powjerchu – tak pomjenjona
ortodroma – jo pśecej źěl wjelikego krejza (tak pomjenjony głowny wobłuk).
Togodla du ruty łoźnistwa a pśedewšym ruty leśenja zwětšego spóromje wjelikich
krejzow. Wobjězdźowanje zemskeje kule na ortodromach groni se płachtowanje na
wjelikich krejzach; „kurse wjelikich krejzow“ dojśpěwaju pitśku wětše šyriny ako
wótpowědujucy startowy a celowy dypk (na pś. München–Peking pśez Sibirsku).

Na zemskem elipsoiźe a drugich płoninach groni se ortodroma geodetiska linija.
Wóna jo kśiwanka wětšego rěda (wótchylenje wót wjelikego krejza kule wó někotare
promile) a wótpowědujo pśeběgoju wjelgin wupněteje niśi bźez šurowanja.

Dokulaž se wjele kórtow (na pś. pśi merkatorowej kórśe) tak zwobraznja, až
pokazuju se šyrinowe krejze ako rowne, wodorowne linije, statkuju ruty leśenja
njeglědajucy na swóju krotkosć skśiwjone a du dalej k poloju (glej teke
loksodroma). Aby zjadnoriło kreslenje, su specialne kórty wjelikich krejzow
(glej gnomonisku projekciju), na kótarychž pokazuju se wšykne wjelike krejze ako
rowna cera, wokolina pak jo pitśku spryšćona.

Na mórskich kórtach jo na pšawej a lěwej kšomje geografiska šyrina pódana, t. g.
wótpowědujucy wurězk wótpowědnego wjelikego krejza dlininy. How móžo nawtikaŕ ze
zaštapnym kružydłom distancu pśepśimaś (1 wobłukowa minuta = 1 mórska mila) a za
zakreslenje kursa do kórty pśenjasć.

Kut mjazy dypkoma A a B z koordinatami šyriny φ {\displaystyle \varphi } a
koordinatami dlininy λ {\displaystyle \lambda } na wjelikem krejzu woblicujo se
tak:

ζ = arccos ⁡ ( sin ⁡ ( φ A ) ⋅ sin ⁡ ( φ B ) + cos ⁡ ( φ A ) ⋅ cos ⁡ ( φ B ) ⋅
cos ⁡ ( λ B − λ A ) ) {\displaystyle \,\zeta =\arccos {\Big (}\sin(\varphi
_{A})\cdot \sin(\varphi _{B})+\cos(\varphi _{A})\cdot \cos(\varphi _{B})\cdot
\cos(\lambda _{B}-\lambda _{A}){\Big )}}

Jolic pódawa se ζ {\displaystyle \,\zeta } we wobłukowej měrje, dajo se
zdalonosć wjelikego krejza d mjazy wobyma dypkoma ze zemskego radiusa rE
woblicyś:

Rězny kut wjelikego krejza wót A a B z meridianom w dypku A groni se kursowy kut
ω {\displaystyle \,\omega } . Woblicujo se pśez:

cos ⁡ ω = sin ⁡ φ B − sin ⁡ φ A ⋅ cos ⁡ ζ cos ⁡ φ A ⋅ sin ⁡ ζ {\displaystyle
\cos \omega ={\frac {\sin \varphi _{B}-\sin \varphi _{A}\cdot \cos \zeta }{\cos
\varphi _{A}\cdot \sin \zeta }}}

Za pódzajtšne kurse (λB > λA) lažy kursowy kut mjazy 0° a 180°, za pódwjacorne
kurse (λB < λA) lažy kursowy kut mjazy 180° a 360°. Na rozdźěl wót rowneje
geometrije njerozeznawaju se kursowe kuty wót A do B a wót B do A wó 180°. W
ekstremnem paźe, gaž wjeliki krejz źo pśez pola, móžotej wobej kursowej kuta
samo jadnak byś.



https://dsb.wikipedia.org/wiki/Wjelicka_tuja

Wjelicki tuja (Thuja plicata, syn.: Thuja gigantea) jo bom ze swójźby
cypresowych rostlinow (Cupressaceae).

Wjelicka tuja jo pśecej zeleny bom, kótaryž dośěgnjo wusokosć wót až do 50 m. W
kulturje jano wusokosć wót až do 25 m dośěgnjo.

Zdonk dośěgnjo tłustosć wót wěcej ako 2 m, pśedewšym pśi starych rostlinach.
Škóra jo cerwjenojta až śamnobruna a se w pódłujkostnych smužkach abo w małkich
platach pušća.

Gałuzy su wopłonjone, wódorownje wótstojece a pśi rozšurowanju pó ananas
wónjaju. Jich górny bok jo błyšćecy zeleny, ale dolny bok jo šerozeleny.

Spjerchlinate, gusto na gałuzy pśilěgajuce łopjena su tupe njasu krotki špick a
dośěgnu dłujkosć wót něźi 3 mm.

Kwiśo wót měrca až do apryla. Muske kwiśonki su małke a žołtojte a stoje na
kóńcykach gałuzow. Žeńske kwiśonkowe stołki su zelenojte abo mělnje cerwjene.

Šyški su wogonkate, rowne a dośěgnu dłujkosć wót 1 až 2 cm. Wóni njasu pěś až
šesć porow elastiskich spjerchlinow. Wogonki su krotke a kśiwjone. Zdrjałe šyški
su brune.

Rostlina jo w pacifiskej pódpołnocnej Americe wót pódpołdnjoweje Alaskeje až
pódpołnocneje Kaliforniskeje rozšyrjona. Tam bom móžo starstwo wót wěcej ako 500
lět dośěgnuś.

Rostlina se w srjejźnej Europje ako pyšnu drjewinu sajźa. Indianarje zdonki su
za totemowe koły wužywali.



https://dsb.wikipedia.org/wiki/Sl%C4%9Bpja%C5%84ska_nar%C4%9Bc

Slěpjańska narěc jo serbska pśechodna narěc w regionje na pódpołnocnopódzajtšnej
periferiji Sakskeje. Slěpjański region z relatiwnej rěcnej a kulturnej
samostatnosću jo źinsa źěl Wokrejsa Zgórjelc Lichotnego stata Sakskeje,
granicujo z Bramborskej. K Slěpjańskej wosaźe słuša sedym dwurěcnych jsow: Slepo
(dolnoserbski Slěpe), Dźěwin, Brězowka, Trjebin, Miłoraz, Rowno a Mułkecy. K
wosaźe słuša togodla něnt nimskorěcny Lěsk, kótatyž lažy južo w Bramborskej.

A tak jo mój nan póten to Słabcyc pół žywnosći krynuł, a na tej su byli wěkšy
dźěl lute lěda a mało role; a wónej stej byłej jeno dwě peršonje na cyłej
žywnosći a njejstej mogłej hobstać a doprjodka pćić a stej lědym tu półowicu
hobdźěłałej. A ten wuj jo był mójeje maćerje bratr a mój kmótr, a ta ćota jo
była mójeje maćerje sostra, a tak su byli bratry a sostry wše wót jeneje
maćerje. A tak stej póten mój nan a mać to pół žywnosći měłej a te lěda stej
hukopowałej a tež huworowałej. A ja som z nima raz sobu jěł na to huworowanje na
Doły na te dlejke góry hot Syjańskeje drogi. To stej tam huworowałej, a ja som
chójdźił za nanom pó tej brozdźe a pak som chójdźił pći tom pługu, a som glědał,
kak to se wórjo. A mać jo póganjała a za wócku pomagała ćěnuć, a nan jo tež
pomagał ten pług ćišćać. A dyž stej ten pěty raz hokoło jěłej a zasej k tej
droze stej jěłej a mały kusk stej do kóńca k droze měłej, da jo ten kóń se
zwalał. Da stej póten jogo zwigałej, mać za głowu a nan za hopyš, a to jima
njechał nedy stanuć; da ten nan jo póten jogo jare bił a tergał górjej. Da jo
ten wół – aby jo była krowa? to ja prawje njewěm, Bog wě lěpjej hako ja, co jo
było, krowa aby wół – da to jo se bójało, njechało změrom stojać, dyž jo nan na
togo kónja harował, bił a tergał. A ja som se tež bójał teje hary a bića, kak to
budźo. A tak jogo póten šak někak górjej krynuštej, da stej póten pomałem jěłej
do kóńca pó tu drogu a stej se roćiłej zasej a na kóńcu filku zastałej a
wótpocynułej stej. A póten stej zasej pomałem jěłej hokoło, da ja som póten
zasej lubjej šeł domoj a tež njejsom wěcej z nima sobu šeł nidźon. A tedym ja
som jěšći mały gólc był. Ja som był jakle (w) štwórtem lěće, jako som z nima
sobu był na tom huworowanju. A to běšo jěšće někotere lěta pjerjej togo drogego
lěta…

We Derbnje pći Beršću jo bydlił raz jeden kněz, a ten jo měł jenogo kucharja.
Ten kuchaŕ jo musał tomu knězoju wjele raz šwony pjec. Ten kuchaŕ měł jenu
lubku, a tej był wón cujare dobry. A ta jo ćěła rada tež raz pjeconeg šwonu měć
a jěsć. Toć ten kuchaŕ jo wótrězał jenu nogu wót tog šwonu a ju hopjekł swójej
lubce. Hako jěnter ten kněz měł tog pjeconeg šwonu na blidźe, jo wón prašał togo
kucharja, dlacogo da ma ten šwon blows jenu nogu. Da jo ten kuchaŕ prajił, až
wšycke šwony blows jenu nogu maje. Jěnter stej šłej wen tej běžni hoglědać,
jo-lik to wěrno. A glědaj, wšycke šwony su stojali na tej kupje ho tej běžni na
jenej noze. Ten kněz jo wółał "ša-ša" a šakał a te šwony hušakał, až su
hulećeli, a naraz su měli dwě noze. Da jo prajił ten kuchaŕ tomu knězoju, dyby
tej pjeceni wółał "ša-ša", da by wóna tež krydła dwě noze. běžnja = wjesny hat



https://dsb.wikipedia.org/wiki/Skalny_janowy_krick

Skalny janowy krick (Ribes petraeum) jo kerk ze swójźby hendryškowych rostlinow
(Grossulariaceae).

Skalny janowy krick jo w lěśu zeleny, rowno rosćecy, wjelgin roznogaśujucy kerk,
kótaryž dośěgnjo wusokosć wót 1 až do 2 m. Mócne wurostki su šerobrune, gołe a
njenjasu śernje daniž štapce. Mócnje wurostki su šerobrune a gołe.

Měnjate łopjena su dłujko wogonkate, rězane, maju kulojtu wobcerbu, dośěgnu
šyrokosć wót až do 10 cm. Wobstoj z 3 wjelikich a 2 małkeju lapow, kótarež
wótergi su jano njejasnje wutwórjone. Wóni su na dolnem boku pitśku kósmate, a
na górnem boku bejnje zmaršćone.

Kwiśo wót apryla až do maja. Zwětšego pěślicbne kwiśonki su pśecej
dwójorodnikojske, nacerwjenje barwjone a dośěgnu šyrokosć wót 4 až do 9 mm. Wóni
stoje pó źaseśoch až pó pěśnasćoch w gustych, dłujko wogonkatych granach. Grany
su wótstojece abo wisece. Kronowe łopjeńka se wót dlejšych keluškowych łopjeńkow
ako zwónašk pśeseguju.

Płody su kulowate, jědne jagody, kótarež wjelgin kisało słoźe. Wóni wót junija
dozdrjaju.

Rostlina jo w Europje wót Pyrenejow, pśez Alpy až do Karpatow rozšyrjona, ale
teke w pódpołnocnej Afriki a na pódzajtšo až do pódzajtšneje Sibirskeje
wustupujo. Pśi tom jo w srjejźnych górach wjelgin rědka, ale w Alpach we
wusokosćach wót wěcej ako 2000 m wustupujo.



https://dsb.wikipedia.org/wiki/S%C5%82y%C5%84cne_wjelkowe_mloko

Słyńcne wjelkowe mloko (Euphorbia helioscopia) jo rostlina ze swójźby
wjelkomlokowych rostlinow (Euphorbiaceae).

Słyńcne wjelkowe mloko jo jadnolětna rostlina, kótaraž dośěgnjo wusokosć wót 10
až do 30 (40) cm. Jeje kijašk jo wurownany. Rostlina wopśimjejo běłu mězgu a jo
zwětšego roznogaśowana.

Kijaškowe łopjena su měnjate, wopak-jajojte až klinate a swětłozelene. Wóni su
krotko wogonkate, prědku kulowate a śańko rězane a dośěgnu dłujkosć wót 2 až do
4 cm. Pśi tom wóni spody górjej wětše bywaju.

Kwiśo wót apryla až do junija (nowembra). Kwiśonki stoje w pěśpromjenjowych,
nažołśe zelenych pózdatnych wokołkach. Promjenja su cesto ako widlicki
roznogaśowane. Pśikšywne łopjeńka su kijaškowym łopjenam pódobne. Styri žołte
załzy na kšomje kwiśonkowego keluška su kulowate-owalne. Pód wšym pózdatnej
kwiśonku jo kijaškowym łopjenam pódobne wusoke łopjeńko.

Płody su gładke kapsle, tśiźělne, kulowate a dośěgnu wjelikosć wót 2,5 až do 3
mm. Wóni do tśich źělnych płodow rozpadnu.

Rostlina jo w Europje rozšyrjona, pśi comž jo w Nimskej pśisamem wšuźi cesta,
jano w Alpach jo rědka. Družyna póchada nejskerjej z regiona Srjejźnego mórja a
se jo za cas młodeje kamjeńtneje doby ako slědowaŕ kulturneje krajiny
zasedlowała.



https://dsb.wikipedia.org/wiki/Rostlinstwo

Rostliny (Plantae) twórje swójski swět znutśika domena žywych byśow ze celowym
jědrom a celoweju membranu (Eukaryoty). Pó źinsajšnych pówoblicenjach
eksistěrujo něźi 500.000 rostlinskich družynow. Z nimi se zaběra wědomnostnje
disciplina botaniki.

Historiski se jo definicija zapśimjeśa rostlina pśeměniła. W tu wužywanej
systematice pó Adl et al. se rostliny z kontinentalnymi rostlinami (embryophyta)
na jadnu rowninu saźe. K rostlinam se licy mechy a žyłowe rostliny.

Rostliny se pśez změnu generacijow wuzběguju, pśi kótarejž se haploida seksuelna
a diploida wegetatiwna generacija wótměnjujo (heterofaziska změna generacijow).
Pśi recentnych rostlinach su wobej generaciji kuždy raz rozdźělnje formowane
(heteromorfiski změna generacijow). Pśi mechach dominěrujo haploidy gametofyt,
mjaztym až pśi žyłowych rostlinach diploida sporofyt dominěrujo.

Seksuelna generacija, gametofyty, wutwóri specielne, wěcejcelowe seksualne
organy, kótarež wót wšakich sterilnymi celami su wobdane. Muske organy su
anteridije a žeńske archegonije. Jajowe cele zawóstawaju w archegonijach a se tu
wopłoźuju. Pśi pókšytych semjenjakach su gametofyty a z tym teke anteridije a
archegonije ekstremnje reducěrowane.

Sporofyt se nejpjerwjej ako wěcejcelowy embryo załožyjo, kótaryž na maśerskej
rostlinje zawóstawa a se wót teje zežywjujo. Cesto pśedstaja měrny stadium.
Sporofyt jo pśecej wjelecelowy.

Rostliny su kaž wše zastupnicy Chloroplastida, ku kótarym słuša, pśisamem bźez
wuwześa fotoawtotrofne: To groni, sam zgótuju k rosćenju a žywjenju notne
organiske maśizny z pomocu słyńcnego swětła pśez fotosyntezu (fototrofija). Pśi
tom wužywaju ako žrědło za wuglik bźez wuwześa Wuglikowy dioksid (awtotrofija).
Njeawtotrofiske zastupnicy su pśecej wótwóźone formy. To su někotare mykotrofne
rostliny, kótarež heterotrofnje wót gribow su žywe (na pś. někotare orchideje,
Corsiaceae, Burmanniaceae) kótarež su w běgu ewolucije jich chlorofyl zgubili, a
někotare heterotrofne połne parazity na drugich rostlinach (na pś.
Rafflesiaceae, někotare Orobanchaceae a Convolvulaceae).

Bazalne śělesa marskacow wobsejźe charakteristisku wjelewarstwowu strukturu z
mikrotubulijow ale teke zakokulenje w cytoskeleśe. Mitoza jo wótwórjona, za cas
źělenja celow se fragmoplast twóri. Pyrenoidy zwětšego feluju.

Dalšne znamjenja, kótarež teke wjele drugich zastupjarjow nadrědowanych taksonow
charofyta abo chloroplastida wobsejźe, su chloroplasty z chlorophyll a a b ako
fotosynteizskej pigmenta a karotinoidy ako akcesoriske pigmenty, škrob ako
rezerwny polysaccharid a celowe sćěny ze celulozy. Sporowa sćěna wopśimjejo
sporopolenin, sporofyty twórje kutikulu.

Mimo togo mógu rostliny gromadu ale we wobłuku korjenjow teke z gribami,
bakterijami a drugimi mikroorganizmami komunicěrowaś. Komunikaciske procese
zawěsćuju disponujobnosć pśigódnych wutkow ale teke krotkocasnu, srjejźnocasnu a
dłujkodobnu koordinaciju a organizaciju wót rosćeńskich a wuwiwańskich procesow
we wšych jich detailnych kšacach.

Pó aktualnej systematice eukaryotow wót Adl a.d. (2005) njesłušaju zastupjarje
zelenych algow a teke cerwjenych algow, kótarež buchu dłujko k rostlinam licone,
wěcej k plantae. Pótakem wótpowěduju plantae embryofytam, wopśimjeju toś mechy a
žyłowe rostliny.

Pśiswójźbnosć rostlinow ze zelenymi algami se je dla zgromadnych fotosyntezowych
pigmentow a polysacharidow dłujko měniła. Někotare zelene algi kaž swěcnikowe
algi twórje teke jich jajowym celam wobalujucu celinu seś. Pśirownanja sekwencow
DNA su pokazowali pó tom teke, až Characeae su nejžbliše žywe pśiswójźbne
rostlinow. Kladogram wuglěda na slědujuce wašnje:

Wótergi zastupowany naglěd, by wšake póchadowe linije rostlinow z algow
eksistěrowali, bu južo pśez morfologiske studiumje ako njewěrjepódobny spóznaty,
a se źinsa lěbda wěcej zastupujo a se teke pśez molekularnobiologiske studiumje
njepódprějo.

Recentne (njewótemrěte) zastupnicy rostlinow twórje styri jasnje mjaz sobu
rozdźělone kupki. Toś te su pó morfologiskich ale teke pó molekularbiologiskich
studiumach monofyletisce: jětšowe mechy, listowe mechy, rogowe mechy a žyłkowe
rostliny. Pozicija toś tych styrjoch kupkow mjaz sobu hyšći njejo doskóńcnje
wujasnjona. W zajźonosći su byli wšake naraźenja (pśir. Systematik der Moose),
tola slědujucy kladogram ako wěrjepódobne poměry pśiswójźbnosći se pokazujo:

Rogowe mechy by pótakem sotšojska kupka žyłkowych rostlinow byli. Mimo
molekularbiologiskich studiumach pokazuju teke wšake rogowym mecham w
pśirownanju ku drugim mecham charakteristiske pśiznamjenja na blisku
pśiswójźbnosć k žyłkowym rostlinam: sporofyty rogowych mechow su relatiwnje
wjelike, dłujko žywe a fotosyntetiski aktiwne, tós relatiwnje samostatne. Z tom
maju srjejźnu poziciju mjaz drugim mecham z jich wót gametofyta wótwisnymi
sporofytami a žyłkowymi rostlinami z jich dopołnje njewótwisnymi sporofytami.

Za wěcej detailny pśeglěd wó rostlinstwje, glědaj de:Systematik des
Pflanzenreichs.

Pśi zapśimjeśu fosilnych rostlinow, kótarež na bazy žyłkowych rostlinow stoje,
bywa górjejce wopisowane zwobrazowanje pitśku wěcej komplikowane. Drje njejsu
fosilne mechy z ranych casow rostlinow znate, pśeśiwo tomu někotare zastupjarje
ranych žyłkowych rostlinow su znate. Toś te bu w ranem 20. lětstotku pód
zapśimjeśim Psilophyta zjadnośone. Toś ta kupka jo wopokazowała se pak juž skóro
ako wjelgin heterogena. Banks jo toś tu kupku do tśich kupkow Rhyniophyta,
Trimerophytophyta a Zosterophyllophyta rozšćěpił. Kenrick a Crane stej pak w
lěśe 1997 pokazali, až nejmjeńša wobej prědnej kupce stej kumštnej. Zastupjarje
wobeju slědneju kupkowu słušaju k Eutracheophytam, mjaztym až zastupjarje
Rhyniophyta wjelgin bazalnje stoje. Kenrick a Crane stej slědujucy kladogram
nastajiłej:

Mjaz mechami (njejsu wopisowane) a žyłkowymi rostlinami (klada 2) su toś hyšći
někotare kupki wótemrětych rostlinow.

Polysporangiofyty (1) wopśimjeju cełkowna górjejce wopisanu kladu a wopśimjeju
wše kontinentalne rostliny, kótarež se k jadnej kupce mechow njelice. Jich
zgromadne wótwóźone pśiznamjenja (synapomorfije) su: roznogaśujuce sporofyty z
wšakich sporangijami; sporofyt je njewótwisny gametofytow. Archegonije su do
gametofytow zapusćone, to pak teke rogowe mechy pótrjefijo.

K zastupjarjam polysporangiofytow słušaju ako nejwěcej bazalna kupka
Horneophytopsida z Horneophyton. Jadna izolěrowana stojeca družyna jo
Aglaophyton major. Wuškowne zastupjarje (klada 2) słušaju k žyłkowym rostlinam
(Tracheobionta), kótarež bazalna kupka Rhyniopsida su.

Rostliny su byli za dłujki cas pódla zwěrjetow a mineralow jaden tśich
pśirodnych swětow. Hyšći Carl von Linné jo rozrědował swój Systema naturae
wótpowědnje tomu. Teke Ernst Haeckel jo inkluděrował do swójich Plantae griby,
lišawy, cyanobakterije, ale teke rozdźělne kupki algow. Mjaztym až botanika se
dalej z wšymi toś tymi kupkami zaběra, bu definicija rostlinow pózdźej na te
kontinentalne rostliny a zelene algi wobgranicowana, kótarež se pśez chlorofyle
a a b, škrob ako rezerwne polysaccharidy a celulozu w celowej sćěnje
wuznamjenjuju. Źinsa se rostliny wšako definěruju: wótere systemy zapśimuju
zelene algi do rostlinow, druge systemy, tak how wužywany, zjadnośuju žywe byśa
z górjejce pódanymi pśiznamjenjami w Chloroplastida a wobgranicuju rostliny na
kontinentalne rostliny.

Wužyśe rostlinow jo zachopiło w ranych casach luda ze zběranim. Źinsa se
rostliny za luźece wužyśe pśewažnje ako kulturne rostliny kublu (rolnikarstwo).
Granicny pad jo wužyśe drjewa z lěsow.

Zežywjenje luda bazěrujo praktiski dopołnje na rostlinach, pak pśez direktnu
konsumciju, pak indirektnje pśez konsumciju rostliny žerjecych zwěrjetow abo
zwěrjecych produktow. Nejwětšy wuznam swětodaloko ako wužytne rostliny maja
pšenica, rajs, majs a kulki. Wót wjelikeje tšochy kultiwěrowanych wužytnych
rostlinow njaso jano małka tšocha głownu śěžu luźecego zežywjenja (zakładne
zežywidła).

Tradicionelnje se rostliny k rozdźělnym zaměram za luźece wužywanje pśeźěłaju.
Rostliny su nejwažnjejšy zakładny material k zgótowanju drastwy. Wóni se k
wjeleserakim źěłowym rědam pśeźěłaju. Rostliny, wósebnje drjewo, su njewuzbytny
twarski material.



https://dsb.wikipedia.org/wiki/Pad_(gramatika)

Pad (teke kazus) jo w gramatice fleksiska kategorija nomena (=deklinacija). Z
nim pokaza nomen swóju funkciju znutśika zmysłowego zwiska sady. W morfologiji
jo kazus morfologiska kategorija, kótaraž jo pśez system na sebje napśeśiwo
stojecych formowych rědow wóznamjenjowany, pśi tom toś te formy póśěg pśedmjata
k drugim pśedmjatam w dokładnej situaciji wrośi. Typiski njaso słowo jano
jadnučke kazusowe markěrowanje, w někotarych rěcach tola eksistěruju teke słowa
z dwěma a wěcej kazusowymi markěrowanjami .

Pomjenjowanje kazus etymologiski wót grichiskego gramatikarja Dionysios Thrax
slědk źo. Wón jo nomeny ako wót werba wótpadujucy (nimski 'abfallend'
('abhängig')) wopisował a wóznamjenjował toś ten proces ako ptosis (πτῶσις)
'pad'. Pśewześe zapśimjeśa łatyńšćiny jo až źinsajšny źeń wobchowało.

Licba kazusow jo pó źělach rozdźělna we słowjańskich rěcach, dokulaž Bulgaršćina
a Makedońšćina wěcej njamatej kazuse pśi nomenach, ale małe kazuse pśi
pronomenach. Wše druge rěcy maju šesć abo sedym kazusow.

Pódwjacornosłowjańske a pódzajtšnosłowjańske rěcy maju rozdźěl mjazy měkej a
twardej deklinaciju, ale w pódpołdnjosłowjańskich rěcach toś ten rozdźěl
pśisamem wěcej njeeksistěrujo.

Z togo nastawane rěcy (baltiske, słowjańske rěcy, ale teke Łatyńšćina abo Stara
grichišćina) su toś te dopołnje abo jano pó źělach wobchowałe (pó źělach z
drugimi mjenjami). Teke nimšćina jo měła pśed 1.000 lětami hyšći instrumental.

Njeindoeuropske rěcy (na pś. finougriske) znaju pó źělach jasnje wěcej kazusow.
W finšćinje su na pśikład pěśnasćo, w hungoršćinje wósymnasćo.

Tola jo pšawje śěžke daś zapśimjeśu powšyknje płaśecu definiciju. Někotare
fachniki cwibluju na śim, až wón se na wše rěcy (na pś. Engelšćina abo
hungoršćina) nałožowaś góźi.



https://dsb.wikipedia.org/wiki/P%C5%A1awa_w%C3%B3rje%C5%A1yna

Štom jo zwětšego krotki, krona jo šyroka, kulowata až jajowata a mócne gałuzy su
rozšyrjone.

Łopjena su měnjate, na górnem boku śamnozelene, na dolnem boku swětlejše,
dośěgnu dłujkosć wót 40 (20-50) cm. Wóni su njepórikowje pjerinate a wobstoje z
5 až 9 cełokšomnych, jajowatych pjerinatych łopjeńkow z dłujkosću wót 15 cm.
Rozšurowane łopjena aromatiski wónjaju. Zymske pupki su kulowate abo jajowate a
dośěgnu wjelikosć wót 4 až do 6 mm.

Kwiśo wót apryla až do maja. Kwiśonki su njenadpadne, jadnogo roda a se z
łopjenjami jawje. Rostlina jo jadnodomna. Muske micki se južo łoni załožuju a
ako 5-6 mm dłujke pupki pśezymuju. Muske wisece micki su žołtozelene a dośěgnu
dłujkosć wót 5 až 15 cm. Žeńske kwiśonki stoje pó dwěma (jadnu) až pó tśoch
(pěśoch) na kóńcu łopjenatych młodych wurostkow. Kwiśonkowa wobalka je z
płodnikom zarosćona. Kwiśonki se wót wětša woprošuju.

Kamjentny płod jo owalny až kulowaty, maksimalnje 5 cm tłusty, ma zelenu
škórpinu a brozdźone, swětłobrune drjewjane jědro. Płody wót septembra až do
oktobra wuzdrjaju. Wóni wopśimjeju až do 60 % tucnego wóleja. Kabeje, karwony,
njewjericki, pjelchi a myše płody rozšyrjuju.

Južo wucony Plinius jo pytnył, až pód bomom lěbda druge rostliny rostu. Pśicyna
za to jo wopśimjeśowa maśizna juglon, kótaryž klěwanje a rosćenje wjele
rostlinskich družynow późaržujo. Mězga fryšnych łopjenow a zelenych škórpinow
intensiwnje žołtobrunje kóžu zabarwijo.

Póchoda z Aziji a regiona pódzajtšnego srjejźozemskego mórja. Rostlina jo z
Romjanow k srjejźnej Europje pśišła.

Bom pódawa drjewo, drjewjanu bajcu a wólejowe semjenja. Jogo drjewo se za meble
wužywa.



https://dsb.wikipedia.org/wiki/P%C4%9Bskowy_p%C5%82onjak

Pěskowy płonjak (Thymus serpyllum) jo rostlina ze swójźby gubkatych kwitarjow
(Lamiaceae).

Pěskowy płonjak jo zymje pśetrajucy kerk, kótaryž dośěgnjo wusokosć wót 2 až do
10 (25) cm, šyrokosć wót 45 cm a ma dłymoko w zemju dosegajucy centralny korjeń
a se wót togo wujźecy z lažecymi kijaškami rozšyrjujo. Jadnotliwa rostlina
wuwiwa na toś tem wašnju zwisujucy pśestrěńc, kótaryž móžo dośěgnuś wjelikosć
wót jadnogo kwadratowego metra.

Wónjajuce łopjena rostliny su małe, błyšćece, eliptiske až lancetne a dośěgnu
dłujkosć wót 10 mm a šyrokosć wót 4 mm. Ze wogony zapušćuju w kuždem lětu
wjeliku tšochu kwiśonkowych wurostkow, kótarež dośěgnu wusokosć wót źaseś až do
pěśnasćo centimetrow.

Kwiśo wót maja až do septembra (wót junija až do awgusta). Rožojte abo
módrowioletne, małe, rorkojte, dwojogubkate kwiśonki stoje pó tśoch až pó
šesćoch w łopjenowych rozporach w pózdatnem kłosu, kótarež dośěgnu dłujkosć wót
až do 4 milimetrow (wót 6 až do 7 mm).

Rostlina producěrujo w toś tem casu nektar za woprošujuce insekty. Za
pcołkarstwo jo pěskowy płonjak togodla wažna pcołcyna pastwa.

Pěskowy płonjak jo typiski wobydlaŕ wót chójcowych stepowych lěsow z suchymi,
małokalkatymi pěskowymi zemjami. Wón se tam cesto podłu drogow abo na gólnych
swětlinach namaka. Typiska pśewódna rostlina na toś tem stojnišću ja
hsb:jatřobnik.



https://dsb.wikipedia.org/wiki/Nulowy_meridian

Nulowy meridian jo ten meridian (połkrejz, kótaryž stoj padorownje k zemskemu
ekwatoroju a źo wót pódpołnocnego k pódpołdnjowemu poloju), wót kótaregož
geografiska dlinina licy se k pódzajtšoju a k pódwjacoroju.

Jogo póstajenje jo pópšawem pśipadne, ale jo se pśez mjazynarodne dogrono
(Mjazynarodna meridianowa konferenca 1884) do meridianoweje rowniny Londonskeje
gwězdarnje Greenwich połožył a pomjenjujo se togodla cesto Greenwichski meridian
(Meridian doma Flamsteed House gwězdarnje Royal Greenwich Observatory). Do togo
su se rozdźělne nulowe meridiany wužyli.

Pó standarźe licy se geografiska dlinina wót nulowego meridiana pozitiwnje k
pódzajtšoju (0° až do 360°), ale město togo jo teke pódzajtšna dlinina (0-180°
pódzajtšo) a pódwjacorna dlinina (0-180° pódwjacor) rozšyrjona. Ako skrotconce
wužywatej se Pz abo E za „pódzajtšo“ a Pw abo W za „pódjwacor“. Symbol E
(engelski za „East“, francojski „Est“) jo pó źělach w nimčinje nałog, aby
zajźowało zaměnjenjeju z nulu . Na pódwjacornej hemisferje (pśedewšym w USA) jo
pśeśiwo mjazynarodnej normje teke pódwjacorne licenje wót 0-360° nałog.

Źinsajšny standard, nulowy meridian póšěgowego systema WGS84 a ETRS89/GRS80,
njejo na zemski powjerch wězany, ale na modelěrowany geodetiski datum, dokulaž
meridiany w dokradnjejšem licenju njejsu na kšutych městnach powjercha
(kontinentalne pśesunjenje, zběranje a spadowanje mórja). Źo pśez Greenwichski
park, wušej 100 metrow na pódzajtšo wót historiskeje Greenwichskeje
„turistiskeje linije“ stareje gwězdarnje Greenwich.

Dłujkosć nulowego meridiana jo poł zemskeje wótměry mjazynarodnego zemskego
elipsoida, kótaraž měri se pśez pola, pótakem 20.003,9 km. Ze swójim napśeśiwnym
meridianom, kótaryž prěcy na pśikład Wrangelowu kupu pśi 180° (bźez pśidaśa E
abo W), wudopołnjujo se nulowy meridian k wjelikemu krejzoju na zemi. Datumowa
granica źo pó źělach (blisko polowu a na pódpołnoc wót ekwatora) dokradnje na
180° Greenwich (wótchylenja resp. wuwześa wót 180° geografiskeje šyriny: w
Beringowej droze, pśi Aleutach (Alaska), w Kiribati, pśi Fidžiskich kupach, pśi
Tuvalu, pśi Tonze a pśi nowoseelandskima kupoma Kermadec a Chatham).

Z pśiběrajucym mjazynarodnym drogowańskim wobchadom - pśedewšym ze zeleznicu -
jo zjadnotnjenja eksistěrujucych systemow trěbne było. Mimo togo jo stawnje
wažnjejše było, dokradny mjazynarodny cas (swětowy cas) k dispoziciji měś. Wón
jo ako městny cas nulowego meridiana definěrowany.

Na Mjazynarodnej meridianowej konferency 14. oktobra 1884 we Washingtonje, D.C.
z reprezentantami z 25 narodow jo se meridian, kótaryž źo pśez Greenwich, ako
zakład mjazynarodnego koordinatowego systema zawjadł.

Srjejźny słyńcny cas pśi nulowem meridianje jo rozsudny za swětowy cas (GMT,
Greenwich Mean Time) był, kótaryž jo se akle 1972 pśez koordiněrowany swětowy
cas (UTC) wótměnił. Toś ten wěcej njeorientěrujo se źinsa na městnem casu, ale –
togodla teke mě – koordiněrujo kontinuěrujucy atomowy cas z Universal Time,
kótaryž měri se astronomiski a wótbłyšćujo njepšawidłownosći zemskeje rotacije a
słyńcne stawy. Pśirownowanje stawa se pśez pśestupne sekundy. Pśi nulowem
meridianje njejo diferenca mjazy srjejźnym městnym casom a UTC źinsa dokradnje
nul.

Koordinaty: 0° WGS84-rozpuś w Greenwichskem parku51.4776780Koordinaty:
51° 28′ 40″ N, 0° 0′ 0″ O, Flamsteed House 0° 0′ 6″
W51.477838-0.0015909999999906



https://dsb.wikipedia.org/wiki/My%C5%A1yn

Myšyn (nim. Müschen) jo mała gmejna w pódzajtšu Bramborskeje a lažy něźi 15
kilometrow wót Chóśebuza. Taka wjas słuša k amtoju Bórkowy a wót lěta 2001 jo
teke wejsny źěl Bórkow. Myšyn zabjerjo 465 hektarow.

Myšyn lažy w centrumje Górnych Błotow. Wón jo źěl Bórkow, kótarež maju płoninu
wót 35 kwadratnych kilometrow a su nejwětša gmejna w Nimskej.

Myšyn jo prědny raz naspomnjeł w lěśe 1412 ako „Mieschen“. Ale wóznam takego
pomjenjenja hyšći njejo znaty. Pśi i takem dokumenśe se jadna wó dokłaźe
pśedankow gola, wót Chośebuza na Wjerbno. W lěśe 1850 młynikaŕ Kerstan jo twarił
młyn. Wót lěta 1890 familija Paulick wobsejźi młyn. Až do 1945 wjele zemjańskich
luźi su bydlili w Myšynje.

Až do 1924 wognjowa wobora wót Myšyna jo słušała k zwězkoju někotarych
wognjowych woborow. Ale na 13. decemberje 1924 jo se załožyła dobrowólna
wognjowa wobora a jo měła južo 44 cłonkow, kótarež su wojowali pod gronidłom: "k
cesć Boga, sobucłowjek na pomoc". 1925 wognjowa wobora kupujo sebje nowe
wugótowanje. Psinosk za cłonkow jo był 50 pjenježkow a woni su teke pjenjeze
płaśili, gaž woni su se pśejli pśeśiwo póstajonym pšawidłom. Pśi tzych padach a
pśestupach cłonk jo se wuzamknuł. Na 12. septemberje 1926 jo był prědny lětoski
swěźeń, ale take zarědowanje jo było jano za cłonkow a za kameradow wót Bórkow a
Wjerbna. Taki swěźeń bywa tradiciju w Myšynje.

W lěśe 1933 jo twarske źěło se zachopiło za sykawowy dom. Na 24. juniju zwiganje
takej twari a na 17. septemberje cłonki su mógali wuswěśenje swěśiś. Na takem
dnju jo był w Myšynje wjeliki swěźeń z pśeśěgom, swěźeńskim nagronom wot župana
Kals a Myšyńske luźi teke su reju organizěrowali k takej goźbje. Twarjenje
sykawowego doma jo kóštował 4450 mocnarstwowych markow.

Ale na 18. měrcu 1934 stej Myšyńska a Wjerbańska wognjowa wobora se
rozpušćowałej na zakłaźe nacionalsocialistow. Na samskem dnju jo zastojnstwowa
wognjowa wobora se załožyła. Pśi tom Wjerbańske wognjowe woborniki su twarili
prědny gaseński śěg a Myšyńske kamerady su twarili drugi gaseński śěg. Kuždy
cłonk jo dostał nowu uniformu a pśinosk cłonkow jo był nižej. Na 13. decemberje
1934 Myšyńske cłonki su swěśili źaseślětne wobstaśe wognjoweje wobory z reju.

Sportowe towaristwo Myšyn–Bobow jo se załožyło w lěśe 1948. Wóno ma 123 cłonkow.
W prědnem mustwje grajo 18 grajarjow a w drugem mustwje grajo 21 grajaŕ.
Towaristwo ma teke žeńskece mustwo a źiśi mógu teke treněrowaś. Pśedsedaŕ
towaristwa jo Siegbert Budischin a swój zastupnik se groni Oliver Bramer.



https://dsb.wikipedia.org/wiki/Michiganski_jazor

Michiganski jazor (engelski Lake Michigan) jo tśeśi nejwětšy jazor Pódpołnocneje
Ameriki a pěty nejwětšy cełego swěta. Wón jo jaden z pěś „wjelikich jazorow“
(Great Lakes) a namaka se w pódpołnocu Zjadnośonych statow. Jazor lažy
176 metrow nad mórskej głaźinu a jo z pśestrěnju 58.016 km² wětšy ako
Chorwatska.

Pódzajtšny pśibrjog jazora słuša k zwězkowemu statoju Michigan; pódpołdnjowy
kóńc k Indianje a pódwjacorny pśibrjog k statoma Illinois a Wisconsin.
Michiganski jazor jo z Huronskim jazorom pśez Mackinacsku wuscynu bźez
wusokostnego rozdźěla zwězany, tak až jadna se pópšawem jano wó jaden jazor.

Kołowokoło jazora su 12 milionow luźi žywe. Pśi Michiganskem jazorje laže města
Chicago, Milwaukee, Gary a Green Bay.

Koordinaty: 43°42′0″N 87°5′0″W﻿ / ﻿<span class="geo-dec geo" title="Kórty,
njebjaske wobraze a druge dataje za 43.7 Wurazowa zmólka: Njewócakany opeator
*">43.7, Wurazowa zmólka: Njewócakany opeator *



https://dsb.wikipedia.org/wiki/Mecklenburgska-P%C5%9Bedpomorska

Mecklenburg-Pśedpomorska (nim. Mecklenburg-Vorpommern; dolnonimski.
Mäkelborg-Vörpommern) jo zwězkowy kraj Zwězkoweje republiki Nimska. Jogo stolica
jo Zwěrin.

W Mecklenburg-Pśedpomorskej lažytej nejwětšy jazor a nejwětša kupa Nimskeje.
Jazor se groni nimski Müritz, kótaregož mě póchada wót słowjańskego słowa
morica, a kupa jo Rujany.

Pśez Mecklenburg-Pśedpomorsku běže wjelika rěka Łobjo, a teke małe rěki Elde,
Habola, Warnow a Peene. Elde a Habola do Łobja běžytej, ale Warnow a Peene do
Baltiskego mórja. Łobjo běžy pśez zwězkowy kraj Šleswig-Holštejnska, pśez
Hamburg a pótom zasej pśez Šleswig-Holštejnsku a skóńcnje do Pódpołnocnego
mórja.

Mecklenburg-Pśedpomorska jo se zasej w lěśe 1990 załožył. Toś ten zwězkowy kraj
jo eksistěrował juž raz mjazy lětami 1945 a 1952. W lěśe 1952 bu rozwězał a
pótom su se wobwody Rostock, Zwěrin a Neubrandenburg nastali.

W lěśe 1945 jo se nastał z Mecklenburgskeje a pódwjacorneje źěla Pomorskeje na
pódwjacor źinsajšneje granicy mjaz Nimskeju a Pólskeju.

W Mecklenburg-Pśedpomorskej eksistěrujo wjele mjenjow, kótarež ze słowjańskeje
rěcy póchada. Toś ta słowjańska rěc wěcej njeeksistěrujo, ale wóna jo była
pśiswójźbna z Kašubšćinu, Pólšćinu, ale tež z Górnoserbšćinu, Dolnoserbšćinu,
Češćinu a Słowakšćinu. Wóna słuša k lechiskej kupce pódwjacornosłowjańskich
rěcow. Pak tež mjenja z nimskego póchada eksistěruju tam.



https://dsb.wikipedia.org/wiki/Mecklenburg-P%C5%9Bedpomorska

Mecklenburg-Pśedpomorska (nim. Mecklenburg-Vorpommern; dolnonimski.
Mäkelborg-Vörpommern) jo zwězkowy kraj Zwězkoweje republiki Nimska. Jogo stolica
jo Zwěrin.

W Mecklenburg-Pśedpomorskej lažytej nejwětšy jazor a nejwětša kupa Nimskeje.
Jazor se groni nimski Müritz, kótaregož mě póchada wót słowjańskego słowa
morica, a kupa jo Rujany.

Pśez Mecklenburg-Pśedpomorsku běže wjelika rěka Łobjo, a teke małe rěki Elde,
Habola, Warnow a Peene. Elde a Habola do Łobja běžytej, ale Warnow a Peene do
Baltiskego mórja. Łobjo běžy pśez zwězkowy kraj Šleswig-Holštejnska, pśez
Hamburg a pótom zasej pśez Šleswig-Holštejnsku a skóńcnje do Pódpołnocnego
mórja.

Mecklenburg-Pśedpomorska jo se zasej w lěśe 1990 załožył. Toś ten zwězkowy kraj
jo eksistěrował juž raz mjazy lětami 1945 a 1952. W lěśe 1952 bu rozwězał a
pótom su se wobwody Rostock, Zwěrin a Neubrandenburg nastali.

W lěśe 1945 jo se nastał z Mecklenburgskeje a pódwjacorneje źěla Pomorskeje na
pódwjacor źinsajšneje granicy mjaz Nimskeju a Pólskeju.

W Mecklenburg-Pśedpomorskej eksistěrujo wjele mjenjow, kótarež ze słowjańskeje
rěcy póchada. Toś ta słowjańska rěc wěcej njeeksistěrujo, ale wóna jo była
pśiswójźbna z Kašubšćinu, Pólšćinu, ale tež z Górnoserbšćinu, Dolnoserbšćinu,
Češćinu a Słowakšćinu. Wóna słuša k lechiskej kupce pódwjacornosłowjańskich
rěcow. Pak tež mjenja z nimskego póchada eksistěruju tam.



https://dsb.wikipedia.org/wiki/Mato_Kosyk

Mato Kósyk (*18. 6. 1853 we Wjerbnje, † 22. 11. 1940 w Albionje) - dolnoserbski
basnikaŕ, spisowaśel, faraŕ, farmaŕ, klasikaŕ dolnoserbskeje literatury.

Roźony ako syn srjejźnego bura jo Kósyk w lětach 1867 do 1873 chójźił na
gymnazium w Chośebuzu. Pótom jo tśi lěta dłujko statkował ako zeleznicaŕ w
Lipsku. Pózdźej jo wopytał se žywiś ako literat we Wjerbnje a wót 1880 jo sobu
redigěrował Bramborski Casnik. 1883 do 1885 jo w ameriskem Springfielźe a
Chicagu študěrował teologiju. Wótglědajucy wót krotkich woglědow we Łužycy, jo
basnikaŕ pón až do kóńca žywjenja wóstał w Pódpołnocnej Americe. Wót 1885-86 jo
był faraŕ we Wellsburgu. Wót 1887 do 1907 jo statkował we wšakorakich wósadach w
staśe Nebraska (Ridgeley 1887-89, Princeton 1889-95, Roca 1895-96, Stamford
1896-97, 1897-07 Ohiowa). Wót 1907 až do wuměńka 1913 jo był faraŕ w El Renou w
Oklahomje, pótom jo žywy był ako farmaŕ w Albionje.

W lichem casu w Lipsku ako zeleznicaŕ jo se Kósyk awtodidaktiski zakłady poetiki
nawucył. Jogo prědne zdźaržane basnje su ze slědnego lěta w Lipsku. Dla chórosći
jo Kósyk 1877 musał swójo źěło pśi zeleznicy skóńcyś a se domoj nawrośiś. W tom
casu su se teke wuwijali jogo kontakty z drugimi serbskimi procowarjami ako M.
Hórnikom, H. Jordanom a A. Muku. Mimo togo jo nawězał kontakt z G. Surowinom,
kenž jo jogo do dalšnego literarnego źěła pógnał, a z pólskim spěchowarjom A.
Parczewskim, kenž jo sobuiniciator załoženja Maśice Serbskeje, na kótaremž jo se
1880 teke Kósyk wobźělił.

Dłujke pśebywanje w rodnej jsy Wjerbno jo było nejpłodnjejšy cas literarnego
twórjenja Mata Kósyka. Wón jo napisał wjele lyriskich basnjow a baladow, kótarež
su se pózdźej do cełkow zarědowali: Pytajcy duch, Źiśecy raj, Wóstań pobožny, Z
paradiza wšyknych swětow, Ze stwórjenja jo mój spiw, Cysta roža serbojska,
Serbskich duchow kralejstwo. Do šyršeje epiki słušatej jogo w heksametrach
spisana tśiźělowa idyla Serbska swajźba w Błotach (Wórjejce 1880, 1955) a jogo
historiska trilogija Serbskich wóścow śerpjenja a chwalba z episkimi spiwami
Pśerada Markgroby Gera (ČMS 1881, 1924, 1955), Branibora pad a Jacsław (hyšći
njewózjawjonej). Kósyk jo se teke póspytał w dramatice: Cesć łužyskego ryśarja
(1881) a Bóžemje serbskich wójakow (1882). Wjele proce jo teke inwestěrował do
pśeglědowanja a basnikarskego wuspórjeźowanja dolnoserbskich spiwarskich knigłow
a do redigěrowanja Casnika, do kótaregož jo teke dodał swóje pśinoski.

Dokulaž njejo spisowaśelske źěło za zežywjenje dosegało, jo wón 1883 do Ameriki
wudrogował. Tam jo teke študěrował teologiju, což jomu w Nimskej bźez matury
njejo móžno było. Teke w Americe jo na zachopjeńku dalej basnił. Tak jo nastał
cyklus W cuzej zemi z wjele nowymi impresijami. Bóžko njejo wóstał taki
produktiwny. W běgu dalšnego žywjenja w Americe jo jano hyšći napisał dwa
cyklusa: Serbske bratśi pśistupimy (1892-99) a Droga do njebja (1922-33). Weto
jo měł wjeliki wuznam za dolnoserbsku literaturu a jo jej wugótował městno mjazy
drugimi słowjańskimi literaturami. Eksistujo wěcej ako 50 pśełožkow jogo
jadnotliwych twórbow do drugich słowjańskich rěcow.

Marti, R. (wud.), Mato Kosyk 1853–1940. Materialije prědneje Kosykoweje
konference. Wjerbno 15.–18. 6. 2003. Budyšyn, 2004.

F. Mětšk, Zu einigen Fragen der Legendenbildung in der Kosyk-Biographie - ZfSl
22 (1977), str. 142-148; ts., Serbski basnik kónčaceho so 19. lětstotka w
Americe - R 28 (1978), 6, str. 212-217; ts.. Wo Kosykowych basniskich rukopisach
a jich wuznamje za ZSMK - R 29 (1979), 6, str. 216-220; ts., Wo Kosykowej
episkej trilogiji ze serkeje starodawnosće - R 29 (1979), 9, str. 324-332; ts.,
Aktualnosć Kosykoweje biografije wčera a dźens - R 31 (1981), 9, str. 318- 321



https://dsb.wikipedia.org/wiki/Martin_Haspelmath

Haspelmath jo studěrował 1983–1985 na Uniwersiće Wiena a 1985–1987 na Uniwersiśe
Kölna indogermanistiku, powšyknu rěcywědu a slawistiku. 1988 sčiniše na
University at Buffalo swój magistrowy eksamen w rěcywěźe, 1989 swój magistrowy
eksamen w slawistiku na uniwersiśe Kölna. Pó wukrajnym lěśu na
Lomonossow-uniwersiće w Moskwje jo źěłał 1990–1996 na lichotnej uniwersiśe
Barlinja, źož 1993 jo promowěrował a 1996 teke habilitěrował.

Wót lěta 1998 jo Haspelmath na Max-Planck-instituśe za ewolucionarnu
antropologiju w Lipsku pśistajony ale teke ako honorarowy profesor za rěcywědu
na uniwersiśe Lipska cynity.

Slěźeńske śěžyšća Haspelmatha su syntaksowa teorija, morphologija, rěcny kontakt
a rěcna změna ale teke rěcna typologija. Wažny projekt pód jogo wóźenju jo był
wuźěłanje wót World Atlas of Language Structures (WALS), kótaryž bu 2005
publicěrował a něnto teke online jo pśistupny. Mimo togo jo Haspelmath Iniciator
rěcywědneje online-encyklopedije Glottopedia.



https://dsb.wikipedia.org/wiki/Lilongwe

Lilongwe jo stolica pódpołdnjownoafriskego kraja Malawi. Lažy w srjejźišću
Malawija, jano 50 km wót mosambikskeje a sambiskeje granicy a 80 km wót
Malawiskego jazora zdalone we wusokosći wót 1200 metrow nad głaźinu mórja we
wusokej rowninje a ma wokoło 650.000 wobydlarjow. Dla dobrego měsćańskego
planowanja su drogi w stolicy relatiwnje šyroke - kaž bulewardy - a jadnotliwe
ležownosće wjelike. Lilongwe jo politiske a zastojniske srjejźišćo Malawija, pak
nic góspodarske. Toś tu rolu grajo nejwětše a nejstarše malawiske město Blantyre
w samym pódpołdnju kraja.

Město załožyjo se akle w lěśe 1947 ako wikowański centrum tegdejšeje britiskeje
kolonije Njassaland. Pó njewótwisnosći Malawija w lěśe 1964 su se dla
centralnego połoženja za Lilongwe ako stolicu rozsuźili. Wót lěta 1994 jo
Lilongwe teke sedło parlamenta, kótarež jo był do togo w měsće Zomba - něźi 230
km na krotkem zajtšu wót Lilongwe.

Lilongwe ma mjazynarodne lětanišćo Kamuzu a dwa wót pěś institutow malawiskeje
uniwersity.



https://dsb.wikipedia.org/wiki/Kito_Wylem_Broni%C5%A1

Kito Wylem Broniš (nimski Christian Wilhelm Bronisch; * 5. decembra 1788 w
Pricynje, † 12. decembra 1881 w Drjowku) jo był w Dolnej Łužycy statkujucy
serbski faraŕ a rěcywědnik.

Syn fararja jo wopytował gymnazij we Łukowje a studěrował pó tom wót lěta 1808
až do 1811 teologiju w Lipsku. Na to jo źěłał wón ako domacny wucabnik w Lubinje
a wót 1816 ako faraŕ w Změšowje. Pó źaseś lět pśiwza fararske městno w rodnej
jsy Pricynje, źož statkował pótom pśisamem 50 lět. W lěśe 1874 dźěše na wuměnk,
kótaryž pśežywi w Drjowku.

Broniš płaśi ako jaden z nejwěcej wjelebocnych sorabistow 19. lětstotka. Jogo
wózjawjenja wopśimjeju pśinoski k onomastice kaž teke k ludowěźe a stawiznam
Serbow w Dolnej Łužycy. Wušej togo jo pśinosował k Smolerjowej zběrce
dolnoserbskich ludowych spiwow.

Kito Wylem Broniš wózjawi serbski w Časopisu Maćicy Serbskeje a nimski mjaz
drugim w Nowym łužyskem magacinje Hornjołužiskeho towarstwa wědomosćow a w rěźe
Jahrbücher für slavische Literatur, Kunst und Wissenschaft.



https://dsb.wikipedia.org/wiki/Jezus

Jezus z Nacareta jo se wěrjepódobnje mjazy lětoma 7 a 4 do Chr. w Betlehemje
naroźił a jo wumrěł w lětach 30, 31 abo 33 pó Chr. w Jeruzalemje.

Nowy testament wózjawijo Jezusa ako Kristusa (Messias, Syn Bóžy). Nowy testament
jo zrownju głowne žrědło za historiske informacije wó Jezusu mimo někotarych
apokryfow a noticow zwenka kśesćijaństwa. Z toś tych rekonstruěrujo historiske
slěźenje plawsibelne fakty jogo statkowanja.

Pó toś tych jo był Jezus Žyd z Galilejskej, kótaryž jo někak wót lěta 28 zjawnje
wustupował ako drogowański prjatkaŕ na teritoriumje źinsajšnego Israela a
pódwjacornego brjoga Jordana. Glědajucy na pśichad Bóžego kralojstwa jo wón swój
lud k nawrośenju napominał. Mało lět pózdźej bu wón wót Romarjow kśicowany.

Jezus jo wobgranicował swójo statkowanje na Israel (Mt 10,5; 15,24), jo pak
wugbał wutwórjenje noweje swětoweje nabóžniny, kśesćijaństwa. Teke zwenka
kśesćijaństwa ma Jezus nabóžninski, kulturelny, politiski a wósobinski wuznam.

Žydojski historikaŕ Flavius Josephus rozpšawja w swójich Antiquitates Judaicae
(20,200) wó wótkatowanju Jakobusa a pomjenijo jogo ako bratša Jezusa, „kótaryž
se Chrystus pomjenijo.“

Notice mamy teke wót Pliniusa młodego a z rabbinskich žrědłow zgromaźonych w
Talmuźe. Awtory pak se jano na kšomje a polemiski wó kśesćijaństwje wugroniju.

Listy Pawoła su mjazy lětoma 50 a 64 nastali. W nich se namakajo jano mało
biografiskich datow a słowow Jezusa, citěruju pak se někotare wěrjeńske formule
Jeruzalemskeje prawósady.

W tśich synoptiskich ewangeliumach (ewangelium Mateja, Lukasa a Marka) se
namakaju pokazki na znicenje Jeruzalemskego templa (Mk 13,2; Mt 22,7; Lk 19,43).
Togodla su se wěsće akle pó žydojskem zběgu (66-70) pisnje fiksěrowali. Pó
źinsajšnem slěźeńskem stawje njejo słušał žeden z awtorow k prědnym wuknikam
Jezusa.

Ewangelium pó Janje wopśimjejo pó měnjenju źinsajšnych slěźarjow njewótwisnje
dalejdawane historiske maśizny, lěcrownož jo nastał akle pózdźej wokoło 100 –
130.

Mt 1-2 a Lk 1-2 cotej Jezusa ako Messiasa zapowědaś a stajijotej jogo narod do
ramika bibliskich wěsćenjow. Njewobwěsćone mórjenje źiśi pśez Herodesa (Mt 2,13)
dopomina na mórjene źisi pśez farao pśed wuśěgom Israela z Egiptowskeje (Ex
1,22): Tak buźo Jezus ako wulichowaŕ Bóžego luda pśedstajony. Gwězda wót
Betlehema, kótaraž jo wjadła orientaliskich astrologow k městnoju jogo naroda
(Mt 2,2), pśipowěźejo Jezusa ako kosmiskego wumóžnika. Wobzwadne jo, lěc jo se
dał wopšawdu wósebny stelarny fenomen w tom casu wobglědowaś.

Toś te styri ewangeliumy rozpšawuju jano wó Jezusowych slědnych žywjeńskich
lětach. Pó Lk 3,1 – jadnučkem eksaktnem lětowem pódaśu w Nowem Testamenśe –
njejo Jezusowe smjertne lěto w amtskem casu Pontiusa Pilatusa ako bogota Judeje
(26-36) dalejdawane. Za wětšynu historikarjow jo lěto 30 nejwěcej wěrjepódobne
smjertne lěto, dokulaž jo se Pawoł z Tarsusa južo mjazy 32 a 35 wobrośił. Jezus
jo pótakem nanejmjenjej 30 a maksimalnje 40 lět stary był.

Z tym njejo wón stwórtu kazń wótpórał, ale ju wukładł kontrernje k žydojskej
tradiciji: Jano te su twóje pśiswójźbne, kótarež cynje wólu Bóžu. Na to jo Jezus
swójo ródne město wopušćił a njejo se južo tam wrośił. Ale žony z jogo wokoliny
su pśi njom wóstali, kaž teke jogo maś (Jan 19,26). Lěcrownož se groni w Jan
7,5: Jogo bratšy njewěrjachu w njogo, su někotare z jogo pśiswójźbnych, teke
jogo maś, słušali k prědnym kśesćijanam pó jatšach ( Japsk 1,14 1Kor 9,5 ).
Pawoł je wósobinski zeznał Jakobusa (bratša Jezusa) a drugich swójźbnych Jezusa,
ako jo wopytał prědny raz Jeruzalem. (Gal 1,19).

Z Galileje jo pśišło wjele generacijow žydojskich wójowarjow wó lichotu
napśeśiwo cuzym mócam. Pó tem, až jo 6. pó Chr. Herodes Archelaos póbił dankowy
boykott Judasa Galilejusa, su „Zeloty“ ako swójska kupka wustupowali, aby romske
cuze kněstwo wótpórali. Za cas Jezusa su se wóni wobgranicowali na protesty a
někotare atentaty na romske zastojniki. Romarje su zelotiske atentatniki
pomjenjowali „Sikarierje“ (kótarež kałak nose) abo jadnorje „mordarje“, aby jich
wopěranje kriminalizěrowali.

Napśeśiwnje zelotiskej teologiji, kótarež su se myslili, až mógu Bóžy slědny sud
na luźach drugeje wěry južo doprědka wześ, jo Jezus napominał swójich słucharjow
winika lubowaś (Mt 5,38-48). Ako kritika na Zelotach płaśi teke Jezusowe słowo
Mt 11,12 wót „namócnych, kótarež se Bóže kralestwo wunuzuju a se z namócu jogo
zmócuju.“



https://dsb.wikipedia.org/wiki/Japa%C5%84ska_banja

Japańska banja (Cucurbita moschata) jo rostlina ze swójźby banjowych rostlinow
(Cucurbitaceae).

Japańska banja jo jadnolětna, zelišćowa rostlina, kótaraž lězecy rosćo a
dłujkosć wót až do 6 metrow dośěgnjo. Ceła rostlina jo lažko až gusto kósmata.
Wurostkowe wóski su lažko granjate.

Łopjenowe wogonki su 30 centimetrow abo dlejše. Łopjenca jo šyroko
owalnje-wutšobojta až pśisamem kulowata a (20 až 25) x (25 až 30) centimetrow
wjelika a jo běło dypkowana. Wóna jo lažko lapata z tśi až pěś owalnymi až
tśirožkatymi lapami. Łopjenowa kšoma jo zubato-rězana.

Japańska banja jo jadnodomny rozdźělnjeno-rodny . Kwiśonki stoje pó jadnom w
łopjenowych rozporach. Muske kwiśonki maju 16 až 18 centimetrow dłujki
kwiśonkowy wogonk, wjelgin krotki keluch a su šyroko zwónkate až šklickate.
Krona jo pěś až 13,5 centimetrow dłujka, kronowe cypliški až do tśeśiny kronowu
dłujkosć maju.

Žeńske kwiśonki maju tłusty, tśi až wósym centimetrow dłujki kwiśonkowy wogonk.
Płodnik jo kulowaty, jajoformowy, cylindriski, kšuškaty abo kjaglojty. Keluch jo
wjelgin małki. Jich pěstka njaso tśi lapate plěški.

Płody su pó formje a barwje wjelgin wariabelne pancerowe jagody, mjaztym až
forma zwětšego formje płodnika wótpowědujo. Powjerch jo gładki abo z kórabjami
wobsajźony, rědko brodajcojty abo zernkaty. Barwa jo jasno- až śamnozelena,
jadnobarwiśe zelena abo z kremobarwitymi flackami, abo ceło běła. Škóra jo
tłusta, měka a źaržaty. Płodowe měso jo jasno- až kałaśe oranžojte až
zelenkowate. Słod jo lažko až wjelgin słodki, měso jo měke a w cełku nic niśate.
Mnogolicbne semjenja su owalne až eliptiske, (8 až 21) x (5 až 11) milimetrow
wjelike a maja nažółty-běły powjerch.

Wót drugich kultiwěrowanych banjow góźi se japańska banja pśez slědujuce
znamjenja rozeznawaś: Płodowy wogonk jo twardy, ma kulojte grany a se na
płodowem nasajźonku mócnje rozšyrjujo. Kijašk jo twardy a jo gładko wucerjowany.
Łopjena su pśisamem kulojte až lažko lapate a měke. Semjenja su běłe až brune,
powjerch gładki až lažko gropny, kšoma jo jasnje zwětšego zubkaty a śamnjejša.



https://dsb.wikipedia.org/wiki/Illyrske_r%C4%9Bcy

Illyriske rěcy su byli w antice rěcy, z kótarymiž jo powědał lud Illyrow a wóne
słušaju k indoeuropskim rěcam.

Illyriske rěcy (dialekty) su nastali nejpjerwjej zazdaśim něźi w 2. lěttysacu
pśed Kristom, wěrjepodobnje něźi w 1300 pśed Kristusom, ako mykeniska centra w
Grichiskej su se rozwalili. Rěc (rěcy) se wuwiła radnje awtochtonje w cełem
regionje (Illyriskej). Wót 6. stolěśa pśed Kristom su załožyli Grichy jadnotliwe
kolonije na teritoriumje Illyrow (na pśikład Dyrrachium, Apollonia abo Lissus),
wót togo stolěśa jo wobwliwowała starogrichiska rěc illyrisku rěc w słowoskłaźe.
W 1. stolěśu pśed Kristusom jo se zachopiło dobywanje illyriskego teritoriuma
pśez Romarjow, nejpjerwjej pód Caesarom (Illyrisko-romska wójna). Illyriska rěc
se požycyła z łatyńskeje rěcy wjele słowow, ale njejo se stała dopołnje
romanisowanu. Wót 6. stolěśa pó Kristusu su sedlili Słowjany a Awary z
pódpołnocnego Balkana w teritoriumje Illyrow. Illyry su pśewzeli jadnotliwe
słowa z słowjańskich rěcow. Wjeliki źěl pśidrogowarjow jo wurubił a znicył
illyriske města. Illyry (w źinsajšnej Chorwatskej, Słowjeńskej,
Bosniskej-Herzegowinje, Serbiskej a Carnogórskej) su se asimilěrowali z cuzu
kulturu połnje.



https://dsb.wikipedia.org/wiki/Gw%C4%9Bzdne_njebjo

Gwězdowe njebjo wobstoj we wěcejrazowem zmysle z dweju połojcowu abo hemisferow:

Za astrometriju a sferisku astronomiju jo gwězdne njebjo baza za definiciju
póśěgowańskich systemow za kšute koordinaty w gwězdnem systemje, sideriske
periody a za městny cas abo swětowy cas (UT). Glej k tomu teke na casowe
systemy.

Geodeziji a nawigaciji słužy wóno pśi měrjenju absolutnych směrow, pśi ortowanju
a pśi zwěsćenju formy Zemje. Fyzice pomóžo gwězdne njebjo pśi póstajenju
inercialnego systema z pomocu zdalonych gwězdow a galaksijow.

Póśěgowański system za cas, koordinaty a fyzikaliske měrjenja se na kóńcu
wótwoźiju wót gwězdnego njebja. Wažne parametry se mjazynarodnje jadnotnje
definěruju, pśi comž kšywowe towaristwa astronomow (IAU), fyziki, geofyziki
(IUGG) a geodetow (IAG, FIG) wusko kooperěruju.

Spózy: naglěd njebja styrich lětnych casow (z gwězdnymi wobrazami) za srjejźnu
Europu wokoło zeger 21 wósrjejź mjaseca w januarje, aprylu, juliju a oktobrje.
Wobraze su wusměrjone za naglěd do pódpołdnja.



https://dsb.wikipedia.org/wiki/Esiw

Esiw (wót łatyńskego esse = „byś“) jo pad we finougriskich rěcach, kótaryž staw
wugroni.

We Finšćinje ma esiw kóńcowku -na resp. -nä, na pś. lapsena = „ako góle“.
Kóńcowka jo w pluralu -ina/-inä/-eina,-einä. Kóńcowka se złožujo pó wokalnej
harmoniji. Pśi słowach z stopjenjowej změnu (nimski Stufenwechsel) se „mócny“
stopjeń wužywa. Pśikłady:

Esiw se teke wjelgin cesto temporalnje wužywa, pśed drugim pśi wšednych dnjach,
na pś.: Tulen perjantaina. = „Pśidu na pětku.“

W Estnišćinje jo kóńcowka -na resp. w pluralu -tena abo -dena, na pś. müüjana =
„ako pśedawaŕ“

W Samišćinje ma esiw kóńcowku -n, pśi comž se mjaz singularom a pluralom
njerozeznawa. W słowach z stopjenjowej změnu ma esiw samski stopjeń kaž
nominatiw w singularje.

Pśikład: Son lea isidin dálus. = „Wón jo bur na dwórje.“ (pó słowach.: „ako
bur“)

Hungoršćina znajo dwě formje esiwa . Wobej formje stej we wobchadnej rěcy skerje
rědkej a se normalnje jano w pisanej formje (literatura) namakatej.

Esiw-modal se ze sufiksom -ul abo -ül twóri. Wón jo pó słowach kaž pśirownujuce
„wie“ abo „als“ rozměś. Pśikłady:

Esiw-formal se ze sufiksom -ként twóri. Wón wóznamjenijo w Nimšćinje tak wjele
kaž „als“ (ako). Pśikłady:



https://dsb.wikipedia.org/wiki/DeyziDoxs

DeyziDoxs jo wuspěšna serbska nu metal-metalcore kupka, kenž licy se k nejwěcej
znatym kupkam Łužycy. Kupka se wuznamjenja pśez wjelebocnu muziku, pśi kótarejž
twóritej nu-metal a metalcore jano zakład. Dla wliwow hip-hopa kaž teke funka a
ludoweje muziki, jo DeyziDoxs jadna z najinowatiwnišich kupkow Łužycy. Na temy
bogate teksty su za pśisłucharje lažko pśistupne, dokulaž jadnaju wó wšednych
problemach a zacuśach. Wósebnosć jo pak teke pśeźěłanje serbskeje problematiki,
kenž se w toś tej formje póla drugich kupkow njenamakajo.

DeyziDoxs jo jadna z mało kupkow, kótaraž jo teke nadregionalnje znata. Wó tym
swědča južo wšake koncerty w susednej Pólskej a Českej.

W lěśe 2001 bu kupka wót Mariana Wjenka, Daniela Bětnarja, Marka Njeka, Tomaša
Jurka a Mareka Rjelki (wšykne wukniki serbskego gymnazija) załožona. Hyšći w
juliju samskego lěta jo měła kupka swój prědny wustup. Twardy zuk tegdy hyšći
pśewažecego "cross-over" jo pokazował južo na to, do kótarego směra se wóna
wuwijo. W toś tym casu su stali se teke jeje intro a wósebne kostimy za wustupy
ze znamjenim kupki. Až do nalěśa 2003 stej změnjałej se gusćej wobsadka kaž teke
muzikowy směr kupki. Tak se DeyziDoxs we wónym nalěśu ze směrom pśedstaji,
kótaryž jo był pśewinuł "cross-over" a jo źinsa hyšći markantny za kupku.
Kwalita spiwow njetrjeba se pśirownowanja ze znatej amerikańskej kupku Korn
bójaś. Až do źinsajšnego jo jich muzika wó něco twarźejša, ale w zasaźe njeje se
wó wjele změniła.



https://dsb.wikipedia.org/wiki/Carny_baz

Carny baz (Sambucus nigra) jo rostlina ze swójźby pižmonkowych rostlinow
(Adoxaceae).

Pśeśiwo stojece łopjena su pjerinate, dłujko wogonkate, na dolnem boku namódry
zelene a wobstoje zwětšego z 5 až do 7 dłujkojśe-jajojtych, 5-10 cm dłujkich,
3,5 cm šyrokich, śańko zubatych, pśisamem sejźecych łopjeńkow. Pśi rozšurowanju
aromatiski wónjaju.

Kwiśo wót maja až do junija. Małke, šlapkaśe płone, gódnje wónjajuce kwiśonki
stoje w až do 8 cm šyrokich wokołkowych kisćach. Krona jo kólaskata, běła abo
póžołta.

Płody su cerwjeno-carne, jědne, kulowate packate płody, kótarež cesto se jagody
pomjenjuju. Wóni dośěgnu tłustosć wót 3 až do 4 mm. Jich wogonki su
swětłocerwjene. Mězga jo purpurcerwjena.

Rostlina jo w pśisamem cełej Europje rozšyrjona. Ale teke w Małkej Aziji a w
Kawkazu wustupujo.

Kwiśonki a płody se pśeśiwo kataroju a drugim bólosćam dychańskich puśow, ale
teke pśeśiwo zymnicy wužywaju.

Pśi Germanach jo był wósebnje swěta, pśeto ako domacny kerk jo złe duchy zagnaś
měła. Jeje nimske mě Hollunder cesći Frau Holle.



https://dsb.wikipedia.org/wiki/Bramborski_Serbski_Casnik

Nowy Casnik – jo dolnoserbski tyźenik. Nastawki publikuju se głownje w w
dolnoserbskej, ale teke nimskej rěcy. Głowny redaktor tyźenika jo tuchylu Pólak
Grzegorz (Gregor) Wieczorek.

Nowy Casnik nakładujo Ludowe nakładnistwo Domowina. Nakład casnika jo był w lěśe
2004 1.100 eksemplarow.

Nowy Casnik jo naslědnik Bramborskego Serbskego Casnika, kótaryž jo zachopił
1848 wuchadaś. W lěśe 1918 jo se nakładanje casnika skóńcyło - dla financielnych
problemow.

Bogumił Šwjela, slědny redaktor zacynjonego casnika, jo 6. januara 1921 załožył
nowy tyźenik Serbski Casnik. W lětach 1923-1931 zagronita za tyźenik jo była
Mina Witkojc.

W casu nacionalsocializma pśi pówołanju Fryco Rocha ako šefredaktora Serbskego
Casnika w lěśe 1931 jo zachopił tyźenik jasnje pódpěrowaś politiku kněžarstwa, a
samo Žydow a komunistow atakěrowaś. Ned pótom 29. junija 1933 jo se Serbski
Casnik zacynił, wó "pjenjeznej njamócy" pišucy.

Pó 2. swětowej wójnje załožył se 1947 Nowy Casnik - nejpjerwjej ako pśiłoga
górnoserbskeje Noweje doby. Wót 1954 wuchada Nowy Casnik zasej ako samostatny
tyźenik.

Slědny šefredaktor, kenž jo měł dolnoserbšćinu ako maminu rěc, jo był Wylem
Bjero. Pón w lětach 1973-2004 jo tu městno měł Horst Adam, a wót lěta 2006 -
Gregor Wieczorek.



https://dsb.wikipedia.org/wiki/B%C4%9B%C5%82a_tupa_kop%C5%9Biwa

Běła tupa kopśiwa (Lamium album) jo rostlina z roda tupych kopśiwow a swójźby
gubkatowych kwitarjow. Dalšne serbske mjenja su běła kopśiwa, mlokowe kopśiwy,
słotke kopśiwy, źiwa kopśiwa, kopśiwka, źiwe linjace, hoblincy a tumpachowe.

Łopjena su napśeśiwo stojece, kijaškate, tśirogate-owalne, na spódku słabje
wutšobojte, na kšomje gropnje rězate, dłujko cypliškate a dośěgnu dłujkosć mjazy
3 a 7 cm.

Rostlina kwiśo wót apryla až do awgusta (oktobra). Kwiśonki su běłe, sejźece w
mutwjetych, 6- až do 16-kćenjowych źělowych kwiśonkowych stołkach w rozporach
górnych kijaškate łopjenow a dośěgnu dłujkosć mjazy 20 a 25 mm (2-3cm). Keluch
jo lejkaty z njerownymi wótšymi zubkami. Krona dośěgnjo dłujkosć mjazy 2 a 2,5
cm a ma górjej zgibowanu rorku, je 2-hubowa z wjelbowanej górnej gubu a
3-lapatej dołoj złožonej dolnej gubu a jo dlejša až keluch. Górna guba ma dłujke
kósmy. Bocne wótrězki dolneje guby maju pó 1 wuskolancetojtem zubje. Srjejźne
lapy su nutś rězane a 2-cypliškate. 4 stameny maju brune, běłogriwaśe brodate,
gusto pód górnej gubu lažece prošniki.

Běła tupa kopśiwa jo we wjelikich źělach Europy, pódpołnocnej a pódzajtšnej
Aziji rozšyrjony.



https://dsb.wikipedia.org/wiki/Astronomiska_dlinina

Astronomiska dlinina dypka na zemskem pówjerchu wótpowědujo jogo geografiskej
dlininje, njenastupa wšak jogo poziciju, ale jogo lotowy směr. Jo kut mjazy
meridianoweju rowninu dypka a meridianoweju rowninu w Greenwichu, a w tom
samskej měrje diferenca wobeju gwězdoweju casowu (městny gwězdowy cas minus
greenwichowy gwězdowy cas).

Mě „astronomiska dlinina“ pochada z togo, až wóna – kaž teke astronomiska
šyrina – dajo se jano pśez astronomiske měrjenja („astr. póstajenje pozicije“)
zwěsćiś. Astronomiska dlinina resp. šyrina rozeznawa se wót geografiskeje
dlininy resp. šyriny wó wliw lotowego wótchylenja. Lotowe wótchylenje pśedstaja
wótchylenje městneje wertikale wót jeje idealnego (pśez góry/doły njemólonego)
směra.

Lotowe wótchylenje jo pśez masowych njepšawidłownosćow zemskego śělesa wuměnjone
a móžo we wusokich górach něźi 50" (0,005°) dojśpiś (glej teke geoid). Jogo
komponenśe (pódpołnoc-pódpołdnjo a pódzajtšo-pódwjacor) wóznamjenjotej se
zwěšego z formulowyma znamjenjoma ξ a η.

Mjazy astronomiskeju šyrinu a dlininu a jeju geografiskima (lěpjej:
elipsoidiskima) ekwiwalentoma wobstoj póśěg

ϕ ′ = ϕ + ξ {\displaystyle \phi '=\phi +\xi } λ ′ = λ + η / c o s {\displaystyle
\lambda '=\lambda +\eta /cos} ϕ {\displaystyle \phi }

Za dokradne geoidowe póstajenje trjeba se lotowe wótchylenje na tak wjele kaž
móžno městnach, a astronomiskej koordinata φ´, λ´ stej srědk, aby jo póstajiło.
Pyta se z uniwersalnym instrumentom (astronomiski teodolit) abo z cenitoweju
kameru pśestarkowański dypk pódlejšoneje lotoweje linije na gwězdnem njebju
(„astronomiski“ abo „napšawdny cenit“); jogo njebjaskej koordinata
(rektascensija a deklinacija) dajotej se pótom direktnje do gódnotowu φ´, λ´
pśelicyś.



https://dsb.wikipedia.org/wiki/Astronomiska_%C5%A1yrina

Astronomiska šyrina – cesto teke „polowa wusokosć“ pomjenowana – jo wusokostny
kut pódpołnocnego (resp. pódpołdnjowego) njebjaskego pola na stojnišću
wobglědowarja.

Njepóśěgujo se direktnje na zemsku kulu resp. zemski elipsoid, ale na napšawdny
(fyzikaliski) lotowy směr a wótpowědujo deklinaciji cenita.

Pśi blišym wobglědowanju njesmějo se astronomiska šyrina z geografiskeju šyrinu
najadno stajiś, lěcrownož se to wót ekspedicijow 15. stolěśa cesto stawa. Wobej
šyrinje rozeznawatej se wó lotowe wótchylenje – t. g. wó ten mały kut ξ, wó
kótaryž napšawdny lotowy směr wótchyla se wót teoretiskeje normale na zemski
elipsoid. We formulach wuzwigujo se toś ten rozdźěl zwětšego pśez formulowe
znamjo φ' (resp. B' ), w pśirownowanju z φ (resp. B) za geografisku šyrinu. Ako
slěd lotowego wótchylenja płaśi pótakem za astronomisku šyrinu a jeje pendant,
astronomisku dlininu:

Wobej komponenśe lotowego wótchylenja (ξ, η) wuměnijotej se pśez masowe
njepšawidłownosći zemskego śělesa. Na dypku w mórskem niwowje jo ξ kutowa
diferenca mjazy napšawdnym horicontom (geoid) a elipsoidiskim horicontom.

Astronomiska šyrina jo pótakem na jadnom boce fyzikaliski fakt zemskego póla
śěžnosći, dajo se wšak teke na drugem boce geometriski – ako kut mjazy lotowym
směrom a njebjaskim ekwatorom – interpretěrowaś. Tomu napśeśiwo jo „geografiska“
šyrina fyzikaliska fikcija – pótakem kut, kótaryž jo jano na idealizěrowanem
zemskem elipsoiźe definěrowany a wótwisujo wót jogo formowych parametrow.

Aby na wěcejzmysłowosć zapśimjeśa „šyrina“ źiwało, groni se w geodeziji lěpjej
wó „elipsoidiskej“ (geodetiskej) šyrinje ako wó „geografiskej“ šyrinje. Zemskego
wopłonjenja dla (wótchylenje idealneje zemskeje formy wót kuloweje formy) jo w
geowědomnosćach samo tśeśe zapśimjeśe šyriny, „geocentriska šyrina“.

Měrjenje astronomiskeje šyriny (pomjenowaneje gromaźe z dlininy něga zamólnje
astronomiske póstajenje pozicije) móžo se z někotarymi metodami astrogeodezije
abo astrometrije pśewjasć. Pśi znatych koordinatach wobglědowanych gwězdow su
nejdokradnješe metody (pó zasajźonku 0,3″ až 0,05″ na wjacor):

3 slědne naspomnjete metody su źinsa (z modernymi instrumentami) nejmalsnjej
pśewjedne. Jolic stej wobej komponenśe lotowego směra (mimo B teke L) póžedanej,
jo metoda jadnakich wusokosćow z Ni2-astrolabom nejwěcej ekonomiska, a
nejdokradnjejša z Danjonowym astrolabom.

Pśigódne měrjeńske instrumenty kutowych metodow su uniwersalny instrument (abo
dokradny teodolit z cenitoweju prismu), transitowy abo pasažowy instrument.
Nejwuša preciznosć jo z cenitowym teleskopom dojśpijobna – wizuelnje něźi 0,1″,
fotografiski abo fotoelektriski samo dokradnjej.



https://dsb.wikipedia.org/wiki/Andrej_Zaliznjak

Andrej Zaliznjak (rusojski Андрей Анатольевич Зализняк, Andrej Anatoljevič
Zaliznjak) (naroźony 29. apryla 1935 w Moskwje) jo rusojski rěcywědnik a cłonk
Rusojskeje akademije wědomnosćow (pśedmjat literatury a rěcy).

Zaliznjak jo filologisku fakultu Moskowskeje statneje uniwersity skóńcył, a
pótom studěrował na Pariskej Sorbonje pla francojskego stukturista André
Martinet.

Wuknjo něnto na filologiskej fakulśe Moskowskeje statneje uniwersity (wósebnje w
pśedmjaśe teoretiskeje a nałožowaneje rěcywědy) a w uniwersitach
Aix-en-Provence, Parisa a Genfa. W lěśe 1987 sta se z korespondowacym cłonkom
Akademije wědomnosćow Sowjetskego zwězka, w lěśe 1997 jo bywał cłonk akademije.
Wón źěła w Instituśe za slawistiku Rusojskeje akademije wědomnosćow.

Prědna monografija Zaliznjaka, Rusojska substantiwowa a adjektiwowa fleksija
(Русское именное словоизменение, 1967), jo był wopyt deklinaciju substantiwow,
adjektiwow, pronomenow a numeralow w pisanej formje rusojskeje rěcy konsekwentne
algoritmiski wopisaś. Studij rozpowěda wažne teoretiske problemy morfologije,
dawa kšute definicije wopśimjeśow słowna forma, gramatiski wóznam, gramatiska
kategorija, akord-klaso, genus, akcentowa paradigma a druge. Wó gramatiskich
kategorijach pad, cysło, genus a akord-klaso jo Zaliznjak wósebne nastawki
pisał, źož se toś te fenomeny z typologiskeje perspektiwy rozpowědaju.

Ako pokročowanje idejow Rusojskeje substantiwoweje a adjektiwoweje fleksije jo
se jawiła Gramatiski słownik rusojskeje rěcy (1977, stwórty nakład w lěśe 2003),
źož jo za sto tysac rusojskich słowow precizny fleksijowy model daty (a
klasifikacija toś tych modelow naraźona). Słownik, kótaryž jo Zaliznjak z ruku
gromaźe nosył, jo bywała baza za praktiski wše kompjuterowe programy
awtomatiskeje morfologiskeje analyzy rusojskeje rěcy (inkluziwnje programow za
pytanje informacijow a awtomatiskego pśestajenje).

Wót lěta 1982 jo A. A. Zaliznjak systematiski rěc wopismow na brjazowych škórach
z Velikego Nowgoroda studěrował. Wón jo źěła wó namakanju wósebnosćow stareje
nowgorodskeje narěcy wózjawił, wó jeje wósebnosći na rozdźěl k nadnarěcnej
starorusojskej rěcy, wó ortografiji a paleografiji wopismow na brjazowych
škórach a wó metodach jich datěrowanja. W lěśe 1995 jo wón spowšyknjowany studij
Stary Nowgorodski dialekt wózjawił (drugi nakład jo se w lěśe 2004 wózjawił).
Źěło wopśimjejo gramatiski wopis dialekta a komentěrowane teksty pśisamem wšych
znatych nowgorodskich wopismow na brjazowych škórach.

Knigły Rěc wó wójarskem śěgnjenju Igora: doglěd rěcywědy (2004) jo gusto
diskutěrowanemu problemoju awtentiskosći teksta Rěc wó wójarskem śěgnjenju Igora
(Слово о полку Игореве) pósćona. Zaliznjak dopokaza, až by-li něchten tekst w
18. lětstotku falšował, by wjelicku mań preciznych znajobnosćow měś musał,
kótarež jo rěcywěda faktiski akle w 19. a 20. lětstotku nadejšła. Eksistěruju
kritiski wótwažowane rěcywědne argumenty pśeśiwo awtentiskosći teksta,
naraźowane wót rozdźělnych awtorow. Pó powšyknej konkluziji Zaliznjaka jo
wjelgin njewěrjobne, až jo Rěc wó wójarskem śěgnjenju Igora falšowana.



https://dsb.wikipedia.org/wiki/Ameriski_buk

Ameriski buk (Fagus grandifolia, syn. F. americana, F. ferruginea) jo bom z roda
bukow (Fagus) znutśika swójźby bukowych rostlinow (Fagaceae).

Ameriski buk jo w lěśu zeleny bom, kótaryž dośěgnjo wusokosć wót 20 - 30 m a ma
gładku, slobrošeru škóru.

Schódnje zarědowane jadnore listowe łopjena su jajowate abo wušćurnje jajowate
ze zubatej kšomu. Jich dłujkosć wucynje 60-120 mm, šyrokosć 25-75 mm, dłujkosć
wogonka 4-12 mm. Górny bok jo błyšćece módrozeleny, dolny bok pitśku swětlejšy.

Ameriski buk jo jadnodomny kuždy za se rodny (monözisch), toś twóri žeńske ale
teke muske kwiśonki na tej samskej rostlinje. Toś te se w rozdźělnych, skerje
njenadpadnych kwiśonkowych stołkach z łopjenami na młodych wurostach jawje,
muske kwiśonki w gustych, wisecych promjenjach, žeńske kwiśonki zrownane w
4-zapadakowej wobalce, kótaraž se z wodrjewjenym płodowym gjarnyškom (Cupula)
nastanjo.

Ako płody se něźi 2 cm dłujke wórjechy twórje, bukowicki. Toś te zdrjaju w
septembrje až oktobrje. Sejźe zwětšego pó dwěma w płodowym gjarnyšku gromaźe,
pśez což typiske tśigranjata forma nastanjo.

Rosćo we pódzajtšnej pódpołnocnej Americe wót Kanady w pódpołnocu až k
wusokoruninam Mexiska w pódpołdnju, w gustych lěsach abo ako měšany lěs wót
płonego kraja až na něźi 1000 m wusoku.

Ako parkowy bom se ameriski buk skerjej rědko wusajźujo. Pśi góźbje se ako
bonsaj sajźijo.



https://dsb.wikipedia.org/wiki/Sl%C4%9Bwka

Slěwcyna (Prunus domestica) jo sadowy bom ze swójźby rožowych rostlinow. Jogo
płod jo slěwka. Rostlina wěrjepódobnje jo stara hybrida z puckowiny (Prunus
spinosa) a wišnjoweje slěwcyny (Prunus cerasifera).

Łopjena su jajojte až eliptiske, zarězane až rězane, na dolnem boku wótergi
gusto kósmate a dośěgnu 4 až do 10 cm.

Kwiśo wót apryla až do maja. Běłe abo nazeleń běłe kwiśonki se pśed abo z
łopjenjami jawje. Wóni njejsu wupołnjone, stoje pó dwěma až pó tśoch a dośěgnu
pśeměr wokoło 2 cm. Jich wogonki su měškowje kósmate.

Płody wjelgin wariěruju pó póddružynje. Wóni su mjeńše mězgate ako chinska
slěwcyna (Prunus salicina) a dośěgnu dłujkosć wót 3 až do 8 cm. Jich měso jo
zelene abo žołte.

Slěwcyna bu w leśe 1753 wót Carl von Linné prědny raz wopisana. Wóna so do 7
póddružynow rozdźěli:

Mnogolicbne sorty se zwětšego dla słodkich płodow sajźaju, mjaztym až někotare
sorty teke ako pyšnjece rostliny sajźaju.



https://dsb.wikipedia.org/wiki/Serbski_r%C4%9Bcny_atlas

Serbski rěcny atlas (krotceńka SRA, nimski: Sorbischer Sprachatlas, krotceńka
SSA) jo jadno z nejžwažnjejšych dialektologiskich wuźěłow na pólu sorabistiki.
Mimo swójogo wuznama za dialektologiju narowna nimski spisany rěcny atlas do
wěsteje měry do źinsajšnego felujucu (resp. jano pó źěłach eksistěrujucu)
historisku gramatiku. To pśitrjefijo wósebnje za górnoserbsku rěc, za
dolnoserbsku rěc ga eksistěrujo Mukowa historiska gramatika na pólu fonetiskego
a morfologiskego systema.

SRA pśedlažy w 15 zwězkach, z kótarychž jo wujšeł prědny 1965 a slědny 1996. Na
wjelelětnem slěźarskem projekśe su źěłali głownje Helmut Faska, Helmut Jenč a
Frido Michałk. Wjele dalšnych, teke wukrajnych wědomnostnikow jo se wobźěliło
pśi zběranju rěcnego materiala w cełkownje 151 informaciskich dypkach (jsach) w
Górnej a Dolnej Łužycy. Nazběrany material jo se wědomnostnje wugódnosćił a
prezentěrujo se z pomocu rěcnogeografiskich kartow, ku kótaremž pśedlažy stawnje
wobšyrny wědomnostny komentar.



https://dsb.wikipedia.org/wiki/Serbski_Casnik

Nowy Casnik – jo dolnoserbski tyźenik. Nastawki publikuju se głownje w w
dolnoserbskej, ale teke nimskej rěcy. Głowny redaktor tyźenika jo tuchylu Pólak
Grzegorz (Gregor) Wieczorek.

Nowy Casnik nakładujo Ludowe nakładnistwo Domowina. Nakład casnika jo był w lěśe
2004 1.100 eksemplarow.

Nowy Casnik jo naslědnik Bramborskego Serbskego Casnika, kótaryž jo zachopił
1848 wuchadaś. W lěśe 1918 jo se nakładanje casnika skóńcyło - dla financielnych
problemow.

Bogumił Šwjela, slědny redaktor zacynjonego casnika, jo 6. januara 1921 załožył
nowy tyźenik Serbski Casnik. W lětach 1923-1931 zagronita za tyźenik jo była
Mina Witkojc.

W casu nacionalsocializma pśi pówołanju Fryco Rocha ako šefredaktora Serbskego
Casnika w lěśe 1931 jo zachopił tyźenik jasnje pódpěrowaś politiku kněžarstwa, a
samo Žydow a komunistow atakěrowaś. Ned pótom 29. junija 1933 jo se Serbski
Casnik zacynił, wó "pjenjeznej njamócy" pišucy.

Pó 2. swětowej wójnje załožył se 1947 Nowy Casnik - nejpjerwjej ako pśiłoga
górnoserbskeje Noweje doby. Wót 1954 wuchada Nowy Casnik zasej ako samostatny
tyźenik.

Slědny šefredaktor, kenž jo měł dolnoserbšćinu ako maminu rěc, jo był Wylem
Bjero. Pón w lětach 1973-2004 jo tu městno měł Horst Adam, a wót lěta 2006 -
Gregor Wieczorek.



https://dsb.wikipedia.org/wiki/Serbske_na%C5%82ogi

Wu Serbow wobstoje wjele wšakorakich ludowych nałogow, kótarež su za wětšy źěl
tatańskego póchada. Woplěwanje serbskich nałogow jo na jsach we Łužycy teke
hyšći źinsa kradu rozšyrjone a woblubowane. Na promje casa móžośo daty nałogow
wiźeś.

Ten nałog płaśi ako nejatraktiwnjejšy nałog w Dolnej Łužycy. Zapust se swěśi w
ranem nalěśu a ma - tak ako teke druge nalětne nałogi – zwisk z něga daloko
rozšyrjonym wugnaśim złych duchow zymy. Dokradny termin togo něźi stolětny
starego nałoga móžo pśi kuždej jsy wšakoraki byś, ale jo pśecej sobota abo
njeźela a se zachopijo zwětšego napoł jadnogo a kóńcy wokoło šesćich. W
tyźenjach wót tśoch kralow až do zachopjeńka měrca mógu źowća a gólcy se na
zgromadny pśeśěg pśigótowaś. Něga su žeńske na pśězach za pśigótowanje Zapusta
zagronite byli. Źinsa pak se staraju wó pśewjeźenje Zapusta pśedewšym Domowina
abo druge wejsańske towaristwa. Pśi zapustojskem pśeśěgu nose źowća narodnu
swěźeńsku drastwu a gólcy du w carnych woblakach a nose zwětšego bantate
kłobyki. Na młogich jsach se nose pśi pśeśěgu mimo togo teke wósebne symbole.
Dłujku tradiciju ma na pśikład z bantami wupyšnjone chóžyšćo. Wobźělniki
zapustojskego pśeśěga wobstoje pśi tom jano z njewóženjoneje wejsańskeje
młoźiny.

Ten nalětny nałog póchada z Górneje Łužyce a tam teke pśedewšym se woplěwa. Na
pśedwjacor prědnego maja se spi na małem šćerpowcu chódotowu pupku. Chódota
płaśi pśi tom ako znamje zymy a jeje palenje dej wugnaśe złych duchow zymy
zwobrazniś. Cesto rejuju źiśi wjasele z palecymi gałuzkami w rukach wokoło
wognja.

W Slěpjańskich stronach se nadejźo na serbskich źiśecych gódownickach město
ruprajchta drugu zajmnu póstawu, rozmjej tak pomjenjone Źiśetko. To jo rědnje
wupyšnjone źowćo w Slěpjańskej narodnej drastwje, kenž wobraźujo źiśi, ale teke
wótergi dorosćonych. W Janšojskich stronach pśiźo k źiśam až do 12 lět pódobna
póstawa, aby jich wobdarjowała. Jej se groni Janšojski bog. Wóna jo pśecej to
źowćo, kótarež ako pśiduca se ženi a pśězu spušći. Na pśězy wóna se pśigótujo a
se wobleka. Jeje woblico jo pśi tom zakšywane z gardinu a pisanymi bantami.
Zwětšego wóna njamóžo za zakšywom nic njewiźeś a togodla se wjeźo wót
pśewótnicowu. Za tym, až źowća a gólcy su Janšojskemu bogoju něco zaspiwali,
pśednjasli módlitwu abo pěseń, dostanu połnu ruku słodkosćow.



https://dsb.wikipedia.org/wiki/Ribes_speciosum

Fuchsijokwětny janowy krick (Ribes speciosum, nimski Fuchsienblütige
Johannisbeere) jo kerk ze swójźby hendryškowych rostlinow (Grossulariaceae).

Fuchsijokwětny janowy krick jo w lěśu zeleny, śernjojty kerk, kótaryž dośěgnjo
wusokosć a šyrokosć wót až do 2 m. Młode pšuśiki su cerwjene. Rostlina jo
pśeśiwo mrozoju cuśiwa. Štapce dośěgnu dłujkosć wót 10 až do 20 mm.

Owalne łopjena su tśilapate až pěślapate, błyšćece zelene a dośěgnu wjelikosć
wót 1 až 3,5 cm. Pśi tom rozkłony mjazy lapami su wuske. Jich wogonki dośěgnu
dłujkosć wót 0,5 až do 2 cm. Jich baza jo klinata. Kšoma njaso małko płonych
zubkow. Cypliški su kulowaśone.

Kwiśo w póznej zymje. Wuske, dołoj wisece kwiśonki su cerwjene, šyrše ako dłujke
a stoje pó jadnom abo pó dweju až pó styrjoch w 2 až 7 cm dłujkich kisćach. Jich
dłujke proškowe łopjeńka su cerwjene a dwójce až styri raz tak dłujke kaž
kronowe łopjeńka. 4 cerwjene keluškowe łopjeńka su rowne a dośěgnu wjelikosć wót
6 až do 10 mm. 4 cerwjene kronowe łopjeńka su rowne a dłujkojte, maju nutś
žwałkatu kšomu a dośěgnu wjelikosć wót 6 až do 10 mm. Gołe proškowe nitki su
linealne a dośěgnjo dłujkosć wót 12 až do 40 mm. Owalne prošniki su wioletne abo
cerwjene, njasu kulowaśony cyplišk a dośěgnu wjelikosć wót 2 mm.

Kulowate płody su cerwjene, gusto załzojśe šćeśinate a dośěgnu wjelikosć wót 10
až do 12 mm.



https://dsb.wikipedia.org/wiki/Ribes_petraeum

Skalny janowy krick (Ribes petraeum) jo kerk ze swójźby hendryškowych rostlinow
(Grossulariaceae).

Skalny janowy krick jo w lěśu zeleny, rowno rosćecy, wjelgin roznogaśujucy kerk,
kótaryž dośěgnjo wusokosć wót 1 až do 2 m. Mócne wurostki su šerobrune, gołe a
njenjasu śernje daniž štapce. Mócnje wurostki su šerobrune a gołe.

Měnjate łopjena su dłujko wogonkate, rězane, maju kulojtu wobcerbu, dośěgnu
šyrokosć wót až do 10 cm. Wobstoj z 3 wjelikich a 2 małkeju lapow, kótarež
wótergi su jano njejasnje wutwórjone. Wóni su na dolnem boku pitśku kósmate, a
na górnem boku bejnje zmaršćone.

Kwiśo wót apryla až do maja. Zwětšego pěślicbne kwiśonki su pśecej
dwójorodnikojske, nacerwjenje barwjone a dośěgnu šyrokosć wót 4 až do 9 mm. Wóni
stoje pó źaseśoch až pó pěśnasćoch w gustych, dłujko wogonkatych granach. Grany
su wótstojece abo wisece. Kronowe łopjeńka se wót dlejšych keluškowych łopjeńkow
ako zwónašk pśeseguju.

Płody su kulowate, jědne jagody, kótarež wjelgin kisało słoźe. Wóni wót junija
dozdrjaju.

Rostlina jo w Europje wót Pyrenejow, pśez Alpy až do Karpatow rozšyrjona, ale
teke w pódpołnocnej Afriki a na pódzajtšo až do pódzajtšneje Sibirskeje
wustupujo. Pśi tom jo w srjejźnych górach wjelgin rědka, ale w Alpach we
wusokosćach wót wěcej ako 2000 m wustupujo.



https://dsb.wikipedia.org/wiki/P%C3%B3dzajt%C5%A1noserbske_dialekty

Pódzajtšnoserbske dialekty su wumrěte transitiwne pólsko-dolnoserbske dialekty
pódwjacornosłowjańskich rěcy. Su pśi wšom znate z Nowego testamenta Mikolaja
Jakubicy z 1548 lěta a słownika Hieronima Megisera z lěta 1603, a wót togo su
cesto pomjenjowane dialekty Jakubicy a Megisera.

Tu rěc su gronili awtochtony mjazy rěkami Nysu a Bobrom. Originelna granica
mjazy pólskimi dialektami a serbskimi dialektami jo snaź šła spóromje Bobra a
Odry, pak slědy nazalnego wugrona su tež w toponomastiskem materialu na
pódwjacor wót Bobra. W XVI-XVII stolěśu jo ta granica se mógła pógnuś. Serbski
stawiznaŕ Frido Metsk jo gódał, až ta granica była spóromje Bobra, pón pśez
městna Wysoka, Lipno, Trzebule, Ciemnice, Radnice, Budachów a Gola. Pón by
granica šła spóromje Pliški samo pó Urad. To jo hypotetiska granica, kenž
wuchada ně wót toponomastiskego materiala, ale wót informacijow wó wendiskej
populaciji. Trjeba pak markowaś, až ako Wendy byli su ranjej pomjenjowani teke
luźe, kenž gronili połobske abo samo pólske dialekty, toś tu hypotezu trjeba
braś wobglědniwje.

Dokulaž su pódzajšnoserbske dialekty transitiwne, toponomastiske informacije
snadne, a dialekt Jakubicy a Megisera njemóžny k lokalizěrowanju, njemóžno
akuratnje pśeslěźiś pólsko-serbsku granicu. Pódzajtšnoserbske dialekty su pó
źělach wuźaržali do XX stolěśa wokoło Mužakowa. How pó młogich pśipadaju teke
mužakowske a slěpjańske narěcy, rownož su wóne lokalizěrowane nejdalej na
pódwjacor a nejbliše serbskim rěcam. Na pódzajtšu wót togo ruma su byli
pśetrjebowane dolnošlazyńske narěcy.

Te narěcy su byli wjelgin młogorake. Njejo było homogenego interdialekta abo
kodificěraneje formy. Měli su pólski pśizuk na pśedposlědnej złožce, pólske
wuwiśe złožkotworiśelskich sonantow, a - mjenjej abo wěcej - lechiski pśezuk
(konsekwentnjej pśewjeźeny w dialekśe Megisera). Te dialekty, ako tek serbske
dialekty, su zgubili nazalne wokale, a ako pólske dialekty su wobchowali kupku
str. Pśeměšanje zazukowego o a wo jo zwězowało pódzajtšnoserbske dialekty z
dolnoserbskimi a pomorjanskimi. Praserbske č jo se zwězało z c (np. vecořa) ako
w dolnoserbskej rěcy. Palatalizěrowane ś, ź su se depalatalizěrowali, a na
drugem boce ć, dź pśejšli w ť, ď, połpalatalězerane č, dž abo c, dz (np. cichy).
W morfologiji jo se kněžył typ našo polo. Po źěłach jo se zachowali kłonite
wokale (np. dobro). Wokali e, o pśed nazalami su wordoli zwuscone, pódobnje
górnoserbskim dialektam (np. sym). Zachadny cas jo był tworjony z pomocnym
werbom tež w 3. wósobje, np. ja sym ňo viděł. Staroserbske `a jo pśejšło pśez ä
w `e, np. smieć (smjaś (se)). Felujo dolnoserbska změna ć > ś a dź > ź.



https://dsb.wikipedia.org/wiki/Mukra%C5%84

Mukrań abo Rań (nim. Großräschen; 1370 Redschin) jo město we wokrejsy Górne
Błota-Łužyca w Połudnjobramborskej z 11.148 wobydlarjami; 31. dec. 2006.

Mukrań jo město w Dolnej Łužycy na granicy wót Górneje Łužyce, lažy něźi ca. 150
km na krotke zajtšo wót Barlinja, ca. 60 km na pódpołnoc wót Drježdźan, na
krotke wjacore wót Chóśebuza a ca. 100 km na pódzajtšo wót Łipska, pla Łužyskego
motodroma pśi małej rěcycce Rejpšćowa a žrědłyško wót rěcce Božnjec, kenž do
pśichodnośi z Jazora nad Dobry Wotšow (nim. Ilse See).

Za lětoj 2020" bywaś Mukrańije we město do jazorko, z wjelicki sportowy pśistaw.

Bronkow (nim. Bronkow), Šejkow (nim. Schipkau), Stara Darbnja (nim. Altdöbern),
Zły Komorow (nim. Senftenberg), Załgosć (nim. Sallgast) a Ždźarki (teke Serchiń,
nim. Annahütte).

Mukrań lažy pśi zwězkowej droze a awtowej droze (ca. 10 km pla Dobry Wotšow abo
ca. 20 km pla Łužyski motodrom-Klěśišća).

Wórjejce ↔ Carny Chołmc ↔ Hóznja ↔ Zły Komorow ↔ Mukrań, jěźomy do: Grabin ↔
Dobrjoług-Góstkow ↔ Jutrobók ↔ Barliń ↔ Batśow ↔ Swjecje



https://dsb.wikipedia.org/wiki/Mack

Mack (Papaver rhoeas) jo rostlina ze swójźby makowych rostlinow (Papaveraceae).
Dalšnej ludowej mjeni stej: źiwy mack, pólski mack.

Mack jo jadnolětna, pśilěgawje abo wótstojece kósmata rostlina, kótaraž dośěgnjo
wusokosć wót 70 cm (30-90 cm) a šyrokosć wót 30 cm. Ceła rostlina wopśimjejo
běłu mlocnu mězgu.

Swětłozelene łopjena su pódłujke, pjerinate ze zubatymi wótrězkami, dolne su
kijaškojśe šwižnjone, górne su sejźece.

Wón kwiśo wót maja až do julije. Šklickate kwiśonki su na kóńcu stojece,
cerwjene, dośěgnu šyrokosć wót 5 až do 8 (10) cm. 2 zelenje keluškowej łopjeńce
stej šćeśinate kósmate malsnje padajuce. 4 šarlachcerwjene kwiśonkowe łopjeńka
dośěgnu dłujkosć wót 4 cm a maja carny flak na spódku kwiśonki. Kwiśonki su
typiske proškowe kwěty bźez nektara. Nadbytk proška pśiwabiju insekty za
woprošenje.

Płod jo naga, kulojta tobołka, kótaraž dośěgnjo dłujkosć mjazy 1 a 2 cm a jo
jaden abo dwa raza tak dłujki kaž šyroki. Semjenja su małe, nerkoformowe,
śamnobrune. Semjenja buchu z pomocu wětša rozšyrjone.



https://dsb.wikipedia.org/wiki/Ma%C5%82y_krejz

Pód małym krejzom rozměju se te krejze na kulowem powjerchu, kótarychž rowniny
njewopśimuju srjejźišćo kule.

Mě „małe krejze“ jo se ako napśeśiwne k „wjelikim krejzam“ napórało, kótarychž
rowniny wopśimuju srjejźišćo kule a kótarež wopśimuju wšykne tak wjelike ako
móžno krejze na kulowem powjerchu.

Ale njegóźe se za trigonometriske woblicenja. Za jich formule muse se bźez
wuwześa wjelike krejze wužywaś – na pśikład meridiany abo „ortodromy (nejkrotše
zwězujuce linije mjazy kulowymi dypkami)“. Tśirožk z takich wjelikich krejzow
groni se pó swójich nejwažnjejšych nałoženjach astronomiski abo nawtiski
tśirožk, pomjenjujo se pak teke pó swójich rožkowych dypkach tśirožk
pol-cenit-gwězda.

Sferiska trigonometrija wužywa małe krejze jano za póstajenje měrjeńskich
wjelikosćow a kutowych wótstawkow. Wóne su geometriske městna jadnakich
zdalonosćow wót jadnogo wuchadnišća – na pśikład pśi analyzy žwałow
zemjerdžanjow, w nawigaciji abo za měrjenje wusokostnego kuta gwězdow. Na
pśikład laže wšykne dypki zemskego powjercha, na kótarychž pokazujo se gwězda w
tej samskej wusokosći h, na małem krejzu wokoło „wobrazowego dypka“ gwězdy (źož
stoj w ceniśe). Mały krejz, kótaryž słuša k toś tej měrjeńskej wjelikosći h ma
radius 90° − h, což teke wótpowědujo cenitowej distancy. Toś ta wjelikosć
wustupujo ako bok (w stopnjach pódana distanca) w nawtiskem tśirožku, a to mjazy
gwězdu a cenitom (městno wobglědowarja).



https://dsb.wikipedia.org/wiki/Ma%C5%82ksa

Małksa jo něźi 45 km dłujka rěka w Dolnej Łužycy. Jeje górjejcny běg jo pśez
wudobywanje brunicy wót dołojcnego se wótźělił.

Wóna ma swójo žrědło něźi 130 metarjow nad głaźinu mórja w Gózdojskej góli. Pśi
Baršću dojśpijo łužyske prarěcnišćo pla 70 m nad mórskeju głaźinu. Něga ale
njejo se wulewała do Nysy, kótaraž jo jano styri kilometarje pšec, ale jo pó
prarěcnišću běžała do Picańskich stron. Toś ten źěł rěki jo se pśetergnuł w
1980tych lětach pśez Janšojsku wuglowu jamu. Na pódwjacor Picnja jo Małksa
doběžała do Błotow, źož zjadnośowała se z rěku Góramśicu do Wjelikeje tšugi.

Južo w 19. stolěśu jo była na pódpołnoc Baršća grobla zwězujuca Małksu k Nysu.
Wót togo casa, dla togo až pśirodny běg jo pśetergnjony, dochada ceła wóda
górjejcneje Małksy pśez toś tu groblu do Nysy. Něnto samostatny, něźi 22
kilometarjow dłujki dołojcny běg zachopijo blisko Mósta wokoło 61 metarjow nad
mórskeju głaźinu.



https://dsb.wikipedia.org/wiki/Loituma

Loituma jo finski kwartet, kótaryž finsku spiwańsku tradiciju ze zukom kantele
kombiněrujo. Loituma bu w lěśe 1997 pśi „Kaustinen Folkmusic Festival“ k „Band
of the Year“ wuzwólona.

Loituma bu w nazymje lěta 1989 ako septet Jäykkä Leipä (‘pšosty klěb’) na
Sibelius Academy Folk Music Department załožona. K originalnym cłonkam stej
słušałej teke spiwarce Sanna Kurki-Suonio a Tellu Paulasto; wobě stej šłej
pózdźej pak do Šwedskeje a stej Hedningarna pśistupiłej. Anita Lehtola jo była
až do lěta 2000 teke cłonk wót Hedningarna. Za cas někotarych lětow jo slědował
band wobstawnje jeje swójsku muzikalisku drogu a rozšyrjował jeje muziku wó
rozdźělne muzikaliske wliwy wšakego spócetka. Jaden rožowych kamjenjow finskeje
folkoweje muziki jo spiwanje. Stawizny a zacuśa buchu nejlěpjej pśez toś ten
instrument transportěrowane. Spiwy wót Loituma, pódpěrane w slězynje wót Martti
Pokela a Toivo Alaspää, pósrědnjaju finsku tradiciju. Drugi njasecy element
muziki wót Loituma jo kantela.

Spiw Ievan Polkka (Polka Ewy) bu spócetnje w lěśe 1937 wót Eino Kettunen pisany.
Znata bu Loituma z jeje wersiju Ievan Polkka, we pódzajtšnofinskej narěcu
spiwana, kótaraž wóni pśez intermezzo dopołnjali, kótaraž w cełku ze zukow bźez
zmysła wobstoj a głos jano ako dalšy muzikowy instrument nałožujo. Intermezzo se
pśi kuždem pśedstajenju lichotnje improwizěrujo. Z toś tej interpretaciju jo
była Loituma teke w finskich chartach a pózdźej, w aprylu 2007, samo w nimskich
top-50-charts reprezentěrowana.

Ku kultej jo awansěrowała Ievan Polkka pśedewšym w internetowych forumach a
weblogach pśez flashvideo. W toś tom jo wjerśeł Orihime Inoue, charakter z
anime-realizacije wót Bleach, porejowu žerdku w krotkej a se stawnje
wóspjetujucej sekwency. W samskem casu jo zazněwała w bźezkóńcnej kokuli
intermezzo Ievan Polkka.



https://dsb.wikipedia.org/wiki/Linguistika

Rěcywěda (linguistika) se zaběra ze systematiskim pśeslěźowanim pśirodnych rěcow
a kak je luź wužywa. Rěcywěda ma wěsty system, w kótaremž móžomy wšakorake
discipliny rozeznawaś. Linguistika wobstoj z fonetiki, fonologije, morfologije,
syntakse, semantiki a pragmatiki. W sorabistice rědujomy do toś togo systema
teke etymologiju a leksikografiju. Rěc ako system znamjenjow ma wšakorake
kakosći, kenž móžoš na jadnotliwych rowninach rěcy pśepytowaś.

We fonetice pśepytujomy produkciju, kakosć a recepciju rěcnych zukow abo fonow.
To groni, fonetika pśeslěźijo zuki ako móžne produkty cłowjeskego rěcnego
aparata njewótwisnje wót rěcy, ku kótarejž słušaju. Togodla stoj fonetika
pópšawem zwenka rěcywědy, jo pak wažna ako zakład rěcow.

We fonologiji pśepytujomy zukowe mustry abo fonemy ako nejmjeńše wóznam
rozeznawajuce jadnotki w rěcnych systemach. To groni, fonologija pśeslěźijo zuki
pśi pósrědnjenju informacijow we wobłuku (jadneje) specifiskeje rěcy.

W morfologiji pśepytujomy słowa a jich źěle, kótarymž se groni morfemy.
Morfologija pótakem pśeslěźijo, kak morfemy ako nejmjeńše wóznam nosece jadnotki
słowa twórje.

W syntaksy pśepytujomy fraze a sady. To groni, syntaksa pśeslěźijo formalnu
strukturu sadow. To jo, kak słowa twórje fraze a kak fraze twórje sady.
Pśispomnjeśe: starogrichiske słowo "syntaxis" wóznamjenijo "pśirědowanje".

W semantice pśepytujomy rěcny wóznam. To groni, semantika pśeslěźijo wóznam
morfemow, słowow, frazow a sadow.

W pragmatice pśepytujomy póžywanje rěcy. To groni, pragmatika pśeslěźijo wóznam,
kenž jo zwězany z konkretnym wužywanim rěcnego znamjenja.



https://dsb.wikipedia.org/wiki/Kulkowy_bruk

Kulkowa wacka (teke kulkowy bruk; Leptinotarsa decemlineata) jo bruk ze swójźby
listowych brukow (Chrysomelidae) z pórěda (Coleoptera).

Pó nimskej wikipediji wědomnostne mě Leptinotarsa decemlineata wóznamjenijo
nimski někak "Zehnstreifen-Leichtfuß" a serbski pótakem "lažka noga ze źaseś
smužkami" abo "źaseśsmužkowa lažka noga".

7 až 15 milimetrow dłujka kulkowa wacka jo žołta, pśi com jeje šyjowa toflicka
(nimski de:Halsschild) carne flacki ma a na kšywoch (teke pókšyw kśidłow) źaseś
śamnych podołhostnych smužkow jo.

Bruk jo swětadaloko rozšyrjony. Originalnje póchada, kaž teke kulkowa rostlina,
z Ameriki. Jeje originalna amerikańska domowna jo lažała w zwězkowem staśe
Colorado. W Amerikańskej engelšćinje bu Kulkowa wacka teke "Colorado beetle"
pomjenjowany. Jeje originalna picowa rostlina jo była de:Büffelklette, kótaraž
teke k swójźbje ronicowych rostlinow słuša. Pśechod na kulku se pópšawem
pśipadnje stał. Pśez pśedobywanje běłych sedlarjow a z nimi jich kulkowymi
rostlinami) bu brukoju jogo nowa picowa rostlina praktiski napśeśiwo pśinjasata.

W Europje była kulkowa wacka prědny raz w lěśe 1877 w pśistawach wót Liverpool a
Rotterdam wuglědany. W Nimskej su prědne namakanki za Mülheim am Rhein a Torhow
(Sakska) teke za lěśe 1877 dopokazowane. Južo w toś tem casu bu wó njesnadnych
napinanjach rozpšawjone, plagu zagranicowaś. W lětoma 1887 a 1914 su nowe
wjelike napadowe wuchadnišća w Europje wustupowali. W lěśe 1922 se jo kulkowa
wacka na wjelikej šyrokosći skóńcnje wót wuchoda her do nutśikownego kraja
pśedobywał a 250 km² kulkowych wobrostow wokoło Bordeaux skóncował. W lěće 1936
je po Rynje dochadał a se z spěšnosću wót 20-30 km na lěśe do wuchoda
rozšyrjował. W lěśe 1945 jo na Łobjo dochadał, w lěśe 1950 na Odru. W lěśe 1960
jo skóńcnje Pólsku pśeprěkował a UdSSR dośěgnuł. W Europje Kulkowa wacka žedne
pśirodne žratne njepśijaśele njama, jeje warnujuce barwy su jeje optimalnje
šćitali (glědaj teke Mimikry wósy). Akle w slědnych lětźasetkach su domacne
ptaški družyny zachopinali, kaž fazany, Kulkowa wacka ako žratwa akceptěrowaś.
Mimo togo pśepytuju, nad brukoweju plagu z chemikalijow a zaměrne inficěrowanje
brukow z wěstymi bakterijowymi rodami dobyś.

Kulkowa wacka a jeje larwy su žywe wót źělow kulkoweje rostliny (a drugich
ronicowych rostlinow ). Wóttudy teke mě "Kulkowa wacka". Kulkowe wacki mógu w
krotkem casu cełe póla do gołego wobežraś.

Bruki wótpołožuju w juniju na łopjenowych dolnych bokach kulkowych rostlinow
kuždy raz pakety z 20-80 oranžožołtych jajkow. Cele su na samica něźi 1200
jajkow. Z jajkow se pó 3 až 12 dnjach larwy wulagnu. Su cerwjenojte a maju na
bokach a na głowje carne dypki. Larwy wjelgin spěšnje wurostu a se tśi raz
slěkaju. Pó 2 až 4 tyźenjach lězu do zemje, aby se tam zapśěźowali. Pó něźi dwě
dalšnyma tyźenjoma kulkowe wacki wulězu, kótarež pak hyšći nejmjeńša jaden tyźeń
we zemi wostanu. Na lěśe jo 1 - 2 brukowej generaciji, pśi comž se w srjejźnej
Europje jano jadna generacija wuwiwa, ale se w śoplejšych regionach samo až do
tśich generacijow wuwiwa. Kulkowe wacki pśezymuju we zemi.



https://dsb.wikipedia.org/wiki/Krabat

Krabat jo serbska powěsć a něgajšny jomu se groni “Stary kněz ze jsy Groß
Särchen.” Powěsć z rodom jo wot końca 17. stolěta až do zachopjeńka 18. stolěta.
Krabat jo serbski pšosaŕ, kenž se zabłuźi w gόli a wotkšyjo carny młyn pśi jsy
Schwarzkölln. Tam mejstaŕ młyna pśiwita Krabata a wόn pomaga w młynje. Krabat
pόznajo malsnje, až swόj mejstaŕ jo guslowaŕ, kenž stoj w zwězku ze cartom.
Kśajźny wόn cyta w knigłach mejstarja a stakim wόn jo mejstaŕ pśemocny. Ale
druge wuknjeńce pśeraźiju Krabata a mejstaŕ jo welgin kisały. Pomsć mejstarja
jano možo swόj maś zajźowaś, z tym až wόna dopokazujo, až wόna lubujo Krabata.
Maś dej Krabata srjejź drugich wuknjeńcow pόznaś. Ale mejstaŕ jo pśeměnił wšykne
do wronow. Krabat wuběga domoj wόnej wujadnajotej znamje, až swόja maś pόznajo
jeje syn. Stakim Krabat jo lichotny, ale mejstaŕ zgonijo wόt wobšudy a
wupominajo Krabata k duelom, kόtaryž Krabat dobydujo. Pόzdźej Krabat wužyjo
swόju mόc k guslowanje, z tym až wόn zajźujo zabijanje wόt Auwgusta ten mocny.
Mimo togo Krabat pomaga wejsański lud, dokulaž wόn guslujo zemje płodnje a bagna
suchy. Hyšći źinsa Krabat šćita wejsański lud we Łužyc

W lěśe 1683 sakski wjerch Jan Jurij III. jo sobu pśinjasćł chorwatskogo rejtarja
Johannes Schadowitz. Wjerch jo slědk pśił wot wojuwanji pśeśiwo Turce a jo darił
J. Schadowitz we Worjejcach kubło jsy Wulke Zdźary, dokulaž wόn jo zwarnował
Awgust ten mocny pśed popajźenstwje Turkow. Johannes Schadowitz jo zemrěł w lěśe
1704 we Wulkich Zdźarach a jo był zakopowaś w měsće Kulow. Dla swojogo pochada,
wuglědanja a komiska družyna, luźe su myslili, až won jo był guslowaŕ a su
mjenili ako Krabat.



https://dsb.wikipedia.org/wiki/K%C5%A1ejcerwjeny_janowy_krick

Kšejcerwjeny janowy krick (Ribes sanguineum) jo kerk ze swójźby hendryškowych
rostlinow (Grossulariaceae).

Kšejcerwjeny janowy krick rosćo ako 1 až 4 metry wusoki list chytajucy, měko
roznogaty, w lěśe zeleny kerk. Njenjaso śernje.

Měnjate łopjena maju owalnu wobcerbu, su tśilapate až pěślapate, na bazy
wutšobojte, na górnem boku pitśku zmaršćone, na dolnem boku gusto šerofilcojte a
něźi rowno tak šyroke kaž dłujke (, 5-10 cm). Fryšne łopjenowe zazelenjenje w
nalěśu wónja žywicowje.

Dwójorodnikojske, nadpadne kwiśonki su mócnje rožojte a se pokaza w samskim casu
z łopjenami w aprylu až do maja. Wóni stoje pó 5 až 30 w 3−7 cm dłujkich,
rownych abo pśewisujucych kulojtych granach. Jadnotliwe kwiśonki su 5 až 10 mm
wjelike a maju pěś mócnje cerwjene až pinkojte kronowe łopjeńka. Kwiśonkowe
wogonki su załzojte.

Płody su śamnopurpurne, módrje pśimrozowane jagody, kótarež w junija až do
juliju zdrjaju. Jagody su něźi 1 cm wjelike; wóni su jědne, maju pak małko
aromy.

Kšejcerwjeny janowy krick póchada ze pódwjacora Pódpołnocneje Ameriki a
wustupujo tam wót Britiskeje Kolumbiskeje až do Pódpołnocneje Kaliforniskeje.

Dla jaskrawje cerwjenego kwiśonkow bu kšejcerwjeny janowy krick wót lěta 1826
cesto ako pyšny kerk w zagroźe sajźona.



https://dsb.wikipedia.org/wiki/Janowka

Janowy krick (Ribes) jo jadnučki rod ze swójźby hendryškowych rostlinow
(Grossulariaceae). Jogo płod jo janowka a hendryška (jano pśi družynje
hendryškowy keŕ (Ribes urva-crispa)).

Wurostki su dłujke, pśegibnjone, pó źělach śernojte. Gałuzy cesto su cerwjenojśe
pśeběžane.

Kwiśo w póznej zymje abo na zachopjeńku nalěśa. Kwiśonki su zelenojte, žołte,
cerwjene abo rožojte.

Pód źělach seršćate běłe, šarlachcerwjene, wioletne, zelene abo carne jagody su
zwětšego jědne.

Swójźba Grossulariaceae bu lěśe 1805 wót Augustin-Pyrame de Candolle w Flore
Française, Troisième Édition, 4(2), S. 405 nastajona. Typusowy rod Grossularia
Mill. bu w lěśe 1754 wót Philip Miller w The Gardeners Dictionary ...
Abridged ..., 4. nakład z typusowej družynu Grossularia hirsuta
Mill. wózjawjany. Někotare hyšći pśi A. Cronquist 1981 do Grossulariaceae
zarědowanych rodow z kapslowymi płodami źinsa su swójske swójźby: Itea ako
Iteaceae a Escallonia Mutis ex L. f. ako Escalloniaceae.

Mě roda Ribes bu w lěśe 1753 wót Carl von Linné w Species Plantarum, 1,
S. 200–202 prědny raz wózjawjane. Typusowa družyna jo Ribes rubrum L.. synonymy
za Ribes L. su: Botrycarpum A. Rich., Botryocarpium Spach, Calobotrya Spach,
Cerophyllum Spach, Chrysobotrya Spach, Coreosma Spach, Grossularia Mill.,
Liebichia Opiz, Rebis Spach, Ribesium Medik., Rolsonia Rchb..

Rod Ribes se do pódrodow a sekcijow rědujo, tu kuždy pad z wuběrkom na družynach
:

Swětodaloko rod wopśimjejo něźi 140 až do 160 družynow. Głowny rozšyrjeński
teritorij jo měrnych klimatowe regiony pódpołnocneje połkule, ale teke w Andach
eksistěruju někotare družyny. W Chinskej wustupujo 59 družynow, z kótarychž 25
jano tam. 53 družynow wustupujo w pódpołnocnej Americe. Pśeśiwo tomu su jano
mało družynow w pódpołdnjowej Americe domacne.



https://dsb.wikipedia.org/wiki/Grod_Lemberk

Grod Lemberk stoj na wušynje nad dołom Panenskeje rěcki (česki: Panenský potok)
pla jsy Lvová, njedaloko pódpołnocnočeskego města Jablonné v Podještědí (nimski:
Deutsch-Gabel).

Jogo pśedchadnik jo był srjejźowěkowy grod, załožony snaź we 40. lětach 13.
lětstotka ako stražna pśigranicna twardnica na pśekupnej droze z Čech do Žytawy.
Mě groda, kótaregož eksistenca jo prědny raz w lěśe 1244 dokłaźona, bu wót
rodowego znamjenja Markwartičanow, kótarež jo była lawica, wótwóźone. Załožaŕ
groda jo był nejskerjej Havel z Lemberka, kenž k prědnym wósobinam na kralojskem
dwórje Wjacława I. a Přemysła Otakara II. jo słušał a był wuznamna zepěra
cerkwje w Čechach. Pśi wójnje Wjacława I. na Morawu jo zeznał swóju pśichodnu
manźelsku Zdźisławu, kótarejež nan jo był morawski magnat Přibyslav z Křižanova,
kněz na Veveří a Brnje. Jeje maś Sibylla, jadna z dwórjankow kralowki Kunhuty,
jo załožyła kloštaŕ we Žďáru nad Sázavou. Pó ženi z Havelom pśesedliła Zdźisława
na Lemberk a zgromadnje z nim wobźěliła se na natwari města Jablonné kaž teke na
załoženju tamnjejšego kloštra. Wóna jo měła dwě góleśi (Havela, kótaryž skóro jo
wumrěł a Margaretu) a pokazował w tej dobje njewšedne socialne zacuśe: z
financielnymi srědkami a swójskim źěłom pódpěrował kloštarski hospital a
chudobnicu. Pó pśeslěźenju jich śělnych zawóstankow jo starstwo 30-35 lět
dośěgnuła a wumrěła pó wšym zdaśu na tuberkulozu krotko pśed lětom 1252; jeje
rownišćo jo w katedrali Swj. Ławrjenca a Swj. Zdźisławy w Jablonné. Jeje
dobrośelske statki su se z legendami stali a wóna bu w lěśe 1995 ako swěta
narjacona.

Kněze z Lemberka su grod až do kóńca 14. lětstotka źaržali, gaž jogo wobsejźaŕ
Hašek z Lemberka, kótaryž Korlu IV. na jogo diplomatiskich drogowanjach do
cuzbnicy dopśewójźił. Za cas wobronjonych zwadow Wjacława IV. z śeśkom Joštom
dojźo ku konfliktoju mjaz Hašekom a Janom z Wartenberga, pśi kótaremž bu Lemberk
w lěśe 1398 woblěgowany a pó wšom zdaśu teke dobyty. Pó Hašekowej smjerśi wokoło
lěta 1400 se grod do wobsednistwa Wartenbergčanow dosta. Slědny z nich, Jan
Chudoba z Ralska, jo był za cas husitskich wójnow na zachopjeńku pśiwisnik
Siegismunda, ale w lěśe 1428 pśejźo na stronu husitow a přija na Lemberk
husitsku wobsadku. Daniž pó bitwje pla Lipan wšak njenastał pokoj w tudejšej
stronje. Na někotarych grodach, na pśikład na njedalokem Starym Falkenburku, su
wóstawali husitske wobsadki, kótarež rubjažne wupady do wokoliny pśewjedowali.
Sami Wartenbergarje su pśewjedowali ceste wupady do Łužycy a Berkojo z Duby,
kótarymž Lemberk wót 30. lět 15. lětstotka słušał, su wójowali zasej ze sakskimi
wjerchami. W 70. lětach 15. lětstotka kupi Jan z Elsnic Lemberk, kenž wóttudy
rubjažne wupady do Łužycy pśewjedował. Pó jogo smjerśi su se wobsejźarje cesto
wótměnjali, pó zdaśu bu togodla dosć zapusćony. Gaž jo w lěśe 1518 górnołužyski
bogot Wilhelm z Illburga lemberkske kněstwo kupił, su byli ze šesć jsow na
kněstwje jano dwě wobsedlone. K wóžywjenju góspodarstwa a z tym teke cełego
kněstwa až pó lěśe 1550, gaž jo Wilhelmowy gibaty pśichodny syn Hendrich
Kurcpach z Trachenberga Lemberk zderbnuł. Ten da srjejźowěkowej twardnicy teke
pśez nowe pśitwarki a pśipšawił renesansny charakter kněskego sedła a srjejźišća
góspodarstwa. W lěśe 1581 su pśewzeli Berkojo z Duby znowa grod, ale pó smjerśi
Hendricha Berki bu kněstwo Vratislava z Donina pśedane, kótaremuž njedaloke
grabštejnske kněstwo słušał. Rod Doninow pak jo cełu stronu až do kóńca
tśiźasćalětneje wójny wobkněžyli, gaž jich wobsednistwa pó konfiskaciji wót
Běłeje Góry 1623 kejžorskej kronje pśipadny. Skóro pó tom jo kupił Albrecht z
Waldstejna lemberkske kněstwo a pó jogo namócnej smjerśi w lěśe 1634 nabył jo
Jan Rudolf Breda. Za njogo a jogo syna Christof dojźo pó lěśe 1660 k baroknemu
pśetwarju groda pó planach italskego architekta Nicola Sebregondi. Srědki za te
droge twarje su nabywali cesto pśez njezmilne póstupjenje napśeśiwo njewólnikam,
což w lětoma 1679 a 1680 k burskim zběžkam wjeźo. Bury su wusłali nejpjerwjej
pósłaństwo ku kejžoroju Leopold I., ale gaž bu na pógnuśe Christofa Bredy w
Praze łapjona, wótpokazali wejsanarje robośiś. Někotary cas se drje w lěsach
schowali, ale gaž su byli zasej na swóje byśa wrośili, buchu wjednicy zběžka do
jastwa stysknjeni a zbytne su musali zlubjenje pósłušnosći złožyś. W lěśe 1726
jo kupił Filip Josef Gallas Lemberk, kenž tegdy južo na pódpołnocu Čech Frýdlant
(Friedland), Liberec (Reichenberg) a Grabštejn (Grafenstein) wobsejźeł.

Ale daniž pótom na kněstwje pokoj njejo był. Za cas sedymlětneje wójny wobsajźił
w lěśe 1758 pšuske wójsko Jablonné a Lemberk a w groźe bu wójskowy lacaret
pśipšawjony. W lěśe 1775 bu Lemberk pśez zběžkarskich rólnikow poškodźeny a w
awgusće 1813 bu zasej pśez Napoleonowe wójska wobstśělował. Clamm-Gallasojo su
źaržali Lemberk až do zachopjeńka 20. lětstotka, gaž jen slědnym zemjańskim
wobsejźarjam, Auersperganjam, pśedali. Te su dali w lětach 1904-10 znowa
interjer pśipšawiś, kótarychž stukowe wupyšnjenje tegdy jablonski tśasaŕ a
stukater Jan Dukat wuspěšnje renowěrował. Grod jo był pótom až do lěta 1941
wobydlony, gaž jo nacistiske zastojnstwo jen zabrało. Pó lěśe 1945 pśejźo
Lemberk do swójstwa stata, w lěśe 1951 buchu w nim wustajenja muzeja za
bydlensku kulturu 15.-19. lětstotka zaměstnjene. Lěta njezdźaržany objekt se
wšak wupśestrěte pórěźenja wunuźi, tak až wót lěta 1976 bu grod zawrjeny a jo
akle wót njedawnego zasej zjawnosći pśistupny. Źinsa stej na Lemberku wustajenje
swětowego modernego wuměłskego škleńčerstwa a wustajenje, pósćone Swě.
Zdźisławje, zaměstnjonej. Mimo wobglědanjow tu teke koncerty a źiwadłowe
pśedstajenja wótměwaju.

Spócetnu pódobu groda z 13. lětstotka njeznajomy, dokulaž bu pśez pózdźejše
pśetwari pó źělach změnjona. Na grodojskem skalnem wustupku, šćitanem ze tśich
bokow pśez nagłe nakłoni, stoj źinsa styrikśidłowy dwójoetažowy twar z dwórom,
pśistupny pó wuskej šyji, šćitane pśez tśi wrota z dwěma, spócetnje padajucyma
mostoma. Prěnje wrota, zatwarjone do wobgroźeńskeje murje, su ze ranego baroka.
Za nimi pókšacujo zastupny puś wokoło renesansneho domika wrotarnje ze 16.
lětstotka k drugim, renesansnym tormowym wrotam ze šynźelowym kšywom ze cybulami
a słyńcnym zegerom nad portalom. Wóttudy se pśez zasypanu groblu k tśeśim
wrotam, kótarež jo w rožku grodojskego twarjenja zatwarjone a narowno na
grodojski dwór wjeźo. Na lěwem boku stoj gotiski grodojski torm, kótaryž jo
nejstaršy źěl groda a ze 14. lětstotka póchada. Pśi pózdźejšych pśipšawach bu
pśez stołpowu chódbu zakóńcona a z blachowej helmowej cybulojtej kupolu z lěta
1754 zakšyta. Pód tormom jo na dworje barokna wikowanišćowa studnja. Źinsajšnu
pódobu dosta Lemberk něgdy mjaz lětami 1560-1580, gaž bu na městnje spócetnego
wobtwarźenja pódzajtšne kśidło groda wutwarjone a pśez jogo zwězanje ze
pódwjacornym kśidłom jo był grodojski blok wokoło dwóra wótzamknjony.

Pó nastupje Bredow, kótarež pó wšom zdaśu chcychu z Lemberka rodowe sedło
wutwóriś, jo był grod z interjerom baroknje pśipšawjony. Wót zachopjeńka 18.
lětstotka jo był Lemberk nakrajny grod, na kótaremž se wušnosć jano pśi góźbje
wobźaržował. Źěk tomu njedojźo južo w 18. a 19. lětstotkoma k wětšym twarskim
zapśimnjenjam a Lemberk wobchowa se tak cełkownje swóju ranobaroknu pódobu. W
pódpołnocnem kśidle groda jo nastał pśez zwězanim dweju etažowu wjelika žurla
(teke Ryśarska žurla pomjenjowana) z bogatymi stukami, styrjomi wjerchowymi
mólbami a 16 freskami ze scenami z tśiźasćalětneje wójny. Te wšak póchadaju ze
17. lětstotka, ale w 19. lětstotku buchu pśez pśemólowanje wótgódnośone. W
susedstwje zastupneje torma jo grodojska kapałka z 2. połojcy 17. lětstotka,
bogaśe wozdebjena ze ranobaroknej stukaturu a wjerchowymi mólbami. W kapałce jo
tejerownosći dotychměst funkcioněrujucy orgelowy pozitiw z lěta 1723. W
pódwjacornem kśidle jo rozćěgnuła renesansna jědźernja, mjenowana Bajkowa žurla
pó kasetowym wjerchu, w kótaregož 77 pólach su sceny z Ezopowych bajkow
mólowane, kótarež z doby wokoło lěta 1610 póchadaju. We pódzajtšnem kśidle su
styri dalše rumnosći z bogatymi wjerchowymi stukaturami, wobnowjonymi w prědnem
lětdźesatku 20. lětstotka. W pśizemskej etažy pód tormom jo rumnosć t. mj.
carneje kuchnje z wugótowanim ze 17. lětstotka.

W pśedgroźe, zwenka areala groda stoje tśi jadnoetažowe pachane domy ze 17.
lětstotka pódla sebje. Dom z cysłom 5 jo spócetny gósćeńc z rumnej wjelbowej
pincu z lěta 1680. Dalej do krotkowjacornego směra stoj mały jadnoetažowy
ranobarokny grod Bredowskich z kamjentnym portalom (domowe cysło 11), natwarjony
pó lěśe 1674.

Za nim jo rozćěgnuła zagroda, do kótarejež se pśez portal ze znamjenjom Bredow
zastupi. Na kšomje zagrodneje terasy su torsa mytologiskich póstawow rozdźělnego
póchada a barokne plastiki pśipisowane Maćijoju B. Braunoju. W parku su teke dwě
fontanje ze 17. a 18. lětstotka. Nawězujuca šćitana lipowa aleja wjeźo k
wobhrodźenemu bywšemu małemu kjarchoboju z njewobchowanej Zdźisławinej kapałku z
tormikom a narownikami. Dalšej dwě šćitanej aleji stej pód wušynu pla jsy Lvová.
Na wušynje we wokolinje groda a pśedgroda su plastiki wót tśasarjow ze wšych
kutow swěta rozchytane, kótarež se na Lemberku na wjacorych tśasarskich
zmakanjach wobźěluju.

Pód wušynu pśi puśu do Jablonnego jo glědane žrědło "dobreje wódy", pomjenjowany
Zdislavina studánka (dolnoserbski: Zdźisławine žrědłyško). Wupyšnjenje jo
empirowy pawiljon z wósym toskanskimi słupami, natwarjony w lěśe 1862. Wušyna
pód grodom ma poměrnje bogate historiske pódzemje. W pěskowcowych skałach podłu
gatow we jsy pód grodom su wšake piwnicy, z kótarychž někotare statne kubło
wužywa. Pó rozćěgnjenju nejwětše su piwnicy na městnje wótterganeje kněskeje
piwarnje, wótrywane w źewjeśźasetych lětach 17. lětstotka. Wósebnosć jo, až se w
pódzemju teke pśewažny źěl technologije piwarnje inkluziwnje warjernje namaka.
Zajmowy jo teke w skale wobtśasane wódne pódkopki ze žrědłom. Pód grodom samym
lažy teke 35 m dłujke pódkopki, w kótarychž bu zelezowa ruda wudobyta. Snaź su
wjedowalo rowno młogolicbne prózdnicy k nastaśu powěsćow wó tajnych chódbach a
chowankach, bźez kótarychž se Lemberk južo njegóźi pśedstajiś.

Tekst toś togo nastawka jo pśełožk weboweje strony wó groźe Lemberk na
http://www.luzicke-hory.cz z češćiny. Wobrazy tohorunja z teje eksterneje
weboweje strony póchadaju. Wózjawjenje jo se z dowolnosću awtora českego
originala stał.



https://dsb.wikipedia.org/wiki/Ferrowy_meridian

Ferrowy meridian, pómjenjony pó Ferro, jadnej z Kanariskich kupow, jo w Europje
nejdalej rozšyrjony nulowy meridian wót starowěka był, napóslědku k Pariskemu
meridianoju skoplowany a – dla pśewažeceje wužywanja Greenwichskego meridiana na
mórskich kórtach – na geografiskich kórtach wobgranicowany był. Pó Ferrowem
meridianje su koordinaty wjele nawigaciskich a geografiskich kórtow pśedewšym
wót 16. do 19. stolěśa wusměrjone.

Prědny raz wokoło 100 jo Marinos z Tyrosa insulae fortunatae (łatyński za glucne
kupy), Kanariske kupy, pódjwacorny kóńc tegdy znatego swěta, ako referencny dypk
póstajił. Toś to póstajenje wšak jo se jano pśesajźiło, dokulaž wuznamny
astronom Klawdius Ptolemeus jo jo w lěśe 150 pśewzeł. Wóno jo pak skerjej
teoretiskego wuznama było, dokulaž Ptolemeus jo se pśi swójom źěle na swóje
rodne město Aleksandrija póségnuł, kótaregož połoženje jo na 60,5° póstajił, což
scełego njewótpowědujo pšawemu połoženjeju Kanariskich kupow. Ze srjejźowěkom a
jogo kólasowymi kórtami su meridiany bźez wuznama byli, Kanariske kupy su se ze
znatego swěta Europy zgubili. Teke póznjejše portolanowe kórty njejsu
geografiske koordinaty pśedstajili.

Ze znowegonadejźenim Kanariskich kupow w 14. stolěśu a pó tom zachopinajuceju se
renesancu su zasej na Ptolemejske pśedstajenja nawězali a nejwěcej pódwjacorna
kupa Ferro (źinsa El Hierro) jo se ako nulowy meridian póstajiła. W zwisku z
nadejźeńskimi drogowanjami a natwarjenim gwězdarnjow w Europje, na zachopjeńku
hyšći bźez linsowych instrumentow, jo licba konkurěrujucych nulowych meridianow
wót 16. stolěśa rosła. Ale nejwěcej z nich jo jano lokalny abo narodny wuznam
dojśpiło. Pódpěrajuce za wobchowanje Ferrowego meridiana jo teke statkowało, až
meridian magnetowego pola, kótaryž zda se nejpjerwjej ako pśirodna definicija
nulowego meridiana, jo widobnje jano mało na pódwjacor lažył. Dalšna lěpšyna tos
togo licenja dlininy su pozitiwne gódnoty za wšu Europu byli. W aprylu 1634 jo
se wót kongresa wuconow wšych łoźujucych narodow Ferrowy nulowy meridian
wobkšuśił a rownocasnje hyšći raz dokradnjej na Punta Orchilla, pódowjacornu
špicu kupy, póstajił.

Zmólka pśi póstajenju dlininy jo do togo pśi něźi stopnjow była: Ptolemeus jo
rozćěgnjenje pó dłujkosći Srjejźnego mórja pśi 62° pódał, Mercator w lěśe 1554 z
52°, napšawdu lažy pśi 42°. Teleskop, kótaryž jo był znaty wót wokoło 1610, jo
zmóžnił pśez wobglědowanje astronomiskich tšojenjow, pśedewšym woběgow
Jupiterowych mjasecow, za kótarež wót lěta 1668 tabele su eksistěrowali,
pomjeńšenje zmólki na 10 do 12 minutow, pśi rownocasnem wobglědowanju na
póśěgowem městnje na 2 do 3 minuty. Z tym jo se zachopił wuznam derje
wutwarjonych gwězdarnjow dalej rosć. Pśedchadnik jo Brahowy Uranienburg był,
mjazynarodny wuznam stej wósebnje Pariski obserwatorium wót lěta 1666 a Royal
Greenwich Observatory wót lěta 1676 dojśpiłej, kótarež su wšykne južo z
praktiskich pśicynow k nowym meridianowym systemam wjadli. Na kupje Ferro njejo
natwarjenje wjelikeje gwězdarnje móžne było. Dokulaž Ferrowy meridian weto njejo
dejał se spušćiść, jo pó póstajenju dlininoweje diference k Pariskemu
obserwatoriumoju wót 1724 pśez Louis Feuillée na mjazy 19°52' a 20°06' Ferrowe
póstajenje na eksaktne 20° na pódjwacor wót Pariskeho obserwatoriuma konsens
było. Z tym jo Ferrowy nulowy meridian zakšyty Pariski nulowy meridian był. Do
togo jo se z dlininowej diferencu 22,5° Paris–Ferro kalkulěrowało.

Pó tom jo se wjele nulowych meridanow pśez Ferrowy meridian wuměniło abo
wótwóźijo se wót Ferrowego meridiana, tak až wót srjejź 18. stolěśa jano Ferro a
Paris na jadnom boku a, nejpjerwjej mało Greenwich na drugem boku, su wětšy
wuznam měli. Krotko pó tom, wót slědneje tśeśiny, jo teke na mórju spušćobne
póstajenje dlininy móžno było, pśez zwěsćowanje dosegajucy dokradnych mjasecnych
distancow w mjasecnych tabelach a pśez dosegajucy dokradne chronometry. Z tym su
teke dokradne pódaśa dlininy na mórskich kórtach trěbne byli. Dokulaž mórska móc
Wjelika Britaniska jo how wjeduca była, jo se na mórskich kórtach Greenwichski
nulowy meridian pśesajźił. Akle wót lěta 1884 jo se na zakłaźe togo Greenwich
ako póśěgowy dypk mjazynarodnje ako dopórucenje dojadnał a jo se teke wjelgin
malsnje pśesajźił. Zawězujucy jo wón wót mjazynarodneje konference swětowych
kórtow w lěśe 1913 był.

Teke pó pśestajenju kórtow jo se Ferrowy nulowy meridian w rozměrjeńskich
zastojnstwach zwětšego hyšći dalej wužywał. W Nimskej jo se Ferrowy nulowy
meridian we wobłuku pśigótowanjow k pśechadoju rozměrjenja kraja na koordinaty
Gauß-Krüger w lěśe 1923 pśez Greenwichski wuměnił. Za to jo se wót doněntnych
gódnotow dlininy narownana gódnota 17° 40' wótśěgnuła, aby se doněntny łopjenowy
pśirěz topografiskich kórtow wobchował. Awstriske rozměrjenje kraja bazěrujo do
źinsa na Ferrowem nulowem meridianje. Pśelicenje do Greenwichskich dlininow
stawa se z mjazynarodnje normowaneju gódnotu 17° 40' 00" (glědaj teke
Hermannskogel a Rauenberg), mjaztym až jo starša gódnota 17° 39' 46,02" z
europskego wurownanja dlininow Theodora Albrechta (wokoło 1890) wušła. Dla
absolutnego lotowego wótchylenja 13–14" pla Wiena a pla Barlinja jo se
naposlědku kulowata gódnota dojadnała.



https://dsb.wikipedia.org/wiki/Dreetzsee

Dreetzsee (pó źělach teke jano Dreetz) jo jazor we wokrejsu Mecklenburgske
jazorišćo w pódpołdnju Mecklenburgsko-Pśedpomorskeje.

Dreetzsee słuša k pśirodnym parku Feldbergske jazorišćo. Jazor jo wěcej ako 1900
metrow dłujki a něźi 800 metrow w pódpołdnju kaž teke wokoło 250 metrow w
pódpołnocu šyroki. Pódzajtšy pśibrjog jazora słuša k zwězkowemu krajoju
Bramborska. Jazor wóteda wódu pódzemski do Krüselinsee, pótom do směra
Lychenskich jazorow a do Habole. Jazor jo wjelgin rozcłonkowany. W pódpołdnju
namaka se stanowanišćo a blisko pódpołnocnego pśibrjoga wjas Carwitz. Wjelike
źěle górkatego pśibrjoga su z lěsom pórosćone. Górki wokoło jazora dośěgnu
wusokosć něźi 100 metrow nad mórskeju głaźinu.

Jazor bu pód „in den Dreszer Sehe“ prědny raz w lěśe 1556 naspomnjony, pśi comž
se wósobowe mě jazora zazdaśim wót starosłowjańskego słowa drêt- abo drêtiti
(troštowaś) wótwóźi. Až do lěta 2011 jo lažał Dreetzsee we wokrejsu
Mecklenburg-Strelitz a jo pśišeł 4. septembra 2011 z wokrejsneju reformu k
Mecklenburgskemu jazorišću.



https://dsb.wikipedia.org/wiki/Don

Don (rusojski Дон) jo 1870 kilometrow dłujka rěka w pódpołdnjowej Rusojskej,
kótaraž se na srjejźorusojskej plaśe blisko Nowomoskowska w Tulskej oblasći
wužrědli a za Rostowom do Azowskego mórja wulewa. Don jo stwórta nejdlejša rěka
w Europje.

Don jo był južo starym Gricham pód mjenim Tanais znaty a płaśi až do 17.
lětstotka ako pódzajtšna granica Europy. Wót casa cara Pětra Wjelikego jo
grajkała rěka za Rusojsku wažnu rolu ako pśistup k Srjejźnemu mórju.

Žrědła pśiběgow Dona namakaju se něźi 150 kilometrow pódpołdnjownje Moskwy na
srjejźorusojskej plaśe. Wót tam běžy rěka nejpjerwjej do pódpołdnjowego a
pózdźej do krotkozajtšnego směra. Pśi górnem běgu lažy wjelike město Woronjež,
źož se rěka ze samskim mjenim z Donom zjadnośi. Za wulewom rěki Ilowlja we
Wolgogradskej oblasći wobrośi se Don do krotkowjacornego směra. Na toś tom
wótrězku jo jano 40 kilometrow wót dalej na pódzajtšu běžeceje Wolgi zdalony.
Něźi 300 kilometrow dłujki Zimljanski gaśeński jazor jo z lěta 1952 pśez
Wolgo-Donski kanal z nejwětšeju europskeju rěku zwězany. Kanal zwězujo tak pśez
rěcny system Dona Carne mórjo z Kaspiskim, Baltiskim a Běłym mórjom. Něźi 150
kilometrow za wulewom z Ukrainy pochadajucego Donjeca a za milionowym městom
Rostow twóri Don 340 km² wjeliki delta a wulewa se do Azowskego mórja.



https://dsb.wikipedia.org/wiki/Cottbus

Chóśebuz (nimski: Cottbus, čes. Chotěbuz, pólski: Chociebuż, górnoserbski:
Choćebuz) jo nejwětše město Dolneje Łužyce a wažne město za wědomnosć, kulturu a
słužby w zwězkowem kraju Bramborskej. To móžośo zgóniś nic jano pśi cytanju
studijnych pórucenjow, pśi wuchójźowanju pó modelowem měsćańskem źělu abo pśi
błyšćatych premjerach statnego źiwadła. Teke nowo wugótowane internetowe boki
Łužyskego wušego centruma gótuju zaśišć žywego duchno-kulturnego žywjenja,
wobšyrnych turistiskich pórucenjow a słužbow zjawnego zastojnstwa. Wirtuelny
měsćański běrow ma až do źinsajšnego dnja južo wěcej ako 150 słužbow a wušej 60
dokumentow za was pśigótowanych. Internet móžo derje póraźowaś a pomogaś, weto
njamóžo wón Chóśebuzarkam a Chóśebuzarjam kuždy woglěd do zastojnstwa zežariś.

Chóśebuz lažy něźi 125 km na krotke zajtšo wót Barlinja pśi Sprjewi. Serby su
wobsednuli wokolinu wokoło źinsajšnego Chóśebuza w źasetem stolěśu, ako su
natwarili grod na pěskatej kupje w Sprjewi. Nimce bydle pódla Serbow w Chóśebuzu
wót tśinastego stolěśa. Chóśebuz jo był prědny raz dokumentariski naspomnjony
30. nowembra 1156.

Chóśebuz jo kulturny centrum Dolnoserbow, sedło Dolnoserbskego gymnaziuma a
Serbskego muzeja. Wšykne nadrozne tofle a oficielne napise měsćańskich
institucijow su mimo někotarych wuwześow dwójorěcne: w nimšćinje a
dolnoserbšćinje.



https://dsb.wikipedia.org/wiki/Cleopatra_Stratan

Cleopatra Stratan (* 6. oktobra 2002 w Chișinău, Moldawska) jo źowka pěsnjarja
Pavel Stratan a nejmłodša spiwarka, kótaraž jo gdy hit cysła jaden dośěgnuła.
Jeje nejznaśejša pěseń Ghiţă jo była w Moldawskej a Rumuńskej ale teke
mjazynarodnje hit.

Pavel Stratan jo źěłał w lěśe 2005 w Bukaresće na swójom tśeśem albumje. Jogo
małka źowka jo była pśi nagraśach pśi tom a grała w studiju, mjaztym až jo jej
nan swóje spiwy nagrał. Spontanje jo wóna pśi spiwje Mama jaden lichotnych
mikrofonow wzeła a sobu spiwała. Studijowy crew jo był wót pśipadnego nagraśa
zagórjony a wóni su wobzamknuli, ju hyšći dalšne spiwy spiwaś daś. Z tych
nagraśow jo nastawał album La vârsta de trei ani (pśełožk.: W starstwje tśich
lět), kótaryž w lěśe 2006 w Rumuńskej jo se wózjawjony. Plata jo awansěrowała z
150.000 pśedanymi jadnotkami k wjelikim pśełapjeńskim wuspěchu a bu z dwa raz
platinom ale teke MTV Award za nejlěpšy album w Rumuńskej w lěśe 2006
wuznamjenjony. Wósebny hit jo był pśi tom spiw Ghiţă, kótaryž jo był w Rumuńskej
za cas pěś tyźenjow na prědnem městnje chartow.

Pśez wustnu propagandu we wukraju žywjecych Rumunow a Moldawijarjow ale teke
pśez YouTube se sta spiw teke mjazynarodnje znaty. Album jo se na to teke w
Japańskej, Taiwanje, Pódpołdnjowej Koreji, Špańskej a Mexiku jawił. Cleopatra jo
spiwała mimo rumuńskego originala hyšći engelsku a rusojsku wersiju nutś.

Jeje prědny wustup jo měł dnja 20. awgusta 2006, gdyž jo tśilětna wót jeje nana
na gitarje pśewóźona pśed 400 woglědowarjami w Bukarestskem Teatrul Nottara
dwěgóźinski koncert dała. W decembrje 2006 jo južo styrilětna pśi gódownej gala
w Piatra Neamț wustupiła a jo za spiwanje jadnučkego spiwa 10.000 US-dolarow
dostawała. Jeje nan jo dawał pózdźej cełu sumu w telewiznej show za karitatiwne
zaměry. Rownocasnje jo wón wózjawił, aby Cleopatra pó enormnem medijowem rušu
tuchylu žedne wustupy wěcej cyniła.

W maju 2007 jo dostawała pśi pósćenju myta wót MTV România w Hermannstadt dwa
Music Awards, ako Best New Artist a za Best Song.

W lěśe 2008 jo wobzamknuł jeje nan z Cleopatra nowy album nagraś, kótaryž jo se
pó pśikłaźe prědnego pód titelom La vârsta de cinci ani (pśełožk: W starstwje
pěś lět) jawił. Wót toś togo albuma se sta wósebnje spiw Zunea-Zunea hit. Dnja
13. decembra 2008 jo w Chișinău jeje małki bratš póroźił, kótaryž se jo na jeje
naraźenju na mě Cezar dupił.

Kóńc 2009 jo se jeje tśeśi album jawił, na kótaremž wóna gromadu z jeje nanom
rumuńske gódowne spiwy, tak mjenjowane colinde, spiwa.

Až do 2011 jo Cleopatra z jeje staršyma a jeje bratšom w Chișinău bydliła,
stolica Moldawskeje, a jo tam do šule šła. Pótom se jo swójźba cele do
Rumuńskeje pśesedliła a jo žywa něnto w Bukaresće.

Na jeje prědnem albumje wózjawjony spiw Ghiţă jo był w lěśe 2006 za cas pěś
tyźenjow na prědnem městnje rumuńskich chart, na casowem dypku gdyž Cleopatra jo
była akle styri lěta stara. Pó Guinesowych knigłach rekordow jo wóna toś
nejmłodša spiwarka, kótaraž jo gdy hit cysła jaden w kraju dośěgnuła. Rekord jo
zastawała pśed njej francojski źiśecy star Jordy a pśed tom Shirley Temple.

Cleopatra jo teke ako dotychměst nejmłodša muzikarka MTV Award dostała (2006
Best New Album w Rumuńskej, 2007 Best Song a Best New Artist) a płaśi ako
nejmłodša spiwarka, kótaraž jo dwěgóźinski koncert wobstała.



https://dsb.wikipedia.org/wiki/Cho%C5%9Bebuz

Chóśebuz (nimski: Cottbus, čes. Chotěbuz, pólski: Chociebuż, górnoserbski:
Choćebuz) jo nejwětše město Dolneje Łužyce a wažne město za wědomnosć, kulturu a
słužby w zwězkowem kraju Bramborskej. To móžośo zgóniś nic jano pśi cytanju
studijnych pórucenjow, pśi wuchójźowanju pó modelowem měsćańskem źělu abo pśi
błyšćatych premjerach statnego źiwadła. Teke nowo wugótowane internetowe boki
Łužyskego wušego centruma gótuju zaśišć žywego duchno-kulturnego žywjenja,
wobšyrnych turistiskich pórucenjow a słužbow zjawnego zastojnstwa. Wirtuelny
měsćański běrow ma až do źinsajšnego dnja južo wěcej ako 150 słužbow a wušej 60
dokumentow za was pśigótowanych. Internet móžo derje póraźowaś a pomogaś, weto
njamóžo wón Chóśebuzarkam a Chóśebuzarjam kuždy woglěd do zastojnstwa zežariś.

Chóśebuz lažy něźi 125 km na krotke zajtšo wót Barlinja pśi Sprjewi. Serby su
wobsednuli wokolinu wokoło źinsajšnego Chóśebuza w źasetem stolěśu, ako su
natwarili grod na pěskatej kupje w Sprjewi. Nimce bydle pódla Serbow w Chóśebuzu
wót tśinastego stolěśa. Chóśebuz jo był prědny raz dokumentariski naspomnjony
30. nowembra 1156.

Chóśebuz jo kulturny centrum Dolnoserbow, sedło Dolnoserbskego gymnaziuma a
Serbskego muzeja. Wšykne nadrozne tofle a oficielne napise měsćańskich
institucijow su mimo někotarych wuwześow dwójorěcne: w nimšćinje a
dolnoserbšćinje.



https://dsb.wikipedia.org/wiki/Casowe_cony_w_Europje_w_l%C4%9B%C5%9Bu

Europski lětny cas jo wujadnanje pó kótaremž styri Europske casowe cony se jadnu
góźinu za cas nalěśe doda, aby wěcej profitěrował wót dnjownego swětła.

To jo cynite we wšych krajow Europy z wuwześim Islandskeje, kótaraž wužywa UTC w
cełem lětu. Perioda źo wót 01:00 UTC slědneje njeźele měrca až do 01:00 slědneje
njeźele oktobra, w kuždem lětu.

Pódwjacoroeuropski lětny cas (WEST, UTC+1) jo casowa cona w lětu Färöskich
kupow, dłujkozajtšneje Grönlandskeje, Irskeje, Kanariskich kupow, Madejry,
Manksoweje kupy, Manikowych kupow, Portugalskeje a Zjadnośonego kralojstwa. Jogo
mě engelski jo Western European Summer Time (WEST).

Srjejźnoeuropski lětny cas (CEST, UTC+2) jo mě casoweje cony, kótaraž ma
góźinsku diferencu dweju góźinowu wěcej ako koordiněrowany swětowy cas (UTC).
Wón jo wužywany wót wšych krajow w pódzajtšnej kontinentalnej Europje z wuwześim
Portugalskeje, kótaraž zasej wužywa Pódwajcoroeuropski lětny cas.

Jogo mě engelski jo Central European Summer Time (CEST), francojski Heure
avancée de l'Europe centrale (HAEC) a nimski Mitteleuropäische Sommerzeit
(MESZ).

Pódzajtšnoeuropski lětny cas (EEST, UTC+3), engelski Eastern European Summer
Time (EEST), jo casowa cona Europskich krajow mjazy Srjejźnoeuropejskeju lětneju
casoweju conu a Rusojskeju Federaciju.

Europske kraje, kótarež wužywaju za cas lěta UTC+3: Běłoruska, Bulgarska,
Cypern, Estniska, Finska, Grichiska, Letiska, Litawska, Moldawska Republika,
Rumuńska, Kaliningradska prowinca, Ukraina.

Moskowski lětny cas (MSD, UTC+4) (Моско́вское ле́тнее вре́мя) jo kazniski městny
cas w europskem źělu Rusojskeje pó casowej conje Moskwy za cas lěta.

Moskowski cas jo wužywany za jěźne abo lětański plany śěgow, lětadłow, łoźow
atd. wšudy w Rusojskej Federaciji. Wón teke se pokazowaś w telegramach, w
e-mejlkach atd. pokazuju. Cas jo cesto zdźělony wšudy w kraju w radijowych
wusćełanjach pó Moskowskem casu.

"Moskowski Normalny cas (MSK)" jo rowny k UTC + 3 góźinam w zymje, mjazy slědnej
njeźelu oktobra a slědnej njeźelu měrca.



https://dsb.wikipedia.org/wiki/Casowe_cony_w_Europje

Europa ma styri casowe cony: pódwjacoroeuropski cas (WET/GMT),
srjejźnoeuropejski cas (CET), pódzajtšnoeuropski cas (EET) a Moskowski cas
(MSK).

Pódwjacornoeuropski cas (WET, UTC+0, GMT) jo casowa cona Färöskich kupow,
dłujkozajtšneje Grönlandskeje, Irskeje, Islandskeje za cas cełego lěta,
Kanariskich kupow, Madeiry, kupy Man, Portugalskeje a Zjadnośonego kralojstwa.
Jogo engelske mě jo Western European Time (WET).

Srjejźnoeuropejski cas (CET, UTC+1) jo mě casoweje cony, kótaraž ma casowu
diferencu jadneje góźiny wót koordiněrowanego swětowego casa (UTC). Wužywa se
wót wšych krajow w pódwjacornej kontinentalnej Europje wótglědajucy wót
Portugalskeje, wužywajuceje pódwjacoroeuropski cas. Engelske mě jo Central
European Time (CET).

Pódzajtšnoeuropski cas (EET, UTC+2), engelski Eastern European Time (EET), jo
casowa cona pódzajtšo- a pódpołnocnoeuropejskich krajow mjazy
srjejźnoeuropejskeju casoweju conu a Rusojskeju (Běłoruska, Bulgarska, Cypriska,
Estniska, Finska, Grichiska, Letiska, Litawska, Moldawska, Rumuńska,
Kaliningradska prowinca, Ukraina).

Moskowski cas (MSK, UTC+3) (Моско́вское вре́мя) jo casowa cona europskego źěla
Rusojskeje.

Wón wužywa se mimo togo w cełem kraju za jězdne abo lětańske plany śěgow,
lětadłow, łoźow. Wóno teke wustupujo w telegramach, mejlkach atd. Cas jo cesto
zdźělone wšudy w kraju za cas radijowych wusćełanjow.

"Moskowski normalny cas (MSK)" wótpowědujo UTC+3 w zymje, mjaz slědnym tyźenjom
oktobra a slědnym tyźenjom měrca, lětny cas wótpowědujo UTC+4.



https://dsb.wikipedia.org/wiki/Carnica

Carnica (Vaccinium myrtillus) jo rostlina ze swójźby wrjosowych rostlinow
(Ericaceae). Dalšne serbske mě jo carna jagoda.

Carnica jo w lěśe zeleny małorostny kerk, kótaryž dośěgnjo wusokosć wót 15 až do
50 cm. Rostlina jo mócnje roznogaśowana.

Kwiśo wót apryla až do (junija) awgusta. Kulowate kwiśonki stoje pó jadnom w
łopjeńkowych rozporach. Krona dośěgnjo dłujkosć wót 4 až do 7 mm a jo zelenojśe
až blěźe rožojśe abo purpurowje pśeběžane.

Płod jo jagoda z módrocerwjenym měsom a dośěgnjo wjelikosć wót 5 až do 8 mm.
Aromatiske płody wopśimjejo cukor, płodowe kisaliny, garbowadła, anthocyanowe
barwidła, flavonoidy a witaminy.

Fryšnje wóni skerjej wótwjedujuce statkuju, mjaztym až sušone a ako mězgu běgotu
wólažcuju.

Rostlina jo w pódpołnocnej a srjejźnej Europje rozšyrjona, pśi comž w Alpach we
wusokosćach wót wěcej ako 2500 m, pódpołnocno-špańskich górinach, na Korsice, w
Apenninach a górinach Balkańskich połkupow wustupujo.



https://dsb.wikipedia.org/wiki/Astronomiska_d%C5%82ujkos%C4%87

Astronomiska dlinina dypka na zemskem pówjerchu wótpowědujo jogo geografiskej
dlininje, njenastupa wšak jogo poziciju, ale jogo lotowy směr. Jo kut mjazy
meridianoweju rowninu dypka a meridianoweju rowninu w Greenwichu, a w tom
samskej měrje diferenca wobeju gwězdoweju casowu (městny gwězdowy cas minus
greenwichowy gwězdowy cas).

Mě „astronomiska dlinina“ pochada z togo, až wóna – kaž teke astronomiska
šyrina – dajo se jano pśez astronomiske měrjenja („astr. póstajenje pozicije“)
zwěsćiś. Astronomiska dlinina resp. šyrina rozeznawa se wót geografiskeje
dlininy resp. šyriny wó wliw lotowego wótchylenja. Lotowe wótchylenje pśedstaja
wótchylenje městneje wertikale wót jeje idealnego (pśez góry/doły njemólonego)
směra.

Lotowe wótchylenje jo pśez masowych njepšawidłownosćow zemskego śělesa wuměnjone
a móžo we wusokich górach něźi 50" (0,005°) dojśpiś (glej teke geoid). Jogo
komponenśe (pódpołnoc-pódpołdnjo a pódzajtšo-pódwjacor) wóznamjenjotej se
zwěšego z formulowyma znamjenjoma ξ a η.

Mjazy astronomiskeju šyrinu a dlininu a jeju geografiskima (lěpjej:
elipsoidiskima) ekwiwalentoma wobstoj póśěg

ϕ ′ = ϕ + ξ {\displaystyle \phi '=\phi +\xi } λ ′ = λ + η / c o s {\displaystyle
\lambda '=\lambda +\eta /cos} ϕ {\displaystyle \phi }

Za dokradne geoidowe póstajenje trjeba se lotowe wótchylenje na tak wjele kaž
móžno městnach, a astronomiskej koordinata φ´, λ´ stej srědk, aby jo póstajiło.
Pyta se z uniwersalnym instrumentom (astronomiski teodolit) abo z cenitoweju
kameru pśestarkowański dypk pódlejšoneje lotoweje linije na gwězdnem njebju
(„astronomiski“ abo „napšawdny cenit“); jogo njebjaskej koordinata
(rektascensija a deklinacija) dajotej se pótom direktnje do gódnotowu φ´, λ´
pśelicyś.



https://dsb.wikipedia.org/wiki/Alpska_s%C5%82odka_%C5%BAi%C5%9Belina

Alpska słodka źiśelina (Hedysarum hedysaroides) jo rostlina ze swójźby
łušćinowych rostlinow (Fabaceae).

Alpska słodka źiśelina jo wěcejlětna rostlina, kótaraž dośěgnjo wusokosć mjazy 5
a 25 cm, rědko až do 60 cm.

Łopjena su njeporowje pjerinate a maju až do 10 porow (9-21) owalnych abo
lancetojtych, cełokšomatych, nagich, górjejce śamnozelenych, dołojce
swětłozelenych łopjeńkami. Łopjeńka dośěgnu dłujkosć mjazy 10 a 30 mm. Pódlańske
łopjena su kóžkojte, brune a až nad srjejźišćom zarostowane.

Wón kwiśo wót julije až do awgusta. Kwiśonki su jaskrawje purpurcerwjene,
dośěgnu dłujkosć wót 2 cm, su nejcesćej wisece a sejźe pó 10-50 w na kóncu
stojecem granje. Krona dośěgnjo dłujkosć mjazy 15 a 20 mm a jo
cerwjenofijołkojta. Cołnik jo dlejšy ako kśiłko a chórgojcka. Keluch jo
zwónojty.

Kórjenjowe kule wopśimjeju dušyk zwězujuce bakterije. Jo jadna nejwěcej
gódnotnych Alpskich futrowańskich rostlinow z wusokim wutkom na bělkowinje a
tuku. Lěcrownož jo lažko górki, wón bu rad wót skóta žrany. Ale wón špatnje
wuźaržujo mócne pasenje; lěpjej wón se góźi k dobyśu wót sena (secenje).



https://dsb.wikipedia.org/wiki/Alena_Melicharov%C3%A1

Stanislava Alena Melicharová (* 7. maja 1938 w měsće Kolín, Českosłowakska), jo
česka basnikarka.

Źiśetstwo jo w Pěčkach pla Poděbrad pśežywiła. Pó wójnje jo ze swójima
starjejšyma do Oseka dojšła. Jo w Pedagogiskej wusokošuli w Teplicach a w Ústí
nad Labem studowała a pótom ako ceptarka w Jeníkovje, Hrobje a Duchcovje źěłała.
Źinsa jo wóna w Košťanach pla Teplic žywa.

Jeje zběrki basnjow ze sedymźasetych lět njejsu nigdy wušli. Pózdźej su prědne
basnje wušli, mj. dr. w casnikomaj Průboj a Revue Teplice a w pśiłoze Sluneční
koróna (Słyńcna kórona) mjasecnika Nové Ústecké Přehledy.

Jo cłonka w kupce "D" pla Statnego groda w Duchcovje, w Zgromaźeństwje
spisowaśelow (česki Obec spisovatelů) a w Klubje pódpołnocnočeskich spisowaśelow
(česki Klub severočeských spisovatelů).

W lěśe 2001 jo se na wustajeńcy Magická krajina České středohoří (Magiska
krajina Česke srjejźne góry) wobźěliła a mějašo swójske wustajeńcy w měrcu 2000
a aprylu 2002. Mimo togo ilustrěrujo wjele swójich knigłow sama.

Jadna z jeje nejznaśišich basnjow jo Ulrika wó Ulrike von Levetzow, Goethowej
slědnjej lubkej.



https://dsb.wikipedia.org/wiki/%C5%A0luknov

Šluknov (serbski teke Słanknow, nimski Schluckenau) jo městko w samym pódpołnocu
Českeje pśi granicy z Górneju Łužycu a zrazom nejwěcej pódpołnocna měsćańska
gmejna kraja. Na tamnym boku nimsko-českeje granicy lažy gmejna Załom w
Budyšyńskem wokrejsu. Mjaz wobyma sedlišćoma wobstoj granicny pśechod. Město ma
dwórnišćo pśi zelezniskej cerje Rumburk–Zebnica.

Prědne naspomnjenje ako Slanknov jo ze 14. lětstotka. Tegdy jo załožył česki
zemjański rod Berka z Duby how na městnje staršego słowjańskego sedlišća nowe
městko. Wokoło lěta 1430 su wužywali Husity Šluknov a susedny Rumburk dla
połoženja pśi starej Českej sćažce ako wuchadnišćo nadběgow pśeśiwo Budyšynej.

Za cas prědneje čechosłowakskeje republiki jo był Šluknov ze srjejźišćom
Sudetonimskeje strony Konrada Henleina. Wót tegdy wokoło 5.500 wobydlarjow jo
była wětšyna nimskorěcna. Pó kóńcu drugeje swětoweje wójny bu sudetonimske
wobydlarstwo dla Benešowych dekretow z Čechosłowakskeje wugnane.



https://dsb.wikipedia.org/wiki/Zagrodne_wjelkowe_mloko

Zagrodne wjelkowe mloko (Euphorbia peplus) jo rostlina ze swójźby
wjelkomlokowych rostlinow (Euphorbiaceae).

Zagrodne wjelkowe mloko jo jadnolětna rostlina, kótarejež kijašk dośěgnjo
dłujkosć wót (5) 10 až do 30 cm. Łopjena su wogonkate, jajojte-kulowate, prědku
tupe a gładkokšomne a dośěgnu dłujkosć wót 0,5 až do 2 cm. Kijaškowe łopjena
rano wótpadnu.

Kwiśo wót junija až do oktobra. Kwiśonki su nažołśe zelene a stoje w
tśipromjenjowych pózdatnych wokołkach. Pśi tom wše promje jo dwójce až tśi raze
źělone. Pśikšywne łopjeńka su jajojte a ako cołnik zgjarbjone. Załzy
kwiśonkowego keluška ma formu połmjaseca a njasu 2 kóńcecej róžka z dłujkosću
wót 1 mm. Pód wšym pózdatnej kwiśonku jo 2 njezrosćonej, jajojtej, zelenej abo
słabje nažołtej wusokej łopjeńce.

Płody su kapsle z wuskimi kśiłkami. Zdrjałe płody se pśi wuschnjenju ako 3 źělne
płody wót rostliny pušća. Pśi tom se wócynjaju a semjenja pšec starkaju.



https://dsb.wikipedia.org/wiki/Z%C5%82oty_janowy_krick

Złoty janowy krick (Ribes aureum) jo kerk ze swójźby hendryškowych rostlinow
(Grossulariaceae).

Złoty janowy krick jo w lěśu zeleny, bźezśernjowy kerk, kótaryž dośěgnjo
wusokosć wót 1 až do 2 m.

Dłujko wogonkate łopjena su gołe, blěźe błyšćece, dłymoko tśilapate, maju
kulojtu wobcerbu a dośěgnu dłujkosć wót 3 až do 5 cm. Jich nazymske barwjenje je
winocerwjene.

Kwiśo wót apryla až do maja. Kronowe a keluškowe łopjeńka su złotožołte.
Kwiśonki su w srjejźišću cerwjenojte a stoje pó pěśoch až pó pěśnasćoch w
rownych abo wótstojecych granach. Wóni pśijaznje wónjaju.

Płody su carne jagody, kótarež dośěgnu wjelikosć grochowkow. Wóni su jědne a wót
junij dozdrjaju.

Znutśika roda Ribes słuša Ribes aureum zgromaźe z kšejcerwjenym janowym krickom
a carnym janowym krickom k pódrodoju Coreosma (Spach) Janczewski.

Někotare awtory wobjadnawaju Ribes aureum ako synonym wót Ribes odoratum. Slědni
se rozeznawa pak mjaz drugim pśez wětše, na kšomach a na płoninje mócnjej
kósmate łopjena.

Póchada z pacifiskeje pódpołnocneje Ameriki (Kaliforniska), ale něnto z městnami
tež wóźiwjowane w Europje wustupujo.



https://dsb.wikipedia.org/wiki/Wotrow

Wotrow (nimski Ostro) jo stare sedlišćo. Na to pokazujo teke nimske mě Ostro.
Wóno njejo pópšawem nimske, ale zdźaržane staroserbske pomjenjowanje ostrow
("kupa", "insula", pśir. rusojske "остров"). Teke wjelike Wotrowske groźišćo
pokazujo na to, až su byli toś te strony jěsno wobydlone. Lětstotki jo słušał
Wotrow do wósady Hodźij. Bliskosći dla jo ale wjele luźi z źinsajšneje
Wotrowskeje wósady chójźiło do Chrósćic namšu. Pó reformaciji jo Wotrow se
pśirědował Chróšćańskej wósaźe. Status samostatneje wósadneje jsy jo dostała
wjas w lěśe 1758, cerkwja jo se dotwariła 1772.

Pó załoženju wósady 1758 su se wótměwali namše nejžpjerwjej na farje. Swóju
cerkwju maju Wotrowske wót 1772. 1934 jo se pśitwariła pód fararjom Justom
wołtarnišćo. Cerkwja jo wuswěśona swětemu Benoju, kótaryž jo zrazom patron
Mišnjańskego biskupstwa a (katolskich) Serbow. Póstawa swětego jo teke na
wołtarnem wobrazu wiźeś.

Na Wotrowskem kjarchobje jo zakopowany serbski basnikaŕ a procowaŕ Jakub
Bart-Ćišinski.

Mimo cerkwinego źěła eksistěrujo we Wotrowje młoźinski klub O2 (ob origem),
kótaryž jo 2004 pśistupił Domowinje.



https://dsb.wikipedia.org/wiki/W%C3%B3t%C5%A1yrjenje

Wótšyrjenje (nimski Abweitung, eng. departure) pomjenjujo dłujkosć wobłuka
šyrinowego krejza mjazy dwěma dypkoma togo samskego šyrinowego krejza
geografiskeje šyriny ϕ {\displaystyle \,\phi } na pówjerchu zemje. Wótšyrjenje
jo (za ϕ {\displaystyle \,\phi } njerowno 0°) wětše ako ortodroma (nejkrotša
zdalonosć mjazy woběma dypkoma). (Pla ϕ {\displaystyle \,\phi } = 0°, pótakem na
ekwatorje, wótpowědujo wótšyrjenje nejkrotšej zdalonosći, dokulaž ekwator ako
jadnucki šyrinowy krejz jo wjeliki krejz a wótšyrjenje pótakem jo ortodroma).

W nawtice jo wótšyrjenje pótakem kateta w kursowem tśirožku, kótaraž pada z
paralelnym krejzom na jadno.

Cesto teke wobgranicujo se definicija wótšyrjenja na wótstawk pósporomje
šyrinowego krejza mjazy dwěma meridianoma, kótarejž stej dokradnje 1° jaden wót
drugego zdalonej.

W zmysle wótstawka 1° mjazy šyrinowymi krejzami jo wótšyrjenje na ekwatorje
111,319491 km (z wjelikeju połwósu z WGS84 licone). K polam se wótšyrjenje
pomjeńšujo, na poloma jo wóno nul.

Geografiske koordinaty dokradne na sekundy su pótakem w srjejźnej Europje (na
něźi 49° šyriny) w dłujkosći na 20 metrow, w šyrokosći pśecej na 30 metrow
dokradne (dlininowe krejze, źož se šyrina licy, su pśecej wjelike krejze, w
šyrinje jo to jano ekwator, pla 0° šyriny). Pozicija dokradna na metry trjeba
pótakem nanejmjenjej druge komowe městno decimalnych sekundow.

Dypk A ma koordinaty ( ϕ , λ A {\displaystyle \,\phi ,\lambda _{A}} ), dypk B ma
koordinaty ( ϕ , λ B {\displaystyle \,\phi ,\lambda _{B}} ). K směroju pódwjacor
jo λ {\displaystyle \,\lambda } pozitiwny, k směroju pódzajtšo negatiwny; ϕ
{\displaystyle \,\phi } jo pozitiwny za šyriny pódpołnocneje hemisfery a
negatiwny na pódpołdnjowej połkuli.

Pótom płaśi: W o ´ t s ˇ y r j e n j e = U ⋅ λ B − λ A 360 {\displaystyle
W{\acute {o}}t{\check {s}}yrjenje=U\cdot {\frac {\lambda _{B}-\lambda
_{A}}{360}}} ,

pśi comž U wopisujo wobměru šyrinowego krejza ϕ {\displaystyle \,\phi } ,
kótaraž slědujo z: U = 2 ⋅ π ⋅ r a d i u s   z e m j e ⋅ cos ⁡ ϕ {\displaystyle
U=2\cdot \pi \cdot radius\ zemje\cdot \cos \phi }

W o ´ t s ˇ y r j e n j e = w o b m e ˇ r a   z e m j e 360 ⋅ c o s ( ϕ )
{\displaystyle W{\acute {o}}t{\check {s}}yrjenje={\frac {wobm{\check {e}}ra\
zemje}{360}}\cdot cos(\phi )}

Za dokradnjejše woblicenje wužywa se město wobměry zemje wótpowědujuca gódnota
wužytego referencnego elipsoida:

W o ´ t s ˇ y r j e n j e = N ( ϕ ) ⋅ c o s ( ϕ ) ⋅ δ λ {\displaystyle W{\acute
{o}}t{\check {s}}yrjenje=N(\phi )\cdot cos(\phi )\cdot \delta \lambda }

z N ( ϕ ) {\displaystyle N(\phi )} ako radius prěcneje kśiwosći wótpowědneje
geografiskeje šyriny ϕ {\displaystyle \phi } a δ λ {\displaystyle \delta \lambda
} ako diferenca geografiskich dlininow celowego a wuchadnego městna.



https://dsb.wikipedia.org/wiki/Via_regia

Via regia (łatyński; „kralojska droga“) jo zapśimjeśe za stare mócnarstwowe
drogi w Europje. Njejadna se pótakem wó wěstu drogu, ale wó družynu drogow,
kótarež su byli pšawniski kraloju pśirědowane.

Nejznaśejša kralojska droga w Swětem romskem mócnarstwje jo wjadła wót Ryna pśez
Frankobrod, Lipsk a Budyšyn do Šlazyńskeje. Toś ten historiski puś jo až do
źinsajšnego pód mjenim Via regia znaty.

Via regia, kótaraž jo wjadła pśez Łužycu, bu w lěśe 1252 k prědnemu razoju we
wopismje Mišnjańskego markgroba Hendricha III. ako strata regia naspomnjona,
eksistěrowała pak južo wót 8. abo 9. lětstotka. W górnołužyskem granicnem
wopismje wót 1241 jo wóna južo ako antiqua strata („Stara droga“) naspomnjona.
Pó rozpaźe kralojskeje centralneje mócy w srjejźnej Nimskej zachopjeńk 14.
lětstotka jo zgubiła swóju funkciju ako kralojska droga, tak až njegóźi se wót
toś togo casa pšawniski južo wó „Via regiji“ powědaś. Njeglědajucy na ten jo mě
drogi we wěstych stronach dalej wobstojało, zwětšego ako „Wusoka droga“. Droga
jo něnto pód doglědom krajnych kněstwow stojała, kaž na pśikład českich kralow w
Górnej Łužycy a sakskich kurwjerchow w srjejźnej Nimskej. Dla drogowych
pśedpisow jo była Wusoka droga priwilegěrowana, tak až su směli se wěste
produkty jano na toś tej droze pśewózowaś.

Droga jo měła wjeliku góspodarsku wažnosć za nadregionalne wikowanje a wuměnu
wórow. Ze pódwjacora su pśišli flandriske płaty, z pódzajtša drjewo, kóžuchy,
wósk a mjod a ze srjejźnych stron mjaz drugim durinska sywina, sol z Halle nad
Solawu a sakske górnistwowe produkty. Via regia jo była teke direktny zwisk mjaz
wažnyma nimskima wjelikowikowyma městoma Lipsk a Frankobrod. Cesto su wužywali
teke wójska toś tu nadregionalnu drogu, tak až dojźo w jeje wokolinje k wšakim
wjelikim bitwam, kaž na pśikład w Tśiźasćalětnej wójnje abo w Napoleonskich
wójnach. Pó Napoleonowej pórazce a Wienskim kongresu jo zgubiła droga swój
góspodarski wuznam, dokulaž su njebyli priwilegije sakskego wótstupjenja
teritorijow dla južo źaržate.

Dalšnu funkciju jo měła Via regia za putnikowanje, wšako jo gusto identiska z
Jakubowym puśom.

W lěśe 2005 jo pomjenjowała Europska rada kralojsku drogu za „europsku kulturnu
drogu“. 2011 wugótował lichotny stat Sakska w Zgórjelcu krajnu wustajeńcu pód
titelom „Via regia – 800 lět gibanje a zetkanje“. Lěto do togo organizěrował
towaristwo Cyrila a Metoda na Chrósčanskej farskej łuce źiwadłowy kruch z mjenim
„Via regia woła“.

Wusoka droga jo wjadła wót Ryna pśez Frankobrod, Hanau, Gelnhausen, Steinau an
der Straße, Neuhof, Fuldu, Eisenach, Erfurt, Naumburg, Lipsk, Grimmu,
Großenhain, Kinspork, Kamjeńc, Budyšyn, Lubij a Zgórjelc do Wrocławja a dalej
pśez Šlazyńsku do pódzajtša.

Pódla Wusokeje drogi su wuwiwali se póbocne puśe, na kótarychž su spytali
pśekupce popłatki a cła zalutowaś, kaž na pśikład „Dolna droga“, kótaraž jo
wjadła wót Lipska pśez Torgawa, Rukow, Zły Komorow, Grodk a Mužakow do
Šlazyńskeje. Z tak pomjenjowanymi pśewódnymi stacijami pak su spytali, pśekupcow
k wužywanju Wusokeje drogi nuzowaś.

Wót Kamjeńca jo wjadła Wusoka droga pśez lěs k Marijinej gwězdźe a do Swinarnje,
źož jo był wótpócywanišćo. W Prěčecach jo rěcku Carnicu pśeprěkował. Dalej jo
wjadła pśez Smolicy dołoj do Žydowa a na źinsajšnej Garbarskej droze zasej
górjej, źož su mógli pśekupce pśez Šulerske wrota do města pśiś abo pśez
Hornčersku gasu dalej do pódzajtša śěgnuś.



https://dsb.wikipedia.org/wiki/Strumica_(r%C4%9Bka)

Rěka Strumica (makedoński Струмица (Strumica), bulgarski Струмица (Strumica) abo
Струмешница (Strumešnica)) jo rěka, kótaraž w Republice Makedońska a w
Bulgarskej běžy.

Žrědło rěki lažy na wótkłonach góriny Plačkovica, póla sedlišća Radowiš na
pódzajtšu Makedońskeje. W toś tej stronje rěka ma mě Stara reka a běžy w
dłymokem žłobišću na pódpołdnjo. Rěka běžy pótom do rowniny Radowiša a mimo
města ze samskim mjenim. Měnja pótom směr, aby se na pódzajtšo wobrośiła a do
rowniny Strumicy zadobyła; běžy njedaloko wót města Strumica mimo, źož mě toś
teje města pśewzejo. Wót Novego Sela se běg rěki na wuchod wobrośa a běžy do
Bulgarskeje nutś.

8 km pó zastupje do Bulgarskeje jo, na pšawem brjoze, późiwanja gódna twardnica,
natwarjona wót cara Samuela I. Bulgarskeje. Wót twardnicy sem, Strumica běžy we
wjelikej dolinje, nježli až se do rěki Struma wulewa, kótarejež głowny pśiběg
wóna jo.



https://dsb.wikipedia.org/wiki/Spiraeoideae

Spiraeoideae su pódswójźba rožowych rostlinow (Rosaceae). Pó
molekulargenetiskich pśepytowanjach bu pódswójźba rozšyrjona a wopśimjejo teke
něga ako swójskej pódswójźbje wjejźonej měkopackosadowych rostlinow (něnto
Subtribus Pyrinae) a twardopackosadowych rostlinow (rod Prunus).

Kwiśonkowy keluch (Hypanthium) njejo zwětšego z płodowymi łopjeńkami zrosćone.
Teke toś te su lichotne a njezrosćone.

Płody su kompleksne měchowcy, nažki, kompleksne kapslowe płody (Coccetum),
twardopackate płody abo jabłukowe płody.

Cyanogene glykosidy su powšyknje rozšyrjone, Sorbitol se w signifikantych
manjach twórje. Chromosomowe zakładne licby su x = 8, 9, 15, abo 17.

Wobjim Spiraeoideae bu wót Potter et al. (2007) dla molekulargenetiskich
pśepytowanjow wažnje rozšyrjony, pśi tom něga ako swójske pódswójźby wjeźone
měkopackosadowe rostliny a twardopackosadowe rostliny buchu do Spiraeoideae
integrěrowane.

Pódswójźba wobstoj ze sedym tribusow a dweju rodowu, kótarejž se žednemu tribus
pśirědujotej.

Tribus Amygdaleae wótpowědujo něgajšna swójźba twardopackosadowe rostliny a
wopśimjejo na družynach bogaty rod Prunus.

Sorbarieae wobsejźi měnjate a zestajane łopjena, Adenostoma ma mutličkojte až
měnjate, jadnore łopjena. Płodowe łopjeńka su zrosćone, płod jo nažka abo
kompleksny měchowc. Chromosomowa zakładna licba jo x = 9.

Płod jo zwětšego nuculanium (pódobny twardopackaty płod, ale ze suchym
perikarpom), pśi Neviusia kompleksna nažka. Chromosomowa zakładna licba jo x = 9
(pśi Coleogyne 8).

Supertribus Pyrodae C.S. Campbell, R.C. Evans, D.R. Morgan & T.A. Dickinson
wopśimjejo rod a tribus. To su wutrajne zelišćowe rostliny, kerki abo bomy. Pśi
někotarych rodach su łopjena zestajone. Płodowe łopjeńka su zwětšego zrosćone.
Semjenišća stoje bazalnje a su pó dwójośe. Družyny su žywjarje brunawinych
gribikow Phragmidium a Gymnosporangium.

Pyreae wopśimjejo subtribus ale teke tśi rody, kótarež su žeden subtribus
pśirědowane. Bazowa chromosomowa licba jo x = 17 (pśi Vauquelinia 15).



https://dsb.wikipedia.org/wiki/Rujany

Rujany (stare mě jo było Rjana; nimski Rügen) su kupa pśi baltiskem mórju a źěl
Pśedpomorskeje w Nimskej. Wóna jo nejwětša kupa Nimskeje. „Wrota“ ku kupje
Rujany su hanseatiske město Stralsund. Kupa, pśez Rügendamm a Strelasundbrücke
nad 2 km šyroki Strelasund z twardeju zemju zwězana, ma maksimalnu dłujkosć wót
52 km (wót pódpołdnja do pódpołnocu), maksimalnu šyrokosć wót 41 km w pódpołdnju
a płoń wót 926 km². Cełkowna dłujkosć pśibrjoga Rujanow jo 574 km. Jeje póstawa
jo pśez młogolicbne mórske zalewy ale teke wustupne połkupy a krajne jězyki
wjelgin mócnje rozcłonkowana.

Kupa Rujany jo stwóriła až do 3. septembra 2011 gromaźe z kupu Hiddensee a
někotarymi mjeńšymi kupami zastojniski krajny wokrejs Rujany z wokrejsneju
stolicu Bergen auf Rügen. Z 4. septembra 2011 kupa Rujany jo źěl wokrejsa
Pśedpomorska-Rujany ze wokrejsneju stolicu Stralsund.

Dalšne města su Sassnitz, Putbus a Garz/Rügen. Ale teke słušaju Baltiskomórske
kupjele Binz, Sellin, Göhren, Baabe a Thiessow. Rujany se dla jich wšakich
rědnosćow krajiny a dłujkich, drobnopěskojtych kupańskich brjogow wót wjele
dowolarjow wopytuju.



https://dsb.wikipedia.org/wiki/Ribes_aureum

Złoty janowy krick (Ribes aureum) jo kerk ze swójźby hendryškowych rostlinow
(Grossulariaceae).

Złoty janowy krick jo w lěśu zeleny, bźezśernjowy kerk, kótaryž dośěgnjo
wusokosć wót 1 až do 2 m.

Dłujko wogonkate łopjena su gołe, blěźe błyšćece, dłymoko tśilapate, maju
kulojtu wobcerbu a dośěgnu dłujkosć wót 3 až do 5 cm. Jich nazymske barwjenje je
winocerwjene.

Kwiśo wót apryla až do maja. Kronowe a keluškowe łopjeńka su złotožołte.
Kwiśonki su w srjejźišću cerwjenojte a stoje pó pěśoch až pó pěśnasćoch w
rownych abo wótstojecych granach. Wóni pśijaznje wónjaju.

Płody su carne jagody, kótarež dośěgnu wjelikosć grochowkow. Wóni su jědne a wót
junij dozdrjaju.

Znutśika roda Ribes słuša Ribes aureum zgromaźe z kšejcerwjenym janowym krickom
a carnym janowym krickom k pódrodoju Coreosma (Spach) Janczewski.

Někotare awtory wobjadnawaju Ribes aureum ako synonym wót Ribes odoratum. Slědni
se rozeznawa pak mjaz drugim pśez wětše, na kšomach a na płoninje mócnjej
kósmate łopjena.

Póchada z pacifiskeje pódpołnocneje Ameriki (Kaliforniska), ale něnto z městnami
tež wóźiwjowane w Europje wustupujo.



https://dsb.wikipedia.org/wiki/Puckowina

Puckowina (Prunus spinosa) jo kerk ze swójźby rožowych rostlinow (Rosaceae).
Dalšne serbske mě jo slěwica. Jogo płod jo pucka.

Puckowina jo w lěśe zeleny, śernjowaśe wugótowany, wótstojece a gusto
roznogaśowany kerk abo małki bom, kótaryž dośěgnjo wusokosć wót 1 až do 3
(3,5-4,5) m. Rostlina jo pśeśiwo mrozoju njecuśniwa.

Młode gałuzy na zachopjeńku su kósmate, ale skerjej gołe bywaju, maju
cerwjenojtu škóru, kótaraž w starosći carnje.

Łopjena su měnjate, zubate a dośěgnu dłujkosć wót 2 až do 4 cm (5 cm) a su
dłujko wogonkate.

Kwiśo wót apryla až do maja (wót měrca až do apryla). Kwiśonki stoje pó jadnom
abo pó dwěma, su krotko wogonkate, kwiśu dłujko pśed wubijanim lista a dośěgnu
šyrokosć wót 1 až do 1,5 cm. Wóni su dwójorodnikojske, maju dwójnu kwiśonkowu
wobalku a su pěślicbne. Keluch je njenaglědny. Kronowe łopjeńka dośěgnu
wjelikosć wót 5 až do 8 mm a su běłe. Stameny su něźi 20.

Twardopackaty płod jo kulowaty, pśisamem carny, módrje pómrozkowane dośěgnjo
wjelikosć wót 10 až do 15 mm. Packa dośěgnjo wjelikosć wót 8 až do 9 mm, jo
kulojta a se njewótźělujo wót zelenego, kisałego płodowego měsa. Płody zdrjaju
wót septembra až do oktobra.

Puckowina z stwórej sadu chromozomow płaśi ako póchadna forma slěwcyny (Prunus
domestica), kótaraž ma šesćoru sadu chromozomow. Druga póchadna forma jo
wišnjowa slěwcyna (Prunus cerasifera) z dwójnej sadu chromozomow.

Puckowina jo w Europje z wuwześim pódpołnocu a dłujkego zajtša, w małej Aziji,
Kawkazu, dłujkowjacornej Africe rozšyrjony. W Alpach až do wusokosćow wót 1000 m
wustupujo.



https://dsb.wikipedia.org/wiki/Pta%C5%A1kowa_swaj%C5%BAba

Ptaškowa swajźba (górnoserbski Ptači kwas, nimski Vogelhochzeit) jo kuždolětny
nałog, kótaryž jo znaty we wšakorakich europskich regionach, pśedewšym pak w
serbskej Łužycy.

Na pśedwjacorje 25. januara stajaju źiśi prozny talaŕ na woknowu delku abo pśed
źurja. Rano namakaju na nim słodkosći w formje ptaškow abo gnězdkow. Typiski su
śěstowe ptaški ze cukorowym pólewanim, tak mjenjowane sroki. Pó legenźe źěkuju
se ptaški źiśam ze słodkosćami za picowanje w zymje.

Wopšawdnu ptaškowu swajźbu swěśe źiśi w źiśowni abo w šuli, pśewoblacone ako
ptaški, ze spiwami, rejami abo samo ze swěźeńskim pśeśěgom, kaž na pśikład w
Chrósćicach. Nanejmjenjej swajźbowy pór zwětšego w serbskej swajźbowej drastwje
chójźi. W Serbach tradicionelnje wron jo nawóženja a sroka jo njewjesta, pśeśiwo
comuž staj w nimskich źiśownjach kaž teke w nimskorěcnej wersiji ludowego spiwa
wó ptaškowej swajźbje kós a drozna njewjesćinski pór.

Wažny wobstatk łužyskego nałoga jo teke ptaškowoswajźbowy program Serbskego
ludowego ansambla, z kótarymž droguju pśez cełu Łužycu.



https://dsb.wikipedia.org/wiki/Praga

Praha (amtski: Głowne město Praha; česki Hlavní město Praha) jo stolica a
samostatny wobwod Českeje. Lažy pśi rěce Wołtawa a jo z wokoło 1,18 milionami
wobydlarjami na 496 km² pó wobydlarjach nejwětše město a kulturelne kaž teke
ekonomiske srjejźišćo kraja.

Wokolina města jo ze starodawna gusće zasedlona. Wót 6. lětstotka su Słowjany w
tamnjejšych stronach žywe. Pó natwarjenju dweju hradow pśez Přemyslidow w 9. a
10. lětstotku pśišli su žydojske a nimske wikowarje do kraja. Wokoło 1230 jo se
Praha z rezidencowym městom kralojstwa Čechy stawała a w 14. lětstotku ako
rezidencowe město Swětego romskego mócnarstwa ze kulturnym srjejźišćom
srjejźneje Europy. W Praze jo se w lěśe 1348 prědna uniwersita srjejźneje a
pódzajtšneje Europy załožyła. Pśez lětstotki jo Praha multikulturelne město
była, w kótaremž su se česke, nimske, žydojske a dalše kultury zmakali. Tak
mjenjowane „Złote město“ jo až do źinsajšnego harmoniskego, pśedewšym barokowego
a gotiskego raza.

Teke za Serbow jo była Praha ako stojnišćo Serbskego seminara, wukubłanišća
serbskich katolskich duchownych, uniwersitne město a wót lěta 1918 ako stolica
susedneje Čechosłowakskeje resp. Českeje wažny kulturny a politiski centrum.



https://dsb.wikipedia.org/wiki/P%C5%A1awa_wu%C5%A1pula

Pšawa wušpula (Mespilus germanica) jo bom abo kerk ze swójźby rožowych
rostlinow.

Łopjena su měnjate, wjelgin krotko wogonkate, dłujkojte, lancetoje až owalne,
prědku wótše, na górnem boku śamnozelene, na dolnem boku šerozelene a gusto
móškojśe-wałmokósmate. Wóni dośěgnu dłujkosć wót 6 až do 12 (15) cm a šyrokosć
wót 3 cm. Jich kšoma jo śańko rězana abo cełokšomna. Pódlańske łopjeńka su
lancetojte a dośěgnu dłujkosć wót 15 mm.

Kwiśo wót maja až do junija. Běłe, pěślicbne kwiśonki dośěgnu rozměr mjaz 4 a 5
(6) cm a stoje pó jadnom nakóńcne na krotkich pšuśikach. Keluškowe łopjeńka su
linealne-lancetojte, dłujke a wuske a dośěgnu dłujkosć wót 15 mm, pśi comž až do
zdrjałosći płodow wóstanu. Wobalka jo dwójna. Kronowe łopjeńka su kulojte.

Jabłukowe płody su brune, wjelgin twarde, kšuškojte až pśisamem wopak-kjaglojte
a dośěgnu wjelikosć wót něźi 2-3 cm, pśi kultiwěrowanych sortach 4 cm. Wóni su
górjejce wopłonjone a wót łistołopjenojtych, keluškowych łopjeńkow kronowane a
wopśimjejo pěś kamjeńtwardych jědrow. Ale se akle pó statkowanju mroza měke
stanu a se góźe jěsć.

Rosćo w bogatych na družynach dubowych měšanych lěsach, rědko w regionach
sajźowanja wina a w swětłych lěsach wóźiwjona, ale se pó źělach ako wozdobne
drjewa sajźijo. Ma lubjej w lěśe śopłe, wutkate, humusowe abo kamjeńtne kalkate
abo glinjane zemje.

Rostlina jo w krotkowjacornej Aziji, w Kawkazu, w pódpołnocnej Persiskej,
krotkozajtšnej Europje a w pódpołdnjowych Alpach rozšyrjona, pśi comž we
pódwjacornej Europje a na pódpołnoc Alpow jano wóźiwjone wustupujo. Źiwa forma
pśi nas njewustupujo.



https://dsb.wikipedia.org/wiki/Nysyna_do%C5%82owa_zeleznica

Nysyna dołowe zeleznica (nim. Neißetalbahn) jo historiska zeleznicowa cera w
nysynem dole, na cerje Zgórjelc-Žitawa-Liberec pśi łužyskej Nysy.

Te cera mjazy Chóśebuzom a Žitom pósłužujo ODEG ze swójeju liniju OE 65. Te cera
mjazy Žitom a Liberce jězdźe śěgi linije ČD 236 a tó Sakskich-českich zeleznicow
(SEB) su jadno filialny zawod wóte Hochwaldbahn-Gruppe (HWB) z Hermeskeila. Až
decembera 2010 buźo liniji numer 236 wobgóspodarimi pśez Bogotskech zeleznicy
(VBG). Jo wušej togo tó cera mjazy Žitom a Liberce pósłužujo nimskich zeleznicow
ze swójeju liniju RE2 (Drježdźany-Liberec) samo jo kóńc tyźenja do směra
Tanwałźe pśi Kerkonošem a Jišerskem górym. Te ICE njejězdźi na toś tej cerje.

Doprědka do rozdźělenjem Nimsku wobchadaś pśez na cerje spěšnika wóte Barlinje
pśiźo Zgórjelcanskej dwórnišću wušej Parsk, Lubnjow, Chóśebuz, Grodk, Běła Wóda,
Hórka, Zgórjelc, Žitawa du do města Hrádek nad Nisou, Liberec a Jihlava w Českej
až na Winowa jo stolica w Awstriskej.



https://dsb.wikipedia.org/wiki/Nal%C4%9Btna_adonisowa_ro%C5%BEycka

Nalětna adonisowa rožycka (Adonis vernalis) jo rostlina ze swójźby górkacowych
rostlinow (Ranunculaceae).

Nalětna adonisowe rožycka jo trajne zele, kótarež dośěgnjo wusokosć wót 10 až 40
(50) cm. Rostlina jo pśeśiwo mrozoju njecuśniwa.

Łopjena su wjelgin śańko rozdźělone a měnjate, pśi comž wóni wjelgin gusto
stoje. Wótrězki su linealne a dośěgnu šyrokosć wót něźi 1 mm. Wóni su pśisamem
njewogonkate.

Kwiśo wót apryla až do maja. kwiśonki dośěgnu wjelikosć wót 4 až 6 (7-8) cm a
stoje pó jadnom. 10/12-20 kronowych łopjeńkow jo błyšćece a złotožołte. Proškowe
łopjeńka su wjelgin młogolicbne. Kwiśonki se pśi słyńcku puknu a slěduju za cas
dnja stawk słyńca.

Płody su wórješki, kótarež dośěgnu wjelikosć wót až do 5 mm. Wóni su seśonerwne,
kósmate a njasu kokulkojty cypk.

Rostlina jo w górach srjejźneje a pódpołdnjoweje Europy rozšyrjona, pśi comž wót
Špańskeje až do Šwedskeje wustupujo. W srjejźnej Europje jo rědka.



https://dsb.wikipedia.org/wiki/Montenegro

Carnogórska (teke Montenegro; carnogórski/serbiski Црна Гора, Crna Gora) jo
njewótwisna republika w pódwjacornem źělu Balkańskeje połkupy w krotkozajtšnej
Europje. Lažy w Dinariskich górinach pśi Jadrańskem mórju. Stolica a nejwětše
město Carnogórskeje jo relatiwnje mała Podgorica.

Carnogórska jo była mjaz 1918 a 2006 z źělom Jugosłowjańskeje a bu 3. junija
2006 pó wótgłosowanju zasej njewótwisny. Jo z cłonkom Zjadnośonych narodow a
zastupowański kandidat Europskeje unije.

Carnogórska granicujo z Serbiskeju w pódpołnocu, z Kosowom na pódzajtšu, z
Albańskej w pódpołdnjowu a z Chorwatskeju a Bosniska-Hercegowinu w pódwjacorje.
Nejwušy wjeršk kraja jo: Zla Kolata (2.534 m nad normalneju nulu), kótaraž se
namaka w górinach Prokletije pśi albańskej granicy. Durmitor jo druge wusoke
góriny w kraju a sławny turistiski cil. Njedaloko Durmitora namaka se žłobina
rěki Tara, kótaraž płaśi ako nejdłymša w cełej Europje.

Turistiski wuznamne su pak pśedewšym strony pśi Jadrańskem mórju, wósebnje Boka
kotorska (Kotorski zalew).



https://dsb.wikipedia.org/wiki/L%C4%9Bsne_njezaby%C5%84ki

Lěsne njezabyńki (Myosotis sylvatica) jo družyna swójźby boretšowych rostlinow
(Boraginaceae).

Lěsne njezabyńki su dwójolětna rostlina z listowym kijaškom, kótaraž dośěgnjo
wusokosć wót 40 cm (14-45 cm).

Łopjena su cełokšomne, eliptiske až do lancetowe a mjenjej wěcej kósmate. Dolne
łopjena su rozetojśe zarědowane, wogonkate, mjaztym až górne łopjena su pśeśiwo
stojece a sejźece.

Wóni kwitu wót maja až do julija. Kwiśonkowe stołki su nejpjerwjej zawijane.
Kwiśonki ma žołtu rinku a dośěgnu wusokosć wót 6 až do 10 mm. Kwiśonkowe łopjena
su módre, ma nejmjeńšu šyrokosć wót 5 mm. Krona jo płona, rozpśestrěta,
nejpjerwjej cerwjenojta a pózdźej njebjomódra a dośěgnjo šyrokosć wót 6 až 10
mm. Kronowe kóńcyki su płonje rozpśestrěte. Keluch ma pó kwiśenju dłujkosć wót
5mm z wótstajajucymi kokulkokósmami, jo pó 2/3 zrosćony a njesu linealiske
kóńcyki.

Lěsne njezabyńki su w Europje, na pódpołnoc až pódpołdnjoweje Šwedskeje, na
pódzajtšo až do Rusojskeje, na pódpołdnjo až do Apenninow a Balkańskeje połkupy
rozšyrjone.



https://dsb.wikipedia.org/wiki/Kurt_Biedenkopf

Kurt Hans Biedenkopf (* 28. januara 1930 w Ludwigshafenje) jo nimski jurist,
wusokošulski wucabnik a politikaŕ Kśesćijańsko-demokratiskeje unije. Wón jo był
wót znowazałoženja pódzajtšnonimskich krajow w lěśe 1990 až do lěta 2002 z
ministarskim prezidentom Sakskeje.

Kurt Biedenkopf jo naroźił se ako syn Wilhelma Biedenkopfa z Kamjenicy,
techniskego direktora Buna-zawodow w sakskim Schkopauwje. Tam jo wopytował
gymnazij až do kóńca drugeje swětoweje wójny, gaž se swójźba do Hesseńskeje
pśesedliła. Biedenkopf ma styri źiśi z prědnego manźelstwa.

Biedenkopf jo studěrował w lětoma 1949/50 w Zjadnośonych statach politiske
wědomnosći a wót 1950 w Nimskej pšawowědu a ekonomiju, nejpjerwjej w Münchenje a
pótom w Frankobroźe nad Mohanom, źož bu w lěśe 1958 promowěrowany. 1963 jo
habilitěrował se za bergarske, wikowańske, góspodarske a źěłowe pšawo a
statkował wótněnta na Bochumskej uniwersiśe. Pó pśewrośe jo był w lěśe 1990 za
krotki cas z profesorom za ludogóspodarsku wědomnosć w Lipsku.

Na politiskim pólu jom statkował wót 1973 do 1977 ako generalny sekretaŕ strony
CDU, wót 1976 do 1980 ako cłonk Zwězkowego sejma a 1980–88 ako cłonk krajnego
sejma w Nordrhein-Westfalskej. Tam jo kandiděrował w nalěśu 1980 za swóju stronu
bźez wuspěcha pśi wólbach za krajny sejm pśeśiwo ministarskemu prezidentoju
Johannes Rau (SPD).



https://dsb.wikipedia.org/wiki/Kulkowa_wacka

Kulkowa wacka (teke kulkowy bruk; Leptinotarsa decemlineata) jo bruk ze swójźby
listowych brukow (Chrysomelidae) z pórěda (Coleoptera).

Pó nimskej wikipediji wědomnostne mě Leptinotarsa decemlineata wóznamjenijo
nimski někak "Zehnstreifen-Leichtfuß" a serbski pótakem "lažka noga ze źaseś
smužkami" abo "źaseśsmužkowa lažka noga".

7 až 15 milimetrow dłujka kulkowa wacka jo žołta, pśi com jeje šyjowa toflicka
(nimski de:Halsschild) carne flacki ma a na kšywoch (teke pókšyw kśidłow) źaseś
śamnych podołhostnych smužkow jo.

Bruk jo swětadaloko rozšyrjony. Originalnje póchada, kaž teke kulkowa rostlina,
z Ameriki. Jeje originalna amerikańska domowna jo lažała w zwězkowem staśe
Colorado. W Amerikańskej engelšćinje bu Kulkowa wacka teke "Colorado beetle"
pomjenjowany. Jeje originalna picowa rostlina jo była de:Büffelklette, kótaraž
teke k swójźbje ronicowych rostlinow słuša. Pśechod na kulku se pópšawem
pśipadnje stał. Pśez pśedobywanje běłych sedlarjow a z nimi jich kulkowymi
rostlinami) bu brukoju jogo nowa picowa rostlina praktiski napśeśiwo pśinjasata.

W Europje była kulkowa wacka prědny raz w lěśe 1877 w pśistawach wót Liverpool a
Rotterdam wuglědany. W Nimskej su prědne namakanki za Mülheim am Rhein a Torhow
(Sakska) teke za lěśe 1877 dopokazowane. Južo w toś tem casu bu wó njesnadnych
napinanjach rozpšawjone, plagu zagranicowaś. W lětoma 1887 a 1914 su nowe
wjelike napadowe wuchadnišća w Europje wustupowali. W lěśe 1922 se jo kulkowa
wacka na wjelikej šyrokosći skóńcnje wót wuchoda her do nutśikownego kraja
pśedobywał a 250 km² kulkowych wobrostow wokoło Bordeaux skóncował. W lěće 1936
je po Rynje dochadał a se z spěšnosću wót 20-30 km na lěśe do wuchoda
rozšyrjował. W lěśe 1945 jo na Łobjo dochadał, w lěśe 1950 na Odru. W lěśe 1960
jo skóńcnje Pólsku pśeprěkował a UdSSR dośěgnuł. W Europje Kulkowa wacka žedne
pśirodne žratne njepśijaśele njama, jeje warnujuce barwy su jeje optimalnje
šćitali (glědaj teke Mimikry wósy). Akle w slědnych lětźasetkach su domacne
ptaški družyny zachopinali, kaž fazany, Kulkowa wacka ako žratwa akceptěrowaś.
Mimo togo pśepytuju, nad brukoweju plagu z chemikalijow a zaměrne inficěrowanje
brukow z wěstymi bakterijowymi rodami dobyś.

Kulkowa wacka a jeje larwy su žywe wót źělow kulkoweje rostliny (a drugich
ronicowych rostlinow ). Wóttudy teke mě "Kulkowa wacka". Kulkowe wacki mógu w
krotkem casu cełe póla do gołego wobežraś.

Bruki wótpołožuju w juniju na łopjenowych dolnych bokach kulkowych rostlinow
kuždy raz pakety z 20-80 oranžožołtych jajkow. Cele su na samica něźi 1200
jajkow. Z jajkow se pó 3 až 12 dnjach larwy wulagnu. Su cerwjenojte a maju na
bokach a na głowje carne dypki. Larwy wjelgin spěšnje wurostu a se tśi raz
slěkaju. Pó 2 až 4 tyźenjach lězu do zemje, aby se tam zapśěźowali. Pó něźi dwě
dalšnyma tyźenjoma kulkowe wacki wulězu, kótarež pak hyšći nejmjeńša jaden tyźeń
we zemi wostanu. Na lěśe jo 1 - 2 brukowej generaciji, pśi comž se w srjejźnej
Europje jano jadna generacija wuwiwa, ale se w śoplejšych regionach samo až do
tśich generacijow wuwiwa. Kulkowe wacki pśezymuju we zemi.



https://dsb.wikipedia.org/wiki/Krak%C3%B3w

Krakow (pól. Kraków, nim. Krakau) jo město w pódpołdnjowej Pólskej, w
małopólskem wójewódstwje, nad rěku Wisłu. Krakow jo stolica wójewódstwa a teke
samostatny wokrejs (powiat). Toś to město jo wažny turistiski a kulturny
centrum. Krakow jo historiska stolica a nejwětše město Małopólskeje.

W lětach 1038-1079, 1138-1290 a 1296-1596 jo Krakow był stolica Pólskeje. W
Krakowje jo w lěśe 1364 nejstarša pólska uniwersita − Uniwersytet Jagielloński −
nastała.

Wót 1795 do 1809 a wót 1846 do 1867 jo Krakow pód kněžarstwom Awstriskeje był.
Wót 1867 do 1918 jo pód kněžarstwom Awstrisko-Hungorskeje był.

Historiski centrum Krakowa (źěl pśi głownych wikach a teke źěl Kazimierza) jo na
lisćinje UNESCO. W Krakowje ma sedło Narodny Muzeum w Krakowje. Biblioteka
Jagiellońska jo jadna z nejwětšych w Pólskej.

W Krakowje grajotej nejstaršej kopańcowej kluba Pólskeje (załožonej w lěśe
1906): Cracovia a Wisła Kraków (w lětach 1999-2008 6 razow mejstaŕ). Dalšny
kopańcowy klub jo Hutnik Nowa Huta (źěl Nowa Huta). W Krakowje jo nejwětša hala
w Pólskeje - Tauron Arena Kraków.



https://dsb.wikipedia.org/wiki/Jezus_Krystus

Jezus z Nacareta jo se wěrjepódobnje mjazy lětoma 7 a 4 do Chr. w Betlehemje
naroźił a jo wumrěł w lětach 30, 31 abo 33 pó Chr. w Jeruzalemje.

Nowy testament wózjawijo Jezusa ako Kristusa (Messias, Syn Bóžy). Nowy testament
jo zrownju głowne žrědło za historiske informacije wó Jezusu mimo někotarych
apokryfow a noticow zwenka kśesćijaństwa. Z toś tych rekonstruěrujo historiske
slěźenje plawsibelne fakty jogo statkowanja.

Pó toś tych jo był Jezus Žyd z Galilejskej, kótaryž jo někak wót lěta 28 zjawnje
wustupował ako drogowański prjatkaŕ na teritoriumje źinsajšnego Israela a
pódwjacornego brjoga Jordana. Glědajucy na pśichad Bóžego kralojstwa jo wón swój
lud k nawrośenju napominał. Mało lět pózdźej bu wón wót Romarjow kśicowany.

Jezus jo wobgranicował swójo statkowanje na Israel (Mt 10,5; 15,24), jo pak
wugbał wutwórjenje noweje swětoweje nabóžniny, kśesćijaństwa. Teke zwenka
kśesćijaństwa ma Jezus nabóžninski, kulturelny, politiski a wósobinski wuznam.

Žydojski historikaŕ Flavius Josephus rozpšawja w swójich Antiquitates Judaicae
(20,200) wó wótkatowanju Jakobusa a pomjenijo jogo ako bratša Jezusa, „kótaryž
se Chrystus pomjenijo.“

Notice mamy teke wót Pliniusa młodego a z rabbinskich žrědłow zgromaźonych w
Talmuźe. Awtory pak se jano na kšomje a polemiski wó kśesćijaństwje wugroniju.

Listy Pawoła su mjazy lětoma 50 a 64 nastali. W nich se namakajo jano mało
biografiskich datow a słowow Jezusa, citěruju pak se někotare wěrjeńske formule
Jeruzalemskeje prawósady.

W tśich synoptiskich ewangeliumach (ewangelium Mateja, Lukasa a Marka) se
namakaju pokazki na znicenje Jeruzalemskego templa (Mk 13,2; Mt 22,7; Lk 19,43).
Togodla su se wěsće akle pó žydojskem zběgu (66-70) pisnje fiksěrowali. Pó
źinsajšnem slěźeńskem stawje njejo słušał žeden z awtorow k prědnym wuknikam
Jezusa.

Ewangelium pó Janje wopśimjejo pó měnjenju źinsajšnych slěźarjow njewótwisnje
dalejdawane historiske maśizny, lěcrownož jo nastał akle pózdźej wokoło 100 –
130.

Mt 1-2 a Lk 1-2 cotej Jezusa ako Messiasa zapowědaś a stajijotej jogo narod do
ramika bibliskich wěsćenjow. Njewobwěsćone mórjenje źiśi pśez Herodesa (Mt 2,13)
dopomina na mórjene źisi pśez farao pśed wuśěgom Israela z Egiptowskeje (Ex
1,22): Tak buźo Jezus ako wulichowaŕ Bóžego luda pśedstajony. Gwězda wót
Betlehema, kótaraž jo wjadła orientaliskich astrologow k městnoju jogo naroda
(Mt 2,2), pśipowěźejo Jezusa ako kosmiskego wumóžnika. Wobzwadne jo, lěc jo se
dał wopšawdu wósebny stelarny fenomen w tom casu wobglědowaś.

Toś te styri ewangeliumy rozpšawuju jano wó Jezusowych slědnych žywjeńskich
lětach. Pó Lk 3,1 – jadnučkem eksaktnem lětowem pódaśu w Nowem Testamenśe –
njejo Jezusowe smjertne lěto w amtskem casu Pontiusa Pilatusa ako bogota Judeje
(26-36) dalejdawane. Za wětšynu historikarjow jo lěto 30 nejwěcej wěrjepódobne
smjertne lěto, dokulaž jo se Pawoł z Tarsusa južo mjazy 32 a 35 wobrośił. Jezus
jo pótakem nanejmjenjej 30 a maksimalnje 40 lět stary był.

Z tym njejo wón stwórtu kazń wótpórał, ale ju wukładł kontrernje k žydojskej
tradiciji: Jano te su twóje pśiswójźbne, kótarež cynje wólu Bóžu. Na to jo Jezus
swójo ródne město wopušćił a njejo se južo tam wrośił. Ale žony z jogo wokoliny
su pśi njom wóstali, kaž teke jogo maś (Jan 19,26). Lěcrownož se groni w Jan
7,5: Jogo bratšy njewěrjachu w njogo, su někotare z jogo pśiswójźbnych, teke
jogo maś, słušali k prědnym kśesćijanam pó jatšach ( Japsk 1,14 1Kor 9,5 ).
Pawoł je wósobinski zeznał Jakobusa (bratša Jezusa) a drugich swójźbnych Jezusa,
ako jo wopytał prědny raz Jeruzalem. (Gal 1,19).

Z Galileje jo pśišło wjele generacijow žydojskich wójowarjow wó lichotu
napśeśiwo cuzym mócam. Pó tem, až jo 6. pó Chr. Herodes Archelaos póbił dankowy
boykott Judasa Galilejusa, su „Zeloty“ ako swójska kupka wustupowali, aby romske
cuze kněstwo wótpórali. Za cas Jezusa su se wóni wobgranicowali na protesty a
někotare atentaty na romske zastojniki. Romarje su zelotiske atentatniki
pomjenjowali „Sikarierje“ (kótarež kałak nose) abo jadnorje „mordarje“, aby jich
wopěranje kriminalizěrowali.

Napśeśiwnje zelotiskej teologiji, kótarež su se myslili, až mógu Bóžy slědny sud
na luźach drugeje wěry južo doprědka wześ, jo Jezus napominał swójich słucharjow
winika lubowaś (Mt 5,38-48). Ako kritika na Zelotach płaśi teke Jezusowe słowo
Mt 11,12 wót „namócnych, kótarež se Bóže kralestwo wunuzuju a se z namócu jogo
zmócuju.“



https://dsb.wikipedia.org/wiki/I_Am..._Tour

Radio Intro (contains excerpts from „Ring the Alarm”, „Suga mama”, and „Single
Ladies (Put a Ring on It)”)

Divinty Roxx Bass Jam/The Mama's Medley Heads or Tails (Beyoncé vs. Sasha
Fierce) (Video Interlude) Sasha Prevails/African Drums Medley (Band Skit) Main
Stage to B-Stage

Main Stage The History of Destiny's Child (Dance Interlude, contains excerpts
from „Independent Women Part I“, „Bills, Bills, Bills”, „No, No, No Part 2”,
„Beautiful Liar” and „Survivor”) Survivor (Video Interlude)

Radio Intro (contains excerpts from „Ring the Alarm”, „Suga mama”, and „Single
Ladies (Put a Ring on It)”)

Band Jam/The Mama's Medley Heads or Tails (Beyoncé vs. Sasha Fierce) (Video
Interlude) Sasha Prevails/African Drums Medley (Band Skit) Main Stage to B-Stage

Main Stage The History of Destiny's Child (Dance Interlude, contains excerpts
from „Independent Women Part I“, „Bills, Bills, Bills”, „No, No, No Part 2”,
„Beautiful Liar” and „Survivor”) Survivor (Video Interlude)



https://dsb.wikipedia.org/wiki/Guarani

Guaranišćina (nimski Guaraní [gwaɾaˈni], swójske mě: avañe'ẽ [aʋãɲẽˈʔẽ]) jo rěc,
kótaraž se w Paraguayju, w pódpołnocnej Argentinskej, źělach Boliwiskeje a w
krotkowjacornej Brazilskej powěda. Słuša k tupi-guaraniskim rěcam.

W nimskej rěcy, ale teke w serbšćinje, su někotare słowa, kótarež źinsajšnemu
słowu guaranišćiny wótpowěduju abo su wjelgin pódobne. Toś te słowa su pśišli
pśez špańšćinu a portugišćinu do nimšćiny, a póchada pak z narěcow guaranišćiny,
kótarež su se w Paraguayju, Argentinskej, Boliwiskej abo Brazilskej powědali,
pak z togo wusko pśiswójźbneje tupišciny, na pśikład: kapybara, jaguar,
jaguarundi, tapir, ananas, maniok, marakas, marakuja, nandu a piranja.

Guaranišćina jo se južo za cas špańskeje kolonialneje doby za kśesćijańske
misionarizěrowanje ako pisańska rěc wužywała. Jezuitowy stat za cas špańskeje
kolonialneje doby, kótaryž jo był wósebnje źěl źinsajšnego pódzajtšnego
Paraguayja a źinsajšneje argentinskeje prowincy Misiones wopśimjował, spěchował
guaranišćinu, dokulaž Jezuity su byli pśisedlenje běłych sedlarjow wjelgin
wobgranicowali a guaranišćinu ako ekskluziwnu rěcu wužywali. We swětnej prowincy
Paraguay wokoło Asuncióna pak wóstawała guaranišćina drje dominěrujuca wobchadna
rěc wobydlarstwa, dokulaž cysło sedlarjow špańskego póchada poměrnje małe jo
była a se toś te z domorodnymi měli, amtska rěc jo była tam pak ekskluziwnje
Špańšćina, kótaraž powědanu Guaranišćinu we wšakim nastupanju wobwliwowała. Z
kóńcom jezuitskich redukcijow w lěśe 1767 jo guaranišćina teke tam swóju wósebnu
poziciju zgubiła.

Teke w njewótwisnem Paraguayju jo wóstawał špańšćina ekskluziwna amtska rěc.
Měli su drje Guaranišćinu za wažne kulturelne znamje paraguayiskeje nacije
wobglědowana, jeje wužywanje jo wóstawał pak na wustnem wužyśu a na literaturje
pśedewšym folkloristiskego charaktera wobgranicowana.

Akle w nowej dobje jo se w Paraguayju zachopiło, Guaranišćinu teke w kubłanju a
ako amtsku rěcu wužywaś a rozdźělne wužywane pšawopisne systemy k do dalokeje
měry fonetiskej ortografiji zjadnotnjowaś.

Z wótstawkom nejdalej rozšyrjona warietetnosć guaranišćiny jo paraguayska
guaranišćina [gug], kótaraž jo z rěcy nejmjeńša pó źělach špański
akulturěrowanych wobydlarjow kolonialneje swětneje prowincy Paraguayja kaž teke
jezuitowego stata wuchadała a togodla wšake špańske wliwy pokazujo. Ma (pó SIL)
4,6 milionow kulturelnje mesticiskich rěcnikow. Paraguayska guaranišćina jo se
něga teke w argentinskich prowincoma Misiones a Corrientes a granicujucych
regionach Brazilskeje powědała, jo tam pak źinsa w domorodnem wobydlarstwje do
dalokeje měry wót špańšćiny resp. portugišćiny wutłocona. Dla pśidrogowanja z
Paraguayja eksistěrujo pak teke źinsa w Argentinskej a Brazilskej wětše cysło
rěcnikow paraguayskeje guaranišćiny.

Njewótwisnje wót paraguayskeje guaranišćiny jo se wót indigenych kupkow, kótarež
se k ludoju Guaraní lice, cysło warietetnosćow guaranišćiny powědało, kótarež se
pó źělach wjelgin mjaz sobu rozeznawaju a źinsa nejcesćej jano relatiwnje małe
cysło rěcnikow maju:

Mjaztym až se w Boliwiskej, Argentinskej a Brazilskej pśeběrajuca asimilacija
rěcnikow toś tych Guaraní-warietetnosćow na špańšćinu resp. portugišćinu
wótměwa, se w Paraguayju w prědnem rěźe asimilacija na paraguaysku guaranišćinu
wótměwa.

Gromaźe ze špańšćinu jo guaranišćina w Paraguayju amtska rěc. Wustawa z lěta
1992 jo wěsće jaden małych oficielnych teksty, kótarež bu do guaranišćiny
pśełožone.

Oficielnje płaśi Paraguay ako "dwójorěcny". Realita jo wěcej komplicěrowana.
Pśisamem nicht njepowěda jadnu rěcow w jeje cystej formje. Wuše kubłane,
měsćańske, eurocentriske warsty powěda rioplatenisku špańšćinu z zaměšowanych
Guarani-frazami, mjaztym až mjenjej kubłane, wejsańske, burske warsty
guaranišćinu z wjelikimi późělami wót špańskego wokabulara powěda, kótaraž jo
ako Jopara [dʒopaˈɾa] znata. Šulske kubłanje se w špańšćinje wótměwa, wěsće bu
guaranišćina ako dalšy pśedmjat rozwucowana.

Lěcrownož guaranišćina bu južo pśed 350 lětami za misionowe cile pisana, jano z
kongresa w Montevideo w 1950 jeje alfabet bu normowany. Jeje alfabet jo warianta
łatyńskego alfabeta, ale z někotarymi diakritiskimi znamješkami. Wón wobstoj z
33 pismikow, z kótarychž 12 su wokale a 31 - konsonanty.

Głowne diakritiske znamješko je tilda, kótaraž se pśi 6 nazalnych wokalach ã, ẽ,
ĩ, õ, ũ, ỹ a ñ wužywa. Mimo togo wokale á, é, í, ó, ú, ý se wužywaju, jolic
pśizuk słowa se na slědnej złožce njenamaka.

Guaranišćina dowola jano złožki, kótarež se z wokala abo konsonanta plus wokal
zestajaju; złožka, kótaraž se na konsonanśe abo dwa abo wěcej konsonantow
gromaźe (mimo "digrafow") kóńcy, móžne njejsu. To šemje (C)V(V) wótpowědujo.

Z eufoniskich pśicynow, se słowa do oralnych a nazalnych rěduju. Słowo jo
nazalne, jolic wóno ma nejmjeńša jaden z toś tych nazalnych pismikow: ã - ẽ - ĩ
- õ - ũ - ỹ - g̃ - m - mb - n - nd - ng - nt - ñ , a wše dalšne su oralne.
Nazalne słowo dostawa druge typy prefiksow a postpozicijow. Na pś. postpoziciji
pe, ta bywaju z me resp. nda pó nazalnych słowach.

Pśi tom se /j,k,nd,mb/ do /ñ,ng,n,m/ změna, na pś. nde póra „twójo šarjenje“, ne
porã „Sy rědna“.

Pśizuk lažy nejcesćej na slědnej złožce zdonka, mjaztym až sufiksowe gramatiske
morfemy su njeakcentuěrowane (enklitiske).

Dalša wósebnosć jo wósebne wašnje zazukoweje mutacije, eklipsa: Wjele słowow,
kótarež se z konsonantom /t-/ zachopi, změni toś ten zazuk, jolic wóni wót
drugich słowow wótwisuju abo se z nimi zestajaju:

Forma tetyma se jano wužywa, jolic noga jo njewobsejźona. Jolic wobsejźaŕ jo
tśeśa wósoba, njejo wažny abo jo njeznaty, pótom se forma hetyma pó pótrjefjonem
słowje wužywa, mjaztym až se pśi prědnej a drugej wósobje abo pśed tom
mjenjowanej wósobje forma retyma wužywa.

i To jo tak mjenjowana inkluděrujuca forma. To groni, až pśigronjona wósoba jo
inkluděrowana. (ja+ty/wy resp. mój+twój/waš)

Pśi werbach wužywana forma wótwisujo wót hirarchije wósobow (1.>2.>3.). Jolic
werb jo transitiwny a agens stoj nižej w hirarchiji ako paciens, pótom se forma
na r- wužywa, mjaztym až se we wšych drugich padach forma na h- wužywa. Glědaj
teke w kapitelu Hierarchija wósobow a markěrowanja.

Guaranišćina jo mócnje aglutiněrujuca resp. polysyntetiska rěc. Toś se wjele
afiksow wužywa.

Ale njeeksistěruju daniž pady daniž genuse. Definitny artikel guaranišćina daniž
njama. Rozdźěl mjazy singularom a pluralom da se zwurazniś, ale kóńcowka za
plural se rědko wužywa. Město padow a prepozicijow w guaranišćinje se sufikse a
postpozicije wužywaju.

Normalnje postpozicije stoje direktnje pó substantiwje. Ale guarã „za (+
akuzatiw)“ se z kóńcowku -pe resp. -ve kombiněrujo, na pś. Agueru ko kamby nde
mită'ipe guarã. „Pśinjasu toś te mloko za twójo źiśe.“

Někotare postpozicije faktiski su substantiwy z kóńcowku -pe abo z drugej
kóńcowku, pśi comž slědujuce maju rumnostny wóznam:

Jolic se z r zachopiju, wóni su wót wěcejformowych substantiwow wótwóźone. Tam
forma za tśeśu wósobu se na h zachopi, na pś. hapykuéri „za nim“.

Kóńcowka za plural jo -kuéra (nazalnje -nguéra), na pś. che vakakuéra „móje
krowy“. Ale za licbnikami se wóna njewužywa, na pś. mbohapy mbarakaja „tśi
kócki“. Sufiks se pó jadnom z pjerwjej mjenjowanych sufiksow jawi, na pś.
ipopekuera „w jogo rukoma/rukach“.

Wósebnosć guaranišćiny jo mimo togo, až substantiwy mógu zajźonosć a pśichod
měś. Za pśichod se sufiks -rã wužywa, na pś. che rogarã „mój pśichodny dom“. Za
zajźonosć se sufiks -kue (nazalnje -ngue) wužywa, na pś. che rogakue „mój
něgajšny dom“.

Adjektiwy njamaju pady, daniž genuse. Wóni cesto se ako werby wužywaju, dokulaž
wósebny werb za „byś“ njeeksistěrujo. Pótom se posesiwne pronomeny wužywaju. Na
pś. Che kyra. „Som tłusty“ Kame iporã. „Karmen jo rědna.“

Komparacija se z pomocu -ve „wěcej“ stawa, na pś. Nde mitãve chehegui. „Sy
młodšy ako ja.“ Ale mjenjowany sufiks móžo se teke pśi werbach wužywaś, na pś.
Arapoty iporãve. „Nalěśe jo rědnjejše.“

Někotare adjektiwy tśi formy maju, na pś. hasy „chory“ ma teke formje tasy a
rasy. Pśi pronomenach prědneje a drugeje wósoby se warianta na r- wužywa, na pś.
Che rasy. „Som chóry.“, mjaztym až pśi pronomenach tśeśeje wósoby se warianta na
h- wužywa, na pś. Hasy. „Wón jo chóry.“ Peru hasy. „Pedro jo chóry.“

Pśi wósobowych pronomenach Guaranišćina rozeznawa mjazy inkluziwnymi a
ekskluziwnymi pronomenami prědneje wósoby w pluralu.

Aby pronomeny w datiwje pśełožyło, se kóńcowka -ve (nazalnje -me) ako warianta
wót -pe wužywa, na pś. chéve „mnjo, mě“, ndéve „tebje, śi“, ñandéve „nam wšym“,
oréve „nam“, peẽme „wam“. Ale pśi tśeśej wósobje formje njamatej pódobnosć z
prědnymi formami tabele: ichupe „jomu, njomu; jej, njej“ ale w pluralu ichupe
abo ichupekuéra „jim, nim“. Formje za tśeśu wósobu se teke za akuzatiw
wužywatej, na pś. Ahecha ichupe. „Wiźim jogo/ju.“, mjaztym až akuzatiw prědnych
a drugich wósobow se hynacej zwuraznjuju.

Mimo togo eksistěrujotej dwa tak mjenjowanej portmanteua-morfema, kótarejž
góźitej se jano transitiwnje wužywaś.:

Mjenjowane formy se gromadu ze substantiwami wužywaju, toś, wóni su adjektiwy.
Jolic wóni ako substantiwy se wužywaju, pótom se -va pśida.

Toś, se slědujuce formy nastawaju, z kótarychž někotare maju wariantu bźez
srjejźnego v:

Prědny typ (areal-werby) ma prefikse a-, re-, o- (w singularje), ja- (nazalny
ña-), ro-, pe-, o- (w pluralu). Pśi někotarych werbach se mjaz jadnym z
mjenjowanych prefiksow a zdonkom -i- pśidawa (aireal-werb), kaž na pś. reikuaa
„(sy) wěš“.

Mimo togo eksistěrujo mało njepšawidłownych werbow, a to ho „hyś, jěś“, ju
„pśiś“, u „jěsć, piś“, y'u „piś wódu“, e „groniś“ a yta „plěwaś“.

Toś ten typ (verbos chendales) wužywa górjejce pódla pronomenow mjenjowane
wósobowe prefikse. Toś te słowa góźe se jano pó źělach ako werby mjenjowaś,
dokulaž nejwětše góźe se teke ako adjektiwy abo substantiwy wužywaś.

Nordhoff pomjenjujo prefikse za arealowe werby "A-Reihe" (a-serija) pó słowje
"aktiv" (aktiwny)., mjaztym až wón pomjenjujo prefikse za chendalowe werby
"I-Reihe" (i-serija) pó słowje "inaktiv" (njeaktiwny).

Prefikse a-serije se zwězuju ze wšymi transitiwnymi reprezentantami a
reprezentantami klasy wótglědanych cynow.

Prefikse i-serije se zwězuju ze wšymi njetransitiwnymi semantiskimi konceptami.
Pśi konkretach (Nordhoff: Konkreta) wóni wobsedstwo pokazuju, ale pśi
abstraktnych konceptach wóni njeagentiwne wobźělenje pokazuju.

Pśi transitiwnych konceptach jano su móžne njeaktiwne morfemy prědneje a drugeje
wósoby, mjaztym až tśeśa wósoba njejo móžna. Jolic śerpjecy (Nordhoff:
undergoer) jo wušy w hierarchiji wósobow (1>2>3), pótom se markěrowanje aktera
pśi werbje njepokazujo.

Negacija se pśez cirkumfiks n(d)(V)-...-(r)i w guaranišćinje pokazujo.
Prewerbalny źěl cirkumfiksa jo nd- za oralne zdonki a n- za nazalne zdonki. Za
2. wósobu w singularje se epentetiski e pśed zdonkom zasuwa, za 1. wósobu w
pluralu inkluziwnje se epentetiski a zasuwa. Predikat teke móžo adwerb abo
serialny werb wopśimjeś.

Negacija da se we wšych casowych formach wužywaś, ale za futur abo njerealnu
referencu normalne casowe se markěrowanje pśez mo'ã wuměnja, wuslědk jo w
n(d)(V)-zdónk-mo'ã-i kaž w Ndajapomo'ãi, "Njok jo cyniś".

Werbowa forma bźez sufiksow scełego jo prezenca abo samo aorist: Upe ára resẽ
reho mombyry, "toś ten źeń ty sy wen šeł a wótejšeł"

Tós ten sufiks se móžo kombiněrowaś z ma, rezultěrujucy páma: ñande jaikuaapáma
nde remimo'ã, "něnto my kompletnje znajomy wše twóje mysle". Tós te su
njeakcentuěrowane sufikse: ta, ma, ne, vo; tak akcent stoj na slědnej złožce
werba.

Werby prědnego typa, kótarež su transitiwne, mógu teke imperatiwnu formu měś.
Ale prefiksa jano za drugu wósobu singulara a plurala eksistěrujotej, a to e- a
ei.

Zwětšego se teke sufiks pśidawa, a to -mi, -na abo -ke, kótarež mógu se teke
kombiněrowaś.

Mimo togo eksistěruju někotare njepšawidłowne formy, a to terehe „źi“, ere
„groń“, he'u „jěź“, hey'u „pij“.

Pó Hammink mbo- funkcioněrujo teke ako faktitiw. Wón póchada nejskerjej z
njewótwisnego werba (j)apo „cyniś“ a snaź se teke póśěgujo na substantiw po
„ruka“.

Mimo dosć cesteju wariantowu mbo- a mo- teke eksistěruju mby- (my-) a mbu-
(mu-).

Guaranišćina jo měła spócetnje jano licbniki 1 až 4, a to peteĩ „1“, mokõi „2“,
mbohapy „3“ a irundy „4“.

Za druge licbniki buchu źěłane słowa pśed krotkim casu wutwórjone, kótarež se
lěbda wužywaju. Pśi com licbnik za 5 jo po, kótaregož pópšawny wuznam jo „ruka“.
Licbniki za 6 až 9 su z togo a kóńcnego źěła bazowych licbnikow wótwóźone, a to
poteĩ „6“, pokõi „7“, poapy „8“ a porundy „9“.

Za napóranje rědowych licbnikow se sufiks -ha wužywa, na pś. irundyha „stwórty“.

W guaranišćinje nowe słowne wóznamy se pśez zestajenje słowow abo słownych źělow
wutwórje: na pś. słowo "alfabet" w guaranišćinje jo achegety - z togo a, che a
ge su prědne tśi pismiki alfabeta guaranišćiny, a ty wóznamjeni kupku abo
zestajanku. Dalšne pśikłady ze sufiksom -ty (nazalnje -ndy) su slědujuce słowa:

Polysemny morfem -ha da se za napóranje tak mjenjowanych nomen agentis abo nomen
loci wužywás.

Tak se teke wutwórje zestajanki z dweju słowowu, na pś. mba'e guasu wóznamjeni
"wjelgickan dobry" (pó słowje: "něco wjelike"), abo tava guasu wóznamjeni
"głowne město" abo "stolica" (pó słowje "město wjelike"). Słowo za guaranišćinu,
avañe'ẽ, wóznamjeni "cłowjeska rěc" a słowo za špańšćinu, karaiñe'ẽ, ma wóznam
"knězowa rěc". Jano dlijaśe něnto póněcom se zachopinaju ekwiwalenta guarani
ñe'ẽ a epaña ñe'ẽ wužywaś. Guaranišćina jo spócetnje jano měła licbniki za licby
jaden až styri, togodla wuškowne licby se morfologiski zestajaju, pśez
pśedstajenje afiksow, pśi comž na pś. po (pěś, wopšawźe ruka) ako baza
funkcioněrujo, kaž po (pěś) + mbohapy (tśi) = poapy (wósym). Mjenja mjasecow se
pó samskem principje wutwórje: jasy (mjasec) + peteĩ (jaden) = jasyteĩ (januar).
Ale teke mjenja wšednych dnow se pó toś tom principje wutwórje: ára (źeń, cas,
wjedro) + peteĩ (jaden) = arateĩ (njeźěla).

W Argentinskej, Uruguayju, Paraguayju a Brazilskej eksistěruju wjele toponymow a
někotare mjenja, kótarež z Guaranišćiny póchada. Toś te bu gdy pó kraju pó
špańskem abo portugiziskem pšawopisu pisane a su se cesto zukowje hyšći dalšej
pśeměnjowałe, w někotarych padach samo tak wjelgin, až wóni buchu wót rěcnikow
Guaranišćiny wěcej njerozměte.

Mayma yvypóra ou ko yvy ári iñapyty'yre ha eteĩcha tekoruvicharenda ha akatúape
jeguerekópe; ha ikatu rupi oikuaa añetéva ha añete'yva, iporãva ha ivaíva,
tekotevẽ pehenguéicha oiko oñondivekuéra.

(Wšykne luźe su lichotne roźone a jadnake pó dostojnosći a pšawach. Wóni maju
rozym a wědobnosć a maju ze sobu w duchu bratšojstwa wobchadaś.)



https://dsb.wikipedia.org/wiki/Georg_Sauerwein

Georg Julius Justus Sauerwein (* 15. januara 1831 w Hannoverje; † 16. decembra
1904 w Kristianiji, źinsa Oslo) jo był ako nimski publicist, rěcny wědomnostnik
a humanist zašćitowaŕ mjeńšynowych rěcow (dolnoserbski, litawski) w Nimskim
kejžorstwje.

Georg Sauerwein (serbski: Juro Surowin) jo se naroźił ako syn fararja w
Hannoverje a jo w Gronauje (Leine) wótrosł. Ze 17 lětami jo złožył maturu a jo
šeł na studij rěcnych wědomnosćow a teologije do Göttingena. Jo pak chójźił teke
na cytanja fyziki, chemije a botaniki. Pó tśich lětach jo studium bźez
wótzamknjenja pśetergnuł a jo pór lět we Walesu a Engelskej pśežywił. Tam jo
wupytnuł swój rěcny talent. Za cas swójogo žywjenja jo nawuknuł wěcej ako 60
rěcow a dialektow.

Surowin jo płaśeł ako nejwětšy rěcny wucony swójogo casa. Ako se wuznawajucy
pacifist jo se angažěrował pśeśiwo imperializmoju kejžorstwa a jo wózjawił mjazy
drugim dwójorěcne basnje pśi góźbje měrowego kongresa 1899 w Parisu, w kótarychž
jo napominał k měroju.



https://dsb.wikipedia.org/wiki/Gatojce

Gatojce (nim. Teichland) jo wót 31.12.2000 gmejna, kótaraž ma tśi jsy. To su Hus
(nim. Maust), Nowa Wjas (nim. Neuendorf) a Barbuk (nim. Bärenbrück). Gmejna lažy
w wokrejsu Sprjewja-Nysa w Bramborskej.

Gmejna Gatojce lažy w Dolnej Łužycy a stakim tam jo było sedlišćo Serbow. Wšykna
płonina wunjaso 3486 hektary. Wejsny źěl Barbuk ma 857 hektary, wejsny źěl Hus
1435 hektary a wejsny źěl Nowa Wjas ma 1194 hektary.

Gatojce słušaju k zastojnstwu Picnjo (městno zastojanja jo w Picnju) a ma
gmejnske zastupnistwo, kotarež ma 11 cłonkow (inkluziwnje šołśe).

Wopon ma carny wobcerk ze złośanymi niśami pśi górjejcnej kšomje. Pśi
spódnjejšej kšomje jo wóda, z kótarejž rostu tśi rogožy. Rogožy symbolizěruju
tśi jsy gmejny a wóda jo symbol za gaty.

Barbucka góra jo nastała z wótsypkow wót wótwórjoneje jamy Janšojce a
Chóśebuz-połnoc. Wót 1975 Vattenfall jo sajźał 4 miliony krickow a bomow a 1994
jo twarił wětšowe kólaso pśi wjerchu. Wusoke wótsypowanišćo ma 440 hektary a
wusokosć jo 33 metery. Togodla jo tam dobry wuglěd pśez kraj.

Wuměłc, ilustrator a kreslaŕ Fryco Latk (Fritz Lattke, 1895–1980) jo se naroźił
w Nowej Jsy. Won jo był prědny serbski kreslaŕ za comici pó prědnej swětowej
wójnje a won jo sobuzałožował serbski zwězk wuměłcow (1923). Fryco Latk jo
pśistupował źěłowej kupce serbskich kubłańskich wuměłcow, ale won jo myslił
spušćiś źěłowu kupku dla socialistiskego źaržanja. 1980, krotko pśed swoju
smjerśu, won jo był dóstał wuměłske myto wót Domowiny. Fryco Latk jo měł wuski
kontakt ze swojeju domownju, Minu Witkojc a Bogumiłom Šwjelom.

We jsy Hus jo wót 2000 nowy centrum gmejny, źož wjele towaristwow su. Něgajšna
šula w Nowej Jsy jo se pśetwariła do źiśownje, běrowa gmejny a kluba za
młodosći. Towaristwa, kaž na pśikład za blidowy tenis, se zmakaju w „Haus der
Vereine“ (dom towaristwow). Ty móžoš teke bowlowaś, graś balokopanje abo
volleyball w Nowej Jsy. Mimo togo ty móžoš rejtowaś w Husu. Vattenfall teke
organizěrujo crossowy běg na Barbuckej górje.

Pojekt jo źěl rekultiwěrowanja pśedstajony wót Vattenfall. 2015 dej wudobywanje
wugela gotowe byś a 2030 dej tam wjelike nutśikokrajne wódy byś we wobcerku
Chóśebuz-pódpołnoc (wobcerk Łakoma). Płonina wot 19 km² a 42 km brjog stej
planowałej. “Masterplan” jo wótgłosował 2006 a wopśimjo wužywanje płoninow.
Objekt dej turistiski wužyś a wótpópadnjo wobcerki, kaž sportojske aktiwnosći,
wugótowanje, gastronomija a zarědowanja. Togodla dej centrum pśistawa, promenada
jazora, wobcerki za wódny sport a wódny turizm, kupański pśibrjog, jawišćo
jazora a campingowanišćo twariś. Barbucka góra jo zapśimowała w planje, togodla
jo rozwjaseleński park Gatojce źěl wót projekta.



https://dsb.wikipedia.org/wiki/G%C3%B3rski_janowy_krick

Górski janowy krick (Ribes alpinum) jo kerk ze swójźby hendryškowych rostlinow
(Grossulariaceae).

Górski janowy krick jo w lěśe zeleny, gusto roznogaśowany kerk, kótaryž dośěgnjo
wusokosć wót 0,8 až do 1,5 (2) m. Rostlina jo zwětšego jadnorodnikojska.

Wurostki su gładke a swětłozelene abo swětłošere. Gałuzy njenjasu śernje. Škóra
se wót staršych źělow w smužkach pušći.

Měnjate łopjena su wogonkate, tśilapate až pěślapate a gropnje zubate. Wóni
stoje na krotkich wurostkach w gustych promjenjach a dośěgnu dłujkosć wót 2 až
do 4 cm. Łopjency maju tśirožkatu až kulojtu wobcerbu a dośěgnu šyrokosć wót 3
až do 5 cm, su na górnem boku blěźe zelene, na dolnem boku pitśku błyšćece. Jich
wogonki su załzojśe kósmate.

Kwiśo wót apryla až do maja. Styrilicbne abo pěślicbne kwiśonki su
zelenojśe-žołte a dośěgnu wjelikosć wót 5 až do 9 mm. Muske kwiśonki stoje pó
źaseśoch až pó tśiźasćoch w rownych, 2-3 cm dłujkich granach, mjaztym až žeńske
kwiśonki stoje pó dwěma až pó pěśoch w rownych, krotšych granach. Kronowe
łopjeńka su krotše ako keluškowe łopjeńka.

Jagody su kulowate, pśeswěśaśe cerwjene a njesłodnje słoźe. Płody se wokoło dnja
swětego Jana wócerwjeniju.

Rostlina je w pódpołnocnej a srjejźnej Europje, ale teke w pódpołnocnej a
pódzajtšnej Aziji rozšyrjona, pśi comž w Alpach we wusokosćach wót 2000 m, na
pódpołdnju až do pópołnocno-špańskich górinow, Apeninow, górinow Balkańskeje
połkupy wustupujo.



https://dsb.wikipedia.org/wiki/Fuchsijokw%C4%9Btny_janowy_krick

Fuchsijokwětny janowy krick (Ribes speciosum, nimski Fuchsienblütige
Johannisbeere) jo kerk ze swójźby hendryškowych rostlinow (Grossulariaceae).

Fuchsijokwětny janowy krick jo w lěśu zeleny, śernjojty kerk, kótaryž dośěgnjo
wusokosć a šyrokosć wót až do 2 m. Młode pšuśiki su cerwjene. Rostlina jo
pśeśiwo mrozoju cuśiwa. Štapce dośěgnu dłujkosć wót 10 až do 20 mm.

Owalne łopjena su tśilapate až pěślapate, błyšćece zelene a dośěgnu wjelikosć
wót 1 až 3,5 cm. Pśi tom rozkłony mjazy lapami su wuske. Jich wogonki dośěgnu
dłujkosć wót 0,5 až do 2 cm. Jich baza jo klinata. Kšoma njaso małko płonych
zubkow. Cypliški su kulowaśone.

Kwiśo w póznej zymje. Wuske, dołoj wisece kwiśonki su cerwjene, šyrše ako dłujke
a stoje pó jadnom abo pó dweju až pó styrjoch w 2 až 7 cm dłujkich kisćach. Jich
dłujke proškowe łopjeńka su cerwjene a dwójce až styri raz tak dłujke kaž
kronowe łopjeńka. 4 cerwjene keluškowe łopjeńka su rowne a dośěgnu wjelikosć wót
6 až do 10 mm. 4 cerwjene kronowe łopjeńka su rowne a dłujkojte, maju nutś
žwałkatu kšomu a dośěgnu wjelikosć wót 6 až do 10 mm. Gołe proškowe nitki su
linealne a dośěgnjo dłujkosć wót 12 až do 40 mm. Owalne prošniki su wioletne abo
cerwjene, njasu kulowaśony cyplišk a dośěgnu wjelikosć wót 2 mm.

Kulowate płody su cerwjene, gusto załzojśe šćeśinate a dośěgnu wjelikosć wót 10
až do 12 mm.



https://dsb.wikipedia.org/wiki/Ch%C3%B3%C5%A1%C4%87

Chóšć (Cytisus scoparius, syn.: Spartium scoparium L., Genista scoparia (L.)
Lam.; Sarothamnus scoparius (L.) Wimm. ex W.D.J. Koch) jo rostlina ze swójźby
łušćinowych rostlinow (Fabaceae).

Chóšć jo w lěśu zeleny kerk, dośěgnjo wusokosć wót 1 až do 2 m. Jogo gałuzy su
granjate, prutojte a zwětšego zrownane. Młode gałuzy su pitśku žyźowate kósmate,
pózdźej nage.

Měnjate łopjena su tśilicbnje pjerite. Łopjeńka su owalno-lancetojte,
pśilěgajuce kósmate a dośěgnu dłujkosć wót něźi 1 cm.

Wón kwiśo wót maja až do junija (julija). Kwiśonki su złotožołte, stoje na 1 cm
dłujkich wogonkach pó jadnom abo pó dwěma w łopjenowych rozporach a dośěgnu
dłujkosć wót až do 2,5 cm. Jich kwiśonkowe łopjeńka su 4 cm dłujke, płone, na
kšomje kósmate, howacej nage. Proškowe łopjeńka su kaž časnikowe pjera zakulone.

Płody su wopłonjone łušćiny, kótarež dośěgnu dłujkosć wót až do 5 cm. Jolic
zdrjałe su carne.

Chóšć jo w pódwjacornej, pódpołdnjowej a srjejźnej Europje rozšyrjony. W
pódzajtšu a pódpołnocu su rědki, dokulaž wón ma mału twardosć pśeśiwo mrozoju.



https://dsb.wikipedia.org/wiki/Brunogjargawowa_gnilawa

Brunogjargawowa gnilawa (Bradypus variegatus) jo družyna ze swójźby tśipalcowych
gnilawow (Bradypodidae).

Brunogjargawowa gnilawa dosegnjo wjelikosć mjaz 47 a 75 centimetrow a wagu wót
2,5 až do 5,0 kilogramow. Małka kulowata głowa njenjaso žednej zwenka widnej
wušy, dokulaž toś tej stej pód kóžu schowanej. Wopuš jo jano rudimentarny. Kóža
ma guste spódne kósmy . Wuše tych su dlejše a jasnje gropnjejše, swětłobrune až
brune barwjone, kósmy. Głowa jo wěcej śamno barwjona ako wuškowne śěło.
Wótwisnje wót dopadowanja swětła se kóža błyšći nazeleń, což se góźi na symbiozu
z algowej družynu, kótaraž jo w kóžy žywa, slědk wjasć. Toś ta symbioza słužy pó
zdaśu tarnowanju pśed žernymi njepśijaśelami. Wjeršk kóže lažy, kaž pśi wšych
gnilawach, na brjuchu. Tak móžo dešćowa wóda lěpjej wótběžaś. Ruki su jasnje
dlejše ako nogi. Na rozdźěl wót dwójopalcowych gnilawow kóńce ruki
brunogjargawoweje gnilawy w tśoch palcach. Palce kóńce w kokulatych pazorach,
pśi comž kužda srjejźna jo pówětšona. Zuby wopśimjeju 18 crjonakow. Špicarje a
prězne zuby brunogjargawowa gnilawa njama. Nuchanje jo wósebnje wusoko wuwite.

Wóna jo we wjelikich źělach subtropiskeje a tropiskeje srjejźneje a centralneje
Pódpołdnjoweje Ameriki rozšyrjona. Jeje głowny rozšyrjeński teritorij wopśimjejo
pódpołnocnu Argentinsku, Boliwisku, Brazilsku, Kolumbisku, Kosta Riku, Ekwador,
Honduras, Nikaraguwu, Panamu, Paraguay, Peru ale teke Venecuelu. Tam wobydli
włožnośopłe tropiske lěse, zwětšego w bliskosći wódow.

Brunogjargowa gnilawa jo cysty žrack rostlinow. Mimo łopjenow a młodych
wurostkow žerjo teke płody a korjenje. Śěło jo se na niski późěl na seśeńskej
srědnosći caroby pśiměrił, pśez to až jo měnu maśiznow na minimum pómjeńšył.
Wóna ma wěcejkomorowy žołdk, w kótarymž bakterije pomagaju, carobu pśisamem
dopołnje zwužytkowaś.

Dokulaž jo we wusokem měrje na jeje žywjeński rum pśiměrjony, reagěrujo wjelgin
cuśniwje na mólenja. Znicenja tropiskich lěsow jo pśi tom nejwětšy problem.
Družyna stoj w Cerwjenej Lisćinje IUCN ako "mało wobgrozona".



https://dsb.wikipedia.org/wiki/Barlin

Barliń (nim. Berlin) jo głowne město a stolica Nimskeje, a ma wěcej wobydlarjow
a wěcej płoni ako kužde dalšne nimske město. Wón jo měsćański stat a stakim
jaden tych krajow Nimskeje zwězkoweje republiki. Barliń jo jadno z nejwětšych
městow pó wobydlarjach w EU.

Ako jaden tych centrow z nejwětšym politiskim wliwom w Europskej uniji a ze
swójim kulturnym derbstwom, jo Barliń jadna tych nejwěcej wobglědowanych
metropolow kontinenta. Město jo wuznamny wobchadny suk a wažny góspodarski,
kulturny a kubłański centrum Nimskeje. Institucije ako uniwersity, slěźeńske
institucije, źiwadła, muzeje ale teke festiwale, nocne žywjenje a architektura
Barlinja su swětosławne.

Historiski Barliń jo był wěcej raz głowne město nimskich statow ako
markgrobojstwa/kurwjerchojstwa Bramborskeje, kralojstwa Pšuskeje, Nimskego
rajcha abo Nimskeje demokratiskeje republiki (jano pódzajtšny źěl města). Wót
nimskego zjadnośenja, dnja 3. oktobra 1990, jo Barliń głowne město cełeje
Nimskeje, a z głownoměstnem wobzamknjenim Nimskego zwězkowego sejma wót 1991
město jo wót 1999 teke sedło nimskego parlamenta a kněžarstwa.



https://dsb.wikipedia.org/wiki/Bagnowe_njezaby%C5%84ki

Bagnowe njezabyńki (Myosotis scorpioides) su družyna swójźby boretšowych
rostlinow (Boraginaceae).

Bagnowe njezabyńki su trajne zele, kótarež dośěgnjo wusokosć wót 10 až do 100
cm.

Kijaški su na spódku zwětšego lažece, kórjenjece, mjaztym až su dołojce
wótstojecy kósmate a górjejce pśilěgajucy kósmate.

Łopjena su lancetojte a dośěgnu dłujkosć wót 2 až do 10 cm a šyrokosć wót 5 až
do 20 mm.

Kwitu wót maja až do septembra. Kwiśonki dośěgnu wjelikosć wót 6 až do 10 mm a
njasu žołtu rinku. Wóni stoje w na zachopjeńku zawijanem kwiśonkowem stołku,
kótaryž njama łopjeńka. Keluch jo pśilěgajucy kósmaty a njama kokulkate kósmy.
Krona jo na zachopjeńku cerwjenojta, pózdźej njebjomódra a dośěgnjo šyrokosć wót
4 až do 8 mm.

Proškowe łopjeńka su w kronowej rorce schowane. Na zachoźe k rorce jo město togo
rinka z pěś žołtych spjerchlinow. Dla formoweje a barwoweje pódobnosći z
wopšawdnymi proškowymi łopjeńkami se insekty pśiwabjaju. Naraz zajźuju, až se
mógu małke insekty do kwiśonkow zadobywaś.

Nektar na spódku jano 3 mm dłujkeje rorki se móžo wót pcołkow, mjatelow a wjele
družynow muchow dośěgnuś.



https://dsb.wikipedia.org/wiki/B%C5%82%C3%B3ta

Błota (nim. Spreewald) - su lěsowata krajina w Dolnej Łužycy kołowokoło
Sprjewinych tšugow.

Błota su we wokrejsach Sprjewja-Nysa, Górne Błota-Łužyca a Dubja-Błota, wobstoje
z Dolnych a Górnych Błotow. Pódpołdnjowa granica Górnych Błotow jo łužyski
granicny nasyp. Na pódpołnocy jo góla wokoło Luboraza. Na pódzajtšu a na
pódwjacorje jo granica Górnych Błotow njejasna. Wót Lubina gronimy wó Dolnych
Błotach. W Lubinje eksistěrujo jano jadna rěcyna wótnoga Sprjewi. Akle pód
Lubinom eksistěruju tšugi grobli a koncujoty pśi Nowsańskem jazorje. Błota su we
wokrejsach Sprewja-Nysa, Górne Błota-Łužyca a Dubja-Błota, wobstoje z Dolnych a
Górnych Błotow. Pódpołdnjowa granica Górnych Błotow jo łužyski granicny nasyp.
Na pódpołnocy jo góla wokoło Luboraza. Na pódzajtšu a na pódwjacorje jo granica
Górnych Błotow njejasna. Wót Lubina gronimy wó Dolnych Błotach. W Lubinje
eksistěrujo jano jadna rěcyna wótnoga Sprjewi. Akle pód Lubinom eksistěruju
tšugi grobli a koncujoty pśi Nowsańskem jazorje. Tšugi a grobli su 970 km
dłujke. Za regionalna gospodarstwo jo se załožyło “Wirtschaftsraum Spreewald”
ako zjadnośeństwo. Wikowarje su pśedali gorki, kśen a druge regionalne produkty.
W EU ma mě “Błota” šćit za “Wirtschaftsraum”, kotary jo wetšy ako pśirodne
Błota.

Błota su 3.173 km² wjelike a maju 285.000 wobydlarjow. Wažne městna su Tšupc,
Lubin, Lubnjow, Lědy, Wětošow, Borkowy.



https://dsb.wikipedia.org/wiki/B%C4%9B%C5%82a_wutka

Łopjena su wjelike, kulojte, na spódku dłymoko zarězowane a maju pśeměr wót 10
až do 30 cm. Łopjenate nerwy su až do kšomy 2- abo 3 raze widłaśe źělone z
prěcnymi nerwami. Wóni su jano na nasajźe dłujkich, elastiskich kijaškow dłymoko
zarěznjone. Jich dychawki su na górnem boku.

Wóna kwiśo wót maja až do awgusta. Kwiśonki plěwaju, su wjelike a dośěgnu pśeměr
wót 10 až do 12 cm. 10 až do 25, maksimalnje 30 kronowych łopjeńkow su pódłujke,
pśecej běłe a tak dłujke kaž keluškowe łopjeńka abo dlejše. 4 až do 5
keluškowych łopjenow jo gropne, zelene abo nabrune a pódłujke. Młoholicbne,
sněgběłe kronowe łopjeńka nutś k proškowym łopjeńkam pśistupje. Kwiśonki mógu
wopśimjeś až do 125 žołtych proškowych łopjeńkow. Kwiśonki se jano wódnjo puknu.

Płodnik jo kulojty a ma płony, žołtu pěstu z 12 až do 20 pěstowymi promjenjami.
Wón se pó woprošenju wót insektow pód wódu pódnurijo a se k jagodowemu płodoju
wuwiwaju, kótaryž pótom zgni a semjenja pušći.

Wóna rosćo we na carobinach chudych abo bogatych, stojecych abo pómału běžecych
wódach, a to w gatach, starych wódach a měrnych jazorach.



https://dsb.wikipedia.org/wiki/Alfabet_Guarani%C5%A1%C4%87iny

Alfabet guaranišćiny (guaraniski achegety) jo do dalokeje měry fonetiski
alfabet, kótaryž se za pisanje guaranišćiny wužywa, kótaraž se pśedewšym w
Paraguayju a jogo susednych krajach powěda.

Šesć pismikow "A", "E", "I", "O", "U", "Y" pśedstaja wokale. Warianty z tildu su
wótpowědujuce nazale. Apostrof " ' " (Puso mjenjowany), pśedstaja laryngalny
kyrkowy łusk. Wše dalšne pismiki (inkluziwnje "Ñ", "G̃" a digraf) su konsonanty.

Łatyńske pismiki B, C a D wužywaju se jano ako źěl digrafa, mjaztym až se F, Q,
W, X a Z cełego njewužywaju. Pismik "L" a digraf "RR" wužywatej se zwětšego jano
w słowach, kótarež su ze špańšćiny póžycone, pśez špańsku fonetiku wobwliwowane
abo su njewokalne napodobnjowanje zukow. Špański digraf "LL" se w Guaranišćinje
njewužywa.

Pismiki z tildu wót "E", "I", "U", "Y" a "G" w pismach ISO Latin-1 k dispoziciji
njestoje. Pismik "G" z tildu samo ako pśedzgótowjona pismikowa kombinacija w
znamješkowej sajźbje njejo. W digitalnych wokolinach, w kótarychž toś te glyfy
njejsu k dispoziciji, se tilda cesto głownemu pismikoju postponujo ("E~", "I~",
"U~", "Y~", "G~") abo se wersija z cirkumfleksom wužywa ("Ê", "Î", "Û", "Ŷ",
"Ĝ").

Akut "´" se ako diakritiske znamješko wužywa, aby pśizukowanje (muanduhe)
pokazowało. Jolic se žeden akcent njestaja, se slědna złožka pśizukujo.
Pśikłady: syva [sy'va] ("coło"), áva ['ava] ("włosy"), tata [ta'ta] ("wogeń"),
tái [taj] ("popjerjony").

Až do špańskego dobyśa Pódpołdnjoweje Ameriki w 15. lětstotku, Guaraní su pismo
njeměli. Prědne guaraniske teksty buchu wót jezuitskich misionarow pód
wužywanjom łatyńskego alfabeta napisane. Mjeršnik Antonio Ruíz de Montoya jo
dokumentěrował rěc mjaz drugim w swójima knigłoma Tesoro de la lengua guaraní
(Guaranisko-špański słownik, śišćana w lěśe 1639) a Arte y bocabvlario de la
lengua guaraní (kompendium gramatiki a słownik, śišćany w lěśe 1722).

Alfabet a pisanje, kótarež buštej w toś tyma ranyma knigłoma wužywanej, stej
byłej inkonsistentnej a stej se signifikantnje wót modernego alfabeta a
modernego pisanja rozeznałej. W lěśu 1867 jo zasajźił Mariscal Francisco Solano
López, tegdejšy prezident Paraguayja, wuběrk za regulěrowanje pisneje rěcy. Ale
wuběrk njejo był wuspěšny.

Pismo bu w jogo źinsajšnej formje w lěśe 1950 wót rěcnego kongresa guaranišćina
w Montevideo na iniciatiwje wót Reinaldo Decoud Larrosa zrědowane. Toś ten
standard jo wobwliwował se pśez notaciju mjazynarodnego fonetiskego alfabeta a
wužywa se něnto wšuźi w Paraguayju.

Pśi wšym hyšći eksistěrujo njezjadnosć mjaz literatami wó detailach toś togo
standarda. Někotare eksperty měnja, až digraf "CH" měł se do "X" změniś a pismik
"G" z tildu se pśez jadnory "G" narownaś a tilda měła na susedny wokal pśejś.

Guaraniske mě za alfabet, achegety, jo neologizm, kótaryž bu z a-che-ge (mjenja
prědnych tśoch pismikow) a ty, kótaryž "zrědowanje", "ansambel" wóznamjenijo,
wutwórjony.



https://dsb.wikipedia.org/wiki/%C5%A0ypojta_krjasa

Šypojta krjasa (Lepidium draba) jo rostlina ze swójźby kśicnokwětarjowych
rostlinow (Brassicaceae). W někotarych žrědłach se ako (Cardaria draba) wóźi.

Łopjena su pódłujko-jajojte, njepšawidłownje zubate. Dolne łopjena su wogonkate,
zubate a rano prěju. Górne łopjena kijašk wobpśimaju.

Kwiśo wót maja až do julija. Běłe kwiśonki dośěgnu šyrokosć wót 5 až do 6 mm a
wobstoje z styri wopak-jajojtych, 3-4 mm dłujkich kronowych łopjeńkow. Wóni
stoje w gustych granach, pśi comž wěcej granow pózdatnu wokołku wutwóri.

Tšuki su wutšobojte, lěbda wopłonjone, njekśidłaty a dośěgnu šyrokosć wót 4 až
do 5 mm.

Rosćo w zelišćowych wobrostach na drogach, nadroznych kšomach, zeleznicowych
nasypach, kamuškowych městnach a winicach. Ma lubjej suche, zwětšego
małohumusowe, bazowe zemje.

Rostlina jo w srjejźnej a pódpołdnjowej Europje rozšyrjona, mjaztym až póchada
originalnje ze srjejźneje Azije a krotkozajtšneje Europy a se jo dosrjejźa 19.
lětstotka za cas natwarjenju zeleznicowych linijow mócnje rozšyriła.



https://dsb.wikipedia.org/wiki/%C5%81u%C5%BEycany

Łužycanarje (stare Łužycany; górnoserbski Łužičenjo, łatyński Lusitzi abo
Lusici, nimski: Lusizer, pólski: Łużyczanie) su byli pódwjacornosłowjański rod w
Dolnej Łužycy.

Prědny raz buchu wóni pód mjenjom Lusitzi w Bayerskim geografje zesrjejź 9.
stelěśa naspomnjone. Wokoło lěta 870/880, nejpózdźej 890, zachopili se pó nowych
dendrochronologiskich pśepytowanjach w Dolnej Łužycy twarjenje groźišćow. Swój
wjeršk jo dośěgnuło toś te wuwyśe wokoło lěta 920. Wóno jo był bźeze cwiblowanja
reakcija na pśiběrace wobgrozenje pśez pódzajtšnofrankowske mócnarstwo, kótarež
měli swój wjerašk pótom w znatej wójnskej wójnje krala Heinricha I. z lětow
928/29 pśeśiwo Hevelleram, Dalemincam a Čecham a lěta 932 pśeśiwo Łužycanarjam
we Łužycy. Słowjańska elita bu pśez markhrabju Gera w drugej połojcy 10. stolěśa
do dalokeje měry wótpórana. Mjazy lětoma 1002 a 1031 běštej Dolna a Górna Łužyca
(něgajšny rodowy region Milcanow) pód pólskej wušnosću.

Tšojenja 11. a prědneje połojcy 12. stolěśa wóstanu njejasne. Akle z drugeje
połojcy 12. stolěśa je zasej wěcej pisnych žrědłow. Toś ten cas padnjo do
drugeje fazy srjejźowěkowskego pódzajtšosedlenja, ako su twarili słowjański
wobydlarje gromaźe z nimskimi abo flamskimi sedlerjami nowe jsy w starem
sedlišćowem teritoriju a zachopili z rodowanjom dotychměst njewótworjonych
lěsowych płoninow. Njeźiwajucy na z tym zachopjonu asimilaciju wobstoj až do
źinsa słowjańske wobsedlenje Dolneje Łužycy pśez lud Serbow.



https://dsb.wikipedia.org/wiki/%C5%81u%C5%BEycanarje

Łužycanarje (stare Łužycany; górnoserbski Łužičenjo, łatyński Lusitzi abo
Lusici, nimski: Lusizer, pólski: Łużyczanie) su byli pódwjacornosłowjański rod w
Dolnej Łužycy.

Prědny raz buchu wóni pód mjenjom Lusitzi w Bayerskim geografje zesrjejź 9.
stelěśa naspomnjone. Wokoło lěta 870/880, nejpózdźej 890, zachopili se pó nowych
dendrochronologiskich pśepytowanjach w Dolnej Łužycy twarjenje groźišćow. Swój
wjeršk jo dośěgnuło toś te wuwyśe wokoło lěta 920. Wóno jo był bźeze cwiblowanja
reakcija na pśiběrace wobgrozenje pśez pódzajtšnofrankowske mócnarstwo, kótarež
měli swój wjerašk pótom w znatej wójnskej wójnje krala Heinricha I. z lětow
928/29 pśeśiwo Hevelleram, Dalemincam a Čecham a lěta 932 pśeśiwo Łužycanarjam
we Łužycy. Słowjańska elita bu pśez markhrabju Gera w drugej połojcy 10. stolěśa
do dalokeje měry wótpórana. Mjazy lětoma 1002 a 1031 běštej Dolna a Górna Łužyca
(něgajšny rodowy region Milcanow) pód pólskej wušnosću.

Tšojenja 11. a prědneje połojcy 12. stolěśa wóstanu njejasne. Akle z drugeje
połojcy 12. stolěśa je zasej wěcej pisnych žrědłow. Toś ten cas padnjo do
drugeje fazy srjejźowěkowskego pódzajtšosedlenja, ako su twarili słowjański
wobydlarje gromaźe z nimskimi abo flamskimi sedlerjami nowe jsy w starem
sedlišćowem teritoriju a zachopili z rodowanjom dotychměst njewótworjonych
lěsowych płoninow. Njeźiwajucy na z tym zachopjonu asimilaciju wobstoj až do
źinsa słowjańske wobsedlenje Dolneje Łužycy pśez lud Serbow.



