https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81

Хойд талаараа Орос, бусад талаараа Хятад улстай хиллэдэг далайд гарцгүй орон.
Нийслэл — Улаанбаатар хот.

Алтайн нуруунаас Хянган, Соёноос Говь хүрсэн 1 сая 566 мянган км2 уудам
нутагтай, дэлхийд нутаг дэвсгэрийн хэмжээгээр 19-рт жагсдаг. 2015 оны эхэнд
Монгол Улсын хүн ам 3 сая хүрсэн (135-р олон). Үндсэндээ монгол үндэстэн (95
хувь), мөн хасаг, тува хүн байна. 16-р зуунаас хойш буддын шашин, 20-р зуунаас
шашингүй байдал дэлгэрсэн ба албан хэрэгт монгол хэлээр харилцана.

Монголд НТӨ 209 онд Хүннү улс нэгдсэнээс монгол, түрэг угсаатан халалцсаар 1206
онд Чингис хаан Их Монгол улсыг байгуулан Евразийг эзэлсэн гүрэн үүсгэжээ. 17-р
зуунд манж Чин улсын мэдэлд орсон ч 1911 онд тусгаар тогтносон бөгөөд 1924 онд
байгуулагдсан Бүгд Найрамдах Монгол Ард Улс 1961 онд НҮБ-ын гишүүн болсон. 20-р
зуунд ЗХУ-тай дотно байж, нийгэм, эдийн засгийн бат суурь тавигдан 1990 онд
ардчилсан дэглэм, зах зээлийн эдийн засагт шилжин орсон. Одоо парламентын бүгд
найрамдах засагтай, хорин нэгэн аймаг, нэг нийслэлд хуваагддаг нэгдмэл улс юм.

Хөгжиж буй орон. Дотоодын нийт бүтээгдэхүүний хэмжээгээр (26.8 тэрбум ам.доллар)
дэлхийд 111-т жагсаж, нэг хүнд ноогдох хэмжээ 11,882 $ байна. Хөдөө аж ахуй,
нүүдлийн мал аж ахуйн уламжлалтай. Зэс, нүүрс экспортлодог. Мөнгөний нэгж —
төгрөг.

Дэлхийн 184 улстай дипломат харилцаа тогтоосон. НҮБ, ДХБ, ОУВС, Европын аюулгүй
байдал хамтын ажиллагааны байгууллагын гишүүн.

Үндсэн хүн амын нэрээс улсын оноосон нэрийг «Монгол» хэмээжээ. Үгийн гарлын
хэдэн янз таамаг бий. Монгол Улсын урьд үеийг Их Монгол улс, Олноо өргөгдсөн
Монгол улс, Бүгд Найрамдах Монгол Ард Улс (БНМАУ) гэх мэтээр ялган нэрийдэх ба
1992 оноос хойших шинэ үеийг албан бичигт «Монгол Улс» (МУ) гэх болсон.

Монгол орон 1,566,600 хавтгай дөрвөлжин километр газар нутагтай, Перугээс том
буюу дэлхийн 19-р том орон болно. Азид наймдугаар, далайд гарцгүй орнуудаас
Казахстаны дараа хоёрдугаарт жагсана. Нутаг дэвсгэрийн 0.43 хувийг гадаргын ус
бүрхсэн.

Хойд өргөргийн 41° — 52°, зүүн уртрагийн 87° — 120° дотор уламжлал болон
ЮНЕСКО-гийн ангиллаар Төв Ази, НҮБ-ийн шинэ ангиллаар Дорно Азид хамааран байна.
Газрын байрлалаар хоёуланд нь, соёлын хувьд Төв Ази, эдийн засгийн хувьд Дорно
Азитай илүү дотно. Саяхнаас Дорно Умар Азийн бүсийн хурал зөвлөгөөнд оролцох
болсон.

Өмнөд, дорнод, өрнөд гурван талаараа Хятад улстай 4677 км, умард талаараа Орос
улстай 3543 км зурвасаар хиллэнэ. Далайд гарцгүй. Хилийн нийт урт — 8220 км.
Хэдий хиллэдэггүй ч баруун хил Хасаг улсаас 38-хан километр зайтай.

Хөндлөн 2392 км, гулд 1259 км сунасан «дэлгэсэн тэрлэг шиг» хэлбэртэй. Захын
цэг:

Монгол харьцангуй өндөрлөг орон. Үндсэндээ Монголын тэгш өндөрлөг (далайн
түвшнээс дээш 900-1500 м) дээр байна. Нутгийн баруун талаар 900 км урт Монгол
Алтай, түүний үргэлжлэл Говь Алтайн нуруу байна. Нутгийн төв хэсгээр Хангай,
Хөвсгөлийн уулархаг муж (хойш Соён хүрнэ), дорно умард нутгаар Хэнтийн нуруу
байна. Зүүн, зүүн өмнөд зүг рүү өндрийн хэмжээ буусан байдаг. Уулсын өндрөөс
дурдвал Монгол Алтайн нурууны ноён оргил Таван богд хөвчийн Хүйтэн оргил (4374
м), Хангайн Отгонтэнгэр (4008 м), Соёны Мөнх сарьдаг (3491 м), Хэнтийн Асралт
хайрхан (2799 м) юм. Дорнод нутгаар Шилийн богд (1778 м) зэрэг унтарсан галт
уулстай.

Томоохон гол, мөрний сав газраар харьцангуй нам доор байна. Нутгийн баруунтаа Их
нууруудын хотгор, Дэлхийн байгалийн өвд бүртгэгдсэн Увс нуурын хотгор байгаа бол
Дорнод аймагт хамгийн нам доор цэг буюу Хөх нуурын хотгор (560 м) бий.

Монголын гол мөрнийг Умард мөсөн далайн, Номхон далайн, Төв азийн гадагшаа
урсгалгүй гэсэн гурван ай савд хуваан үзнэ. Орхон бол Монголын хамгийн урт гол
юм (1124 км, усаа цуглуулах талбай 133000 км²). Харин Хятадад урсдаг уртыг нь
оруулж тооцвол Хэрлэн гол Монголын хамгийн урт гол /1200 км/ юм. Хамгийн ус
ихтэй нь Сэлэнгэ мөрөн юм. Жилийн дундаж урсац нь 300 м3/сек байдаг. Монгол орны
хамгийн том мөсөн гол бол Алтай Таван богд дахь Потанины мөсөн гол бөгөөд 20 км
орчим урттай.

7 баг, 24 овог, 70 гаруй төрөлд хамаарагдах 140 гаруй зүйлийн хөхтөн, 390-ээд
зүйлийн жигүүртэн оршино.

Түүний дотор тахь, хавтгай, мазаалай зэрэг амьтан, монгол алтан хундага,
тарваган шийр, дорогостойн вансэмбэрүү зэрэг дэлхийд өөр аль ч газарт байхгүй
ургамал бий.

Монгол улс 1918 онд хүн ардаа тоолоход 647.5 мянга байв. Дайны дараах цагт хүн
амын тоо түргэн өсч 1962 онд 1 сая, 1988 онд 2 сая хүнтэй болжээ. Нийгмийн
шилжилтийн үед хүн амын өсөлт буурч 2010 оны тооллогоор 2.75 сая хүнтэй байсан
бол 2015 оны эхэнд 3 сая дахь иргэнээ өлгийдөн авсан.

Хүн амын олноор дэлхийн 194 улсаас Армен, Литватай зэрэгцээд 135-р байранд
байна.

Хүн амын нягт — 1.8 хүн/км² буюу хүн амын хамгийн сийрэг суурьшилтай орон болно.

1000 хүн тутамд 20 хүн төрж, 6 хүн нас бардаг, жилийн дундаж өсөлт — 1.49%
(2016он). Хүн амын 36.6% нь 0–14 насны багачууд, 68.9% нь 15–64 насны
хөдөлмөрийн чадвартан, 4% нь 65-ээс дээш өндөр настан юм. хүйсийн харьцаа жигд,
дундаж наслалт — 68.6 жил.

Монгол улс үндсэндээ нэгэн төрлийн ард түмнээс бүрдэнэ. Хүн амын 95 хувь монгол
үндэстэн байна.

Ястнаар салган бүртгэдэг уламжлалтай. 2010 оны хүн амын тооллогыг үндэслэвэл
халх ястан (‍82%) зонхилж хасаг (4%), дөрвөд (2.8%), баяд (2.2%), буриад (1.8%),
захчин (1.3%), дарьганга (1%), урианхай (1%), дархад, хотгойд, торгууд, хотон,
мянгад, тува, барга, үзэмчин, элжигин, сартуул, хамниган, цаатан, чантуу,
харчин, цахар зэрэг хориод нэрээр бүртгэж байна. Хятад, Орос, Солонгос зэрэг
гадаадын иргэн 0.6 хувийг бүрдүүлж байна.

Буриад, ойрд монгол нь халхжих, тува, хотон, чантуу зэрэг түрэг угсаатан,
хамниган тунгус угсаатан нь монголжих үйл явц явагдсаар байгаа. Хасагууд
Баян-Өлгийд 88% эзэлж байгаа болохоор харьцангуй өөрийнхөөрөө байна.

БНМАУ-ын үед БНХАУ-тай харьцаа муудан 1963-1966 онд хужаа нарыг үлдэн хөөж, ЗХУ
бутрахад 1990-1992 онд Монголд байсан Зөвлөлтийн цэргийн анги, мэргэжилтнүүдийг
гаргажээ. Ардчилсан Монголд хуулийн хязгаарыг (нийт 3%, нэг улсаас 1%)
давахгүйгээр гадаадын иргэд орж гардаг болсон.

Улсын албан ёсны хэл нь монгол хэл байна. Монгол хэл алтай язгуурын монгол
бүлгийн гол хэл юм. Монгол улсад халх аялгуу голчлох ба буриад аялгуу, ойрд
аялгуу, дархад аялгуу тодорхой ялгардаг. 1941 оноос хойш кирил үсгээр бичдэг
болсон. Кирил монгол бичгийн дүрмийг 1-р ангиас хүүхдүүдэд заадаг. 35 үсэгтэй.
Чингис хааны үеэс уламжилсан монгол үсэг 1990 оноос сэргэж, дунд сургуулийн 5-р
ангиас заадаг болсон. Компьютер, гар утаснаа латин үсэг хэрэглэх нь түгээмэл.

Мөн алтай язгуурын түрэг төрлийн хасаг, тува хэлээр ярина. 1-4-р ангид эх хэлийг
хүүхдүүдэд зааж, 5-р ангиас Англи (сүүлийн үе), орос (Зөвлөлтийн үеэс),
солонгос, герман, хятад, япон зэрэг харь хэлийг хүүхэд залуус сурч эзэмшдэг.

Монголын ард түмний ихэнх нь буддын шашинтан (53%). Буддын шашны гэлүгва буюу
шарын шашин гэсэн ёсыг дагадаг. Мөн шашин, бурхны сүжиг алдрах хүний тоо (38%)
өссөн. Хүн амын цөөн хувьд лал, бөө, христийн шүтлэг байна.

Эрт дээр үеэс Монголд бөө, тэнгэр шүтлэг байсан бөгөөд 16-р зуунаас буддын шашин
Монголд гурав дахь удаагаа хүчтэй дэлгэрсэн. Жавзандамба нарын олон хутагт
хувилгаан тодорсон. БНМАУ-ын эхэн үед шашныг хориглож, сүм хийдийг шатааж, лам
нарыг хороож байв. Хожим суларч 1990 оноос хойш шашин шүтэх эрх чөлөөлөгдсөн.

2010 онд буддын 127, христийн 96, лалын 6, бүгд 234 сүм хийд байв. Том нь
Гандантэгчэнлин хийд.

Монголын хүн амын 71 хувь хот газар амьдарч байна. Гэхдээ хот дотроо гэр
хороолол их.

Монгол оронд 850,000 жилийн тэртээ «босоо хүн» амьдарч байсан ба балар эртний
хүний хадны сүг зураг эд олдвор Хойд цэнхэрийн агуйгаас олддог. Чулуун зэвсэг,
хүрэл зэвсэг, төмөр зэвсгийн үеийг дамжсаар эртний улсуудын үетэй золгожээ.

Монгол орон эртнээс анчин, малчин, нүүдэлчин ард түмний өлгий байсаар ирсэн
бөгөөд тэдгээр нь монгол, түрэг, зөрчин аль ч угсаа байсан үргэлж өмнөд газрын
нанхиадтай зууралдан байлдах ба түмэн газрын их цагаан хэрмээр хил тогтдог байв.

Сурвалж бичигт гуйфань, шаньжун, ицюй, ху, линь ху, дунху (дорнод ху), хуньюй,
шюжун зэрэг олон нэрээр тэмдэглэгдэж явсаар МЭӨ 209 онд Модун шаньюй Хүннү улсыг
(НТӨ 209 – НТ 48) нэгтгэн байгуулжээ. Ноён уулнаас Хүннүгийн ноёны бүлэг булш
олсон ба хүннүгийн мал адуулах, нум сум, жад, охор илдээр зэвсэглэх нь монголоос
ялгаагүй юм. Хүннүгийн зүүн этгээдийн Сяньби хүчирхэгжин Монголыг эзэгнэсэн нь
93–234 он бөгөөд Таньшихуайн үед нэр мандсан.

Дараа нь бас нэгэн монгол угсаат Жужан улсыг (330–555) Шэлүнь хэмээх сайн эр
алдаршуулж яваад Түрэг улсад (555–745) зай тавьжээ. Уйгур улсын (745–840)
нийслэл Хар балгасыг бас нэг түрэг угсаатан болох Енисейн хиргис галдан шатаасан
боловч удалгүй монголын Хятан улсад (907–1125) түрэгджээ. Хятан улсыг зөрчидийн
Алтан улс мөхөөсний дараа Монголын тал нутагт олон аймаг зэрэгцэн оршиж, олзлон
булаалдаж байсан ба хамтатгаад зүбү аймгийн холбоо гэж байв.

Олон аймгийн дотроос хамаг монголын хиад аймгийн боржигон овогт Тэмүүжин буюу
Чингис хаан (1162-1227) тодорч татар, мэргид, хэрэйд, найманыг ээлж дараалан
дагуулсаар 1206 онд Хэрлэний хөдөө арлын хуралдайгаар нэгдсэн Их монгол улсыг
байгуулжээ. Чингис хаан «мөнх тэнгэрийн хүчинд» Тангуд, Алтан, Хар хятан,
Сартуул (Хорезм) улсыг дайлан дагуулсан ба найманы Тататунга багшаар монгол үсэг
(эхэндээ уйгуржин), татарын Шихихутуг заргачаар Их засаг хуулийг зохиолгон улсаа
засчээ.

Чингис хааны өндөр төрийг Өгөөдэй хаан залган Хархорумыг нийслэл болгон
хөгжүүлж, МНТ-г бичүүлж, Алтан улсыг мөхөөж, дорно Европыг байлдан дагуулсан бол
Гүюг, дараа нь Мөнх хаан залгаж Багдадын халифыг буулган Ираныг эзэлжээ. Хубилай
хаан 1260 онд Монголын хаан болоод 1271 онд Юань улс (1271-1368) хэмээх үеийг
эхлүүлэн Дайдуг (одоо Бээжин) нийслэл болгон сууж, 1279 онд өмнөд Сүнг мөхөөн
Хятад орныг бүрэн эзлэсэн ба буддын шашныг шүтэж, дөрвөлжин үсэг хэрэглэжээ.

Монголын байлдан дагуулал өрнө зүгт Адриатын тэнгис, Египет, дорно зүгт Япон,
өмнө зүгт Индонезийн Ява арал хүрч 33 сая км2 газарт ноёрхож байв. «Дэлхийн
талыг эзэлсэн» гэж ярих бөгөөд түүхэн дэх хоёрдугаар (Британийн дараа) их
нутагтай гүрэн байжээ. Луужин, өртөө, энх тайван, цэргийн арга ухаан,
өрнө-дорныг холбосон зэрэг дэвшил, нээлт авчирсан юм. Нүсэрдээд ирэхийн цагт
Юань, Зүчи, Цагаадай, Хүлэгүгийн улс болон бутарчээ.

Тогоонтөмөр хаан 1368 онд Хятадыг Мин улсад алдан «Давааны арын орон» буюу
монгол нутагтаа эргэн суусан.

Тогоонтөмөр хааныг Аюушридар залгаж Хархорумд суусан ч Хархорумыг Мингийн цэрэг
1380, 1388 онд довтлон галдан шатаажээ. 1634 онд Лигдэн хаан нас барж улсгүй
болох хүртэл Чингисээс эхлэн тоолвол 37 хаан суусан. Улсын нэрийг эхэндээ «Ар
Юань» хэмээсэн ч замхраад хожмоо түүхчид «Бага хаадын үе», «Монголын хаант улс»,
«Дөчин дөрвөн хоёр» зэргээр нэрийджээ. Улс төрийн эв бутарсан буюу алтан ургийн
ноёнтой дөчин монгол (зүүн монгол)-дөрвөн ойрд (баруун монгол) болон талцаж,
хаад нэгнээ хороон солигддог байв. Мин улсын Жөнтун хааныг олзолж байсан Эсэн
хаан (1453-1454) алтан ургийн дундуур ганцаар шургасан байдаг. Мандухай сэцэн
хатны авчирсан Батмөнх даян хаан (1480-1517) улсаа хурааж «хөл хөсөр, гар газар»
амаржуулж байв.

Зүүн монгол нь халх, цахар, урианхай зүүн гурван түмэн, ордос, түмэд, юншээбүү
баруун гурван түмэн, баруун монгол нь цорос, дөрвөд, торгууд, хошууд дөрвөн
аймагт хуваагдаж байв. Сүүлчийн хаад цахар нутагт (хожмын Өвөр Монгол орон) сууж
байсан ба түмэдийн Алтан хан 1577 онд төвөдийн Содномжамцыг урин залж «Далай
лам» өргөмжилсөнөөс эхлээд монголчууд нийтээрээ шарын шашинд орсон нь буддын
шашин Монголд гурав дахиа дэлгэрсэн явдал юм. Ар халхад 1585 онд Эрдэнэ зуу хийд
баригдсан.

1634 онд манжууд Лигдэн хааныг дарж өвөр монголыг дагуулснаар Монголын хаант улс
(1368-1634) мөхсөн юм. Гэхдээ ар Монголд халхын Түшээт, Засагт, Сэцэн ханы
гурван аймаг, хотгойд, Шиньжянд дөрвөн ойрд аймаг тусгаар оршин байв. 1688 онд
Зүүнгарын Галданд ялагдан дайжсан Өндөр гэгээн, Чахундорж нар халхаа аван 1691
онд манж Чин улсад дагаар оржээ.

Манж Чин улс монголчуудыг 1634-1755 оны хооронд гурван хэсэг үед дагаар оруулж
эзэрхээд олон хошуу, аймаг, чуулган болгон захирсан бөгөөд өнөөгийн Монгол орныг
сүүлийн жилүүддээ «Гадаад (манжаар түлэрги) Монгол» хэмээж байв. Үүнд Сэцэн,
Түшээт, Сайн ноён, Засагт ханы халх дөрвөн аймаг, Ховдын хязгаар, Тагны
Урианхайн хязгаар (одоо Тува орон) орж байв. Хожим Богдын шавь нутаг нэмэгдсэн.
Гадаад Монголын төрийг засах явдлын яам байгуулагдаж, Улиастай (төв), Хүрээ,
Ховдод амбан жанжин суудаг байлаа.

1755 онд хотгойдын Чингүнжав Зүүнгарын Амарсанаатай зэрэг манжийн цэргийн эсрэг
босоод дарагджээ.

Чин улс монгол ноёдыг ван, бэйл, бэйс, гүн гэж зэрэглэн алба гувчуур авч, цалин
пүнлүү өгч, ардыг дарлах шат тогтолцоог бий болгосон бөгөөд «хятад хүн монгол
нутагт сууж болохгүй», «хятад хүн монгол эхнэр авч болохгүй» зэрэг үндэстний
шинжийг хамгаалах цааз гаргасан байсан. 1907 онд Ховдын хязгаараас Алтайн
хязгаарыг салган байгуулж, мөн онд «Шинэ засгийн бодлого» гэдэг хятаджуулах
түрэмгий бодлого явуулж эхэлснээр ар Монголын ноёдын үндэсний ухамсар сэргэн,
тусгаар тогтнох эв санаа нэгджээ.

Чин улс хэзээ мөдгүй мөхөх нь тодорхой болсон цагт халхын ноёд Их хүрээнд
нууцаар зөвлөлдөх болж, 1911 оны 12 сарын 29-нд Богд гэгээн, 8-р Жавзандамба
хутагтыг Богд хаанаар өргөмжлөн Монгол улс сэргэснийг зарлан тунхаглаж, оны
цолыг «Олноо өргөгдсөн» гээд улсын нийслэлийг Нийслэл хүрээ хэмээжээ. Монгол улс
сэргэн мандахад барга, харчин, өөлд зэрэг олон газрын монголчууд ирж хүчээ
өргөж, талархан сайшааж байв. Олноо өргөгдсөн Монгол улс таван яам бүхий засгийн
газар байгуулаад Хүрээ, Улиастай, Ховдын манж амбан, дарангуй цэргийг хөөн
гаргажээ. Тухайлбал 1912 оны зун Дамдинсүрэн, Магсаржав нарын удирдсан 5000
монгол цэрэг Ховдыг чөлөөлж, 1913-1914 онд Өвөр Монголыг чөлөөлөхөөр 10000 цэрэг
таван замаар байлдаж Хаалган хүртэл давшсан байна.

Олон улсаар хүлээн зөвшөөрүүлэх, ДИУ-ын нэхэлтийг сөрөхөөр Хаант Орос руу элч
зарж тусламж гуйж байв. 1914-1915 оны Хятад-Монгол-Орос гурван улсын Хиагтын
гэрээгээр тусгаар тогтносон бодит байдлаа баталж чадалгүй Гадаад Монгол нь
Хятадын доор «өөртөө эзэрхэх» гэгджээ. 1919 онд хятадын Сю Шүжаны гамин цэрэг
Нийслэл хүрээг эзэлж, автономийг устган дарангуйлсан ч 1920 онд Барон Унгернээр
удирдуулсан Хаант Оросын үлдэгдэл цагаан цэрэг нэвтэрч гаминг Хүрээнээс хөөхөд
Хиагт руу бүгсэн. Богдыг дахин хаан ширээнд өргөмжиллөө. 1921 оны 3 сарын 18-нд
Зөвлөлтийн улаан цэргээр дэмжүүлж Сүхбаатарын удирдсан ардын журамт цэрэг
Хиагтыг гамингаас чөлөөлж, 7-р сард Нийслэл хүрээнд орж ирсэнээс хойш Монгол улс
дахин тусгаар тогтнолоо алдаагүй юм.

ЗХУ шинэ тутам коммунист ертөнцдөө Монголыг багтааж, Хятадаас өмгөөлөгч ар тал
болжээ. Богдыг эхлээд хэмжээт эрхт болгоод Ардын засаг байгуулагдав. Богд нас
барснаар хаант засгаас татгалзаж, 1924 оны 11 сарын 26-нд Бүгд Найрамдах Монгол
Ард Улс (БНМАУ)-ыг тунхаглан анхны үндсэн хууль баталж, нийслэлийг Улаанбаатар
хэмээсэн. Харц ардыг тэтгэж, харин язгууртан, ламыг хавчих болсон бөгөөд 1932
онд шамбалын дайн дэгдэн дарагдаж, 1937 оны үед лам, сэхээтэн, феодал зэрэг
20,000 хүнийг хилсээр буудан хороожээ.

1936 оны Харилцан туслалцах протоколын дагуу 1939 онд Япон Монгол руу дайрахад
ЗХУ цэрэг зэвсгээр тусалж, 1941 онд Герман Зөвлөлт рүү дайрахад БНМАУ агт,
хувцас, аль байдгаараа тусалжээ. 1945 оны чөлөөлөх дайнд Монгол ардын хувьсгалт
цэрэг Жанчхүүгийн даваа хүртэл Японоос чөлөөлж Дэлхийн хоёрдугаар дайны төгсгөлд
болсон Яалтын бага хурлаар үнэлэгдэн, ард иргэдийн нэгэн үзүүрт сэтгэл биелж ЗХУ
(Орос) ДИУ (Хятад) хоёр Монгол улсыг олсон тусгаар тогтнолоо хадгалахыг хүлээн
зөвшөөрчээ.

Хорлоогийн Чойбалсан Өвөр Монголыг нэгтгэхийг санаархсан ч Хятадыг коммунист улс
болгосондоо ханасан Сталин дэмжээгүй.

1949 онд БНХАУ-тай дипломат харилцаа тогтоож, 1961 онд Монгол улс Нэгдсэн
Үндэстний Байгууллагын бүрэн эрхт гишүүн болсон.

Социалист БНМАУ-ын нийгэм, эдийн засаг онц дэвшиж, тогтвортой суурь тавигджээ.
Засаг захиргааны хуваарийг 1925, 1931, 1957 онд ихээр өөрчилж, аймаг, сумын төв
хот сууриныг барьж босгож, улсын болоод орон нутгийн байгууллага, эмнэлэг,
цэцэрлэг, сургууль, тээвэр, урлаг, спортын байгууллага, холбоо, их сургууль гээд
олон зүйл бий болжээ. 1941 оноос худам үсгийг «хуучин монгол» хэмээн халж кирил
үсгийг «шинэ үсэг» хэмээн хэрэглэх болж, 1960-аад онд бүх нийтээр бичиг үсэгтэн
болжээ. 1930-аад онд хамтрал, 1960-аад онд нэгдэлжих хөдөлгөөн, соёлын
довтолгоо, атрын аян явагдаж залуус илгээлтээр малчны хот, сангийн аж ахуйг
зорьж ажилладаг байв. Дулааны цахилгаан станц, Налайхын уурхай, Багануурын
нүүрсний уурхай, Шарынголын уурхай, Эрдэнэтийн зэс молибдений үйлдвэр, Дарханы
төмөрлөгийн үйлдвэр, Говь, Улаанбаатар хивс, Эрдэнэт хивс, Талх чихэр, Мах
импекс зэрэг хүнд болоод хөнгөн аж үйлдвэр бий болж хөгжсөн байна.

Жамсрангийн Самбуу (1954-1972), Юмжаагийн Цэдэнбал (1940-1984), Жамбын Батмөнх
(1984-1990) нар нам, төрийг олон жил тогтвортой тэргүүлж байв.

ЗХУ-ын өөрчлөн байгуулалт, дорно Европын тэмцлийн салхи Монголд итгэл төрүүлж
1989 оны 12 сарын 10-нд ардчиллын төлөө анхны цуглаан болж Монголын Ардчилсан
Холбоо (МоАХ) байгуулагджээ. 1990 оны 3 сарын 7-нд улс төрийн өлсгөлөн зарлаж 3
сарын 9-нд МАХН-ын Төв хорооны Улс төрийн товчоо бүрэн бүрэлдэхүүнээрээ огцров.
Талууд харилцан ойлголцож «оготны хамраас дусал цус гаргаагүй» ардчилсан
хувьсгал Монгол улсад олон намын тогтолцоо, хүний эрх, хувийн өмч зэрэг олон зөв
зүйлийг авчирсан юм.

1990 онд УБХ, дараа нь АИХ байгуулагдан Монгол Улсын үндсэн хуулийг батлав.
Үндсэн хууль ёсоор төрийн эрх ард түмний гарт, түүний төлөөлөл Улсын Их Хуралд
шилжсэн. 1992 оноос 2016 он хүртэл МАХН харьцангуй давамгай, заримдаа АН төр
барьжээ. 2003 оноос иргэний хөдөлгөөн идэвхжиж, жагсаал цуглаан хэвийн үзэгдэл,
Оюутолгой, Тавантолгой байнгын ярианы сэдэв болсон.

Төвлөрсөн төлөвлөгөөт эдийн засгаас зах зээлийн эдийн засагт шилжихэд бусад орны
адил хямарсан бөгөөд үнийн өсөлт, мөнгөний ханш уналт, банкны дампуурал, барааны
хомсдол зэрэг олон бэрхшээл үзсэн ч 2000-аад он гарснаар байдал дээрдэж Монгол
улсын нийгэм, эдийн засгийн амьдрал улам олон төрлөөр салбарлан хөгжиж байна
Гэвч 2012 оноос хойш экспортын гол бүтээгдэхүүн болох ашигт малтмалын дэлхийн
зах зээлийн уналт, мөн гадаад худалдааны гол харилцагч орон болох Хятадын эдийн
засгийн удаашрал, хамгийн гол нь засгийн газрын үрэлгэн бодлогын нөлөөгөөр эдийн
засгийн өсөлт удааширсан бөгөөд 2016 оны сонгуулиар МАН эдийн засгийг сэргээх
амлалт өгч, эрх баригч хүчин болжээ.

Монгол Улс (1992 оноос хойш) ардчилсан дэглэм, парламентийн бүгд найрамдах
засагтай.

Үндсэн хуульд зааснаар ерөнхийлөгч Монгол улсын төрийн тэргүүн бөгөөд эв
нэгдлийн илэрхийлэл, зэвсэгт хүчний ерөнхий командлагч болно. Ерөнхийлөгч 45 нас
хүрсэн, Монгол улсын иргэн байх ба дөрвөн жил тутам парламентат суудалтай намаас
нэр дэвшин ард түмний шууд сонгуулиар сонгогдож, нэг удаа улирах эрхтэй. Тус
хугацаанд Пунсалмаагийн Очирбат (1990-1997), Нацагийн Багабанди (1997-2005),
Намбарын Энхбаяр (2005-2009), Цахиагийн Элбэгдорж (2009-одоо) нар ажиллажээ.

Монгол улсын хууль тогтоох хурал нь Улсын Их Хурал (УИХ) юм. УИХ-ын нэг танхимын
76 суудлыг дөрвөн жилийн хугацаатай сонгоно. Сүүлийн сонгууль тус бүр нэг
мандаттай жижиг 76 тойрог бүхий мажоритари системээр зохион байгуулагдсан.

1992 оны УИХ-ын сонгуулиар Монгол Ардын Хувьсгалт Нам (72 суудал), 1996 онд
Ардчилсан холбоо эвсэл (50), 2000 онд МАХН (72) дийлэнх олонх суудал авч байсан
бол 2004 онд 38-38-аар тэнцэж анх удаа «эвслийн» тодотголтой засгийн газар
байгуулагдаж байв. 2008 онд МАХН (45), 2012 онд Ардчилсан Нам (34) олонхийн
санал авч засгийн газраа тэргүүлжээ. Харин одоогийн УИХ нь 2016 оны сонгуулиар
бүрэлдсэн бөгөөд МАН 65 суудал, АН 9 суудал, МАХН 1 суудалтай, мөн 1 бие даагч
сонгогдон ажиллаж байна.

Монгол улсын төрийн бодлогыг хэрэгжүүлэх байгууллага нь Монгол Улсын Засгийн
Газар (ЗГ) юм. УИХ-ын сонгуульд олонх суудал авсан нам ерөнхий сайдыг тодруулах
боломжтой ба ерөнхий сайд сайд нарын багаа бүрдүүлдэг. Засгийн газрын яамны тоо,
бүтэц үргэлж өөрчлөгддөг. Яам үүргээрээ ерөнхий чиглэлийн (Сангийн яам шиг), чиг
үүргийн (зам тээврийн гэх мэт) гэж хоёр янз байдаг.

2012 оны ЗГ 16 яам, 20 сайдтай байгуулагдаж байв. 2016 оны сонгуулийн үр дүнд
Жаргалтулгын Эрдэнэбат шинэ ерөнхий сайдаар томилогдсон.

Улсын Дээд шүүхийн Ерөнхий шүүгчээр 2010 оноос хойш Цэвэгмидийн Зориг ажиллаж
байна.

Монгол улс 1961 онд НҮБ-д элсэж, түүний түүний төрөлжсөн байгууллагуудтай хамтын
ажиллагаа өрнүүлж ирсэн. БНМАУ-ын үед Зөвлөлттэй ах дүүгийн ёсоор дотно
харилцаатай байсан ба МУ-ын үед «Гуравдагч хөршийн бодлого» хэрэгжүүлсэн. Олон
улстай найрсаг, төвийг сахисан, эдийн засаг, соёлын харилцааг хөгжүүлдэг. 1921
онд ЗХУ (одоо ОХУ залгамжилсан), 1948 онд БНАСАУ, 1949 онд БНХАУ-тай харилцаа
тогтоосноос эхлээд 184 оронтой дипломат харилцаа тогтоогоод байна.

Монгол улс Астана, Анкара, Бангкок, Берлин, Бразилиа, Брюссель, Будапешт,
Бээжин, Варшав, Вашингтон, Вена, Вьентьян, Хавана, Дели, Жакарта, Каир,
Канберра, Кувейт, Лондон, Москва, Ром, Оттава, Парис, Пхеньян, Прага, Софи,
Сөүл, Сингапур, Токио, Ханой, Стокхольмд элчин сайдын яамтай бөгөөд Алматы,
Эрхүү, Улаан-Үд, Хөх хот, Эрээн, Кызыл, Хонкон, Осака, Сан-Францискод албан ёсны
Консулын газартай юм. Нью-Йорк ба Женев хотуудад НҮБ-ын дэргэдэх төлөөлөгч
суудаг.

АХБ, ДХБ, ОУВС, ЕАБХАБ зэрэг олон улсын эдийн засгийн байгууллагуудад гишүүнээр
элссэн.

Монгол улс нь НҮБ-ын энхийг дэмжих ажиллагаанд идэвхтэй оролцдог. Үүний хүрээнд
Монголын цэргийн баг Сьерра-Леонед НҮБ-ийн тусгай шүүхийг хамгаалах үүрэг
гүйцэтгэж байсан. 2005-аас 2006 онуудад Бельги ба Люксембургийн цэргүүдтэй хамт
Косово руу цэргийн баг илгээжээ. Мөн Африкийн Чад улс уруу зэвсэгт хүчний 800
гаруй албан хаагч бүхий бие бүрэлдэхүүнтэй багийг илгээхээр зэхэж байна. Монгол
улс 2003 онд Иракын эрх чөлөө ажиллагааг дэмжиж Ирак руу, Талибан дэглэмийн
эсрэг ажиллагааг дэмжиж Афганистан руу цэргийн багуудаа илгээсэн. 2012 оноос
Өмнөд Судан улс руу нэг ээлжиндээ 850 гаруй хүний бүрэлдхүүнтэй цэргийн багуудыг
удаа дараалан илгээгээд байна.

Монгол улсын нутаг дэвсгэрийг 1992 оны үндсэн хуулийн IV бүлэгт зааснаар гурван
түвшний зургаан нэгжээр хуваасан. 1994 онд гурван аймаг нэмэгдэж 21 аймаг, 1
нийслэл байдаг болжээ.

Аймаг нь суманд, сум нь багт хуваагдана. 2013 оны байдлаар Монгол улсад 330 сум,
1568 баг байна. Нийслэл нь 9 дүүрэг болж задардаг бол дүүргийн доторх хороо жил
ирэх тусам олширсоор байгаа. 2011 оны байдлаар 152 хороо тэмдэглэгджээ.

Бүх түвшний засаг захиргаат нутаг өөрийн гэсэн хилтэй бөгөөд нутгийн өөрөө
удирдах ёсыг төрийн удирдлагатай хослуулна. Эхний хоёр түвшний нутгийн өөрөө
удирдах байгууллагыг иргэдийн Төлөөлөгчдийн хурал (ИТХ), баг, хорооныхыг
иргэдийн Нийтийн хурал (ИНХ) гэнэ. Төрийн шийдвэрийг нутгийн Засаг дарга
хэрэгжүүлнэ.

Монгол улсыг бүсчлэн хөгжүүлэх үзэл баримтлал, шуудангийн нэгдсэн томъёолборт
дээрх бүсчлэлийг ашигласан байдаг.

Монголын эдийн засаг нь хөдөө аж ахуй ба уул уурхайд тулгуурладаг. Монголд ашигт
малтмал элбэг байдаг бөгөөд монголын эдийн засагт зэс, нүүрс, молибден, цагаан
тугалга, вольфрам, алтны олборлолт ихэд ач холбогдолтой.

Одоогийн байдлаар Улаанбаатар хотод төвлөрч 30,000 гаруй хувийн бизнес үйл
ажиллагаа эрхэлдэг. Харин хотоос гадуурх хүн ам нь мал аж ахуйг (хонины, ямааны,
үхрийн, морины, тэмээний аж ахуй) голчлон эрхэлдэг. Газар тариаланд голдуу улаан
буудай, арвай, хүнсний ногоо, улаан лооль, тарвас, чацаргана, малын тэжээл
ургамал тариалдаг. 2006 онд 1 хүнд оногдох ДНБ нь $2,100 байв. ДНБ нь 2002 оноос
хойш тогтвортой өсөж (2006 оны албан ёсны тооцоогоор жилд 7.5%-р) байгаа ч гэсэн
том хэмжээний импорт, экспортын тэнцвэргүй байдлыг нөхөж амжаагүй л байна. ОХУ-д
өгөх $11 тэрбум долларын өрийг 2004 онд $250 сая доллараар Монголын засгийн
газар хэлэлцээрээр төлжээ.

Монголын эдийн засаг хэдийгээр өсөж байгаа ч гэсэн 2006 оны байдлаар хүн амын
ядуурлын хэмжээ нь 32.2%, ажилгүйдэл ба инфляцийн түвшин нь тус тус 3.3% ба 9.5%
байна. Монголын хамгийн гол худалдааны түнш нь Хятад орон. 2006 оны байдлаар
Монголын нийт экспортын 68.4% нь, импортын 29.8% нь Хятадад ногджээ.

1991 онд Улаанбаатар хотод байгуулагдсан Монголын хөрөнгийн бирж нь нийт
хувьцааны хэмжээгээрээ дэлхийд хамгийн жижигт тооцогддог байна.

ДНБ-ий 21.4%-г аж үйлдвэр хангадаг ба хөдөө аж ахуйн салбартай тэнцүүхэн байна
(20.4%). Аж үйлдвэрлэлд барилгын материал, уул уурхай (нүүрс, зэс, молибден,
хайлуур жонш, цагаан тугалга, вольфрам, алт), газрын тос, хүнс ба ундааны
бүтээгдэхүүн, малын гаралтай бүтээгдэхүүн боловсруулалт, ноолуур, байгалийн
нэхмэл үйлдвэрлэл зэрэг орно. Аж үйлдвэрлэлийн өсөлт нь 2002 онд жилд 4.1% байв.
Уул уурхайн салбар нь Монголын хамгийн гол чухал аж үйлдвэрлэлийн салбаруудын
нэг болж хөгжсөөр байна. Энэ нь Хятад, Орос, Канадын уул уурхайн компаниуд
Монголд үйл ажиллагаагаа эрхлэх болсонтойгоор харагдаж байна. Дотоодын хоол
хүнсний үйлдвэрлэл гадаадын хөрөнгө оруулалтын тусламжтайгаар хурдацтайгаар өсөж
байна.

1990-ээд оноос ардчилал хөгжснөөр Монгол улс нь технологийн салбараа хөгжүүлж
эхэлжээ. Үүний үр дүнд нилээд олон тооны технологийн компаниуд үүсгэгджээ. Мөн
Өмнөд Солонгос, Хятад зэрэг ойр орчмын орнуудын технологийн компаниуд Монголд
салбараа нээж эхэлж байна. Мэдээлэл харилцааны ба интернетийн үйлчилгээ олгогч
компаниуд ихэссэнээр интернет ба утасны салбарыг өрсөлдөөнтэй болгожээ. Үүнээс
хамгийн өрсөлдөөнтэй нь үүрэн телефон утасны салбар бөгөөд одоо Монголын ихэнх
нутгийг хамарч байна. Электроник ба механик аж үйлдвэрлэлтэй харьцуулахад
программ хангамж нь Монголд үйл ажиллагаагаа эрхэлдэг Монголын ба гадаадын
компаниудад түлхүү хөгжиж байна.

Монгол улсын сургуулийн өмнөх насныхан хүүхдийн цэцэрлэг, гэрээр хүмүүжих ба 6
нас хүрээд сурагч болно. Бага боловсрол (5 жил), суурь боловсрол (‍9 жил), бүрэн
дунд боловсрол (ерөнхий боловсрол, 12 жил)-ыг дунд сургуульд олж авна. Анх 10
жил байсан.

Дээд боловсрол бакалавр, магистр, докторын зэрэг гээд шатлах ба их сургууль
(ИС), дээд сургууль (ДС), хүрээлэнд сурч эзэмшинэ. Мэргэжлийн сургалт
үйлдвэрлэлийн төв (МСҮТ) гэж бий. Бакалавр 4-6 жил, магистр 2 жил суралцдаг.

Монгол болон Төв Азийн нүүдэлчин ард түмний уламжлалт сууц гэр юм. Мод, эсгийг
ашиглан 4-6 хана тойруулж, тоононд унь тулган босгодог, эсгийгээр туурга хийх
дугуй хэлбэртэй, оньсон бүтээцтэй, нүүж суухад тохирох эд юм. Сүм хийд, орд
өргөө ч болдог байв.

16-17-р зуунаас буддын сүм хийд чулуу, шавраар барьдаг болсон ба монгол, төвөд,
хятад хийцийг хослуулж байлаа.

Дээр үеэс Уянгын модон гэр, Дарьганга хийц алдартай. Мөнгөн аяга, хэт хутга гээд
дарханы үйл үнэлэгддэг байсан.

Дээл, малгай, гутал монголын олон ястанд өвөрмөц бөгөөд улирал, нас, хүйсэнд
тохируулж олон янз хийдэг байв.

Монголд уламжлал шинэчлэл хосолж байна. Монголчууд эртнээс таван хушуу малын
мах, цагаан идээ зооглож ирсэн. Махаар хорхог, боодог, шорлог хийх ба дулаан
цагт айраг, тараг, ээзгий, өрөм, бяслаг, аарц, ааруул зэрэг цагаан идээ бэлтгэн
хэрэглэдэг. Архи нэрнэ. Хасаг үндэстний казы, бешбармак зэрэг хоол бий.

20-р зуунаас гурил, цагаан будаатай хоол зонхилж, хүнсний ногоо, тахиа, гахайны
мах нэмэгдсэн. Гурилтай шөл, цуйван, будаатай хуурга, хуушуур, бууз үндэсний
хоол болов. Монгол Улсад зоогийн газар ихээр үүсч хятад, солонгос, европ хоол
хаа саагүй хийдэг болжээ. Цагаан хоолтон, зөв хооллолт бий болсон.

Монголын утга зохиол их хөгжсөн. Нацагдоржийн «Миний нутаг», Явуухулангийн «Би
хаана төрөө вэ», Пүрэвдоржийн «Сэгс цагаан богд», Ринчений «Монгол хэл»,
Лодойдамбын «Тунгалаг тамир» гээд олон зохиолчийн шүлэг, найраглал, тууж,
өгүүллэг, роман 108 боть болсон.

Монголчууд эртнээс дуу бүжигтээ сайн. МНТ-д «..хавирга газрыг халцартал, өвдөг
газрыг өлтөртөл дэвхцэн бүжиглэж хуримлав..» гэсэн нь бий. Уламжлалт уртын дуу,
богино дуу, ардын дуунаас гадна орчин үеийн дуурь, рок, поп, хип хоп, зохиолын
дуу дуулдаг. Хөөмий, исгэрээ зэрэг хоолойн өвөрмөц урлаг, биелгээ, аягатай
бүжиг, ёохор гэсэн өөрийн дэг төрөл байна. Сэвжидийн дэглэсэн «Жалам хар» бүжиг
алдартай.

Морин хуур, аман хуур, төгөлдөр хуур, хуучир, ёочин, бүрээ, ятга, гитар, хийл
зэрэг хөгжмийн зэмсэг хэрэглэнэ.

1938 оны «Норжмаагийн зам»-аас эхлээд Монгол кино үйлдвэр ганцаар кино бүтээх
болсон. Хувьсгал, хөдөө хотын амьдрал, ажил хөдөлмөрийн сайхныг, шашны мууг
гаргадаг байв. 1970-аад оноос баримтат кино хийдэг болсон. Шилжилтийн үед унасан
кино урлаг 2000-аад оны сүүлээс илт сайжирч олон студи жилдээ 20-30 уран сайхны
кино, мөн телевизийн олон ангит кино хийдэг болсон. Бямбасүрэнгийн найруулсан
«Ингэн нулимс» кино нь 2005 оны Оскарын шагналын шилдэг гадаад баримтат кинонд
дэвшиж байсан удаатай.

Норовбанзад уртын дууч, Гончигсумлаа хөгжмийн зохиолч, Норовсамбуу уран
нугараач, Цэвээнжав жүжигчин зэрэг олон авьяастан төржээ.

«Эрийн гурван наадам» хэмээх хурдан морь, сур харваа, үндэсний бөх гурав Монголд
спорт маягаар хөгжсөн. Бөхчүүдээс дархан аварга Бадмаанямбуугийн Бат-Эрдэнэ
улсын наадамд 11, Хорлоогийн Баянмөнх 10 түрүүлсэн ба харваачдаас гарамгай
мэргэн Аюушийн Цэвээн үлгэр дуурайлал болж явдаг. Хэдий адгуус ч гэсэн морины
уралдаан монголчуудад онцгой бахдалтай бөгөөд 2000-аад оны Эрдэнэчулууны шарга,
1950-аад оны Шийтэрийн зээрд азаргад төрөөс онцгой цол хайрласан удаатай.

20-р зууны дунд үеэс Монголд их спорт хөгжиж, 1964 оны Токиогийн олимпоос хойш
өвөл, зуны олимпод оролцдог болсон. 1968-2012 оны хугацаанд бокс, буудлага,
жүдо, чөлөөт бөх (топ 4)-өөр олимпоос 2 алт, 9 мөнгө, 13 хүрэл, бүгд 24 медаль
хүртээд байна. 2008 оны Бээжингийн олимпоос Найданы Түвшинбаяр жүдоч, Энхбатын
Бадар-Ууган боксчин хоёр анхны алтыг хослуулан авчирсан бөгөөд мөн жилийн
паралимпад байт харваач Дамбадондогийн Баатаржав аварга болжээ.

1971 онд Должингийн Дэмбэрэл байт харваач анхны дэлхийн аварга болсон бол
дэлхийн аварга болсон анхны чөлөөт бөх Зэвэгийн Ойдов (1974), анхны жүдоч
Хашбаатарын Цагаанбаатар (2009), анхны боксчин Пүрэвдоржийн Сэрдамба (2009)
байлаа.

Монголын эмэгтэй буудлагын тамирчин Доржсүрэнгийн Мөнхбаяр (гавьяат тамирчин),
Отрядын Гүндэгмаа (хөдөлмөрийн баатар) нар 1990-ээд оноос хориод жил тив,
дэлхий, олимпод амжилт гаргасаар олимпийн аваргаас бусад бүх цолыг авсан.

Монгол улсынхан Японд сүмо барилддаг болсон. Асашорю Дагвадорж анх 2003 онд
ёкозүна (аварга) болсоноос хойш Хакүхо Даваажаргал (2007), Харүмафүжи Бямбадорж
(2012), Какүрю Ананд (2014) нар залган сүмогийн дэвжээг эзэгнэсээр байна.

Хүүхэд залуус хөлбөмбөг, сагсан бөмбөг, ширээний теннисийг түгээмэл тоглодог,
сонирхдог.



https://mn.wikipedia.org/wiki/%D0%AD%D1%80%D2%AF%D2%AF%D0%BB_%D0%9C%D1%8D%D0%BD%D0%B4%D0%B8%D0%B9%D0%BD_%D0%A8%D0%B8%D0%BD%D0%B6%D0%BB%D1%8D%D1%85_%D0%A3%D1%85%D0%B0%D0%B0%D0%BD%D1%8B_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

Анагаахын Шинжлэх Ухааны Үндэсний Их Сургууль нь Монгол улсад үйл ажиллагаагаа
явуулдаг, анагаах ухааны чиглэлээр мэргэжилтэн бэлтгэдэг их сургууль юм.

Тус сургуульд өнөөгийн байдлаар өөрийн мэдлийн сургалт, эрдэм шинжилгээний
эмнэлгийн үйлчилгээний лаборатори, кабинет 165, 200-аад мянган боть ном бүхий
номын сан, 1000 гаруй хүний багтаамжтай спортын танхим, 500 хүний суудалтай
Оюутны Соёлын Төв, иж бүрдэлтэй 1700 суудалтай хичээлийн төв байр, 600-аад ортой
оюутны байр бүхий сургалт, эрдэм шинжилгээ, эмнэлгийн барилга үйлчилгээ бүхий
байгууламж ахуйн хангамжтай ажиллаж байна.



https://mn.wikipedia.org/wiki/%D0%A8%D0%B8%D0%BD%D0%B6%D0%BB%D1%8D%D1%85_%D0%A3%D1%85%D0%B0%D0%B0%D0%BD_%D0%A2%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B9%D0%BD_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

Монгол улс дотооддоо инженер, техникийн боловсон хүчин бэлтгэх зорилгоор
МУИС-ийн бүрэлдэхүүнд 1959 оноос Аж үйлдвэрийн эдийн засаг, Барилгын инженер,
1960 оноос Геологийн инженерийн мэргэжилтэн бэлтгэж эхэлснээр тус сургуулийн
суурь тавигдсан юм. 1969 онд МУИС-ийн бүрэлдэхүүнд Политехникийн дээд сургууль
/ПДС/-ийг Барилга, Эрчим хүч, Геологи-уул уурхай, Механик-инженер, Инженер-эдийн
засгийн гэсэн таван факультет, мэргэжлийн 13 тэнхимтэйгээр байгуулжээ.

Политехникийн дээд сургуулийн хөгжил бэхжилтэнд Нэгдсэн Үндэстний Байгууллагын
Хөгжлийн хөтөлбөрийн төсөлд бодитой хувь нэмэр оруулсан юм.Энэ төслийн хүрээнд
тус сургуулийн шинэ үеийн багшлах боловсон хүчин, сургалтын материалаг баазын
асуудал зохих түвшинд шийдвэрлэгдсэн юм. 1982 онд БНМАУ-ын Сайд нарын Зөвлөлийн
шийдвэрээр ПДС-ийг МУИС-ийн бүрэлдэхүүнээс гарган, бие даасан дээд сургууль
болгон зохион байгуулсан байна.



https://mn.wikipedia.org/wiki/%D0%A5%D1%8F%D1%82%D0%B0%D0%B4_%D1%83%D0%BB%D1%81

Хятад (1949 оноос хойших үеийг Бүгд Найрамдах Хятад Ард Улс) — дорно Азид оршсон
бүрэн эрхт улс.

Хятад улс 9.6 сая км2 нутаг дэвсгэртэй дэлхийн 3-р том орон бөгөөд зүүн талаараа
Номхон далайд тулж бусад талаараа Вьетнам, Лаос, Бирм, Бутан, Энэтхэг, Балба,
Пакистан, Афган, Тажик, Хиргис, Хасаг, Монгол, Орос, Умар Солонгос гэсэн 14
улстай хиллэдэг. Хангай говь, халуун сэрүүн гээд газрын тогтоц, уур амьсгал янз
бүр. Тайвань, Энэтхэг зэрэг хэдэн оронтой газар нутгийн маргаантай. 1.36 тэрбум
буюу дэлхийн хамгийн олон хүнтэй улс юм. Үндсэн хүн ам хятад үндэстнийг (91.5%)
багтаагаад 56 нэрийн ард түмэн байна. Албан ёсны хэл — хятад. Нийслэл — Бээжин.

Хятадад эртнээс соёл иргэншил тогтсон. Домгийн Шя улсаас хойш НТӨ 221 онд Цинь
улс хүчирхэгжиж хятад үндэстний анхны нэгдсэн улсыг үүсгэжээ. Олон улс
халалцсаар 1911 онд манж Чин улс мөхсөнөөр хаант засгаас татгалзаж, бүгд
найрамдах засаг авсан бөгөөд иргэний дайныг төгсгөж өнөөгийн БНХАУ 1949 онд
байгуулагдсан. Коммунист (эв хамт) улс төрийн дэглэм, зах зээлийн баримжаат
социалист (нийгэм журамт) эдийн засагтай, нэгдмэл төрийн байгууламжтай. Дотроо
муж, өөртөө засах орон, төвөөс захирах хот, онцгой захиргаат орон гээд 33 нутаг
болж хуваагддаг.

Хятад улс аж үйлдвэржиж, эдийн засаг нь тогтмол хурдтай өсч байгаа бөгөөд
дотоодын нийт бүтээгдэхүүний хэмжээгээр АНУ-ын дараа 2-рт байна. Цөмийн
зэвсэгтэй. 1971 онд Тайваньд байсан НҮБ-ын суудлыг зүй ёсоор авсан бөгөөд НҮБ-ын
Аюулгүй зөвлөлийн байнгын гишүүн юм. ДХБ, АПЕК, ШХАБ, Их хорь зэрэг олон улсын
байгууллагын гишүүн.

Хятад хэлээр улсын товч нэрийг «Жунгуо» (中国; Жунгаа) гэх бөгөөд тус улсад
монголоор «ᠳᠤᠮᠳᠠᠳᠦ ᠤᠯᠤᠰ» (Дундад улс) гэж орчуулан бичдэг. Энэ нь соёл
иргэншлийн төв гэсэн санаа, эрт цагт тойрж асан бүдүүлэг аймгуудаас ялгасан утга
юм.

Нэг нь хятан үндэстнийг анх нэрийдсэнээс үүсэлтэй, монгол, оросоор дамжсан
«Хита» төрөл. Үүнд «ᠬᠢᠲᠠᠳ», монгол кирилээр «Хятад», буриад, халимаг кирилээр
«Хитад», «Китд» гэж бичих хамаарна. Урьдын «хятад улс» нь Сүн улс, Мин улс,
Дундад иргэн улс гэж өөр өөр нэртэй бол одоогийнх Бүгд Найрамдах Хятад Ард Улс
(БНХАУ) гэсэн нэртэй.

Нөгөө нь эртний Цинь улсын гарвалтай, самгарди, перс хэлээр дамжин тархсан
«Чина» төрлийн нэрс юм.

Хятад орон 9,596,961 хавтгай дөрвөлжин километр газар нутагтай, Канадаас бага,
Америкаас ялимгүй том буюу дэлхийн 3-р том орон болно. Маргаантай газар нутаг
ихтэй, тоо хэмжээ нарийн тохироогүй.

Хойд өргөргийн 18° — 54°, зүүн уртрагийн 73° — 130° дотор НҮБ-ийн ангиллаар
Дорно Азид оршино. Нутгийн хэсэг Хайнань нь Дорно өмнө Азид, ЮНЕСКО-гийн
ангиллаар Шиньжян, Төвөд, Өвөр Монгол, Төвөд нь Төв Азид хамаарна.

Хятад 22,117 км хуурай газрын хилийн уртаар дэлхийд тэргүүлэх бөгөөд Вьетнам,
Лаос, Мьянмар, Энэтхэг, Бутан, Балба, Пакистан, Афган, Тажик, Хиргис, Хасаг,
Монгол, Орос, Умар Солонгос гэсэн 14 оронтой хиллэдэг. Дорнод захаараа Номхон
далайд 18000 км эрэгтэй. Үүнд Бохайн тэнгис, Шар тэнгис, Хятадын дорнод тэнгис,
Тайваний хоолой, Хятадын өмнөд тэнгист гарах бөгөөд Өмнө Солонгос, Япон,
Тайвань, Вьетнам, Филиппинтэй усан хил тогтоожээ.

Хятадын газрын гадарга хотгор гүдгэр. Нутгийн 33 хувийг уул нуруу, 26 хувийг
тэгш өндөрлөг, 19 хувийг дов гүвээ, 12 хувийг нам доор газар, 19 хувийг гол
мөрний сав газар эзэлнэ. Дорно умард талаар хүн ам шигүү суух тэнгисийн эргийн
нам доор газар, Хятадын их тал байх ба умард нутгаар Монголын тэгш өндөрлөгийн
өмнөд зах, баруун өмнөд хэсэгт Хөхнуур-Төвөдийн тэгш өндөрлөг (4000 м-ээс өндөр)
байна. Дорно өмнөд нутгаар дов гүвээ хавтгай нутаг, баруун хойд хэсгээр Зүүнгар,
Говь, Такламакан зэрэг эх газрын хотгор, хүнгүй цөлүүд байна. Хамгийн нам доор
цэг Айдин нуур (−154 м) Турфаны хотгорт байна. Нутгийн өрнөд зах, хилээр голцуу
Хималай, Кунь-Лунь, Памир, Каракорум, Тэнгэр уул (Тянь-Шань), Алтай зэрэг хөвч
нурууд тогтжээ.

Дэлхийн 17 өндөр уулын 9 нь Хятадын хил дээр байдаг. Хималайн Эверест (8848 м),
Лхоцэ (8516), Макалу (8485), Чо Оюу (8188), Каракорумын Чогори (8611), Гашербрум
I (8080), Конгур (7649), Тэнгэр уулын Ялалтын оргил (7439), Кунь-Луний
Улугмузтаг (6973), Алтайн Хүйтэн (4374) болон Утай (3061) зэрэг уулс байна.

Хятад улсын хуурай газрын 0.28 хувь гадаргын ус байна. 50,000 орчим гол горхины
нийлбэр урт 420,000 километр. Хөх мөрөн (6300 км урт) Шанхай орчмоор, Хатан гол
(Шар мөрөн) Тяньжинь орчмоор, Хар мөрөн (Амар) Оросын нутагт орж, Сувдан мөрөн
Макао орчмоор далайд цутгадаг. Мөн Ляо, Хуай, Вэй, Ялу, Вэй, Юань, Шян, Тарим
гол байх ба Меконг, Брахмапутра, Эрчис, Или гол Хятадын нутгаас эх авдаг. Хөх
нуур (4340 км²), Ханка, Пуян, Дунтин, Тайхү, Далай, Хунзэ зэрэг нуур бий.

Хятад улс нүүрс, төмрийн хүдэр, газрын тос, шатдаг хий, сурьма, цайр, никель,
гянт болд, давсны нөөцтэй.

Хятадад 34,687 зүйлийн амьтан ургамал байна. Дэлхийд зүйлийн тоогоор Бразил,
Колумбын дараа гуравдугаар байрт орно.

Хятадад 30,000 гаруй зүйлийн ургамал бий. Ой олон төрлөөрөө байна. Хулс ихээр
анхааралд өртдөг.

Хятад улсад 2010 онд 1,370,536,875 хүн тоологджээ. Дэлхийн хамгийн олон хүнтэй
улс юм. 16.6 хувь нь 14 хүртэлх насны хүүхэд, 70.1 хувь 15-60 настай, 13.3% нь
60-аас дээш ахмад настан байв. Дундаж наслалт — 73.2 жил, хүн амын жилийн өсөлт
— 0.46%.

1979 оноос «Нэг хүүхдийн бодлого» хэрэгжүүлэх болсон. Хэт өсөлтийг зогсоож,
хэмжээг хязгаарлах, ядуурлыг бууруулахад амжилт олсон боловч ажиллах хүч цөөрөх,
хүүхэд нуух, наймаалах муу үйл бас дагалджээ. Төрж буй хүүхдийн эр-эм хүйсийн
харьцаа 105/100 болж гажсан бөгөөд 2010 онд бүр 118/100 байжээ. 2013 оноос эхнэр
нөхрийн аль нэг нь айлын ганц хүүхэд бол хоёр хүүхэдтэй байхыг зөвшөөрч
зөөлрүүлсэн.

БНХАУ ард иргэдээ хэл, яс үндсийг нь харгалзан 56 нэрээр бүртгэдэг. Үндсэн хүн
ам Дотор газрын унаган, тариачин уламжлалтай хятад үндэстэн 91.5 хувийг
бүрдүүлж, Төвөд Шиньжян хоёроос бусад муж, оронд дийлэнх олон болон амьдарч
байна.

Үлдсэн 8.5 хувийг 16.9 сая жуан, 10.5 сая хотон, 10.3 сая манж, 10.0 сая уйгур,
9.4 сая мяо, 8.7 сая и, 8.3 сая тужя, 6 сая төвөд, 6 сая монгол, цаашилбал
солонгос, хасаг, дуншян, дагуур, 3 мянган татар гээд 55 өөр нэрийн ард түмэн
бүрдүүж байна.

Улсын албан ёсны хэл нь хятад хэл. Хятад хэлтний 70 хувь нь үндсэн аялгуу буюу
умард аялгуугаар (мандарин) ярьж байна. Ү (Шанхайн), юэ (Хонконгийн), минь зэрэг
олон аялгуу нь хоорондоо ойлголцоход төвөгтэй боловч бүгд нэг ханзаар бичих
дүрэмтэй. 1956 оноос хялбар ханз хэрэглэсэн.

Өмнөд нутгаар тай-кадай, төвөд-бирм, мон-кхмер, умард нутгаар тунгус, монгол,
түрэг төрлийн хэлээр хэлцэнэ.

Хятадууд күнз, бомбо (дао), будда гэсэн «гурван шашин ном»-ыг эртнээс идээшүүлж
авсан. Хотон хятад болон түрэг угсаатан ислам шүтлэгтэй. БНХАУ эхэндээ шашныг
хориглосон ч 1980-аад оноос хяналттай чөлөөлжээ.

Хятад улс хотжиж байгаа. 1990 онд хотын хүн ам 20% байсан бол 2007 онд 46%
хотынхон болцгоосон.

Ажил хайж хөдөөнөөс хот бараадсан 220 сая хүн бий. Дотор газарт шигүү, өөртөө
засах орнуудад сийрэг суудаг.

Хятадад анх домгийн Шя улс НТӨ 2100 онд бүрэлдсэн ба хагас домгийн шинжтэй Шан,
Жоу улсууд залган байв. Хатан гол (Шар мөрөн), Хөх мөрний адаг, Дотор газар
үүссэн вант улсууд НТӨ 500 он болоход байлдагч олон тал болон зэрэгцэн оршсон
байна. Эрт үед Хятадад Күнз, Мэнз, Сүнз зэрэг соён гэгээрүүлэгч, Сыма Цянь түүхч
амьдарч байв.

НТӨ 221 онд Цинь Шихуан бусад улсыг байлдан дагуулж хятад үндэстний анхны
нэгдсэн улсыг Шиань хотод төвлөн байгуулж, хэл бичгийн дүрэм, мөнгөний нэгж,
хэмжих нэгж зэрэг нэгэн хэв болгожээ. Цинь улсын тавьсан суурин дээр Хань улс
(НТӨ 206–НТ 220 он) тогтож газар нутгаа ихээр тэлж Солонгосын Кугүрё, Вьетнамын
улс, Монголын Хүннү улстай хиллэх болжээ. Хан улсын үед күнзийн суртал дэлгэрч,
төрийн ёс жигдэрсэн юм.

Дараа нь Гурван улсын үе (220–280), Жинь улс (265–420), Умард-өмнөдийн улсын үед
тархай бутархай байлдаж байсны эцэст 581 онд Сүй улс дахин нэгтгэжээ. Кугүрётэй
хийсэн дайны дараа хүчин муудаж төрийн эргэлтээр Тан улс байгуулагдсан. Тан
улсын (618–907) үед уран зураг, яруу найраг хөгжиж, буддын шашин хүчтэй
дэлгэрсэн бол Сүн улсын (960–1279) үед цаасан мөнгө хэвлэж, байнгын тэнгисийн
цэрэгтэй болж, күнзийн үзэл эргэн иржээ. 11-р зуунд Хятадын хүн ам 100 сая хүрч
олширсон байв.

13-р зуунд хятад үндэстэн, түүний Дотор газар бүхлээрээ харь хэлт монголчуудын
харьяанд орсон. Их Монгол улс Евразийг нэлэнхүй эзлээд Хубилай хаан нийслэлийг
Дайдуд (Бээжин) нүүлгэн, 1371 онд улсын нэрийг Юань хэмээгээд 1279 онд Сүн улсын
үлдэгдлийг бүрэн даржээ. Юань улсын үед дөрвөлжин үсэг хэрэглэж, буддын шашныг
улсын шашин болгож байв.

Юань улсыг хятад тариачин Жү Юаньжангийн удирдсан бослого нурааж Мин улсыг
(1368-1644) үүсгэв. Мин улсын үед урлаг соёл цэцэглэж, хөлөг онгоц нь Африк хүрч
аялсан ба Цагаан хэрэмийг ихээр барьж Наньжинд (өмнөд нийслэл) байсан нийслэлийг
1421 онд Бээжинд (умард нийслэл) авчирчээ. Ван Янмин күнзийн шинэ суртлыг
нэвтрүүлсэн.

17-р зуунд умардын тариачин-нүүдэлчин манж үндэстэн хүчирхэгжив. 1644 онд Ли
Зичөнгийн удирдсан бослого Бээжинг эзэлж Мингийн сүүлчийн хаан амиа хорлов. Мөн
онд Мингийн жанжин Ү Сангуй Цагаан хэрэмийн хаалгыг манжийн цэрэгт онгойлгон
өгсөнөөр манж Чин улс (1616-1912) Бээжинг эзлэн улмаар 1662 он гэхэд Дотор
газрыг бүрэн дагуулжээ. Чин улс 18-р зууныг дуустал газар нутгаа ихээр тэлсэн нь
Юань улсынхаас арай бага газар нутагтай байсан боловч 19-р зуунаас дотоодын
хятад, мяо, дунган зэрэг ардын бослого, Британи, Франц зэрэг Европын империалист
улсуудын гар дүрэлтэд хүчин доройтжээ. Хар тамхины нэгдүгээр дайнаар 1842 онд
Хонконгийг Британид өгч, Япон-манжийн дайнд ялагдан 1895 онд Тайванийг Японд
алджээ.

Хятадын үндсэрхэг үзэл сэргэж тэмцсээр 1911 оны Цагаагчин гахай жилийн хувьсгал
Чин улсыг мөхөөсөн ба Монгол тусгаар тогтносон.

1912 оны 1 сарын 1-нд Дундад иргэн улсыг Сунь Ятсен түр ерөнхийлөгч зарлан
тунхаглав. Хятад орон бүгд найрамдах засагт шилжжээ. Удалгүй Чингийн жанжин асан
Бээжинд суугаа Юань Шикай ерөнхийлөгч болсон ба Хятадын зүг бүрт жанжид бүлэг
үүсгэх ба нэр төдий нэгдмэл, үнэндээ дайн байлдаан ихтэй байв. 1928 онд Гоминдан
намын Чай Кайши нэгдсэн удирдлаганд оруулж Наньжинд нийслэлийг шилжүүлэв. Гэвч
шинэ өрсөлдөгч буюу ЗХУ-аар дэмжигдсэн коммунист улс байгуулахыг хүсэгчид дайтаж
эхэлжээ.

1931 онд Япон Хятадын зүүн хойд нутагт халдаж Манж-го улсыг үүсгэв. 1937-1945
оны хоорондох Япон-хятадын дайнд гоминдан болон коммунист хүчин эх орны төлөө
эвсэв. 1945 онд Япон дайнд бууж өгсөн ба Тайвань буцаад Хятадын харьяанд ирэв.

Хэд хэд хүчтэй байлдсаны эцэст коммунист хүчин ялж 1949 онд Бээжинг нийслэл
болгож, Гоминданы үлдэгдэл Тайвань руу дүрвэв.

1949 оны 10 сарын 1-нд Коммунист намын дарга Мао Зэдун БНХАУ байгуулагдсаныг
зарлан тунхаглав. Ардын чөлөөлөх цэрэг 1950 онд Тайваний (Гоминданы) харьяанд
байсан Хайнанийг эзэлж авсан төдийгүй тусгаар байсан Төвөдийг эзэлж авав.

Мао газрыг хурааж, эдийн засаг, нийгмийн эрс хувьсгал хийж байв. «Их үсрэлтийн
бодлого» нь амжилттай болоогүй, 1966 оны «Соёлын хувьсгал» нь бас л олон сая
хүний амийг үрсэн. Мао 1976 онд нас барж Дэн Сяопин төрийн эрхэнд гарч 1978
оноос эдийн засгийг чөлөөлж эхэлсэнээр Хятад улс төвлөрсөн төлөвлөгөөт эдийн
засгаас зах зээлийн эдийн засагт аажмаар шилжин холимог шинжинд оржээ. Мөн «Нэг
хүүхдийн бодлого» хэрэгжүүлсэн. Одоогийн үндсэн хууль 1982 онд шинэчлэн
батлагдсан. Энэ хугацаанд хүнд, хөнгөн аж үйлдвэр хөгжин «Дэлхийн үйлдвэр»
хэмээн нэрлэгдэх болтлоо эдийн засаг нь өссөн юм.

1993 оны 3-р сараас Жян Жэминь, Жү Рунжи, 2002 оноос Ху Жинтао, Вэнь Жябао нар
улсыг удирдав. Эдийн засаг, ардын амжиргаа дээшилсэн. Гэвч улс төрийн
ардчилалгүй хэвээрээ бөгөөд 1989 оны ардчиллыг хүссэн Тяньаньмэний талбайн
бослого, 2000-аад оны уйгур, төвөдийн салан тусгаарлах хөдөлгөөнийг цэргийн
хүчээр дарав. 2005 онд Салан тусгаарлахын эсрэг хууль гаргасан.

2012 онд дараагийн удирдлага бую Ши Жиньпин, Ли Көчян нар нам, төр, засгийг
тэргүүлэх болж «Нэг хүүхдийн бодлого»-ыг зөөлрүүлсэн.

БНХАУ 1954, 1975, 1978, 1982 онд үндсэн хуулиа шинэчилжээ. Үндсэн хуульд
зааснаар «ажилчин анги удирдаж, ажилчин болон тариачны холбоонд түшиглэсэн ардын
ардчилсан дэглэмт социалист улс» юм. Дэлхий дээр социалист улс цөөхөн үлдсэн.

Хятад улс нэг гоц намтай. Хятадын коммунист нам (ХКН) нь 1921 онд байгуулагдсан,
1949 оноос эрх баригч нам болсон. Удирдах дээд байгууллага нь 5 жил тутамд
хуралддаг Их хурал, түүнээс сонгогдсон Төв хороо юм. Үнэндээ Намын төв хорооны
500 гишүүн, түүний Улс төрийн товчооны 7 гишүүн улсыг удирддаг.

БНХАУ дэлхийн 171 улстай дипломат харилцаатай, 162 улсад элчин сайдын яамтай
байна. 1971 онд Тайвань (БНХУ)-д хадгалагдаж байсан НҮБ-ын суудал БНХАУ-д шилжин
ирсэн. Хятад улс НҮБ-ын аюулгүйн зөвлөлийн байнгын 5 гишүүний нэг, Их хорь,
БРИКС-ын бүлэг, Шанхайн хамтын ажиллагааны байгууллагын гишүүн юм. Дорно Азийн
уулзалт, АСЕАН-ы уулзалтад оролцдог.

БНХАУ ЗХУ-тай сайн харьцаатай байснаа 1960-аад оноос муудсан, Энэтхэгтэй Аксай
Чин нутгаас болж дайтаж муудсан. Харин 1990 оноос хойш Орос, Энэтхэгтэй түншийн
хэмжээнд хүртэл харьцаа сайжирсан. БНХАУ одоогоор Японтой Сэнкакү олтригийг
булаацалдаж байгаа бөгөөд Тайванийг анхнаасаа л өөрийн гэж үзэн гадаад улстай
харилцах эрхийг нь хааж иржээ.

1997 онд Хонконгийг Их Британиас, 1999 онд Макаог Португалаас буцаан авсан нь
гадаад харилцааны том амжилт байв.

Хүний эрхийг зөрчиж, ардчиллыг боомилдог гэдгээрээ өрнөдийн орнуудаас их
шүүмжлэл хүртдэг.

Нэгдмэл улс. I дэсийн (мужийн зэргийн) 33 нутаг байна. Үүнд хоёр онцгой
захиргаат орон (Хонкон, Макао) нь илүү их өөртөө засах эрх эдэлнэ. Мөн 22 муж, 5
өөртөө засах орон, 4 төвөөс захирах хот бий.

Хятад улсын зэвсэгт хүчин нь Ардын чөлөөлөх цэрэг юм. 2,285,000 хүн алба хааж
байна. Цэргийн төв зөвлөл удирддаг. Хуурай замын цэрэг, цэргийн нисэх хүчин,
тэнгисийн цэрэг, стратегийн цөмийн зэвсгийн хүчин, их бууны хорооноос бүрдэнэ.
Батлан хамгаалахад 132 тэрбум $ зардгаараа АНУ-ын дараа 2-рт орно. ДНБ-ийн
1.5%-тай тэнцэнэ. Цөмийн 50-75 пуужин байна.

Зөвлөлтийн зэвсэг техникт суурилан дотооддоо үйлдвэрлэдэг. Сүүлийн үед Оросоос
Су-30 сөнөөгч онгоц худалдан авсан ба өөрөө Чөндү Ж-10, Шэньян Ж-11 зэрэг нисэх
онгоц үйлдвэрлэжээ. Байлдааны үндсэн танк 7950, хуягт 5000, их буу 6000-аас олон
бий. ЗТЗ-99 танк, ХЧ-9 газар-агаар төрлийн пуужин, ЗБД-97 загварын хуягт машиныг
сүүлд үйлдвэрлэн хэрэглэж байна. Умард, дорнод, өмнөд гэсэн тэнгисийн флоттой.
Нисэх онгоц тээгч 1 хөлөг онгоц, 55 шумбагч, нийт 200 гаруй хөлөг онгоцтой.

2014 оны Хятад улсын дотоодын нийт бүтээгдэхүүн 10 их наяд ам.доллартай тэнцэж
дэлхийд 2-р байр эзэлж байна. Нэг хүнд ноогдох ДНБ нэрлэсэн үнээр 7,589 $,
худалдан авах чадвараар тэгшитгэсэн үнээр 12,880 $ (80-р байр) байв.

Мөнгөний нэгж нь — Хятадын юань. 2010 оноос эхлэн Орос улс доллараар биш юаниар
Хятадтай наймаа хийдэг болсон.

Хятадын цахилгаан холбоо, Хятадын сүлжээ холбоо хоёр компани энэ салбарт
тэргүүлдэг. Бэйдоу хэмээх хиймэл дагуулын сүлжээтэй.

Хятадад утга зохиол НТӨ Жоугийн үеэс хөгжсөн. Эртний ном судрууд яруу найраг,
одон орон, зурхай, анагаах ухааны чиглэлээр байдаг. Тан улсын үед Ли Бай, Ду Фу
зэрэг алдарт яруу найрагчид байсан бол Мин улсын үед «Баруун этгээдэд зорчсон
тэмдэглэл» зэрэг жүжиг, роман их бичигдэж, 20-р зуунд Жинь Юн алдартай үшя
(хятад зодоон) зохиолуудаа бичсэн.

Хятадын нутагт ЮНЕСКО-гийн Дэлхийн өвийн жагсаалтад бүртгэгдсэн соёлын өв 22,
байгалийн өв 4, нийлмэл өв 4 бий.

Хятад хоол олон төрөл зүйл байна. Өмнөд нутагт цагаан будаа, умард нутагт талх,
гоймонг түлхүү хэрэглэдэг байсан. Гахайн мах голчлон иддэг. Сычуань, Кантон,
Жянсү, Шаьдун, Фужян, Хүнань, Аньхуй, Жөжян нутгийн хоол алдартай. Хэрчих,
болгох, амтлах, чимэглэх хэв маяг янзтай. Буддын болон лал шашны тусгай хоол гэж
бий. Өмнөд нь далайн бүтээгдэхүүн, ногоо, умард нь гурилан, хуурай
бүтээгдэхүүний уламжлалтай.

Хөл бөмбөг, сагсан бөмбөг, ширээний теннис, бадминтон, усанд сэлэлт, снукерийг
өргөнөөр тоглож, хичээллэдэг.

Го даам тоглодог. Хятад зодооныг үшя (күнфү) гэнэ. Тай чи чуань, чигун зэрэг
зодооны арга байна. Луун завиар уралддаг.

Хятад 1932 оноос Олимпийн наадамд оролцож эхэлсэн ба БНХАУ 1984 оноос хойш
тасралтгүй баг тамирчдаа илгээх болжээ. 2008 онд нутагтаа хүлээн авсан
Бээжингийн олимпод 51 алт, бүгд 100 медаль хүртэж багийн дүнгээр тэргүүлсэн.
Өвлийн олимпод 3-4 алтан медаль хүртдэг. Усанд үсрэлт, хүндийг өргөлт,
гимнастик, ширээний теннис, буудлага, бадминтон, усанд сэлэлт, жүдо, хөнгөн
атлетик, шорт трекийн тэмцээн уралдаанд илүү амжилттай оролцсон. Зоу Кай
гимнастикч 5 алтан медаль хураагаад байгаа.



https://mn.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80

Компьютер эсвэл Тооцоолуур гэдэг нь нэг буюу хэд хэдэн төв процессор өгөгдсөн
заавар буюу програмын дагуу өөрийн системийн төхөөрөмжүүдтэй мэдээлэл дамжуулах
шугамуудаар харилцаж, мэдээллийг солилцох ба боловсруулан, тэдгээрийн үйл
ажиллагааг удирдах цогц байгууламж юм.

Компьютер нь маш олон дүрс, хэлбэрээр байдаг. Орчин үеийн компьютертой төстэй
төхөөрөмжүүд нь 20-р зууны дунд үед (1940 - 1941 оны үе) гарсан боловч компьютер
гэдэг ухагдахуун ба компьютертой төстэй машинууд урьд нь байсан. Анхны цахилгаан
компьютерууд нь бүтэн өрөөг дүүргэхээр хэмжээтэй байсан ба энэ нь хэдэн зуун
персонал компьютерын иддэг хүчээр ажилладаг байжээ. Орчин үеийн компьютерууд нь
өмнөх үеийнхтэй харьцуулахад маш жижиг төхөөрөмжүүдтэй ба үүнээс сая, тэрбум
дахин илүү хүчин чадалтай. Өнөө үед бол энгийн компьютерууд нь бугуйн цаганд
таарахаар жижиг хэмжээтэй байж болох бөгөөд цагны зайгаас хүчээ авах боломжтой
болсон.

Персонал компьютерууд нь мэдээллийн эрин үеийн бэлгэ тэмдэг болсон ба ихэнх
хүмүүсийн "компьютер" гэхээр санаанд ордог зүйл болсон. Харин өнөө үед хамгийн
өргөн тархсан компьютерын төрөл нь тусгай зориулалтын компьютерууд юм. Эдгээр нь
бусад төхөөрөмжийг удирддаг маш жижиг төхөөрөмжүүд юм. Жишээ нь, тусгай
зориулалтын компьютерууд нь үйлдвэрийн машинууд, дижитал аппаратууд, хүүхдийн
тоглоомуудад байдаг.

Компьютеруудын програмууд гэдэг нэртэй заавруудыг хадгалах ба үйлдэж чадах явдал
нь тэдгээрийг маш олон чадвартай болгодог ба тооны машинуудаас ялгадаг.
Чурч-Турингын онол нь энэ чадварыг тодорхойлсон математикийн баримт юм:

Энэ нь персонал дижитал туслагчаас авахуулаад суперкомпьютер хүртэлх хүчин чадал
ба багтаамжтай компьютерууд бол нэгэн адил үүрэг даалгаврыг хэрэгцээт багтаамж,
цаг хугацаатайгаар биелүүлж чадна гэсэн үг юм.

Компьютерын хөгжлийн үе шат (computer generation) гэдэг нь тооцоолох электрон
техникийн хөгжлийн түүхийг илтгэдэг ойлголт юм. Өнөөгийн байдлаар компьютерын
хөгжлийн 4 үе шат өнгөрөөд байна. Үе солигдох болгонд компьютерын овор хэмжээ
багасч, харин хүчин чадал нь нэмэгдэж байгаа.

ENIAC-ийн дараагаар EDVAC (Electronic Discrete Variable Automatic Computer) ,
UNIVAC (UNIVersal Automatic Computer) г.м. электрон ламп бүхий компьютерууд
бүтээгдсэн билээ. Харин ENIAC-аас ялгаатай нь эдгээр компьютерууд Фон Нейманы
зарчмуудыг хэрэгжүүлсэн байлаа (2-тын тоололд ажилладаг, програмаа өөртөө
хадгалдаг г.м.). Энэ үеийн компьютеруудын мэдээлэл боловсруулах хурд
ойролцоогоор 10-20 kHz.

Транзисторыг цахиур г.м. хатуу материалаар хийдэг. Цахиур бол газрын гадаргын
¼-ийг бүрдүүлдэг, маш элбэг байдаг элемент юм. Тиймээс транзисторыг үйлдвэрлэх
зардал маш хямд ажээ. Транзистор нь электрон лампыг бодвол цахилгааныг илүү
хурдан бас сайн дамжуулдаг байна. Транзистор нь овор хэмжээгээр ч гэсэн электрон
лампаас хамаагүй жижиг бөгөөд түүнтэй харьцуулахад бараг л халдаггүй гэж хэлж
болно.

ИС гэдэг нь өөр дээрээ асар олон тооны бичил транзисторыг агуулсан, маш бага
хэмжээтэй (хэдэн см2) цахиурын ялтас юм. Заримдаа микросхем, заримдаа хагас
дамжуулагч чип гэж нэрлэнэ. Технологийн хувьд, олон тооны бичил транзистор болон
бусад электрон эд ангиудыг урьдчилан тодорхойлсон схемийн (загварын) дагуу
цахиурын ялтас дээр “хэвлэх” ө.х. “ургуулах” замаар ИС-ийг гаргаж авдаг байна.

ИС анх компьютерын техникт ашиглагдаж эхэлснээс хойш өнөөдрийг хүртэлх болон
цаашдын түүний хөгжлийн төлвийг Мурын хууль үзүүлдэг.

1976 онд Стив Возниак, Стив Жобс нар Apple компанийг үүсгэн байгуулж, Apple-I
микрокомпьютерыг угсарсан байна. 1977 онд Apple-II микрокомпьютер худалдаанд
гарсан байна.



https://mn.wikipedia.org/wiki/%D0%A3%D0%BB%D0%B0%D0%B0%D0%BD%D0%B1%D0%B0%D0%B0%D1%82%D0%B0%D1%80

Улаанбаатар (ᠤᠯᠠᠭᠠᠨᠪᠠᠭᠠᠲᠤᠷ улаганбагатур, улаан-баа-тар) нь Монгол улсын нийслэл
бөгөөд Монголын улсын цорын ганц саятан хот. 1992 оны шинэ нутаг дэвсгэрийн
хуваариар үндсэн 6, дагуул 3, бүгд 9 дүүрэгтэй, 4,704.4 км2 газартай. 2014 оны
сүүлээр Нийслэлд 1.314.000 хүн оршин сууж байв.

Улаанбаатар хот Монгол улсын төв хэсэгт хуучнаар Алтан тэвшийн хөндий,
өнөөгийнхөөр Туул-Сэлбийн бэлчир хөндийд, далайн түвшнээс дээш 1300-1350 метр
өндөрт Богд хан, Сонгино хайрхан, Чингэлтэй, Баянзүрх дөрвөн уулаар хүрээлэгдэн
оршдог.

1639 онд Ширээт цагаан нуурт Өндөр гэгээнийг залж орд өргөө боссоноор
Улаанбаатар хот байгуулагджээ. 1778 он хүртэл олон газар нүүдэллэж байгаад
одоогийн байрлалдаа тогтжээ. Өмнө нь шашин, худалдааны төв байсан бол 1911 оноос
улсын нийслэл болж, XX зуунд барилгажиж, аж үйлдвэржиж, XXI зуунд улам л их
хотын төрх бүрдэж байна. Улаанбаатар МУ-ын улс төр, эдийн засаг, эрдэм
боловсролын төв юм. 1639 онд Ширээт нуурын газар Занабазарыг шашны тэргүүнд
өргөмжилж орд өргөө барьсан нь өргөжсөөр Улаанбаатар болжээ. Түүхэндээ хэдэн
нэрийг үдсэн. 1639 оноос Өргөө (ᠥᠷᠭᠦᠭᠡ), 1651 оноос Номын хүрээ (ᠨᠣᠮ ‍ᠤᠨ
ᠬᠦᠷᠢᠶᠡᠨ), 1706 оноос Их хүрээ (ᠶᠡᠬᠡ ᠬᠦᠷᠢᠶᠡᠨ), 1912 оноос Нийслэл хүрээ (ᠨᠡᠶᠢᠰᠯᠡᠯ
ᠬᠦᠷᠢᠶᠡᠨ) хэмээж байгаад 1924 оноос хойш Улаанбаатар (ᠤᠯᠠᠭᠠᠨᠪᠠᠭᠠᠲᠤᠷ) гэв. XX
зууны эхэнд Богдын хүрээ, Да хүрээ, зүгээр л Хүрээ (ᠬᠦᠷᠢᠶᠡᠨ) гэхэд ойлгодог
байсан шиг одоо УБ, Нийслэл гэж бичих, Хот гэж ярихад тодорхой танигдана.

Европ хэлэнд Урга (Urga) (Өргөө) гэж нэрлэж байсан бол дараад нь Улан-Батор
(Ulan Bator) гэж нэрлэж байв. Одоо барууны хэвлэл мэдээлэл зөв дуудлага буюу
Ulaanbaatar гэсэн нэрээр Улаанбаатарыг нэрлэж байна.

Монголын нууц товчоонд тэмдэглэснээр «12-р зууны хоёрдугаар хагаст Хэрэйд
аймгийн удирдагч Ван ханы өргөө нь Туулын хар шугуй гэдэг газар байв» гэж
тэмдэглэсэн нь одоогийн Улаанбаатар хот оршиж буй хөндийг гэж судлаачид
таамагладаг.

Их Монгол Улсын анхны нийслэл Хар Хорум хот нь Орхон голын хөндийд цогцолсон ба
Юань улс нуран унасны дараа Мин улсын довтолгоонд хоёронтоо галдан шатаагджээ.
Түүнээс хойш монголчууд нэгдмэл байдалгүй болоод нүүдлийн иргэншилд бүрэн
шилжиж, хот байгуулах завдалгүй дотоод, гадаадад тэмцэлдэн байлдацгааж байснаас
үүдэн, амарлингуй байдлыг дэлгэрүүлэхээр 16-р зуунаас шарын шашинд сүсэглэснээр
Монголд сүм хийдүүд баригдаж эхэлсэн юм. Ингэснээр Монголчуудын хот, хүрээ
цогцлоох идэвх сэргэж, анхлан Абатай сайн хаан Хар Хорум хотын бууринд Эрдэнэ
зуу хийдийг босгожээ.

Түшээт хан Гомбодоржийн хүү Занабазарыг анхны Богд Жибзундамба хутугтаар
өргөмжлөн 1639 онд одоогийн Өвөрхангай аймгийн Бүрд сумын нутаг дахь Ширээт
цагаан нуур гэдэг газар Өргөө нэртэйгээр одоогийн УБ-н суурийг үндэслэжээ. Ингэж
нүүлгэхдээ Эрдэнэ зуу хийдийн доторх мөнхийн галтай Баруун өргөөг нүүлгэн гаргаж
Занабазарын өргөөтэй нэгдүүлж Ширээ цагаан нууранд аваачжээ. Баруун өргөө нь
төрийн гал голомтын бэлгэдэл өргөө байжээ. Ингэж төр, шашны гол үнэт зүйлсийг
нэгдүүлсэнээр нийслэл үүссэн гэж үздэг. Нийслэл маань Орхон, Тамир, Туул
голуудын хөндий дагуу 29 удаа нүүдэллэсний эцэст 1778 онд одоогийн байгаа газар
суурьшиж Их хүрээ нэртэй болжээ. 1756 онд анхны шашны сургууль болох "Цаниг"
байгуулагдсан бөгөөд 1786 оноос манж амбанд Сэцэн хан, Түшээт хан хоёр аймгийг
хариуцуулах болсон зэрэг олон шалтгаанаас Их хүрээ суурьших шаардлагатай болжээ.
1780-1870 оны хооронд 70 гаруй суурин сүм, дуган, ялангуяа өнөөгийн
Гандантэгчэнлин хийд 1809 онд баригджээ. 1861 онд Оросын консулын газар
байгуулагджээ. Хүрээний хүн ам нэмэгдсээр 1910 онд 50 мянга болжээ.

1911 оны 12-р сард Богд хаант Монгол улс тунхаглагдаж, Нийслэл хүрээ нэртэй
болсон. 1919 онд Сю Шүженээр толгойлуулсан Хятад цэрэгт хот эзлэгдсэн ба 1921
оны 2-р сард Барон Унгернээр толгойлуулсан цагаан цэргүүд Хятад цэргээс хүрээг
чөлөөлж, Богдыг дахин хаан ширээнд залсан бол 3-р сард Хиагт хотыг чөлөөлсөн
Монгол-Зөвлөлтийн цэргүүд цагаантнуудыг 6-р сард цохин дутаалгаснаас хойш
нийслэл нь гадаадын цэргийн түрэмгийллээс чөлөөлөгдсөн. 1924 оны үндсэн хуулиар
Улаанбаатар нэртэй болсон. Социализмын үед болон голдуу Дэлхийн хоёрдугаар дайны
дараа ЗХУ-ын тэтгэлэгтэйгээр хуучны гэр хороолол нь аажмаар байраар солигдож
эхэлсэн. Наушки-Улаанбаатар-Замын-Үүдийн чиглэлийн замууд 1949, 1956 онуудад
баригдсанаар өрнө, дорнотой төмөр замаар холбогдсон бөгөөд кинотеатр, жүжгийн
театр, музей зэрэг олноор баригджээ. Харин нөгөө талаас 1930-аад оны сүүлчийн
хэлмэгдүүлэлтийн дараа социализмын өмнөх үеийн сүм, хийдүүд устгагдсан байна.

1990 оны ардчилсан нийгэм, зах зээлийн эдийн засгийн төлөөх тэмцэл Улаанбаатарт
өрнөжээ. Энэ тэмцлийн үр дүнд дэлхийд нээлттэй болсон явдлаас Улаанбаатар хот
шинэ хөгжлийн үеэ эхлүүлжээ. Хөгжил, төвлөрөлийг дагаж нийслэлд хүн амын хэт
төвлөрөл гаарч, сүүлийн 15 жилд хоёр дахин өсчээ. Өнөөдөр нийслэлд хүн ам
ихэссэнээс гэр хороолол хүрээгээ улам тэлсээр байна. Мөн нийт Монгол улсын хүн
амын 40% энд байгаагаас үүдэн олон нийгмийн, байгалийн, тээврийн бэрхшээлүүдтэй
тулгарч байна. Сүүлийн жилүүдэд шинэ барилга олноор баригдаж байгаа бөгөөд орон
сууцны үнэ маш их өсч байгаа.

Улаанбаатар хот нь Хэнтийн нурууны урд үзүүр болох Баянзүрх, Богд хан, Сонгино
хайрхан, Чингэлтэй хайрхан уулсаар зүүн, урд, баруун, хойд талаараа тус тус
хүрээлэгдсэн бөгөөд Туул, Сэлбэ голуудын бэлчир хөндийд байрладаг. Дунджаар
далайн түвшнээс дээш 1351 м өндөрт оршдог. Нийт 4,704.4 км2 нутагтай.

Улаанбаатар нь маш өндөр газарт, харьцангуй өндөр өргөрөгт, ямар ч эргээс хэдэн
зуун километр зайтай оршдог зэрэг шалтгаанаас болж дэлхийн хамгийн хүйтэн
нийслэлд тооцогддог. Жилийн дундаж температур нь -1.3 °C. Богино, дулаан зунтай
бөгөөд урт, маш хүйтэн, хуурай өвөлтэй. Жилийн дундаж хур тунадас нь 242.7 мм,
дундаж чийгшилт нь 69%.

Улаанбаатар хотын хаврын улирал нь 5 сарын дунд хүртэл үргэлжлэх бөгөөд дунджаар
5°С, дулаахан өдрүүдтэйгээс гадна сэрүүхэн ч өдрүүдтэй. Мөн гэнэт цасан шуурга ч
тавьдаг. Харин зуны улирал нь дунджаар 30°С дулаан, бороотой, зарим тохиолдолд
гэнэтийн мөндөр ордог.

Намрын улиралд нарлаг налгар өдрүүд удаанаар үргэлжилдэг бөгөөд дундаж дулаан нь
7°С. Моддын навчис шарлаж, аажмаар хүйтрэн цас аажмаар орж хэлдэг. Улаанбаатар
хотод ихэвчлэн маш хүйтэн өвөл болдог. Дундаж температур нь -25°С хүрдэг.
Хэдийгээр өвөлдөө их хүйтэн байх ч үүл багатай нарлаг өдрүүдтэй үе олон байна.

Улаанбаатар нь Монгол Улсын Нийслэл бөгөөд Баянзүрх, Баянгол, Сонгинохайрхан,
Чингэлтэй, Сүхбаатар, Хан-Уул, Налайх, Багануур, Багахангай гэсэн 9 дүүрэгт
хуваагддаг. Дүүрэг бүр нь хороодод хуваагдана. Мөн Налайх, Багануур, Багахангай
гэсэн 3 дүүрэг, хотын төвөөс алслагдсан байдаг.

Улаанбаатар хотын хүн ам нь 2014 оны байдлаар 1,324,000 бөгөөд нягтшил нь
квадрат километр тутамд 300 хүн. Нийт хотын хүн амын 67%-ийг 35-аас доош насны
залуучууд эзэлдэг бөгөөд үүнээс 30% нь 16-аас доош насны хүүхдүүд байна.

Улаанбаатарт хотын баруун өмнөд хэсэгт, 18 км зайд орших Чингис хаан олон улсын
нисэх буудал байрладаг. Энэ нисэх буудлаас үндэсний тээвэрлэгч МИАТ төрийн өмчит
компани Токио, Сөүл, Берлин, Москва, Эрхүү, Бээжин, Хонконг хотууд руу нислэг
үйлддэг. Мөн гадаадтай Монголын төмөр замаар Транс-Сибирийн төмөр зам, Хятадын
төмөр замын сүлжээтэй холбогддог.

Улаанбаатар хотын доторхи тээврийн үйлчилгээг Нийслэлийн Нийтийн тээврийн газар
удирдан зохион байгуулдаг ба нийтийн тээврийн үйлчилгээ нь Үндсэн, Туслах,
Буухиа, Хот орчмын, Такси гэсэн ангиллаар зохион байгуулагддаг. Үйлчилгээнд
троллейбус, автобус, рэйлбус, микробус, такси, дуобус зэрэг үйлчилдэг.

Улаанбаатар хотод анх 1919 онд телеграф холбоо байгуулагдаж олон улсын
телеграфын сүлжээнд орсон тэрнээс өмнө энгийн цаасан хэлбрийн шуудан холбоо
ажиллаж байв. 1924 онд Монголын Цахилгаан Холбооны газар үүсэн байгуулагдаж бүх
шуудан харилцааг удирдаж нэгтгэсэн байна. 1995 онд анхны интернэт харилцааны
Датаком ХХК-ий үйлчилгээгээр иргэдийн интернэт харилцааны эхлэл тавигдсан юм.
Одоогоор Улаанбаатарт Монголын Цахилгаан ХК шугамын холбооны үйлчилгээг ба үүрэн
утасны үйлчилгээг, Монгол Шуудан компани энгийн шуудангийн үйлчилгээг, 80 гаруй
интернэт холболтын компаниуд, 4 үүрэн утасны хувийн компаниуд тус тус шуудан
холбоо харилцааны үйлчилгээг хариуцаж байна. 2016 оны дундаас Улаанбаатарт 4G
LTE гар утасны холбоо нэвтэрсэн нь хотын иргэдийг дэлхийн аль ч өндөр хөгжилтэй
хотын адилаар өндөр хурдны интернэтээр хөдөлгөөнт байдлаар харилцах боломжийг
олгосон байна.

Улаанбаатар хотод соёл урлагийн шинэ хандлагууд үндэсний уламжлалын нөлөөгөөр
Европын соёл урлагтай өвөрмөцөөр хослон хөгжиж байна. Дуу хөгжим, драм, балетийн
олон арван жилийн өвөрмөц хосолсон хөгжил ба үндэсний гар урлалын олон зуун
жилийн ур ухааны баялаг өв сан энэ хотод төвлөрдөг. Одоогоор Улаанбаатар хотод
70 гаруй соёл урлагийн байгууллага олон нийтэд үйлчилж байна.

Энэ хотын нэг онцлог нь үндэсний хамгийн их үйлдвэрлэл үйлчилгээ төвлөрсөн бүс
болдогт бөгөөд одоогоор 40000 орчим том жижиг компаниуд Монгол улсын Дотоодын
нийт бүтээгдэхүүний 46%-ийг үйлдвэрлэж байна.

Улаанбаатар хотод дэлхийд хосгүй үнэт үзмэртэй музейнууд, Буддын соёлын газрууд,
хотын төв талбай болон хотын ойр орчмын аялал зугаалгын газруудтай. Сүүлийн үед
олон үндэстний амтат хоолоор үйлчилдэг ресторанууд олноор нээгдсэн, мөн жуулчны
байгууллагууд хотын аяллын хөтөлбөрт бүтээлчээр анхаарч байгаа нь Улаанбаатар
хотод сонирхолтой аялал хийх боломжийг улам сайжруулж байна.



https://mn.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B8%D0%B9%D0%BD_%D0%9D%D1%8D%D0%B3%D0%B4%D1%81%D1%8D%D0%BD_%D0%A3%D0%BB%D1%81

Америк улс буюу бүтнээр хэлвэл Америкийн Нэгдсэн Улс (товчоор АНУ; англ. United
States of America) Умард Америк тивд оршдог. Хойд талаараа Канад, урд талаараа
Мексик улстай хиллэх бөгөөд зүүн зүгт Атлантын далай, баруун зүгт Номхон далай,
урд зүгт Мексикийн булан хүрдэг. 50 муж улс болон Колумбын тойргоос бүрдсэн
холбооны, бүгд найрамдах улс юм. Аляска, Хавай, Пуэрто-Рико зэрэг тусдаа орших
нутагтай. 9.6 сая км² газарт (дэлхийд 4-р байр) 313 сая хүн (3-р олон) аж төрж
байна. Газрын гадарга, уур амьсгал олон янз, нийслэл нь Вашингтон.

Индиануудын өвөг одоогоос 15.000 жилийн өмнө Америкт ирсэн бөгөөд Европын
колоничлол МЭ 16-р зуунаас эхэлсэн. Атлантын эргээр Британийн 13 колони гэж
байв. Колонийн ард түмэн далайн чанадын Их Британид захирагдахгүйн төлөө тэмцсэн
хувьсгал ялснаас 1776 онд АНУ байгуулагдаж, 1783 онд дайн дуусаж, Европын
колониос салсан анхны орон болсон юм. 1787 онд үндсэн хуулиа баталж одоо ч
өөрчлөөгүй гэх ба 1791 онд хүний эрх, эрх чөлөөний суурь зарчмыг тунхагласан
ажээ.

Байгуулагдснаасаа хойш Франц, Испанийн хаяа залгаа колониос газар нутаг авч
Номхон далай хүртэл тэлсэн ба 19-р зууны дунд үед боолчлолыг халахын төлөө
иргэний дайн дэгдэж амжилттай төгссөн. Дэлхийн хоёрдугаар дайнаар цөмийн
зэвсэгтэй болж, дараа нь НҮБ-ийг байгуулалцаж, НҮБ-ийн Аюулгүйн зөвлөлийн
байнгын гишүүн улс болжээ. Хүйтэн дайн төгсөж ЗХУ задарснаар ганц их гүрэн болон
үлдсэн гэдэг. Дэлхийн бараг бүх орноос хүн шилжин суусан олон арьс үндэс, олон
хэл соёлтны газар болсон бөгөөд цагаан арьстан зонхилдог. Англи хэл голлодог,
испани хэл бас хэрэглээнд байна.

АНУ аж үйлдвэржсэн, хөгжингүй улс юм. ДНБ-ийн хэмжээгээр дэлхийд тэргүүлдэг.
Цэрэг, технологи сайн.

АНУ 9,629,091 хавтгай дөрвөлжин километр газар нутагтай. Бразилын өмнөх буюу
дэлхийн 4-р том орон юм.

Америкийн үндсэн орон (7,663,941 км²) нь Канад, Мексик хоёр улс, Номхон болон
Атлантын далай, Мексикийн булангаар хүрээлэгддэг. Салангид газраас хамгийн том
нь Умард мөсөн далайд тулсан Аляска (1,717,856 км²) юм. Аляска ej; талаар
Канадтай хиллэж, баруун зүгт Берингийн хоолойгоор Оростой ойрхон оршдог. Номхон
далайд Хавайн арлууд (28311 км²), Гуам арал, Марианы арлууд, Америкийн Самао,
Карибын тэнгист Пуэрто-Рико арал, Виржиний арлууд бий. Америк орон Канадтай 8893
км, Мексиктэй 3327 км газраар хиллэдэг.

Америкийн үндсэн орныг хэлвэл Атлантын далай талдаа нам доор, Номхон далай
талдаа өндөр байдаг. Атлантын эргийн нам доор газар, Аппалачийн нуруу (ноён
оргил нь 2037 м өндөр Митчелл уул), Миссисипи мөрний сав газар, Төв тал (200—500
м), Их тал (500—1600 м), Кордильерийн нуруу оршдог. Кордильерийн Хадтай уулс
(Rocky mountains)-ын Элберт уул 4399 м өндөр, Сьерра-Невадагийн нурууны Уитни
уул 4421 м хүрнэ. Аляскад Америкийн хамгийн өндөр Мак-Кинли (6193 м)
сүндэрлэдэг. Хавай арал галт уулын бүтэцтэй. Оргил нь д.т.д. 4205 м.

Америкийн гол мөрд Атлантын (ихэнх нь), Номхон, Умард мөсөн далайн ай савд
хамаардаг. Мексикийн буланд цутгадаг Миссисипи (дан урт 3757 км), Миссури (4127
км), Рио-Гранде, Коларадо, Арканзас (2322 км), Ред-Ривер, Номхон далайд юүлдэг
Колумб, Аляскын Юкон мөрөн зэрэг томхоныг дурдаж болно.

Канадтай хиллэх хилийн шугам дайраад цэнгэг усны нөөц болсон Их нуурууд хэмээх
Дээд, Хурон, Мичиган, Эри, Онтарио гэсэн нэртэй таван том нуур бий.

1492 онд Америк тив нээгдсэнээс хойш, тэнд үүссэн колониудаас эхэлнэ. Тэндэхийн
Британий колониуд нь 1776 онд салан тусгаарлаж, улмаар 1783 оны Парисын Гэрээний
дагуу Америкийн Нэгдсэн Улс бусад улс орноор хүлээн зөвшөөрөгджээ.

1787 онд батлагдсан Үндсэн хуулийн дагуу АНУ нь холбооны улс болж анхлан байсан
13 муж улс дээр 19, 20-р зууны туршид шинээр 37 муж улс нэмэгдсэн тул тус улс
Хойд Америкийн ихэнхийг эзэлсэн томоохон гүрэн болон өргөжжээ.

1861-1865 онд дэгдсэн Иргэний дайн болон 1930-аад оны эдийн засгийн Их хямралын
үе нь АНУ-ын түүхийн хамгийн эгзэгтэй үе хэмээн үздэг байна. Дэлхийн I, II дайнд
байгуулсан ялалт болон 1991 онд өндөрлөсөн Хүйтэн дайнаас (The Cold War) хойш
АНУ нь дэлхийн хамгийн хүчирхэг гүрний статусаа хадгалсаар байна.

2001 оны байдлаар, хүн амын 52% нь протестант, 24.5% нь католик, 1.4% нь жүдийн
шашинтан, 0.5% нь муслим, 0.5% нь буддист, 0.4% нь хинду шашинтан, 14.2% нь
шашин шүтлэггүй гэж тодорхойлогдсон байна. Үндсэн хэл нь англи.

Газарзүйн байрлалын онцлог: Энэ нь олон улсын усан замыг ашиглах бүрэн
боломжтойгоос гадна харьцангуйгаар тусгаарлагдмал байрлалтай нь бусад бүс
нутгийн улс орнуудтай харилцахад тээврийн зардал, цаг хугацаа их шаардах муу
талтай ч цэрэг стратегийн аюулгүй байдлыг]] ямар нэг хэмжээгээр хангадаг бөгөөд
тухайлбал АНУ-ын нутаг дэвсгэр нь Дэлхийн I, II дайнд огтхон ч өртөөгүй нь үүний
илрэл юм.

АНУ нь холбооны улс бөгөөд 50 муж улс болон Колумбын тойргоос бүрддэг. Нийслэл
хот Вашингтонд 638,5 мянган хүн оршин суудаг. АНУ-ын хамгийн том хот нь Нью-Йорк
бөгөөд дүүргийн хамт 9 сая гаруй хүн оршин суудаг.

АНУ-ын Ерөнхийлөгч нь Төрийн болон Засгийн газрын тэргүүн юм. Ерөнхийлөгч болон
дэд ерөнхийлөгчийг муж улс болгоноос шууд сонгогдсон сонгогчдын саналаар 4
жилийн хугацаагаар сонгоно. Ерөнхийлөгч нь АНУ-д төрсөн, 35 нас хүрсэн иргэн
байх ёстой.

АНУ-ын Засгийн газар буюу Кабинетыг Ерөнхийлөгч томилж, Сенат батлах бөгөөд сайд
нар (Төрийн нарийн бичгийн дарга гэх) нь Конгрессын өмнө хариуцлага хүлээх
албагүй.

Хууль тогтоох байгууллага Конгресс нь 2 танхимаас бүрддэг аж. Дээд танхим Сенат
нь зургаан жилийн хугацаагаар муж улс бүрээс 2 гишүүн сонгогдсон 100 гишүүнтэй
бөгөөд хоёр жил тутам эдгээрийн гуравны нэг нь дахин сонгуульд ордог байна. Доод
танхим болох Төлөөлөгчдийн танхимд гишүүдийн тоо тухайн муж улсын хүн амын
тооноос хамаардаг агаад одоогийн байдлаар 435 суудалтай байна.

АНУ-ын Дээд шүүхийн 9 гишүүнийг бүх насаар нь Ерөнхийлөгч томилж, Сенат баталдаг
байна. Түүнчлэн АНУ-ын Давж заалдах шүүх, АНУ-ын Тойргийн шүүх, Муж улсын болон
анхан шатны шүүх гэж байдаг.

АНУ-д үндсэндээ үйлдвэрлэгчдийн эрх ашгийг хамгаалсан АНУ-ын Бүгд Найрамдах нам
(1854 онд байгуулагдсан), АНУ-ын Ардчилсан Нам (1828 онд байгуулагдсан) хэмээх
хоёр намын систем тогтож, засгийн эрхийг ээлж дараалан барьсаар ирэв. Эдгээр
намын үзэл баримтлалд зарчмын ялгаа үгүй боловч БНН хувийн эдийн засагт төрийн
оролцоог аль болохоор хязгаарлах чиг шугам баримтлаж байхад АН нь засгийн газар
хувийн эдийн засгийг тодорхой хэмжээгээр удирдан зохицуулж, хүн амын нийгмийн
асуудалд анхаарах ёстой гэж үздэг байна. Энэ хоёр намаас гадна Шинэчлэлийн нам,
Ногооны болон Социал демократ гэх зэрэг улс төрийн 21 нам байдаг. Тэдгээр намууд
улс төрийн нөлөө байхгүй, өргөн хүрээтэй үйл ажиллагаа явуулдаггүй.

Америкийн нэгдсэн улс нь дэлхийн хамгийн том, технологийн хувьд хөгжсөн хүчирхэг
эдийн засагтай орон юм. Тус улсын зах зээлийн эдийн засгийн тогтолцооны дагуу
хувийн бизнес давамгайлах үүрэгтэй бөгөөд холбооны болон төрийн байгууллагууд
шаардлагатай бараа, үйлчилгээг эдгээр хувийн үйлдвэрлэгчээс худалдан авдаг
системтэй байна. Баруун Европ, Японы аж үйлдвэрлэгчидтэй харьцуулбал америкийн
бизнес эрхлэгчид нь капитал болон үйл ажиллагааны хэмжээг өргөжүүлэх, ажиллах
хүч нэмэгдүүлэх, шинэ бараа бүтээгдэхүүн боловсруулахад давуу талтай байна.
АНУ-ын компаниуд нь компьютер, анагаах ухаан, сансар судлал, батлан хамгаалах
зэрэг салбарын тоног төхөөрөмж боловсруулалтаараа дэлхийд тэргүүлдэг байна.
1994-2000 онд бүтээгдэхүүн үйлдвэрлэл эрс нэмэгдэж, инфляцийн түвшин багасч,
ажилгүйдлийн хэмжээ 5 хувиас доор болов.



https://mn.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80%D0%B8%D0%B9%D0%BD_%D1%82%D0%B5%D1%85%D0%BD%D0%B8%D0%BA,_%D0%BC%D0%B5%D0%BD%D0%B5%D0%B6%D0%BC%D0%B5%D0%BD%D1%82%D0%B8%D0%B9%D0%BD_%D1%81%D1%83%D1%80%D0%B3%D1%83%D1%83%D0%BB%D1%8C

Компьютерийн техник, менежментийн сургууль буюу КТМС нь ШУТИС-ын салбар
сургуулиудын нэг бөгөөд Компьютерийн ухаан болон электроник, үйлдвэрийн
автоматжуулалт болон Менежментийн салбарт мэргэжилтэн бэлтгэдэг Монголын
тэргүүлэх их сургууль гэж зүй ёсоор тооцогддог. КТМС нь Монголын хамгийн шилдэг
сургуулиудын нэг бөгөөд 2008 онд олон улсад хүлээн зөвшөөрөгдсөн. Франц улсын
нийслэл Парис хотноо Сорбоны их сургуульд зохион байгуулагдсан Эдийн засаг,
бизнес, менежментийн чиглэлийн их, дээд сургуулиудын дэлхийн “Eduniversal World
Convention” чуулга уулзалтад ШУТИС-ийн КТМС-ийн захирал Б.Очирбат урилгаар
оролцоод иржээ. Тус хуралд дэлхийн 100-аад орны 150 гаруй их, дээд сургуулийн
төлөөлөгч оролцсон юм байна. Дээрх чуулга уулзалтын үеэр Дэлхийн бизнесийн
шилдэг 1000 сургуулийг шалгаруулж, түүнд Монгол улсаас КтМС-ийн Эдийн засаг,
менежментийн салбар шалгарч орсон бөгөөд “Locally Strong, 1 Palme” олон улсын
шагнал, өргөмжлөл хүртсэн билээ. Дэлхийн бизнесийн шилдэг сургуулиудад 1-5
хүртэл тооны Pаlme бүхий шагналууд олгосон бөгөөд 2008 оны бизнесийн шилдгийн
шилдэг сургуулиар АНУ-ын Харвардын их сургуулийн Эдийн засаг, бизнесийн сургууль
шалгарч дээд өргөмжлөл хүртсэн юм.

Гэсэн хэдий ч 2014-15 оны хичээлийн жилээс эхлээд ШУТИС-ын салбар сургуулиудын
бүтцийн өөрчлөлттэй холбоотойгоор тус сургуулийн Компьютерийн ухааны салбар
ШУТИС-ын салбар сургууль болох МХТС-тэй нэгдэж харин оронд нь ШУТИС-ын харьяа
НТС ирж КТМС гэдэг нэр байхгүй болж БУХС буюу Бизнесийн Ухаан Хүмүүнлэгийн
Сургууль болсон байна.



https://mn.wikipedia.org/wiki/%D0%A7%D0%B8%D0%BD%D0%B3%D0%B8%D1%81_%D1%85%D0%B0%D0%B0%D0%BD

Их эзэн богд Чингис хаан  (~1162 - 1227 оны 8 сарын 18) 1206 онд Монгол
аймгуудыг нэгтгэж Их Монгол Улс буюу Монголын эзэнт гүрнийг байгуулсан монголын
их хаан байв. Хиад Боржигин Есүхэйн Тэмүжин гэдэг нэртэйгээр Боржигин овогт
төрсөн тэрбээр монголын болон дэлхийн түүхэн дэх гарамгай цэргийн удирдагчдын
нэг болсон юм.

Их Монгол Улсыг байгуулсны дараа тэрээр амьдралынхаа явцад Ази, Европын ихэнх
нутаг дэвсгэрийг эзэлсэн бөгөөд харин түүний үр хүүхдүүд үүнийг нь үргэлжлүүлж,
тухайн үед соёл иргэншилт хүн төрөлхтөнд нээгдээд байсан дэлхийн хуурай газрыг
бараг бүхэлд нь эзэлсэн байна.

Чингис хаан Тангудыг эзлэсний дараа, 1227 онд Алтан улсын хилийн ойролцоох Лю
Пан уулнаа мөнхөржээ. Түүний оршуулагдсан газар нь одоо хүртэл илрээгүй болно.
Чингисийн үр удам өнөөгийн Хятад, Солонгос, Кавказ, Төв Азийн орнууд, мөн
өнөөгийн Орос, Зүүн Европ, Ойрхи Дорнодын зарим хэсгүүдийг эзэлсэн буюу түшмэг
улсуудаa болгосон ажээ.

Бөртэ чино эхнэр Гoo маралын хамтаар тэнгис далайг гаталж ирээд Онон мөрний эх
Бурхан халдун ууланд нутаглаж, Батцагаан гэдэг нэгэн хөвүүнийг төрүүлжээ хэмээн
дурдсан байдаг. Дараахь үе удмуудыг жагсаавал Тамача, Хоричар мэргэн, Уужим
буурал, Саль-Хачау, Ихнүдэн, Шинсочи, Харчу, Боржигидай мэргэн, Торголжин баян,
Добу мэргэн. Добу мэргэний эхнэр Хорь түмдийн Хорилардай мэргэний охин Алун-гуа.
Добу мэргэн хоёр хүүтэй болоод нас барсны дараа Алун-гуагаас төрсөн гурван
хөвүүний бага нь болох Бодончир мунхагаас Боржигин овгийнхон үүсэн гарчээ. Нууц
товчоонд бичсэнээр бол Алун-гуа Добу мэргэний нас барснаас хойш хөвгүүд
төрүүлснийгээ Малиг баяуд овгийн зарц бус харин шөнө тотгоор орж ирэх тэнгэрийн
цагаан шар хүнтэй холбон тайлбарладаг. Боданчар мунхаг нэгэн жирэмсэн эмийг
барин ирснээс гарсан хүү нь Жажирадай бөгөөд энэ нь Чингис хааны анд Жамухын уг
гарал байгаа юм.

Боданчарын үр удам нь Хабич баатар, Мэнэн тудун, Хачи хүлүг, Хайду, Байшинхор
догшин, Тумбинай сэцэн болно. Хайдугийн хүү Чирхай лянхуагаас Тайчууд овог үүсэн
гарчээ. Тумбинай сэцэний хүү Хабул хаан Хамаг Монголыг захирч байсан ба түүнээс
Хиад Боржигин овог гарчээ. Хабул хааны хоёр дахь хүү Бартан баатар нь Чингис
хааны эцэг Есүхэй баатарын эцэг байжээ. Хамаг Монгол Хутула хаанаас хойш хангүй
байсан тул Хиад Боржигин овгийг ерөнхийд нь Есүхэй баатар захирч байсан.

Чингис хааны Монголын тулгар төрийг үүсгэн байгуулах явцад нөлөөтэй байсан хэд
хэдэн феодал язгууртнууд Хабул хааны удам буюу Хиад Боржигины ноёдууд байжээ.
Даридай отчигин нь Бартан баатарын бага хүү (Чингис хааны авга ах), Алтан нь
Хабул хааны дөрөв дахь хөвүүн Хутула хааны хүү (Чингис хааны хаяал), Хучар нь
Бартан баатарын хоёр дахь хүү Нэгүүн тайжийн хүү (Чингис хааны үеэл), Жүрхиний
Сача-Бэхи нь Хабул хааны ууган хүү Охинбархагийн ач хүү (Чингис хааны хаяал),
Бүри бөх нь Хабул хааны дөрөв дахь хүү Хутугту Монхорын хүү байжээ.

Чингис хаан 1162 онд Онон голын хөвөөнд Дэлүүн Болдог хэмээх газар хатан Өэлүн
эхээс төржээ. Монголын нууц товчоонд түүнийг төрөхдөө шагайн чинээ нөж атгаж
төрсөн гэж бичсэн байдаг. Энэ үйл явдал нь тухайн үед Хиад Боржигины удирдагч
байсан Есүхэй баатар, Татарын Тэмүжин-Үгэтэй тулалдан олзолж авсантай тохиосон
тул шинэ төрсөн хүүг Тэмүжин хэмээн нэрлэжээ. Түүний төрсөн дүү нар нь Зочи
Хасаp, Хачиун,Тэмүгэ Отчигон, Тэмүлэн. Мөн Сочигил хатны хөвгүүд болох эцэг
нэгтэй ах дүүс Бэгтэр, Бэлгүтэй нар байжээ.

Тэмүжин 16, 17 настай байхдаа өмнө сүй тавьсан Бөртэг буулган авч гэрлэсэн
бөгөөд инжинд ирсэн булган дахыг өөрийн эцэг Есүхэйн анд байсан Хэрэйд аймгийн
удирдагч Тоорил ханд өргөн барьж холбоо тогтоосон нь хүчирхэг ивээн тэтгэгч,
холбоотонтой болсон томоохон хэмжээний дипломат алхам болсон байна. Бөртэ үжин
Зүчи, Цагаадай, Өгөдэй, Тулуй гэсэн дөрвөн хүү төрүүлж өгчээ.

1180 оны үед Гурван Мэргид цэрэглэн ирж өмнө Мэргидийн Их Чилэдү эхнэр Өүлэнийг
Есүхэй баатарт булаалган алдсаны өшөөг авахаар ирэн Бөртэ үжинийг булаан авч
Чилгэр бөхөд өгсөн байна. Тэмүжин өмнө нь түүнийг ивээлдээ багтаахаа амласан
Хэрэйдийн Тоорил ханд очиж тусламж хүссэнд хүлээн авч Жадаран аймгийн Жамухатай
хүч хавсран Мэргид аймгийг дайлан Буур хээрийн тулалдаанд бут цохин Тэмүжин
эхнэр Бөртийг эргүүлэн авчээ. Энэ үед Бөртэ жирэмсэн байсан нь Тэмүжиний ууган
хүү Зүчийн жинхэнэ эцэг хэн байсныг маргаантай болгожээ. Гэвч Монголын Нууц
Товчооны 104-р зүйлд "Санамсаргүй байтал гурван мэргид довтолж, эхнэр хүүхдийг
минь булааж авав..." гэсэн байна. Тэмүжиний өгүүлсэнээр бол Бөртэ хатан жирэмсэн
байсан байна. Тийм ч учраас Тэмүжин амьдралынхаа туршид Зүчийг өөрийн хүү гэж
үзэж байжээ. Мэргидийг дайлсны дараа Тэмүжин, Жамуха хоёр гурав дахь удаагаа анд
барилдан хамт нутаглаж байсан байна. Гэвч удалгүй салж явцгаасанд өмнө Жамухыг
дагаж явсан Боржигин болон бусад овог аймгийн иргэдийн зарим Тэмүжинг даган
ирсэнээр түүний өөрийн овог аймгийн удирдагч болохын эхлэл тавигджээ. Улмаар
1189 онд Алтан, Хучар, Жүрхиний Сача Бэхи, Даридай-Отчигон зэрэг Хиад Боржигины
ноёдууд санаа нийлэн Тэмүжинг Хамаг Монголын ханд өргөмжилж, "Чингис хаан"
хэмээн цол олгожээ. "Чингис" гэдэг үгийн гарал нь "тэнгис" гэсэн үгнээс гаралтай
гэсэн түүхэн бичээс буй юм.

Түүний хойно Жамуха өөрийн дүү Тайчирыг Чингис хааны харьяатуудад алагдсаныг
шалтаглан 13 хүрээнээс цэрэг дайчлан довтлоход Чингис хаан өөрийн 13 хүрээнээс
мөн цэрэг дайчлан угтаж очин Далан Балжуд хэмээх газар тулалдсан нь Монголын
түүхэнд 13 хүрээний тулалдаан гэж нэрлэгджээ. Уг тулалдаанд Жамуха хүч түрэн
Чингис хааныг Зээрэн хавцалд шахаад буцаж явсан ба замдаа Чинос аймгийн
залуучуудыг далан тогоонд чанаж харгисласан байна. Энэ тулалдааны дараагаар
Уруудын Жүрчидэй, Мангудын Хуйлдар, Хонхотаны Мэнлиг зэрэг олон жижиг овгийн
төлөөлөгчид Жамухаас салж Чингис хаантай ирж нийлжээ.

XII зууны эцсээр Алтан улсын Вангин Чансан жанжин Татарын Мэгүжин сүүлтийг хөөн
Улз гол руу шахаж байх үед урьдын өшөөт Татарыг дарах боломжийг ашиглан Чингис
хаан, Тоорил хан нар хүч хавсран байлдаж Улз голын Хусуту шитүэн, Нарату шитүэн
гэдэг газар Мэгүжин сүүлтийг дарж устгажээ. Үүний дараа Вангин чансан Тоорил
ханд "Ван ", Чингис хаанд "Чаутхури" гэдэг цол олгожээ. Үүнээс хойш Тоорил ханыг
Ван хан хэмээх болжээ.

Чингис хааныг Мэгүжин сүүлтийг дайлаар явсан хойгуур Жүрхинүүд ар гэрийг нь
тонож дээрэмдсэн тул Хэрлэнгийн Хөдөө арал хавьд Жүрхинийг довтолж Тэлэтү ам
хэмээх газар Сача-Бэхи, Тайчу нарыг барьж өмнө Бэлгүтэйн мөрийг цавчсан, Татарын
эсрэг хавсран байлдаагүй, ар гэрийг дээрэмдэн тоносон зэрэг шалтгаануудаар
цаазалжээ.

1201 онд Хатагин, Салжиуд, Дөрвөн, Татар, Ихирэс, Хонгирад, Горлосууд, Найманы
Хурчахус буйруг хан, Мэргид, Ойрд, Тайчууд нар Алхуй булаг гэдэг газар чуулаад
Жамухыг хан өргөмжлөхөөр хэлэлцэж андгайлан тангараглаад тэндээс Эргүнэ мөрөн
рүү нүүж, Эргүнэд цутгах Хан мөрний шанаагийн Агуу нугад Жамухыг Гүр хан болгож
өргөмжилжээ. Улмаар Чингис хаан, Ван хан хоёртой байлдахаар мордъё гэлцсэнийг
Чингис хаан олж мэдээд Ван ханд мэдэгдсэнд, Ван хан цэргээ авч хүрч иржээ. Хоёр
талын тулалдаан Хүйтэн хэмээх газар болсон ба түүхэнд Хүйтэний тулалдаан гэж
нэрлэдэг. Нууц товчоонд өгүүлснээр Буйруг, Хутуга бэхи нар задын арга мэддэгээ
хэрэглэсэн нь өөрсөд дээр нь буусанд тэнгэр хилэгнэв гэж айн тархан
зугатацгаасан байна. Жамуха Эргүнэ мөрний зүг өөрийн нутаг руу зугтахад Ван хан
нэхжээ. Тайчуудын Аучу баатар Ононы зүг зугтахад Чингис хаан араас нь нэхсэн
байна. Ононы цаана хүлээж байсан Аучу баатар, Таргудай Хирилтуг нартай
тулалдахад Чингис хаан хүзүүн тушаа Тайчуудын Зургаадайд (хожмын алдарт Зэв
жанжин, Чингисийн дөрвөн нохойн нэг) харвуулан шархадсан байна. Шөнө нь Тайчууд
тархан зугтаснаар уг тулалдаан Тэмүжиний ялалтаар дуусчээ.

Чингис хаан улсаа ерөнхий гурван түмэн буюу хэсэгт хуваагаад, дотор нь бага
түмэн болгосон. Бага түмнээ 5 мянгат, мянгатаа зуут, зуутаа аравт болгон
хуваажээ. Мянгат нь эхлээд 95 байгаад сүүлдээ 130-д хүрсэн бололтой. Чингис
хаанийнхүү мянгатын тогтолцоог яаравчлан бүрдүүлсэнээр Их Монгол улсьн өнө удаан
тогтнох үндсийг тавьжээ. Эл тогтолцоо нь улс үндсээ батлан хамгаалах аян дайнд
мордоход үлэмж хэмжээннй цэргийг богино хугацаанд шуурхай зохион байгуулах, ард
олноос албан татвар авах зэрэгт нэн тохиромжтой цэрэг, засаг захиргааны нарийн
чанд зохион байгуулалт байв.

Мянгат нь дотоод, гадаад хэмээн хуваагдах бөгөөд гадаад мянгат нь зэрэг
зиндаагаараа дотоод мянгатаас даруй нэг дахин доогуур байжээ. Чингисийн эх,
хөвгүуд, дүү нар болон авга Отчигин нар өөр өөрийн тусгай мянгаттай байв. Чингис
хаан Отчигин, Өэлүн эх хоёрт түмэн өрх, хоёрдугаар хүү Цагадайд 8000 өрх,
гуравдугаар хүү Өгэдэйд 5000 өрх, отгон хүү Тулуйд 5000 өрх, дүү Хасарт 4000,
хаяал дүү Алчидайд 2000, дүү Бэлгүдэйд 1500 өрх тус тус «хувь» болгон өгчээ.

Монголын эртний нүүдлийн нийгмийн улс төрийн эохион байгуулалтын эртний өвөрмөц
нэгэн хэлбэр нь “Хишигтэн” байв. Хишигтнийг эхлээд овог, аймгийн тэргүүлэгч нар
биеэ болон орд өргөөгөө хамгаалах зорилгоор бий болгожээ. Тэмүжин ч Хамаг
Монголын хаан болоод бие, орд өргөөгөө сахин хамгаалах өдрийн манааны 70
торгууд, шөнийн харуулын 60 хэвтүүлээс бурдсэн 150 хүн бүхий хишигтэнтэй болжээ.

Их Монгол улс байгуулагдсанаас хойш хишигтний үүрэг өсч, зохион байгуулапт дэг
журам нь нарийсчээ. Чингис хаанхишигтний тоог нэгэн түмд хүргэж, түүний эгнээг
түмт, мянгат, эуутын ноёдын хүүхдээс бүрдүүлж, бас сул чөлөөтэй хүмүүсийн
хүүхдээс ухаан, чадлаараа шалгарсныг нь сонгон оруулж байв.

Хааныг сонгон өргөмжилж, төр улсын тулгамдсан асуудалд ончтой хариу эрэлхийлж,
нягтлан магадласаны үндсэн дээр их хаанд зөвлөх эрх бүхий байгууллага бол Их
Хуралдай байжээ. Их Хуралдай нь өмнөх үеийнхээс зохион байгуулалтын хэлбэрийн
хувьд боловсронгуй болж, төрийн дээд байгууллагын шинжийг агуулж байсан. Хамгийн
гол нь хэн бугай ч Их Хуралдайг алгасан хааны титэм хүртэх эрхгүй байсан явдал
юм. Чухам үүгээр Их Хуралдайн эрх, сүр хүч илэрхийлэгдэж байв. Их Хуралдайд
Чингис хааны ах дүү, үр хүүхэд, эх ба хатад, цэргийн жанжин, итгэлт нөхөд
оролцоно. Зарим судлаач эл байгууллыг парламентат ёсны дээд өвөг хэмээн үздэг.

Их хаанд хэдийгээр хэмжээгүй эрх мэдэл төвлөрч байсан боловч эрдэм ухааныг
дээдлэн биширч, мэргэдийн зөвлөлөөг сонсон, болгоон соёрхдог байжээ. Тиймээс ч
Чингис хаан дэргэдээ Сэцдийн зөвлөл байгуулж, улс төрийн шаггүй бодлоготон,
эрдэмтэн мэргэдийг оруулж, тэдний санал бодлыг анхааралтай сонсдог байв. Зарим
эрдэмтэд Сэцдийн зөвлөлийг төрийн институт болж чадаагүй гэж үэдэг. Их хаан
гүйцэтгэх эрх мэдлээ хэрэгжүүлэх зорилгоор улс орны амьдралын хүрээ, салбарыг
хариуцсан төрийн сайд нарыг томилж байжээ. Энэ ёсоор Мухулайг Го ван буюу улсын
ван болгожээ, Энэ нь хааны тэргүүн шадар сайд байв. Түүнтэй эн зэрэгцэхүйц
эрхтэй албан тушаалтан бол улсын заргач байв. Энэ тушаалд Чингис хаан өөрийн
өргөж авсан дүү Шихихутугийг томилжээ. Их хаан түүнд «Мөнх тэнгэрийн ивээлээр
улс гүрнийг тохинуулж байхад чи үзэх нүд, сонсох чих болж яв» гээд Надтай
зөвлөж, Шихихутугийг шийтгээд цагаан дээр хөх бичиг бичиж, дэвтэрлэснийг ургийн
урагт хүртэл хэн ч бүү өөрчилтүгэй» гэж тушаасан байна.

Чингис хааны хууль зарлигийн биеллийг хянах тусгай албан тушаалтан буй бопгожээ.
Маркизийн Их Засаг хуулиас түүвэрлэж авсан гэсэн тэмдэглэлд засаг хэрэгжүүлэхийг
хянагч тушаалд хүү Цагадайгаа томилсон гэж бичсэн байна. Ийнхүү төрийн хяналтыг
буй болгожээ. Чингис хаан төрийн бусад сайд нарыг дэс дараалан томилсон байна.
Тухайлбал.Боорчи, Зэлмэ, Наяа нарыг өөрийнхөө удирдлагад их төлөв цэргийн
хэргийг эрхлэх төрийн сайдын тушаалд тохоон талбижээ. Мөн тийм зиндааны албан
тушаалтан бол төрийн бэхи (шинжээч) Үсүн Өвгөн юм. Тэрбээр тэнгэр огторгуйг
шинжиж, он жил, сар өдрийг заасан хуанли зохиож, наран, саран хиртэхийг эртнээс
мэдэж хаан эзэндээ айлтгах, дайлаар мордох, Их Хуралдай чуулах сайн өдрийг
тогтоох зэрэг үүрэг гүйцэтгэнэ. Төрийн бэхи цагаан хувцас өмсч, цагаан морь унаж
явдаг заншилтай. Түүнээс дутахааргүй эрх мэдэлтэй байсан хүн бол Хөхчү бөө байв.
Гэвч тэрбээр их эзнийхээ итгэлийг даалгүй, хаан төрд тэрсэлж, цаазын тавцанд
очсон түүхтэй.

Гүйцэтгэж байсан үүргээс нь хөөн үзэхэд Тодой чэрби мал аж ахуйн
сайд, Тататунга захиргаа, боловсролын сайдын зиндаанд ажиллаж байсан байна.
Зарим хүмүүс төр, түмний өмнө байгуулсан баатарлаг гавъяа, цэргийн удирдакх ур
чадвараараа тодорч албан тушаалд томилогдож байв.
Тухайлбал, Мухулай, Боорчи, Зэлмэ, Шихихутуг, Сорхон-шира,Сүбээдэй, Зэв, Борохул
 (удалгүй нас барсан) Хэра-Унругэ, хожим Цуу мэргэн (Елюй Чуцай) нарыг есөн
өрлөг хэмээн цэргийн жанжнаар томилсон байна. Зарим судлаачид тэднийг орчин
цагийн цэргийн маршалуудтай дүйцүүлэн бичдэг.

1227 онд Тангуудыг ялсны дараа Чингис хаан нас барсан (Монголын нууц товчоонд
тэмдэглэснээр), Түүний үхлийн шалтгаан нь эргэлзээ ихтэй тодорхой бус олон
таамаглалууд байдаг, Зарим түүхч түүнийг биеийн ядаргаа, дайнаас авсан шарх
гэмтлийн улмаас өнгөрсөн гэдэг байхад, хулан авлаж байхдаа мориноос унаснаас
өвчин үгдрэхэд нөлөөлж, өнгөрсөн гэж үздэг харин үлдсэн хэсэг нь түүнийг
уушгиний үрэвсэл гэх мэтийн өвчин тусаж тэр нь хүндэрч сэдэрснээр өнгөрсөн гэдэг
байна, Galician-Volhynian Chronicle одоогийн Украйн сударт бичсэнээр түүнийг
Тангуудтай дайтаж байхдаа алагдсан гэж тэмдэглэсэн байдаг. Мөн Гүрбэлжингоо
хатантай дэр нэгтгээд таалал төгссөн гэж бас домоглодог.

Чингис хаан өнгөрөхдөө өөрийн омгийн заншлаар тэмдэггүй газар оршуулаарай гэж
захисан. Түүнийг нас барсны дараа түүний биеийг нь одоогийн Хэнтий аймгийн Онон
голын сав газар дахь Бурхан Халдун ууланд оршуулсан гэсэн таамаглал байдаг
байна. Домогт үзсэнээр оршуулгын хамгаалагч ямар нэг хүнийг алсан ба (хааныг нас
барсан гэж мэдэгдүүлэхгүйн тулд) замдаа нуухын тулд эцэст нь булшилсан гэж
үздэг, Чингис хааны бунханыг түүний үхлээс олон жилийн дараа барисан боловч тэр
нь түүнийг оршуулсан газар биш юм,

Юань улсын сударт бичигдснээр Чингис хааны дөрвөн их ордонд тус бүр хатад татвар
байжээ. Тэдгээр хатад нь нийт 40 гаруйд хүрч байжээ. Нэгдүгээр орд буюу Хэрлэний
хөдөө арал дахь орд

Уг кино хятад төвийн үзлээр хийгдсэн байна. Монголчуудын өмсгөл зүүсгэл, хувцас,
үс засалтыг алдаатай дүрсэлжээ. Гол дүрд Батдоржийн Баасан тоглосон.



https://mn.wikipedia.org/wiki/RSS

RSS буюу шинэчлэл тандагч гэж Really Simple Syndication гэсэн үгийн товчлол. Энэ
нь блогийн шинэ бичлэгүүд, янз бүрийн сайтын шинэчлэлтийн талаарх мэдээллийг
тодорхой давтамжаар шалгаж түүнийхээ тоймыг үзүүлдэг зүйл юм. RSS-ыг бас өөрөөр
"feed", "web feed" ч гэж нэрлэдэг. RSS-ыг хүмүүс ихэвчлэн өөрийн дуртай сайтын
шинэчлэлтийг цаг алдалгүй шалгаж байхад зориулагдсан хялбар хэрэгсэл болгож
ашигладаг.

Podcast feed - Podcast-д шинээр ямар нэгэн дуу, мэдээ, видео нэмэгдсэн эсэхийг
шалгана. Монголоор олон янзаар орчуулагдаж байгаа ч (захиалагч, шинэчлэл
мэдээлэгч г.м) Тандагч гэвэл илүү дөхөх юм.

Тандагчийг хэрхэн ашиглах вэ? Та өөрийн хүссэн веб сайт, эсвэл блогоос тухайн
блогийн шинэчлэлт тандагчийн хаягийг олж авснаар өөрийн feed уншигч програм,
эсвэл feed уншигч веб сайтыг ашиглан тогтмол тухайн сайтын шинэчлэгсэн эсэхийг
мэдэж байх юм. Тандагч уншигч сайт нь тухайн сайтад шинэ бичлэг нэмэгдсэнийг
мэдээд таньд мэдээллэж, тоймыг харуулдаг. Жишээ нь Google Reader
(http://www.google.com/reader) сайтыг ашиглаж болох юм. Ингэхдээ та бүртгэлгүй
бол бүртгүүлнэ. Бүртгэлтэй бол нэвтэрч ороод Add буюу нэмэх хэсэгт өөрийн хүссэн
блогийн хаягийг оруулах хэрэгтэй. Жишээлбэл: http://news.gogo.mn гэсэн сайтын
RSS хаягийг сайт руу нь ороод авбал http://news.gogo.mn/feed гэсэн хаяг байна.
Энэ хаягийг Тандагч уншигчдаа оруулж өгнө. Ингэснээр та http://news.gogo.mn блог
руу оролгүйгээр тухайн блогт бичлэг нэмэгдэхэд мэдэгдсэн эсэхийг зөвхөн Google
Reader хуудас руугаа орсноор мэдээд байх боломжтой болох юм.



https://mn.wikipedia.org/wiki/%D0%A3%D0%BB%D1%81%D1%8B%D0%BD_%D0%98%D1%85_%D0%A5%D1%83%D1%80%D0%B0%D0%BB

Монгол Улсын Их Хурал бол төрийн эрх барих дээд байгууллага мөн бөгөөд хууль
тогтоох эрх мэдлийг гагцхүү Улсын Их Хуралд хадгална. Монгол Улсын Их Хурал нэг
танхимтай, далан зургаан гишүүнтэй байна. Улсын Их Хурлын гишүүнийг Монгол Улсын
сонгуулийн эрх бүхий иргэд нийтээрээ, чөлөөтэй, шууд сонгох эрхийн үндсэн дээр
саналаа нууцаар гаргаж, дөрвөн жилийн хугацаагаар сонгоно. /Монгол Улсын Үндсэн
хуульийн 20, 21 дүгээр зүйл. 1992.01.13./

МОНГОЛ УЛСЫН БАЙНГЫН АЖИЛЛАГААТАЙ ПАРЛАМЕНТЫН ТАМГЫН ГАЗАР номыг эндээс уншина
уу.

Үе үеийн Улсын Бага Хурал, Улсын Их Хурлын Тамгын газрын Ерөнхий нарийн бичгийн
дарга нар:



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%A3%D0%BB%D1%81%D1%8B%D0%BD_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

Монгол Улсын Их Сургууль (товчлол: МУИС) нь 1942 оны 10-р сарын 5-нд
байгуулагдсан, Монгол улсын анхны их сургууль юм. Улаанбаатар хотод 5
бүрэлдэхүүн сургууль, факультеттай ба Завхан, Орхон, Ховд аймгуудад салбартай.
1995 оноос бакалавр, магистр, докторын зэрэг олгодог болсон. МУИС нь монгол хэл
дээр 80 гаруй сургалтын төлөвлөгөөг явуулдаг. Тус их сургуульд Монголоос гадна
АНУ, ОХУ, БНСУ, Вьетнам, БНХАУ, Лаос, Япон, Афганистан, Турк зэрэг орноос
оюутнууд ирж суралцдаг.

БНМАУ-ын Ардын Их хурлын 1940 оны III сарын 22-ны тогтоолд үндэслэн, 1940 оны
XII сарын 6-нд Сайд нарын Зөвлөлөөс “Улаанбаатар хотноо улсын университет
байгуулах тухай“ 45 дугаар тогтоол гаргажээ. Дээрх шийдвэрийг үндэслэн БНМАУ
Зөвлөлт Холбоот Улсын дэмжлэгтэйгээр 1942 онд Чойбалсангийн нэрэмжит Улсын
Университетийг байгуулсан байна. БНМАУ-ын Намын Төв Хороо, Сайд нарын Зөвлөлөөс
гаргасан их сургууль байгуулах бэлтгэл ажлыг хангах үүргийг тухайн үеийн
Гэгээрлийн сайд Т.Машлай гүйцэтгэж байв.Монгол Улсын Их Сургууль нь Дэлхийн II
Дайны үед үндэс сууриа тавьж, Монгол улсад үндэсний мэргэжилтэн бэлтгэх анхны их
сургууль болов.

1940 онд Монгол Улсын ерөнхий боловсролын анхны бүрэн дунд сургууль - нийслэлийн
10 жилийн нэгдүгээр дунд сургууль байгуулагджээ. Ийнхүү манай оронд нэг талаас
их, дээд сургуульд элсэх бэлтгэл хангахуйц бүрэн дунд сургуультай болсон, нөгөө
талаас улс орны улс төр, нийгэм эдийн засаг, соёлын салбарт төрөл бүрийн
мэргэжлийн дээд боловсролтой мэргэжилтэн шаардагдаж эхэлснийг харгалзан,
үндэсний орчин үеийн их, дээд сургуулийг байгуулах нь нийгмийн зайлшгүй хэрэгцээ
боллоо.

1946 онд МУИС-ийн анхны төгсөлт болов. 1970-аад оноос МУИС-ийн хөгжил улам
эрчимжжээ. Тус сургууль Монголын олон дээд сургуулийг өөрөөсөө тєрүүлэн, дэлхийн
олон орны үндэсний их сургуулийн зиндаанд дөхөж очин, жам ёсны гольдрилоороо
хөгжих замд баттай оржээ. Монгол Улсын Их Сургууль (МУИС) нь бүрэлдэхүүн 5
сургууль, орон нутаг дахь харьяаллын 2 сургууль, үндэсний статустай 3 хүрээлэн,
судалгааны бусад нэгжүүдтэй, бакалавр, магистр, докторын түвшний 23.0 мянга
орчим суралцагч, 750 гаруй эрдэмтэн багш, 1400 орчим ажилтан, ажилчидтай Монгол
улсын эрдэм оюуны томоохон төв юм.

1990-ээд оноос хойшхи хугацаанд дээд боловсролыг шаталсан сургалтын тогтолцоонд
шилжүүлэх, кредит системийг нэвтрүүлэх, их сургуулийг санхүүгийн хувьд өөрөө
өөрийгөө санхүүжүүлэх зарчимд нийцүүлэн өөрчлөх, боловсролын агуулга, стандартыг
өрнөдийн өндөр хөгжилтэй орнуудын их дээд сургуулиудын жишигт ойртуулахад
чиглэсэн өөрчлөлтүүдийг хийж ирсэн.

2014-2015 оны хичээлийн жилээс шинэ бүтэц, зохион байгуулалтаар үйл ажиллагаагаа
явуулж байгаа бөгөөд МУИС-ийн 2020 он хүртэлх хөгжлийн Стратеги төлөвлөгөөг
шинэчлэн баталлаа. МУИС-ийг сургалтад суурилсан их сургуулиас тогтвортой
хөгжлийн үзэл баримтлал бүхий академик мэдлэгийг нийгэм-эдийн засгийн эргэлтэд
оруулдаг, хөгжил дэвшилд хувь нэмэрээ оруулдаг судалгааны их сургууль болгон
өөрчлөх зорилт тавин ажиллаж байна.

1990-1991 оны хичээлийн жилд тус сургуулиар бэлтгэн гаргаж байгаа бүх мэргэжлийн
сургалтын төлөвлөгөөнд суурь боловсролын, мэргэжлийн, мэргэшүүлэх хичээлүүдийн
цагийн зохистой харьцааг бий болгох, оюутны бие даан суралцах цагийн хэмжээг
нэмэгдvvлэх, сонгон суралцах хэлбэрийг өргөтгөх чиглэлээр эхний өөрчлөлт хийж,
бакалаврын суралцах хугацааг 5 жил байсныг 4 жил болгожээ.

1991-1992 оны хичээлийн жилээс бакалавр, магистр, докторын гэсэн шаталсан
сургалтанд шилжих болж, эдгээр зэргийн мэргэжлийн тодорхойлолт, сургалтын
төлөвлөгөөг шинэчлэн боловсруулсан байна.

1993-1994 оны хичээлийн жилээс сургуулийн хэмжээгээр кредит тогтолцоонд шилжих
асуудлыг шийдвэрлэхийн тулд хичээлд кредит оноох, үүнтэй холбогдуулан сургалтын
төлөвлөгөөг шинэчлэхэд сургуулийн хэмжээнд баримтлах нэгдсэн зарчмыг
боловсруулан хэрэгжүүлж эхэлсэн байна. Энэ үндсэн дээр бакалаврын зэргийн
сургалтын 43 салбарын 60 гаруй мэргэжлийн сургалтын төлөвлөгөөг шинэчилжээ.
Энэхүү шинэчилсэн сургалтын төлөвлөгөөний онцлог нь зах зээлийн нөхцөлд
тохируулан сургалтын агуулга, технологийг шинэчлэн боловсронгуй болгох, дээд
боловсролын суурь, мэргэжлийн суурь, мэргэжлийн хичээлүүдийн оновчтой харьцааг
тогтоох, бүх хичээлд кредит цаг харгалзуулах зэрэгт оршиж байлаа. Эл шинэчилсэн
төлөвлөгөөг 1994-1995 оны хичээлийн жилээс эхлэн сургалтанд мөрдсөн байна.

1991 оноос тус сургууль аспирантурын элсэлтийг бие даан явуулж анхлан 8
аспирантыг уралдаант шалгалтаар элсүүлжээ.

1993-1994 оны хичээлийн жилд тус сургуулийг анх удаа 13 хүн төгсч, магистрын
зэрэг авсан байна. Ийнхүү эхэлсэн шаталсан сургалтын тогтолцоо улам өргөжин
хөгжиж, 1992-1993 оны хичээлийн жилийн байдлаар бакалаврын болон магистр,
докторын сургалтанд хамрагдан суралцагчдын тооны харьцаа 67:12 байсан бол
1997-1998 онд 9:1 болж, магистрын докторын сургалтанд хамрагдагсадын тоо үлэмж
өссөн учир энэ хичээлийн жилд магистр, докторын сургалтын албыг шинээр
байгуулсан юм.

МУИС 1999 оны 5 сард Дээд боловсролын магадлан итгэмжлэх үндэсний зөвлөлийн
шийдвэрээр анх удаа дээд боловсролын сургалтын байгууллагын магадлан итгэмжлэл
хийлгэсэн билээ.

2000 оны 5 сард сургалтын процессийн удирдлага зохион байгуулалт, сургалтын
технологийг боловсронгуй болгох, чанарыг сайжруулах зорилгоор бvрэлдэхүүний
сургууль, факультет бүрт сургалтын албыг туршилтын журмаар 2 жилийн хугацаагаар
байгуулан ажиллуулсан ба 2002 оны 4 сард уг ажлын дүнг захирлын зөвлөлгөөнөөр
хэлэлцэн цаашид үргэлжлүүлэн ажиллуулахаар шийдвэрлэжээ.

МУИС нь гадаадын 129 их сургуультай хамтын ажиллагаатай. Үүнд, Ази номхон далайн
бүс нутагт 65, Хойд Америкт 8, Европт 56.



https://mn.wikipedia.org/wiki/%D0%9C%D0%B8%D0%B5%D1%8D%D0%B3%D0%BE%D0%BC%D0%B1%D1%8B%D0%BD_%D0%AD%D0%BD%D1%85%D0%B1%D0%BE%D0%BB%D0%B4

Миеэгомбын Энхболд (1964 оны 7 сарын 19 - ) нь Монгол Улсын улс төрч юм. Тэрээр
2006 оноос 2007 хүртэл ерөнхий сайдаар ажилласан бөгөөд 2007 оны 12 сараас 2012
оны 8 сар хүртэл Шадар Сайдаар ажиллажээ. 2005 оноос 2007 онд МАХН-ын даргаар,
2008 оноос УИХ-ын гишүүн, дэд дарга, 2016 оноос даргаар ажиллаж байна. Тэрээр
2013 оноос хойш МАН-ыг тэргүүлж буй.

Тэрээр 1964 онд Улаанбаатар хотод төрсөн. 1982 онд Нийслэлийн 10 жилийн 1 дүгээр
дунд сургууль, 1987 онд МУИС-ийг төлөвлөгч-эдийн засагч мэргэжлээр төгссөн.
Эдийн засгийн ухааны магистр.

1987-1989 онд Улаанбаатар хотын АДХГЗ-ны харьяа Аж ахуй үйлчилгээний удирдах
газарт эдийн засагч, 1989-1991 онд Нийтийн аж ахуйн үйлчилгээний яаманд
мэргэжилтэн, 1991-1992 онд Улаанбаатар хотын АДХГЗ-ны Ахуйн үйлчилгээний
хэлтсийн дарга, 1992-1996 онд Чингэлтэй дүүргийн Засаг даргын орлогч, 1996-1998
онд тус дүүргийн ИТХ-ын Тэргүүлэгчдийн дарга, 1999-2006 онд Нийслэлийн Засаг
дарга бөгөөд Улаанбаатар хотын захирагч, 2006-2007 онд Монгол Улсын Ерөнхий
сайд, 2007-2012 онд Монгол Улсын Шадар сайд, Улсын Онцгой комиссын дарга,2012
оноос Монгол Улсын Их хурлын Дэд даргаар тус тус ажиллаж байна. Мөн эдгээр
үндсэн үүрэгт ажлуудтай хавсран хэд хэдэн сонгуульт ажлуудыг гүйцэтгэж байв.
1999-2005, 2008-2012 онд Үндэсний их баяр наадмын зохион байгуулах хорооны
даргаар 11 жил ажилласан. Энэ хугацаанд хурдан морины уралдаан нь Яармагийн
дэнжид болдог байсныг болиулж, монгол даншиг наадам болдог байсан түүхт Хүй
мандлын дэнжид шилжүүлж авто замыг өргөтгөн сайжруулах, шинээр зам, талбай
засах, хурдан морины гарааны шинэ төхөөрөмж нэвтрүүлэх, уралдааны морьд, унаач
хүүхдүүдийг даатгалд хамруулах, хамгаалалтын хувцас хэрэгслээр хангуулах,
наадамчин олны тав тухыг хангах, наадамд амжилт үзүүлсэн бөхчүүд, харваачид,
уяачид, унаач хүүхдүүдийн бай шагналыг тэдний хөдөлмөр зүтгэлтэй уялдуулан
нэмэгдүүлэх, цолны шинэчлэл хийх зэрэг арга хэмжээ авч хэрэгжүүлсэн. Үндэсний
олимпийн хорооны гишүүнээр ажиллаж байх хугацаандаа 2008, 2012 оны Олимпийн их
наадамд оролцох Монгол Улсын шигшээ багийн санхүүжилтийн асуудлыг шийдвэрлэх,
тамирчдын ахуй хангамж, бэлтгэл хангах нөхцөл байдлыг сайжруулах тал дээр онцгой
анхааран, олимпийн багийг ахлаж ажилласанаар эдгээр хоёр олимпийн их наадамд
манай улсын баг тамирчид маш амжилттай оролцсон. 2010 оноос Монголын морин
спорт, уяачдын холбооны ММСУХ ерөнхийлөгчөөр сонгогдон ажиллаж байна. Энэ
хугацаанд ММСУХ-г Азийн морин уралдааны холбоонд гишүүнээр элсүүлэх ажлыг зохион
байгуулж гадаад харилцааг сайжруулах тал дээр онцгой анхааран ажилласан. Мөн
уяачдыг үнэмлэхжүүлж тэмдэгтэй болгох, тэдний хөдөлмөр зүтгэлийг төр засгаар
үнэлүүлэх Тод манлай уяач Д.Даваахүү уяачдаас анхлан 2013 онд Монгол Улсын
хөдөлмөрийн баатар цол хүртсэн, унаач хүүхдүүдийг спортын зэрэг цолооор
шагнах2010 онд 8 унаач хүүхдэд анх удаа спортын дэд мастер цол олгосон, салбар
хороодын ажлыг идэвхижүүлэхулс, бүсийн чанартай томоохон уралдаануудыг Засгийн
газрын тогтоолоор зохион байгуулдаг болж цэгцэлсэн, хүүхэдгүй морийг тав ухрааж
барих, монгол морь, эрлийз морьдыг тусад нь уралдуулах зэрэг ажлуудыг санаачлан
зохион байгуулсан. 2013 оны 8-р сарын 9,10-нд Хүй мандлын дэнжид МОНГОЛ
МОРЬ-3000 хурдан морины уралдаан, Түмэн 10000 морьтны жагсаалыг амжилттай зохион
байгуулж 4249 хурдан морь уралдаж, 11125 морьтон жагссан Гиннесийн дээд амжилтын
номонд бүртгүүлсэн.

2005 оны ерөнхийлөгчийн сонгуульд МАХН -аас нэр дэвшин өрсөлдсөн Н.Энхбаяр ялсан
тул намаасаа түдгэлзэх шаардлагатай боллоо. Сонгуулийн дараа 2005 оны 6 -р сард
МАХН -ын 24 -р их хурал хуралдаж намын шинэ даргыг сонгох болоход түүний нэрийг
Н.Энхбаяр санал болгон дэвшүүллээ. Мөн Ц.Нямдорж, Ч.Улаан, С.Баяр нарыг хуралд
оролцогчидоос нэр дэвшүүлсэн боловч Ц.Нямдорж,Ч.Улаан нар нэрээ татаж авсанаар
намын даргын төлөөх өрсөлдөөнд С.Баяр, М.Энхболд тунаж үлдсэн юм. Өрсөлдөөн тун
ширүүн болж М.Энхболд 50,25 хувиар буюу 29 хүний саналаар ялалт байгуулан МАХН
-ын даргаар сонгогджээ . Тэрээр намын даргаар 2 жил орчим хугацаанд ажилласан
бөгөөд энэ хугацаанд тус намд олон жигүүр хөдөлгөөн, шинэчлэгч бүлгүүд бий болж,
намын шинэчлэл, дотоод ардчилалын тухай ярих болжээ. Эдгээр хөдөлгөөнүүдийн
шахалт шаардлагаар намын ээлжит бус их хурлыг хуралдуулахаар болсон юм. Ингээд
МАХН -ын 25 -р их хурал 2007 оны 10 -р сарын 22 - 30 ны хооронд болж намын
даргын төлөө С.Баяр, М.Энхболд нар өрсөлдөн энэ удаа С.Баяр 56,6 хувийн саналаар
ялжээ. Ийнхүү Монголын ууган улстөрийн хүчин, улс төрийн хамгийн том нам болох
МАХН-ын дотор шинэчлэл өөрчлөлтийн уур амььсгал орж, нэг хүнийг дээдлэн хуучин
захиргааны аргаар удирддаг арга барилыг өөрчлөхөөр зориглон оролдсон төвөгтэй
хэцүү ажил нь тухайн үеийн улс төрийн нөхцөл байдлаас шалтгаалан М.Энхболдыг
өөрийг нь намын дарга улмаар Ерөнхий сайдын үүрэгт ажлаас огцроход хүргэсэн юм.

2005 оны намар УИХ -ын сонгуулийн 65 -р тойрогт нөхөн сонгууль хийх боллоо.
Шалтгаан нь мөн л урьд сонгогдсон гишүүн нь Монгол улсын ерөнхийлөгч болсон
явдал байв. Энэ сонгуульд МАХН-аас шинэ дарга нь, АН -аас тухайн үеийн ерөнхий
сайд Ц.Элбэгдорж нар нэрээ дэвшүүлэв. Гэвч МАХН -ын зүгээс АН -ын нэр дэвшигч
Ц.Элбэгдорж нэрээ татахгүй бол засгийн газрыг нь огцруулна хэмээн ил далдаар
шахалт үзүүлэх болов. Ингээд Ц.Элбэгдоржийн нэрийг нөхөн сонгуулиас татуулж,
үүнийхээ хариуд Их Эвслийн Засгийн газрыг УИХ-ын ээлжит сонгууль хүртэл МАХН-Эх
Орон Ардчилал эвслийн хооронд байгуулсан гэрээний дагуу ажиллуулах нөхцөлтэй
гэрээ байгуулав. Ийнхүү М.Энхболд УИХ -ын гишүүнээр сонгогдов. 2008, 2012 оны
УИХ -ын сонгуульд М.Энхболд Төв аймагт УИХ-ын 14-р тойрогт нэр дэвшин дахин
сонгогдсон.

Хэдий Ардчилсан нам гэрээний дагуу өөрийн нэр дэвшигчийн нэрийг нөхөн сонгуулиас
татуулсан боловч 2006 оны 1 сард МАХН, УИХ дахь Ардчилсан намын Мэндсайханы
Энхсайхан тэргүүтэй цөөн гишүүд, Эх орон нам, Монгол Улсын Бүгд найрамдах нам,
Ард түмний намд Засгийн газарт суудал амлаж байж Ц.Элбэгдоржийн тэргүүлсэн
Засгийн газрыг огцруулж, М.Энхболдыг Монгол Улсын Ерөнхий сайдаар сонгож,
"Үндэсний эв нэгдлийн" хэмээх тодотголтой шинэ Засгийн газраа бүрдүүлсэн юм.
МАХН-ын 25-р их хурлаар түүнийг намын дарга болон ерөнхий сайдаас огцруулах
шийдвэр гарчээ. Тэрээр өөрийг нь залгамжилсан Санжаагийн Баяр, мөн дараагийн
Сүхбаатарын Батболдын засгийн газарт Шадар сайдаар ажиллаж байв.

1999 онд "Алтангадас" одон, 2005 онд "Хөдөлмөрийн гавьяаны улаан тугийн
одон"гоор тус тус шагнагдсан.



https://mn.wikipedia.org/wiki/%D0%90%D0%BD%D0%B3%D0%BB%D0%B8_%D1%85%D1%8D%D0%BB

Англи хэл (English эсвэл the English language) нь Англид үүссэн Баруун Германы
хэл юм. Энэ нь дэлхийн хамгийн түгээмэл хэлүүдийн нэг бөгөөд Нэгдсэн Вант Улс,
АНУ, Канад, Австрали, Шинэ Зеланд, Ирланд, Карибын орнуудад албан ёсны хэл
болдог. Энэ хэлээр дэлхий дээр 310 сая хүн төрөлх хэлний хувиар, мєн тооны хүн
хоёрдогч хэлний хувиар ярьж байна. Орчин цагийн англи хэл нь эртний англи буюу
англо-саксон хэлний нэгэн аялга байдлаар үүсч, 5 дугаар зууны үед Британид
нэвтэрсэн баруун герман аялгаар баяжсан хэл ажээ. Түүнчлэн түүхэн хөгжлийн явцад
латин болон франц хэлний норманд аялгаар баяжиж ирсэн байна. 1362 онд франц
хэлийг халж, англи хэлийг Английн хууль ёсны хэл болгосноор англи хэлний жинхэнэ
сэргэлт эхэлж, 14-р зууны Английн утга зохиолын үүсэл, 15-р зууны хэвлэлийн
үүсэл, 16-17 зууны Уильям Шекспир, Эдмунд Спэнсэр, Кристофер Марлоуи нарын Англи
утга зохиолын суут төлөөлөгчдийн эринг дамжин, хэл зүйч Самуэл Жонсон
(1709-1784)-ийн зохиосон англи хэлний стандартчилсан дүрэм гарснаар орчин цагийн
төгс хэл болж бүрэлдсэн гэж үздэг байна.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%85%D1%8D%D0%BB

Монгол үндэстний эрт эдүгээ цагийн хэл аялгуу, үсэг бичгийг хамтад нь Монгол хэл
бичиг гэнэ. Түүнээс Монгол үндэстний эх хэлийг Монгол хэл (худам монголоор
монггул хэлэ, тод монголоор монггол хэлэн) гэдэг. Хэл шинжээчид Монгол хэлийг
төрөл гарлаар нь Түрэг, Тунгус зэрэг салбар бас багтах Алтай язгуурын Монгол
бүлэгт Дагуур, Дуншян, Могол зэрэг хэд хэдэн хэлний хамтаар гол төлөөлөгч нь
болгон харъяалуулдаг. Монгол хэл 13-15, 16-р зууны нэг, 16-18, 19-р зууны гэх
мэтээр шатлан хөгжиж 20-р зуунд "Орчин цагийн монгол хэл"-тэй золгосон юмсанжээ.
Монгол хэлийг өрнөд, умард, дорнод, төв гэсэн үндсэн дөрвөн аялгуутай, биесээсээ
тасралгүй үлдсэн хэл аялгуу юм гэж 1959 онд Ш.Лувсанвандан эрдэмтэн хэлсэн
байдаг.

1206 онд Монгол үндэстэн бат тогтож, Согд, Уйгур ул сууриас өөрийн үсэг бичигтэй
болжээ. Өнөө цагт хэлвэл Худам (1204?–), Тод (1648–) гэсэн хоёр янзын монгол
үсэг, Монгол (1941–) Буриад (1939–) Халимаг (1941–) гурван янзын кирил үсгийн
аль нэгийг нь ашиглан Монгол хэлээ тэмдэглэснийг Монгол бичиг (Худам монгол
бичигтэй андууруузай) гэнэ. Өнөөдөр тусгүй ч Дөрвөлжин, Соёмбо, галиг, Вагиндрын
зэрэг үсэг бичгийн уламжлал бас бий. Монгол хэл бичиг нь эгшиг зохицох ёстой,
Алтай хэлний язгуурын ерөнхий шинж буюу өгүүлэгдэхүүн-тусагдахуун-өгүүлэхүүн
дарааллаар өгүүлбрээ бүтээдэг. Нэр үг, үйл үгийн адаг нь тийн ялгал, дагавар,
нөхцлөөр хувирдаг.

1959 онд Монголын эрдэмтэн Ш.Лувсанвандан урьд нь монгол хэл аялгууг А.Руднев,
Б.Я.Владимирцов, Г.Д.Санжеев, Н.Поппе, Н.Чингэлтэй нарын ангилж байсан саналыг
харьцуулан үзээд харилцан зөрүүтэй зүйлсийг нь ойлгомжтойгоор тайлбарлажээ.
Түүний дараа тэрээр өөрийн өвөрмөц саналаа дэвшүүлсэн байдаг:

Халх аялгуу нь Монгол улсын нэг төв аялгуу юм. 3 сая гаруй хүн ам бүхий Монгол
Улсын хүн амын 84 орчим хувийг эзлэх Халхуудын аялгуу бөгөөд түүнд тохируулан
кирилл бичгээр тэмдэглэх бичгийн хэл болох Монгол хэл нь Монгол Улсын албан ёсны
хэл (Монгол Улсын Үндсэн Хууль, 8 дугаар зүйл) болно. Хэд хэдэн дэд аялгуунд
хуваагдана. 1941 оноос ЗХУ-ын нөлөөгөөр Монгол бичгийг халж, «ө», «ү» үсгийг
нэмж, орос үсгийн авч хэрэглэсэн нь одоогийн Монгол улсын бичгийн Монгол хэл юм.

Өвөр Монголд албан ёсоор хэрэглэгдэх Монгол хэл нь нэг төв аялгуу болох Цахар
аялгууг баримжаа авиа гэж нэрлэдэг. Албан ёсоор хэлийг тэмдэглэхэд хэрэглэдэг
Монгол бичиг бол олон авиаг нэг үсгээр тэмдэглэх уламжлалтай байдаг болон өөр
хэлтэн хүмүүстээ холилдон сууж байгаа зэргээс шалтгаалан Өвөр Монголд олон
аялгуу байдаг. Өвөр Монголын төв хэсэгт тархсан Цахар аялгуу нь Халх аялгуутай
ялгаа тун бага байдаг бол, зүүн талын Хорчин, Харчин аялгуу нь дуудлага,
авиагаараа нэлээд ялгаатай. Энэ нь Монгол хэлний зүүн аялгуу юм. Хойд этгээдэд
Барга, түүнийг төрөл Буриад аялгуу, баруун талд Ойрад аялгууд (Ордос аялгуу
багтана) байна. Өвөр Монгол дахь, Монгол хэл нь албан ёсоор Урд Монголын, Ойрад,
Барга-Буриад гэх гурван аялгад хуваагддаг. Урд Монголын аялгуу гэдэг нь Цахар,
Ордос, Баарин, Хорчин, Харчин болон Алшаа аман аялгуунуудыг хамарна.

Явцуу утгаарх Монгол хэл нь Монгол улс болон, Өвөр Монголын өөртөө засах оронд
албан ёсны хэл юм. Нийтдээ 5.2 сая хүн тус хэлээр хэлэлцдэг гэсэн 2005 оны
судалгааны үр дүн байдаг.. Хятад улс дахь хэлэлцэгсдийн тоог мэдээлэл дутуугаас
болж яг нарийн тодорхойлоход төвөгтэй байдаг. 5.8 сая Монгол хүн Хятад улсад
амьдарч байгаа гэх статистик байгаа боловч Монгол хэлээр хэлэлцэгсдийн тоо
тэдний дотор буурч байгаа ба ялангуяа суурьшмал газруудад болон залуучуудын дунд
буурч байна. Хятад улс дахь Монгол хэлээр ярилцагсдын ихэнх нь Өвөр Монголд
байдаг бол Харчин болон Хорчин аялгаар ярилцагсад нь Өвөр Монголын зүүн талын
залгаа мужуудад байна. Орост (1989 оны тооллогоор) 376 мянга орчим хүн
буриадаараа ярьдаг. Үүний 86,6 %-нь Буриад хэлийг, 13,3 %-нь Орос хэлийг эх
хэлээ хэмээн хариулсан байдаг. Халимаг хэлээр ярилцагсдын тоо тодорхойгүй
байдаг. 1991 оноос хойш Буриад, Халимагт эх хэлүүд нь Орос хэлтэй зэрэгцэх албан
ёсны хэл болсноор дунд сургуулиудад заан сургах болсон.

Улсын албан ёсны хэл болох хятад, орос хэлний хүчтэй хүрээлэлд байгаа буриад,
халимаг, өвөрмонголчууд маань эх хэл аажим аажмаар ийнхүү хэрэглээний хүрээ нь
аяндаа багсаж, мөн нөгөө талаар үгсийн сангийн бүрэлдхүүн ихээхэн эрлийзжиж
уугуул монгол хэлнийхээ чанарыг алдан олон зуун жил харь хэлний хүрээлэлд байж
салангид монгол хэл болсон могол, монгор, дунсян, баоань хэлтний хувь заяа руу
аажимдаа дөтөлсөөр байна. Монгол улсад ч бас интернетийн хөгжилтэй уялдан Англи,
Орос хэлний үг томъёоны Монгол үг байсаар байтал шууд галигчлан хэрэглэх,
чамирхан хэрэглэх хандлага нэмэгдэж эх хэлний цэвэр байдал алдагдсаар байгааг
анхаарч, хүн бүр гадаад үг аль болох хэрэглэхгүй байхыг хичээн, нэгэнт
хэрэглэгдэж буй гадаад үгнүүдийг Монголчлон засах ёстой юм.



https://mn.wikipedia.org/wiki/%D0%A5%D1%83%D0%B1%D0%B8%D0%BB%D0%B0%D0%B9_%D1%85%D0%B0%D0%B0%D0%BD

Хубилай хаан (, 1215 оны 9-р сарын 23 - 1294 оны 2-р сарын 18) нь 1260-1294 онд
Монголын эзэнт гүрний 5 дахь хаан байсан бөгөөд дорнод Ази дахь Юань гүрнийг
үндэслэгч юм. Хубилай хаан нь Чингис хааны отгон хүү Тулуй, Хэрэйдийн Сорхагтани
Бэхи нарын хүү байжээ. Хамгийн том ах Мөнх хааныг нас барсны дараа 1260 онд Их
Монгол Улсын хаан ширээг эзлэхээр Хархорумд ирж, өөрийн дүү Аригбөхтэй
тэмцэлдсэн. 1264 онд Аригбөхийг ялсан бөгөөд түүний энэхүү ялалт нь эзэнт гүрний
нэгдлийг үгүй болгосон гэж болно. Гэсэн хэдий ч Хубилай хаан Юань улсыг бий
болгож, Алтан ордны улс, Ил Хан улс, Цагадайн улсыг захиргаандаа оруулсан юм.
Түүний энэ ноёрхолд Номхон далайгаас Дунай мөрөн хүртэл, Хойд мөсөн далайгаас
Энэтхэгийн далай хүртэлх дэлхийн хуурай газрын тавны нэг хувь багтаж байв. 1271
онд Хубилай хаан Юань улсыг байгуулсан бөгөөд тухайн үед түүний захиргаанд
Монгол, Түвд, дорнод Түркестан, умард Хятад, өмнөд Хятадын ихэнх хэсэг болон
зарим нэгэн эзлэгдсэн газар нутаг оршиж байв. 1279 онд өмнөд Сүн улсыг амжилттай
устгасанаар Хубилай бүх Хятадыг эзлэн суусан анхны Хятад биш угсааны хаан болов.
Тэрээр 1260 оноос хойш шинэ байлдан дагууллыг бий болгосон Монгол хаан байлаа.
Монголын эзэнт гүрнээр аялсан Марко Поло Хятадад зочилсон бөгөөд түүний аяллын
улмаас Хубилай хаан Европт домог болсон юм.

Хубилай (1215 оны 9 сарын 23 төрсөн) Тулуй ба Сорхагтани Бэхи нарын 2-р хүү юм.
Өвөг эцэг Чингис хааны зөвлөснөөр Сорхагтани нь Буддын шашинтай Тангуд улсын,
хүүгийн сувилагчаар сонгогдож хамгаалах болсон. Чингис хаан Хорезм улсыг байлдан
дагуулсныхаа дараа Или голын ойролцоо том ав хомрого зохион байгуулсан бөгөөд
Хубилай, Хүлэгү нар энэ ав хомрогонд оролцжээ. Тэр үед Хубилай 9 настай байсан
бөгөөд Хубилай гөрөөс, Хүлэгү туулай агнасан байна. Чингис хаан Монголын
уламжлалт ёсыг даган анхны анг нь мялааж, Хубилайн дунд хуруунд агнасан амьтных
нь цусыг түрхсэн. 1232 онд Тулуй нас барсан тул 1236 онд Монгол, Алтан улсын
дайны дараа Өгэдэй хаан Хэбэй мужийг Тулуйн гэр бүлд өгсөн байна. Энэ муж 80000
өрх гэртэй байжээ. Хубилай өөрийн байр сууриндаа эргэн ирсэн бөгөөд тэнд 1000
айл өрхтэй байв. Тэр туршлагагүй байсан учраас Хубилай тухайн газрыг өөрийн
дураараа чөлөөтэй захирах болсон. Татвар, татаасын үйл ажиллагаа нь ялзралд
орсны улмаас хятадын цагаачдын тоо өөрчлөгдөж татварын орлого буурч эхэлсэн.
Хубилай Хэбэйд үүний улмаас маш хурдан ирж эмхлэн цэгцлэн, шинэчлэх ажилдаа
орсон. Сорхогтани шинэ албат, түшмэдүүдийг түүнд туслуулахаар явуулж татварын
хуулиудыг нь засаж залруулж өгсөн. Үүнд талархсанаа илэрхийлээд хүмүүсийг нь
буцаан явуулжээ. Хубилай хааны залуу насны хамгийн сонирхолтой нэг зүйл нь
тухайн үеийн хятадын соёлын судалгаа байсан юм. Хубилай Хайюуныг урьж, Монгол
дахь ордондоо авчирсан бөгөөд тэр хүн нь хойд хятад дахь Буддын шашны лам байв.
1242 онд Хархорумд Хайюунтай уулзах үед Хубилай түүнд Буддын шашны филисофийн
тухай асууж мэджээ. Хайюун нь 1243 онд төрсөн Хубилайн хүүд Жэнжин гэсэн (Хятад
хэлэн дэх жинхэнэ алт гэсэн утгатай үг) нэр өгчээ. Хайюун нь Хубилай Таойстын
үндэслэгч болон Лиу бингзонг хэмээх буддын ламыг танилцуулжээ. Лиу нь зураач,
бичээч, зохиолч, математикч хүн байсан бөгөөд Хайюуныг орчин үеийн Бээжин дэх
Сүмдээ эргэж ирэх үед нь Хубилайн зөвлөхөөр үлдэж ажилласан. Хубилай удалгүй Жао
би хэмээх эрдэмтэнтэй танилцсан, Хубилай албандаа Монгол, Турк болон бусад улс
үндэстэний хүмүүсыг сонирхлын журмаар ажиллуулж байжээ.

1251 онд Монголын эзэнт гүрний хаан суудалд түүний том ах Мөнх суусан бөгөөд
Хорезмын Махмуд Ялавач болон Хубилай нарыг Хятад руу илгээжээ. Хубилай хойд
Хятадын эрх мэдэлтэй түшмэлээр томилогдож ирсэн бөгөөд Монголоос ордонгоо
нүүлгэн аваачсан байна. Хубилай захирч байсан нутагаа сайн удирдаж, Хэнаний
газар тариалангийн бүрэлдэхүүнийг зохицуулан, Сяныг эргэж ирсний дараагаас
нийгмийн тусламж дэмжлэгийг сайжруулсан байна. Үүгээрээ Хятадын удирдагчдын
итгэлийг хүлээсэн нь хожим Юань гүрнийг байгуулахад нь чухал хувь нэмэр
оруулжээ. 1252 онд Хубилай Махмуд ялавагийн ажилд шүүмжлэлтэй хандсан бөгөөд
тэрээр Хятадын холбоонд тийм ч чухал үүрэг гүйцэтгэдэггүй байсан бөгөөд морин
цэргийг удирдаж байсан ба Жао би нь Хаан ширээний төлөө тэмцэх болсон Хятадын
Конфуцийн сургуулийн ажилтнуудын эсэргүүцлээр Мөнх хаан, Махмуд Ялавагийг ажлаас
нь чөлөөлсөн. 1253 онд Хубилай Юаннан руу дайрч эрхэндээ оруулсан бөгөөд
Далигийн хаант улсыг бууж өгөхийг шаардсан. Гао үүнийг эсэргүүцэж монголын
элчийг хөнөөсөн. Монголчууд хүчээ 3 хуваан дайрсан. Нэг жигүүр нь Сичуаны сав
газрын зүүн талруу чиглэсэн, 2 дахь хэсэг нь Сүбэдэйн хүү Урианхайндайн
удирдлаган доор Сичуаны баруун өмнөд талын уул нуруудруу хэцүү замаар явахаар
болов. Хубилай 1 хэсэгтээ урд урдаасаа тааралдаж уулзахаар чиглэлд явав.
Урианхайдайг хойд талаар нуурын хажуугаар өнгөрч байхад Хубилай Далигийн
нийслэлийг эзлэн авч тэндээ элч үлдээв. Монголчууд Дуан Син Чжиг захирагчаар
томилон, зарим нэг дагалдагчдийг үлдээв. Үүний дараа Хубилай Хар Тан руу явав.
1256 онд Урианхайдай Юннанийг бүрэн эзэлсэн. Хубилай Төвдийн лам нарыг анагаах
чадалтай хэмээн татагддаг байв. 1253 онд Сакяагийн Пагва ламыг өөрийн ордондоо
чухал хүн хэмээн хүлээн авсан. Хубилай, Лянь Шишианийг (1231-1280) 1254 онд
Номхон далайн хороог удирдуулахаар Уйгарт удирдагчаар томилсон. Зарим ноёд
Хубилайн амжилтанд атаархаж байсан төдийгүй Мөнх хааны суудлыг эзлэхийг
санаархаж байв. 1257 онд Хубилайн ажилд туслуулахаар их хаан Мөнх, Аламдар ба
Люй Тайпин хэмээх 2 татварын зөвлөхийг явуулжээ. Тэд нийт 142 алдаа бүхий хууль
дүрмийг жагсаан шүүж, Хятадын түшмэдүүдыг буруутган, Хубилайн шинэ хороог
буулгасан. Хубилай 2 элчийг тэнд суулгахаар явуулсан. Хубилай 1258 оны эхээр
Буддизм болон Бумөыын шашны төлөөлөгчдийг хуралд дуудсан. Хубилай 237 Сүм
хийдийг Буддын сүм болгон өөрчилсөн байдаг. 1258 онд Мөнх хаан Хубилайд зүүн
гарын цэргийг өгч Сычуань мужийг бүхлээр нь захируулав. Хубилай тэндээ үлдэхээр
болж Мөнх хаанаас холдсон. Хубилай 1259 онд эргэн ирэхийн өмнө Мөнх хаан нас
барсан байна. Хубилай үүнийг нууц хэвээр нь хадгалан үлдэхийг хүссэн бөгөөд
Вухан ба ойролцоох Янгце руу дайралтаа үргэлжлүүлж Сүбэдэйн хүү Урианхайтай
хамтран Вуханыг эзэлсэн.

Сангийн сайд Жиа Сидао Хубилайн хэлсэн үгий нь нууц хэвээр нь хадгалж, хилийн
албан татвар болох 200000 мөнгөн гулдмай, 200000 боодол торыг Монголд төлсөн.
Хубилай анх татгалзсан боловч Жиа Сидао тай багахан санал нийлж ,тохиролцоонд
хүрсэн бөгөөд түүний эхнэрээс Аригбөх цэргийн хүчээ өсөн нэмэгдүүлж байна гэсэн
мэдээ авчээ. Ийнхүү Монголдоо буцаж ирсэн. Тэрээр удалгүй дүү ариг бөхөөсөө
Хархорумд хуралдай хийе гэсэн мэдээг хүлээн авсан бөгөөд Мөнхийн хуучин
албатуудаас хаанаа болгоё гэж илэрхийлсэн байсан. Чингис хааны үр удам гэдгээрээ
Аригбөх нь хаан болж болох боловч, түүний 2 ах Хубилай Хүлэгү эсрэг байр
суурьтай байв. Хубилайн хятад дахь албатууд түүнийг хаан ширээнд суухыг нь
дэмжиж, хятадын хойд талынхан болон манж нар нэр дэвшүүлсэн. Хубилай улсдаа
эргэж ирээд Хуралдай зарласан. 1260 оны 4 сарын 12 нд Зүчи, Боржигин овогийнхон,
Хубилайн гэр бүлийн гишүүд Аригбөхийн саналыг харгалзан үзэж Хубилайг хаан
Ширээнд өргөмжилсөн. 1260 онд Хубилайг Алтан ордныхныг оролцуулахгүйгээр
Хуралдай дээр хаанаар сонгосон. Хубилай болон түүний дүү Аригбөхийн хооронд
тэмцэл өрнөж монголын нийслэл хархорумд тархай бутархай байдал үүссэн. Шанхай
болон Сычуань дахь Мөнх хааны армыг Ариг Бөх удирдаж байсан. Хубилай шанхай руу
Лян Си Сяныг илгээж, Сычуань руу Аригбөхийн иргэд рүү Лиу Тайпинийг явуулсан.
Мөн Хархорумд Балгай сайдын дэмжлэгийг авсанаар Ариг бөх хаан болсноор Монголд
нэгэн зэрэг 2 хаан суув. Хархорумд төвлөрсөн Аригбөх, Хубилай руу дайраад
няцаагдсан бөгөөд Хархорум рүү очих бүх худалдааны замыг хааснаар монголд
өлсгөлөн эхлэв. Аригбөхөөс түшмэдүүд нь урван Хубилайгийн талд оржээ. Удалгүй
хүч нь суларсан Аригбөх 1264 оны 8 сарын 24 нд Хубилайд бууж өгсөн. Их хуралдай
зарлаж Хүлэгү, Алтан ордны эзэн Бэрх, Аму нарыг дуудсан боловч ирж амжихгүй
болсон учир Аригбөхийг хэрхэх талаар өөрөө шийд гэв. Гэхдээ ах дүү нарын дунд
хутган үймүүлсэн хэргээр Аригбөхийн сайд нарыг хатуу шийтгэн ихэнхи хүнийг
цаазаар авчээ. 1266 онд Аригбөх нас барснаар Өгөдэйн ач Хайду хан, Хубилайн
эсрэг тэмцэхээр болсон. Түүний нутаг нь Тарвагатайн нуруу орчмоор байсан бөгөөд
Цагаадайн зарим түшмэдүүдийн дэмжлэгийг авсан.

Хубилай хишигтэн цэргийн бүтэц үүргийг хязгаарласныг үл харгалзан бүрэлдэхүүнд
нь эхлээд Хятадыг оруулсан байсан боловч сүүлдээ Кипчак, Алан нарыг Алтан ордоны
улсаас авчруулж тус тус нэгжүүдийг шинээр улсын хишигтэн цэрэгт оруулсан байна.
Өөрийн хишигтэн цэргийг 1263 онд байгуулсан бөгөөд Хубилай Чингис хааны 4 н
албадын үр удам болох Борохула, Боорчи, Мухулай зэрэг 3-ыг оруулж байжээ.
Хубилай хаан хишигтэн цэрэгт давуу эрх олгодог байв. Монгол болон Хятадын
нэгжүүд нь аль аль нь Чингис хааныг ашиглаж байсан зохион байгуулалт 10 тын
системээр явагддаг байв.Монголчууд шинэ их бууны анги болон янз бүрийн
технологийн эхэн үедээ бусад улс орноос авч ашигладаг байсан. Хубилайн дүү болох
Хүлэгү Персээс Исмайл болон Ал Аддинийг инженерээр авчирсан байна. 1282 онд
дэлхийн хамгийн эртний их бууг монголын эзэмшилд байсан Манжураас олж бүртгэсэн
байдаг. Хубилай болон түүний жанжидад эдийн засгийн ашиг тустай тул өмнөд
хятадаас мөргөлдөөн гарахаас зайлсхийж байв. Хубилайн гадаадын албаныхан
дипломат болон цэргийн бодлогын хувьд эзэнт улсын бодлоготой байв. Хубилай хаан
1271 онд Вонжун ванг улс орныг нь удирдах эрх олгож, цэргээр хамгаалуулсан. 1272
онд Монголын эзлэн түрэмгийллийн дараа Солонгос нь Юань улсын эрх мэдэлд бүрэн
оржээ. Гүрё дахь Монголын цэргийн бааз болсон. 1276 онд Монголын их цэрэг Өмнөд
Сүн улсын нийслэлийг эзлэн авч залуу хаан, олон түшмэд, цэргийн хамт олзлон
авсан. Гэвч 1279 он хүртэл Сүн улсын үлдсэн цэргүүд бууж өгөлгүй тэмцсээр байсан
бөгөөд эцэстээ ялагдан Өмнөд Сүн улс мөхжээ.

Хубилай хаан Дай Вьетийг 2 удаа дайлаар морджээ. Хубилай 1260 онд Их Хаан болсны
дараа Тран династи 3 жил тутам даргач хүлээн авч, өргөл өргөдөг байсан. Гэвч
удалгүй тэдний хаан нь түүнээсээ татгалзжээ. Ийнхүү эхний аян дайн (Монголчуудын
Дай Вьет рүү хийсэн 2 дахь довтолгоо) 1284 оны 12 сард хунтайж Тогооноор
удирдуулан хил даван орж, Ханой хотын зүүн хойд талд байх Вань Киепт Омарын
байгуулсан ялалтын дараа төд удалгүй Тан Лон (одоогийн Ханой)-г эзлэв. Тэр үед
Чампа улс руу Согэту хойш хөдөлж, Нге Ан (одоогийн Вьетнамын төв-хойд бүс нутаг)
руу хүрэлцэн ирэхэд Траны генерал Тран Киений удирдсан арми түүнд бууж өгөв.
Гэвч Траны хаад болон дээд командлагч Тран Хун Дао тактикаа өөрчлөн,
хамгаалалтаас довтолгоонд шилжиж, Монголчуудын эсрэг тэмцэж эхлэв. 4 сард
генерал Тран Куан Хай Чүон Дүонд (одоогийн Ханойн хэсэг) Согэтуг буулган авч,
Тай Кетэд болсон томоохон тулалдааны үеэр Согэту алагдан, Траны хаад ялалт
байгуулав. Удалгүй генерал Тран Нат Дуат ч Хам Ту (одоогийн Хун Ений хэсэг)-д
ялалт байгуулж, Жэнь Нань ван Тогоон генерал Тран Хун Даод ялагдсанаар Хубилай
хааны Дай Вьетийг эзлэх гэсэн анхны оролдлого амжилтгүй болжээ. Тогоон Дай
Вьетийн харваачдад алуулахаас сэргийлж хүрэл хоолойд нуугдсан бөгөөд энэ үйлдэл
нь Их Монгол Улс болон Тогооны хувьд ичгүүртэй явдал болсон билээ.

Амжилтгүй оролдлогынхоо дараа Хубилай Нан Тонгийн ах, Аннамын хаан бөгөөд
Монголчуудад урвасан Тран Ич Такийг илгээхээр төлөвлөсөн боловч, Юаний Хүнань
дахь хангамжийн баазад асуудал гарч, дээрээс нь Хайдугийн довтолгоон нэрмэснээр
төлөвлөгөөгөө цуцалжээ. 1285 онд Төвөдийн Бригун урсгалынхан бослого дэгдээж,
Пагвагийн урсгалын хийдүүдийг довтолсон. Цагадайн хан Дува босогчдод туслахаар
ирж, Таримын сав газарт Хубилайн нэгтгэлүүдийг ялаад, Хар-Хошууг бүслэв. Хайду
Бешбаликт байсан армийг устгаад, дараа жил нь хотыг эзэлжээ. Ихэнх уйгурууд
Кашгарыг орхин, Юаний алс зүүн хэсэг дэх аюулгүй газар луу нүүж одов. Энэ бүхэн
Хубилайн ач Бухтөмөр 1291 онд 10,000 Төвөдийг хороож, Бригунгийн бослогыг дарах
хүртэл үргэлжлэн, Төвөдийн байдал арай гэж намжив.

Ийнхүү Дай Вьетэд анхаарал хандуулах боломжтой болсон Хубилай хаан 2 дахь
довтолгоогоо 1287 онд, өмнөхөө бодвол том флот, хоол хүнсний арвин нөөцтэйгээр
сайтар зохион байгуулалттайгаар эхлүүлэв. Тогооны удирдсан монголчууд Ван Киеп
рүү (баруун хойноос) хүрч очин, Омарын явган болон морин цэргүүдтэй (Улаан голын
дагуу өөр замаар очсон) нийлэн, тулалдаанд хялбар ялав. Тэнгисийн флот Ван Донд
Ха Лон булангийн ойролцоо) ялалт байгуулсан ч хүнсээ ачсан ачааны том онгоцоо
орхисон байсныг нь генерал Тран Хан Ду олзолжээ. Ингээд Тан Лон (одоогийн
Ханой)-д байсан монголчууд хүнсний хомсдолд нэрвэгдэв. Хангамжийн талаар шинэ
мэдээ ирэхгүй байсан тул Тогоон армиа Ван Киеп рүү ухраахаас өөр аргагүй боллоо.
Тэр үед Дай Вьетийн арми урагш давшин, Монголчуудад эзлэгдсэн байсан олон
сууринг чөлөөлжээ. Явган цэргүүд нь Ван Киеп дэх Монголчуудыг довтлох тушаал
авав. Тогоон армиа хоёр хувааж, ухарсан байна.

4 сарын эхээр Хубилайн Кипчак жанжин Омараар удирдуулсан тэнгисийн цэргийн хүчин
явган цэргээр дэмжүүлэн Бач Дан голд хүрч очив. Гүүр, зам устгагдаж, Дай Вьетийн
цэргүүд довтолж байсны улмаас Бач Данд явган цэргийн дэмжлэггүй болжээ. Дай
Вьетийн жижиг флот уг тулалдаанд оролцож, ухарч байгаа дүр үзүүлсэн байна.
Монголчууд Дай Вьетийн цэргүүдийг нэхэн хөөгөөд тэдний бэлдсэн талбарт очжээ.
Тэнд хүлээж байсан мянга мянган жижиг завь хоёр эргээс гарч ирэн, дайсны эгнээг
задалсан. Гэнэтийн хүчтэй дайралттай тулгарсан Монголчууд далай руу ухрахыг
оролдсон ч Дай Вьетчүүдийн татсан уяанд тээглэн хөлөг онгоцнууд нь гацаж, олонх
нь эвдэрч сүйдэн живжээ. Тэр үед нь олон тооны галт салнууд урсан ирж мөргөж
байв. Айсан Монгол цэргүүд онгоцноосоо үсэрч буун, эрэг рүү гарсан бөгөөд тэнд
тэднийг Траны хаан болон Тран Хун Даогийн удирдсан арми хүлээж байлаа. Ингээд
Монголын тэнгисийн флот бүрмөсөн сүйрч, Омар олзлогджээ. Тэр үед Дай Вьетийн
арми Лан Соны дагуу Тогооны армийг үлдэн хөөжээ. Тогоон ширэнгэн ой дундуур
дутаан нутаг буцсан аж. Гэсэн ч Дай Вьет болон Чампагийн хаант улсууд цаашид
зөрчилдөөн үүсэхээс сэргийлж, Хубилайн захиргааг хүлээн зөвшөөрсөн билээ.

Бирмийн эсрэг хийсэн 3 аян дайнаар (1277, 1283, 1287) Монголчууд Ирраваддийн
дельтэд хүрч, Бирм дэх Паганы хаант улсын нийслэл Баганыг эзлэн, өөрсдийн
тоглоомын засгийн газар байгуулсан. Хубилай албан ёсоор бол сюзерентет улсыг
байгуулсан хэдий ч Бирмчүүд Монголын дагуул улс болж, тэднийг Хятадаас хөөгдөх
хүртэл алба гувчуур өргөн барьсаар байв. Камбожийн Кхмерийн хаант улс болон
Малай, Өмнөд Энэтхэг дэх жижиг улсууд Хубилайн хаанчлалыг 1278-1294 онуудад
хүлээн зөвшөөрч байв. Уг бүс нутаг дахь монголчуудын сонирхол нь цэвэр
худалдааны болон алба гувчуурын харилцаа тогтооход оршиж байлаа.

Хаанчлалынхаа сүүлийн жилүүдэд Хубилай Жава дахь Сингасаригийн вант улсын эсрэг
20-30,000 цэрэг хөдөлгөн, өшөө авах усан замын аян дайн (1293) хийсэн боловч
Монголын хүч 3,000 дайчнаа алдаад, Мажапахит династиг эрхэндээ оруулж чадалгүй
буцжээ. 1294 онд Тайландын нутагт оршиж байсан 2 хаант улс болох Сухотай,
Чианмай Хубилайн эзэнт гүрний ивээлийн улс болсон.

Монголын цэргүүд Сахалин руу хэд хэдэн удаа дайрсан бөгөөд энэ нь 1264-1308 онд
үргэлжилсэн юм. Монголын эзэнт гүрэн нь албан татвар дээр суурилдаг тул шинэ
газар нутгийг эзлэн авбал эдийн засаг нь сайжирдаг байжээ. Нивх ба Орокууд нь
Монголд захирагдах болсон. Харин Айнүгийн ард түмэн Монголын шууданг довтолж, Их
Хаанд дагаар орсон Сахалины уугуул иргэдтэй тулалддаг байв. Эцэстээ 1308 онд
Айнүгийн овог аймгууд Монголчуудын захиргааг хүлээн зөвшөөрчээ.

Хубилай хааны удирдлага дор Дорнод ази болон барууныхныг хооронд нь шууд холбоо
тогтоох нь нээлттэй болж Төв азийн худалдааны замуудад монголчууд хяналтаа тавьж
өртөө шуудангийн үйлчилгээг үзүүлдэг байсан учир монголын эзэнт гүрэнд үзүүлэх
ач холбогдол нь их байв. 13 р зууны эхээр европ болон төв азичууд мөргөл, аялал,
жуулчлал, элч төлөөлөгчийн журмаар, Хятад руу явдаг замыг бий болгосон.
Монголчууд хятадыг захирдаг байсан учир Монголын эзэнт гүрний ойролцоо хаана ч
байсан бөгөөд Орос, Перс, Месопотами зэрэг улс руу бүхий л худалдааны зам
чиглэдэг байв. Их хаан болон Пап ламын хооронд хэдэн удаа элч төлөөлөгчийг шууд
сольж байжээ. 1266 онд Хубилай хаан Венецийн мөргөлчдөд зөвшөөрөл олгож, 100,
100-н христийн номтнууд болон инженерүүдэд Пологийн ах дүү нарт явах зөвшөөрөл
олгожээ. 1263 онд ах дүү Поло нар Ромд эргэн ирсэн. Их хаан Хубилай ба Ил хан
Аргуны сайд болох Раббн бар саума 1287-1288 оны үед өрнөдөд Ром, Парис, Бореукас
ба дорнодод Дадугаар аялал хийж гол захирагчтай нь уулзсан байдаг. Никкологийн
хүү Марко Поло энэхүү аялалдаа өөрийнхөө аавыг хамт дагуулан явж байсан нь Хятад
болон Монголд хамгийн сайн танигдах жуулчин болохынх нь үндэс байсан байж болно.
Тэрээр Хубилай хааны удирдлага дор 1275-1292 оны хооронд 17 жилийн турш Юннань
ба Фужянь мужуудаар наймаа хийж, мөн элч тагнуулын үүрэг гүйцэтгэн оролцож
байсан. Гэвч үүнийг дундад иргэн улсын үеийн түүхчдийн Хятадыг дүрсэлсэн хэсгээс
гарч ирсэн дэлхийн дүрслэл хэмээх сэтгүүлээс авсан хэмээн европт дамжуулан үздэг
байна. Раббан Саума дахь дорнод Азийн хэсэгт байсан Кистиорак гэдэг лам нь
одоогийн Бээжингийн газар нутагт төрсөн. Тэрээр 1278 онд Иран дахь Ил ханы
засаглалд төв азиас орж ирсэн бөгөөд Монголчууд Исламд байдаг христэд
итгэгчдэдийн тусламжийг авахаар европ руу явсан байдаг. Энэ мэтчилэн тив
газруудыг хэрэн хэсэж мэдээлэл түгээж байсан хүмүүс олон байв. Хубилай хааны
удирдлага дор анх хязгаарлалттай боловч хятад болон өрнөдийнхний хооронд соёлын
солилцоо болон харилцаа холбоог шууд тогтоож байжээ.

Тэрээр хятадын улс төр болон соёлын загварчлалыг сайшаан дэмжсэн байдаг нь хятад
дахь засаглалаа тогтмол барьж байхад анхаарч, хятадыг хятад аргаар захирах нь
зөв гэж үзсэн. Ингэхдээ энэ үүргийг зөвлөлийн түшмэл Хао Жин, Лю Бинжун нарт
тушааж, засаг захиргааны төсөл боловсруулсан нь монголын уламжлалт соёлын нөлөөг
багасгаж Тан улсын жишээг бага зэрэг өөрчилж хийсэн байдаг юм. Гэхдээ энэхүү
засаг захиргаа нь монгол дахь мянгатын тогтолцоог халсан гэсэн үг биш юм.
Хубилайн хаанчлалын 1260-1272 онуудын хооронд дээрх төрийн бүтцдээ гурваас
дөрвөн удаа өөрчлөлт оруулж байсан. Хубилай Пагва ламыг эзэнт гүрний шашны
тэргүүн буюу улсын багшаар томилжээ. Энэ нь монголчуудыг күнзийн сурталд шууд
уусахаас сэргийлсэн байдаг. Мөн 1269 онд Пагва ламтан түвэд үсгээс сэдэвлэж, их
хааны зарлигын дагуу дөрвөлжин үсгийг зохиосон байна. Хубилай Төвд болон хятадын
лам нарыг Пагвагийн удирдлаганд оруулж дээд шүүхийн хяналтын хороог үндэслэсэн
байна. Хаган нь 1270 онд дээд шүүхийн хажууд Мусалманы анагаахын төв, 1271 онд
Исламаны одон орны судлалын удирдах төв, 1289 онд эзэнт гүрний хөвгүүдэд зориулж
Мусалманы сургууль байгуулсан байна.Лю Бинжун(1274) Ши Тяньзи (1275) Жао Би
(1276) ба Дун Вэй Бин (1278) нарын Хятадын нөлөө бүхий түшмэд нь нас барж алга
болсоны дараа хааны ордонд Ахмад ноёны нөлөө асар их болсон нь хятад түшмэдийн
нөлөө нэг хэсэг суларчээ. Хубилай улсын байдлыг хянадаг удирдлагын ахлагчаар
Ахмад Фанакатыг томилсон. 1286 онд хааны зарлигаар Жун шу шэний баруун гарын
чинсангаар тангадын Санга ноёныг томилсон нь дахин уйгур ноёдын нөлөөг
идэвхжүүлжээ. Тухайн үед төрд Баарин аймгийн Баян жанжин, Жалайрын Хантун ноён,
Борохулын үр удам болох Очичар нар, Аралудын Боорчийн удмын Иштөмөр зэргийн
монгол ноёд их нөлөөтэй байсан. Хубилай хаан 1271 онд Их Монгол улсын нэрийг
сольж Да Юань гэж нэрлээд, дараа онд нь Жунду хотыг Даду гэж нэрэлсэн. Хуучин
нийслэл нь Шанду байсан. Хубилай хаан 1274 онд өмнөд Сүн улсын эсрэг дахин цэрэг
мордуулж, эцэст нь Сүн улсыг мөхөөснөөр хятадын түүхэнд анх удаа бүх нутгаа
алдаж, тусгаар тогтнолоо алдсан. Хубилай хаан хойд өмнө хятадын дагуу эх сувгийг
байгуулсанаар эдийн засгийг өсгөж, барилга байгууламжийг засварлаж, замуудаа
өргөтгөж, дүрэм журмаа сайжруулж байсан нь улс орны алтан үеийг авчирсан байлаа.
Хубилай хааны гэрийн сургууль нь хуучны монгол уламжлалуудыг зарим ойлголтуудыг
багтаасан байсан бөгөөд Хубилай хааны засаглалаар эдгээр уламжиллууд нь
үргэлжлэн явагдсан бөгөөд зарим нэг уламжлалт хятад боловсролын соёлын асуудал
нэвтэрсэн байв. Хубилай монголын мөргөлчдийг 1263 онд татвар төлөх ёстой хэмээн
зарлиг гаргасан бөгөөд 1268 онд татварын алба байгуулсан байна. 1286 онд далай
эрэг орчмын худалдаанд зах зээлийн татварын хяналтыг тавьжээ. 1260 оны 8 сард
Хубилай хугацаа нь дуусдаггүй цаасан мөнгө эргэлтэнд оруулж данс тооцоо бүхий
цаасан мөнгийг анх бий болгосон байна. Ийнхүү мөнгө нь алт, мөнгө болон хувирах
боломжтой болсон бөгөөд засгийн газар татвар төлөгчдөөс цаасан мөнгө авдаг байв.
Ийнхүү Чао хэмээн нэрлэгддэг цаасан мөнгөөр л татвараа төлөхийг шаарддаг болсон.
Хубилайн засаглал гадны мөргөлчид юмуу энгийн иргэдээс алт мөнгөн хэлбэрээр
татвараа хураан авч байсан. Гэвч наймаачид солилцоо хийж засгийн газраас авдаг
болсон. Хубилай хаан анх яагаад фиат мөнгө үйлдвэрлэгчдийг бий болгосны учир нь
ийм юм. Цаасан баримтууд нь цуглуулсан татварыг бий болгодог бөгөөд энэхүү том
улс орны зоос тээвэрлэхэд зарцуулдаг байсан зардлыг бууруулсан. 1287 онд
Хубилайн сайд Санга Жи Юаний цаасан мөнгө хэмээх шинэ мөнгөн тэмдэгт бий болсон.
Хубилай азийн урлагийг дэмждэг байсан бөгөөд шашны итгэлийг ч дэмждэг байжээ.
Хубилай хаан Таоистын эсрэг үзэл баримтлалтай байсан. 1270 онд Марко Поло гэх
мэтийн хэд хэдэн европчууд монгол гүрэнд зочилон ирсэн байдаг нь худалдаа наймаа
маш сайн дэлгэрсэн нь харагдаж болмоор юм.

1274 онд Хубилай хаан Зүрчид дахь Монголын төлөөлөгчөөр Лянь Хихианыг томилсон.
Чингис хааны дүү Бэлгүтэйгийн 4 дэх үеийн ач 1287 онд Наян нь өдөөн хатгажээ.
Наян нь Төв Ази дахь Хубилайн өрсөлдөгч болох Хайдутай холбоо тогтоожээ. Түүний
харъяанд Зүрчид, Кидан, Монгол угсааны цэргүүд захирагдаж байсан. Хасарын хүү
болох Шидур ба Хачиуны үр удам болох Хаданы удирдлаган дор бослого гарчээ.
Хубилай, Наяны эсрэг Баян жанжныг явуулсан. Хубилай хааны их цэргийн нэг хэсгийг
жанжин Ли Тингийн удилдлаган дор Наянгийн цэргийн эсрэг байлдуулсан. Эцэстээ
Наянгийн талын Табутай нарын жанжин баатруудын цэрэг ухаран зугтахад тэднийг
нэхэмжилэн хөөсөөр Шар мөрний орчимд нэхэн гүйцсэн. Наяныг хаан зарлигаар цус
гаргалгүй нөгчүүлсэн.

Чингим ааваасаа 9 жилийн өмнө буюу 1285 онд нас баржээ. Хубилай харамсан
гашуудсан бөгөөд түүний эхнэр Хөхжин хатан дотно хэвээр үлджээ. Өөрөөр хэлбэл
Хубилай хаан амьдралынхаа эцэст Тулай өвчин туссан байжээ. Тэрээр амьтны эд
эрхтэн идэх дуртай болсон учир жин нь маш их нэмэгдсэн. Ийнхүү түүний цусан дахь
бөөмийн хэмжээ томорсноор тулай өвчинтэй болсон байна. Түүний үхэлтэй энэхүү
өвчин холбоотой. Хубилай хаан Чингимийн хүү Төмөр шинэ титэм залгамжлагчаараа
сонгогдсон бөгөөд Монголын эзэнт гүрний 6 дахь эзэн хаан болж Хубилай хааныг нас
барсны дараа Юань гүрний 2 дах захирагч болжээ. Өвчний улмаас эцсийн эцэст
түүнээс 30 насаар ах Баяныг ч цэргийн хүчний удирдлагаар сонгох боломжтой
байжээ. Хубилай байнга бие нь суларсаар 1294 оны 2-р сарын 18-нд нас баржээ. Тус
ондоо оршуулгын ёслолыг хийсэн бөгөөд монголын хаадын оршуулгын газар Чинянгуд
аваачсан байна.

1260 онд хаан ширээнд гарч ирсэн Хубилайн хүч чадал Монголын эзэнт гүрнийг шинэ
чиглэлд хандуулсан ажээ. Тэрээр маргаантай байдлаар хаан ширээнд суусан боловч
түүний үед Монголчуудын хөгжил хурдасч дэлхийтэй харилцаж байсан төдийгүй
Монголын эзэнт гүрнийг Хятадын соёл иргэншилтэй холбож өгсөнөөр эзэнт гүрний хүн
ам сайн сайхан амьдрах нөхцлийг хангаж өгсөн байна. Хубилай болон түүний өмнөх
хаадын байлдан дагуулал хүчирхэг Хятадыг цэргийн хүчээр байлдан эзэлж, бүтээн
байгуулалтанд дахин оруулснаараа эзэнт гүрний хөгжилд маш том үүрэг гүйцэтгэсэн.
Одоо үеийн Бээжин хотын орчим төвлөрч байсан нийслэл хотоосоо Түвд, Шинжаан ба
Монголын жинхэнэ хууль дүрмийг Алтан улсын, дотоод Азийн эзэнт гүрний хувьд
түрүүчийн хаадын барьж байсан дүрмүүдийг сахиулж чадсан байна.

Хамгийн түрүүнд Хубилай хаан Тэгүлэнтэй гэрлэсэн бөгөөд Тэгүлэн маш эрт нас
баржээ. Түүний дараа Хубилай хаан Хонгирад аймгийн Чаби хатантай гэрлэжээ. Чаби
түүний хамгийн хайртай эхнэр байжээ. Чаби буюу Чимбай хатан төрийн бодлогод
оролцож байсны зэрэгцээ Хятадын торгоны урлалыг шинэ түвшинд хөгжүүлэхэд их
үүрэг гүйцэтгэжээ. 1286 онд Чаби хатныг нас барсных нь дараа Хубилай Намбуй
хэмээх залуухан үеэл дүүтэйгээ Чабигийн хүслийн дагуу гэрлэжээ. Хубилай болон
түүний эхнэрийн хүүхдүүдэд дараах хүмүүс багтана.

Хубилай Их Хааны намтрыг анх бичсэн орон бол Солонгос улс (Гуулин улс),
Солонгосын түүхчид юм. Хубилай Хааны Гуулин хүргэн Ван бичгийн түшмэлдээ
"Хубилай Хааны намтр" ыг эмхлэн бичихийг тушаасан тухай түүхэн тэмдэглэл Гуулин
улсын сударт (1-31-484,3-31-311) бий. Солонгос мэргэд, Хубилай Хааны намтрыг
долоон сарын дотор бичин дуусгаж, 10 сарын билгийн тооллын хар нохой өдөр
Монголд илгээсэн түүхэн тэмдэглэл нь Гуулин улсын сударт (1-31-485,3-31-314)
толилуулсан байдаг.



https://mn.wikipedia.org/wiki/%D0%98%D1%85_%D0%91%D1%80%D0%B8%D1%82%D0%B0%D0%BD%D0%B8

Их Британи, албан ёсоор Их Британи Умард Ирландын Нэгдсэн Вант Улс (товч.
ИБУИНВУ; англ. The United Kingdom of Great Britain and Northern Ireland, United
Kingdom, UK) нь баруун Европын арлын улс юм. Газар нутаг нь Их Британи арал,
Ирланд арлын зүүн хойд хэсэг, бусад жижиг арлуудаас тогтоно. Умард Ирланд нь
дангаараа өөр улстай газраар хиллэдэг. Энэ хилийг эс тооцвол Их Британи нь
Атлантын далай, Умард тэнгис, Ла-Маншийн хоолой, Ирландын тэнгисээр
хүрээлэгдэнэ. Хамгийн том арал болох Их Британи нь Ла-Маншийн хонгилын авто
замаар Францтай холбогддог.

Нэгдсэн Вант Улс нь Англи, Шотланд, Уэльс, Умард Ирланд гэсэн 4 улсаар бүрдсэн
нэгдсэн улс юм. Энэ улс нь парламентийн системээр удирдуулдаг бөгөөд засгийн
газар нь нийслэл Лондонд оршдог. Мөн Үндсэн Хуульт хаант улс бөгөөд төрийн
тэргүүн нь Хатан хаан II Элизабет юм. Сувгийн арлууд болон Мэн арлаас тогтсон
Титмийн газрууд (Crown Dependencies) нь албан ёсоор улсын эзэмшил боловч Нэгдсэн
Вант Улсын хэсэг биш, харин түүнтэй холбоо үүсгэдэг. Нэгдсэн Вант Улс нь хуучин
Британийн эзэнт гүрний хэсгүүд байсан, 14 гадаад харъяат газартай. Британийн
эзэнт гүрэн нь дэлхийн хуурай газрын бараг дөрөвний нэгийг эзэлж, түүхэндэх
хамгийн том эзэнт гүрэн байжээ. Энэ гүрнээс шууд шалтгаалж Канад, Австрали, Шинэ
Зеланд, Энэтхэг, Пакистан, Өмнөд Африк, Сингапур, Шри Ланк, АНУ гэх мэт улсуудад
Британи нь ихэд нөлөөлж, нөлөөлөл нь тэдгээрийн хэл, соёл урлаг зэрэгт
ажиглагдана. Хатан хаан II Элизабет нь Үндэстнүүдийн Хамтын Нөхөрлөлийн
(Commonwealth of Nations) тэргүүн хэвээр үлдсэн бөгөөд бүх гишүүн орнуудын
төрийн тэргүүн юм.

Нэгдсэн Вант Улс нь өндөр хөгжилтэй орон ба эдийн засаг нь дэлхийд зургаад
(худалдан авах чадварын паритетаар тооцсон ҮНБ) эсвэл тавд (нэрлэсэн ҮНБ) орно.
19 ба 20-р зууны эхэн үед дэлхийн хамгийн хүчирхэг гүрэн байсан боловч дэлхийн
хоёр дайн, 20-р зууны сүүл үед тохиолдсон эзэнт гүрнийх нь задрал зэргээс
шалгаалж дэлхийн ажил хэрэгт тэргүүлэгч байр суурьтай оролцох явдал нь багасчээ.
Гэлээ ч гэсэн эдийн засаг, соёл урлаг, цэрэг арми, улс төрийн нөлөө нь их бөгөөд
цөмийн зэвсэгтэй орон юм. Нэгдсэн Вант Улсын цэрэг, хамгаалалтанд зарцуулах
мөнгөний хэмжээ нь дэлхийд хоёрт эсвэл гуравт (тооцоолох аргаас шалтгаална)
орно. НҮБ-ын аюулгүйн зөвлөлийн байнгын гишүүн бөгөөд Европын холбоо, Их Найм,
НАТО, Дэлхийн худалдааны байгууллага, Үндэстнүүдийн Хамтын Нөхөрлөл зэрэг
байгууллагуудын гишүүн юм.

Их Британи 243,610 хавтгай дөрвөлжин километр газар нутагтай, дэлхийн 78-р том
орон юм.

Хойд өргөргийн 49° — 61°, баруун уртгийн 9° зүүн уртрагийн 2° дотор Их Британи,
Ирланд зэрэг арлууд (Британийн олтриг) дээр оршдог арлын орон ба газар зүйн
байрлалаар Европ тив, Өрнө Европт хамаарна.

Их Британи арлын дорнод талаар Умард тэнгис, өмнөд талаар Ла-Маншийн хоолой,
хоолойн цаана Франц улс байна. Хамгийн богино зайндаа 35 км бөгөөд усан доогуур
хоёр улсыг холбосон авто зам бүхий хонгил тавигдсан. Арлын баруун өмнөд талаар
Ирландын тэнгис, баруун хойд талаар Атлантын далай байна. Их Британийн эргийн
урт — 11,073 км.

Их Британи улсын нутаг дэвсгэрийн 130427 км² нь Англи, 78772 км² нь Шотланд,
20778 км² нь Уэльс, 13843 км² нь Умар Ирланд орных байдаг. Их Британи арлыг
тойроод 1000 гаран арал байна. Мөн үндсэн орноос хэдэн мянган километрийн алс
Фолклендийн олтриг (Аргентинтай маргаантай), Өмнө Жорж-Өмнө Сэндвичийн арал,
Бермуд, Гибралтар зэрэг далайн чанад нутаг байдаг.

Их Британийн өмнөд тал арай дулаан, баруун тал арай чийглэг. Баруун хойд нутгийн
Шотландын өндөрлөгт жилд 3000 мм хур буудаг бол зүүн өмнөд нутгийн Кэмбриджид
500 м хур тунадастай. I сард өдөртөө 7°C, шөнөдөө 1°C, VII сард өдөртөө 21°C,
шөнөдөө 12°C дулаан байна.

Их Британид 30,000 жилийн тэртээ хүн суурьшижээ. Төмөр зэвсгийн үе, НТӨ I
мянганд бритон, галл зэрэг кельт угсаатан оршин байв. ХТӨ 55-54 онд Юлий
Цезарийн аян дайнаар Ромтой холбогдож НТӨ 44 оноос Английн өмнөд, дорнод хэсэг,
Уэльс, Шотландын нам доор хэсэг Ромын колони болсон. Ромын ноёрхол 409 онд
унахад Умар Европоос англосакс гэсэн герман угсаатан ирж вант улс олныг үүсгэн
суусан ба 600 оноос нэгдэж, христийн шашинд оржээ.

Христийн тооллын 9-р зуунд Дани, Норвегийн викинг улс довтлон ихэнх газрыг
эзэлсэн. Вессексийн Альфред ван эзлэгдэлгүй үлдэж чадсан ба газар нутгаа нэгтгэж
956 онд Английн вант улс мэндэлжээ. Кнуд гэж сайн ван байсны дараа 1066 онд
Нормандын Уильям гүн Английн II Харольдыг дийлж Английг эзэрхэснээр язгууртны
хүрээнд франц соёл нэвтэрсэн ба алсдаа англи соёлд уусчээ.

Английн вангийн удам өнөөгийн Францын баруун хэсэгт ноёрхож байсан бөгөөд 1202
оноос хойш Англи-Францын олон дайн болсны дотроос хамгийн алдартай нь Зуун
жилийн дайн (1337–1453) байсан.

Европын сэргэн мандалтын үед уламжлалт католик, шинэ протестант хоёрын тэмцэл
болж байв. 1542 онд Уэльс Английн харьяанд бүрэн орсон ба Ирланд Английн
толгойлсон хувийн холбоонд нэгдсэн байдаг. Энэ үеэс Умар Ирландад Англи,
Шотландын хүмүүс ихээр шилжин суусан. 1603 онд Шотландын VI Жеймсийн толгойлсон
хувийн холбоонд Англи, Шотланд, Ирланд орсон ба Эдинбургт байснаа Лондонд шилжин
суужээ. 17-р зуунд холбоот гурван улс хэд хэдэн дайнд хамтаар орж байв. Мөн үед
Англи тэнгис далайд гарч Умар Америкт колони үүсгэжээ.

1707 онд Англи, Шотланд албан ёсоор нэгдэж нэгэн вант улс болов. 18-р зуунд
хэмжээт эрх хаант засаг, парламентат ёс хөгжиж, анхны ерөнхий сайд (1721–1742)
нь Роберт Вальполе байжээ. Их Британид иргэний дайн болж, Америк дахь колони
тусгаар тогтнолын төлөө дайтаж 1783 онд АНУ тусгаар тогтносноор Их Британийн
колонийн сонирхол Энэтхэгт чиглэсэн. Их Британи далайн тээврийн худалдаа, боолын
наймаанд тэргүүлж байв.

1801 онд Их Британи, Ирланд хоёр нэгдэж нэгэн вант улс болов. 19-р зуунд Их
Британи эрчимтэй аж үйлдвэржиж, чөлөөт худалдаа цэцэглэжээ. Төрийн хэрэгт
сэхээтнээс гадна дунд ангийнхан зүтгэх болж, газар тариалан фермэрт шилжиж,
хотод ажилчин анги бий болсон. Францын Напелеон дайнд ялагдсаны дараа Их Британи
дэлхийн хамгийн хүчирхэг гүрэн байж, дэлхий даяарын улс төрийн хэрэгт нөлөөлж
байв. Канад, Австрали, Шинэ Зеланд өөртөө засах их эрх олж, аажимдаа тусгаар
тогтножээ.

Дэлхийн нэгдүгээр дайнд Их Британи нь Франц, Орос, Америктай эвсэж Германтай
байлдаж байв. Дайны дараа Үндэстний лигийн зөвшөөрлөөр Герман, Османы колонийг
эзэн мэдэж байв. Британийн эзэнт гүрэн дэлхийн хуурай газрын 1/5-ыг хамаарч
байв. Ирландын үндсэрхэг үзэл сэргэж 1910 оноос хойш тэмцсээр 1922 онд тусгаар
тогтносон бол Умар Ирландын ард түмэн Их Британид үлдэхээр шийдсэн.

Дэлхийн хоёрдугаар дайны үед Их Британийг Уинстон Черчилль удирдаж, Германы
эсрэг байлдсан. 1944 онд Нормандад Америктай нийлж десант буулгаж дайны ялалтанд
хувь нэмэрлэж байсан ба Атлантын далайд Германтай, Умар Африкт Италитай, Бирмд
Японтой байлдаж байсан.

Колониуд тусгаар тогнож эхэлсэн ба 1947 онд Энэтхэг (Пакистан, Бангладеш салсан)
тусгаар тогтножээ. Тусгаар тогтносон улсууд Их Британийн хамтын нөхөрлөлд
багтдаг бөгөөд зарим бага улсын нэр төдий төрийн тэргүүн нь Их Британийн хатан
ван II Элизабет байсаар байна.

Дайны дараа НҮБ-ыг байгуулалцав. 1952 онд цөмийн зэвсэгтэй болсон. 1955 оны
Израиль-Египетийн дайн Суэцийн хямралд Израилийг өмөөрч дайтаж байв. Англи хэл
олон улсын ойлголцлын нэгдүгээр хэл болсон байдаг. Их Британийг чиглэсэн тив
дамнасан нүүдэл их явагдсанаас Их Британи цагаан, шар, хар олон арьстны орон
болсон. 1954 оны Лондон-Парисын хурал, Өрнө Европын нэгдлээр эхэлсэн Европын
интеграцичлал 1973 онд чөлөөт худалдаа, эдийн засгийн холбоо, 1992 онд Европын
холбоо болон өөрчлөгдсөн байна.

1970 оноос эдийн засгийн хөгжил удааширсанд 1980 онд ерөнхий сайд Маргарет
Тетчер улсын үйлдвэрийг хувьчлаж, хөрөнгийн зах зээлийг шинэтгэжээ. 1984 онд
Умард тэнгисийн ёроолоос газрын тос олборлох болсон.

Их Британи НҮБ, НАТО, Европын холбоонд гол байр суурьтай байсаар байна.
Афганистан, Иракийн дайнд оролцсон. 2008 оны санхүүгийн хямралд өртсөн. 2014 онд
Шотландын тусгаар тогтнох эсэх санал асуулгад 55% "хэрэггүй" гэсэн хариу гарчээ.

Их Британи бол төрийн хэмжээт эрхт хаант засагт хэлбэртэй, төрийн нэгдмэл
байгууламжтай бүрэн эрхт улс юм.

Хаан гэмт хэрэгтэнд өршөөл үзүүлдэг бөгөөд хүмүүст цол хэргэм, одон тэмдэг
шагнана. Олон улсын харилцааны хувьд хаан дайн зарлах, энхийг тогтоох, гадаад
улсын хүлээн зөвшөөрөх, гэрээ батлах, нутаг дэвсгэрийн асуудлыг шийдэх эрхтэй.
Хааны төрсөн өдрийг Английн үндэсний баяр болгон тэмдэглэдэг. Одоо үед II
Элизавет хатан ван төр толгойлж байна. Тэр 1895-1952 онд хаан байсан VI Георгийн
ууган охин билээ. 1926 онд төрсөн Элизавет 1952 онд 26 настайдаа хаан ширээнд
заларсанаас өдгөө 60-иад жилийг үджээ.

Улсын хууль тогтоох дээд байгууллага нь Их Британи улсын хурал (Parliament of
the United Kingdom) байна. Хоёр танхимтай.

Язгууртны танхим (House of Lords) нь Английн сүмийн хамба, язгууртнаас бүрддэг.
Хатан вангийн томилсон 1200 гишүүнтэй. Нэгэн цагт Нийтийн танхимтай адил эрхтэй
байсан, одоо оролцоо хумигдмал. Язгууртнууд хуулинд нэмэлт тусгал, заавар
оруулах, боловсронгуй болгох эрхтэй. Шүүх тогтолцооны дээд байгууллага болдог.

Нийтийн танхим (House of Commons) нь 659 гишүүнтэй байх ба тэнцвэртэй тойргоос
18 нас хүрсэн иргэд сонгодог. 5 жилээр сонгогдож, улс төрийн шаардлагын улмаас
ерөнхий сайдын санал болгосноор сонгуулийг зохион байгуулж болно. Хэрвээ засгийн
газар, төлөөлөгчдийн танхимд олонх болсон намаас бүрдвэл эсвэл төлөөлөгчдийн
танхимаар итгэл хүлээлгэхгүй гэж үзвэл огцорно. Дахин сонгууль гурван долоо
хоногийн дотор явагдах ёстой.

Төрийн шийдвэрийг хэрэгжүүлэх байгууллага нь Их Британи улсын засгийн газар
(Cabinet of the United Kingdom) байна. Засгийн газрын тэргүүн нь ерөнхий сайд
юм. Одоогийн ерөнхий сайд Дэвид Кэмерон 2010 онд Консерватив намаас сонгогджээ.

Үүнээс гадна далайн чанад нутаг байна. Гибралтар, Фолкленд (маргаантай), Кайман,
Бермуд зэрэг 14 нутаг бий.

Аж үйлдвэрийн хувьсгалын үед Их Британид нэхмэлийн үйлдвэрлэл, түүний дараа
хөлөг онгоц үйлдвэрлэл, нүүрсний уурхай, төмөр боловсруулах салбар эхэлж
хөгжсөн. 19-р зуунд Их Британийн худалдаачид, банк дэлхийд тэргүүлж байсан бол
дэлхийн хоёрдугаар дайны дараанаас хүнд аж үйлдвэрийн жин буурч, өдгөө аж
үйлдвэр ДНБ-ийн 17%-ийг эзэлж байна.



https://mn.wikipedia.org/wiki/%D3%A8%D0%B2%D3%A9%D1%80%D1%85%D0%B0%D0%BD%D0%B3%D0%B0%D0%B9_%D0%B0%D0%B9%D0%BC%D0%B0%D0%B3

Өвөрхангай (худам монголоор ᠥᠪᠦᠷᠬᠠᠩᠭ᠋ᠠᠢ – өбүрханггаи) — Монгол Улсын аймаг.
1931 онд байгуулагдсан.

Монгол Улсын газар зүйн хүйс-төв цэг нь тус аймгийн Бүрд сумын Онгон хэмээх
уулын өвөрт байдаг. Нутгийн хойд хэсэгт хангайн нурууны салбар уулс, төв хэсгээр
нь хөндийн тал, өмнө хэсгээр нь Алтай нурууны салбар уулс, элсэрхэг тал хээрийн
нутагтай.

Тус аймгийн нутаг газар зүйн 3 бүсийг хамрах тул байгалийн үлэмж баялагтай.
Хангайн нурууны Хятруун, Битүүт, Монгол Алтайн нурууны Багабогд, Мянган ямаат
зэрэг далайн түвшнээс дээш 2000-3590 м өндөрт өргөгдсөн сүрлэг уул, нурууд
оршдог. Мөн 24 метрийн өндрөөс буух Орхон голын "Улаан цутгалан", далайн
түвшнээс дээш 2500 метрийн өндөрт орших байгалийн өвөрмөц тогтоц бүхий
үзэсгэлэнт Хүйсийн найман нуур болон "Тамчийн ёл хад" зэрэг сонин сайхнаараа
гайхагдсан газар тус аймагт олон байдаг. Арвайхээр, Шагж, Долоодой, Хонгор,
Гучингийн тал болон Орхоны хөндий зэрэг тэгш уудам талууд бий.

Өвөрхангай аймгийн хойд хэсэг нь Хангайн нурууны өвөрийн уулархаг, өмнөд хэсэг
нь тал хөндий бөгөөд Багабогд, Арцбогд уулууд оршдог. Нутгийн төв ба зүүн хойд
хэсгээр эртний төрмөлийн эриний элсэн чулуу, занар, баруун урд хэсгээр нь дээд
цэрдийн галавын хурдас их тархжээ. Нүүрс (Баянтээг), болон барилгын материалын
баялаг бий.

Өвөрхангай аймгийн нутгаар Орхон, Онги, Таац, Ар агуй зэрэг том голууд урсах
бөгөөд Улаан цутгалан, Найман нуур, Таацын Цагаан нуур зэрэг нууруудтай.
Хужиртын, Могойт, Хятруун, Хүрэмтийн, Таац, Мөстийн, Хүрэн хад, Хорхой түрүү,
Тахийн гэхчлэн рашаан ус олон бий.

Геологи, хайгуулын судалгааны материалаас үзэхэд тус аймгийн нутагт сул шороон
алтны 4 орд, 10 илрэл, ховор металлын 9, өнгөт болон холимог металлын 4, төмрийн
2, эрдэс будгийн 4, барилгын материалын 12, давсны 1 орд илрээд байна.

Аймгийн нутгийн хойд хэсэгт уулын хар шороон хөрс, зүүн хэсгээр нь хээрийн хүрэн
хөрс, өмнө захаар нь говийн саарал хөрс, элсэнцэр хөрс тархжээ. Нутгийн хойд
хэсэгт хангайн их хөвч, тайга, зүүн хэсгээр хээрийн бүсийн, өмнө хэсгээр говийн
ургамал тархжээ. Энэ аймгийн нутагт ой, тайгаас эхлээд говийн ховор амьтад
амьдарна.

Хангайд буга, бор гөрөөс, тал хээрт үнэг, чоно, хярс, мануул, говьд аргаль,
янгир, цагаан зээр, хар сүүлт, хойлог зэрэг ан амьтан элбэгтэй бөгөөд дэлхийн
улаан номонд бичигдсэн дархан цаазат хулан, ирвэс ч байдаг.

Одоо Уянга сумын Баруун сөдтэйн алтны ордод ашиглалт, нарийвчилсан хайгуул,
Бат-Өлзий сумын Зүүн Сөдтэй, Тарагт сумын Хуурай сайр, Баян-Өндөр сумын Хөшөөт,
Зүүнбаян-Улаан сумын Шивээт зэрэг газруудад алтны эрэл, үнэлгээний хайгуулын
ажил хийгдэн зарим нь үйл ажиллагаагаа эхлээд байна. Хужирт сум, Зүүнбаян-Улаан
сум, Богд сум, Өлзийт сум, Төгрөг сум, Баруунбаян-Улаан сумын нутагт вольфрам,
молибден зэрэг ховор металлын, Сант сум, Гучин-Ус сум, Баянгол сумдын нутагт
зэсийн, Төгрөг, Богд сумын нутагт төмрийн, Богд, Баруунбаян-Улаан, Уянга,
Хархорин, Тарагт, Есөнзүйл сумдын нутагт гоёл чимэглэлийн чулууны, Богд,
Баруунбаян-Улаан суманд хүрэн нүүрсний орд, илрэл байдаг. Мөн Богд, Хархорин
суманд битум, Богд, Төгрөг суманд эрдэс будгийн түүхий эдийн илрэл байгаа бөгөөд
барилгын бүх төрлийн түүхий эд нэлээд суманд тархсан нь судлагдсан байна.

Өвөрхангай аймаг манай орны хамгийн олон малтай аймаг юм. Нутгийн хойд хэсэгг
газар тариалан хөгжүүлжээ. Барилгын материалын, хүнсний үйлдвэрүүд бий. Тус
аймаг эрчим хүч, зам тээвэр, харилцаа холбоо зэрэг дэд бүтэц харьцангуй илүү
хөгжсөн бөгөөд Арвайхээр-Улаанбаатар, Хархорин-Улаанбаатар хотын хооронд цардмал
зам тавигдсан. Аймгийн холбооны газар Норвеги улсын тоног төхөөрөмж болох тоон
дамжуулах радио релейний шугамтай бөгөөд Герман улсын тоног төхөөрөмжөөр 1700
номер бүхий тоон дамжуулах автомат телефон станц тавьж, өргөтгөл хийжээ. Тус
аймгийн 16 сум төвийн эрчим хүчний нэгдсэн сүлжээнд холбогдсон.

Өвөрхангай аймагт улсын үйлдвэрийн газар 3, төрийн өмчит үйлдвэрийн газар 4,
хувьцаат компани 18, хязгаарлагдмал хариуцлагатай компани 130, нөхөрлөл 46,
хоршоо 40, хувиараа эрхлэх аж ахуй 62 ажиллаж байна. Аж үйлдвэрийн чиглэлийн аж
ахуйн нэгжүүд жилд дунджаар 6500,0-7932,1 сая. төгрөгийн бүтээгдэхүүн
үйлдвэрлэж, 7905,0 орчим сая төгрөгийн борлуулалт хийж байна. Статистикийн
мэдээлэлд хамрагдсан аж ахуйн нэгжүүд 377,1 сая.төгрөгийн барилга угсралт, их
засварын ажил гүйцэтгэж, 33,6 орчим мянган тн ачаа, 82,0 мянган хүн тээвэрлэж,
худалдааны чиглэлийн аж ахуйн нэгжүүд 589,3 гаруй сая төгрөгийн бараа борлуулалт
хийж байна.

Тус аймагт жилдээ 36,0 мян. тн гурил үйлдвэрлэх хүчин чадалтай Хархорины гурил
тэжээлийн үйлдвэр, 150 мянган тн нүүрс гаргах чадалтай Баянтээгийн нүүрсний
уурхай ажилладаг. Мал аж ахуйгаас гарах бүтээгдэхүүнийг дунджаар тооцоход хонины
ноос 1164,9 тн, тэмээний ноос 82,4 тн, ноолуур 255,7 тн, бодын хөөвөр 77,7 тн,
бодын хялгас 44,5 тн-ыг тус тус бэлтгэх ба ингэнээс 303,8 мян. литр, гүүнээс
5149,7 мян. литр, үнээнээс 9353,4 мян. литр, эм хониноос 1452,0 мян. литр, эм
ямаанаас 2164,8 мян. литр сүүг саалийн хугацаанд ашиглах бололцоотой.

Арвайхээр хотод ШУТИС-ийн Өвөрхангай аймаг дахь харьяа сургууль, Өвөрхангай
аймаг дахь МСҮТ, ЕБ-ын 5 сургууль оюутан сурагчдад боловсролын үйлчилгээ явуулж
байдаг.

Байгалийн үзэсгэлэнт газар, зам харилцааны өргөн боломжийг түшиглэн байгуулсан
улсын хэмжээнд томоохонд тооцогдох Хужирт сумын амралт, рашаан сувиллын газар,
Баянгол, Хархорин жуулчны баазууд ажилладаг.

Түүнчлэн түүхэн дурсгалт газрын хамгийн том цогцолбор болох Эрдэнэ-Зуу хийд,
археологийн экспедицүүдийн малтаж гаргасан Монголын Эзэнт гүрний нийслэл байсан
Хархорум хотын туурь зэргээрээ Өвөрхангай аймаг алдартай билээ.

Өвөрхангай аймгаас дархан аварга 1, улсын аварга 1, улсын арслан 6, улсын заан
10, улсын харцага 2, улсын начин 42 төрөн гарчээ.



https://mn.wikipedia.org/wiki/%D0%A5%D3%A9%D0%B4%D3%A9%D3%A9_%D0%90%D0%B6_%D0%90%D1%85%D1%83%D0%B9%D0%BD_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

-1958 оны 4-р сарын 15 МУИС-аас мал эмнэлэг, мал зүй, агро гэсэн үндсэн 3
салбартай бие даасан нэг сургууль байгуулагдсан нь одоогийн ХААИС юм

- 1959 он ХААДС-ийн дэргэд мал эмнэлгийн факультетийн харъяа мал эмнэлгийн
клиникийн байр ашиглалтанд орсон

- 1960 он ХААИС-ийн инженер механикийн факультет байгуулагдсан -1961 он ХААИС-д
Мал аж ахуйн эрдэм шинжилгэний хүрээлэн байгуулагдсан

ХААИС нь өнөөдөр бүрэлдэхүүний 7, салбар 3 сургууль, харъяа эрдэм шинжилгээний 5
хүрээлэнтэйгээр үйл ажиллагаагаа явуулж эдгээрт 750 гаруй багш эрдэм
шинжилгээний ажилчин, ажиллагсад ажиллаж, 9500 гаруй оюутан залуус суралцаж
байгаа нь сургалт-эрдэм шинжилгээ-үйлдвэрлэлийн гурвалсан холбоо бүхий үндэсний
хэмжээний их сургууль болсныг бэлхнээ харуулж байна.

- Мөн 25 орны 60 гаруй их дээд сургуулиуд, эрдэм шинжилгээний байгууллагуудтай
хамтран ажиллаж оюуны болоод материаллаг баазын нөхцөл, хангамжаа нэмэгдүүлж,
сайжруулсаар байна.



https://mn.wikipedia.org/wiki/%D0%9E%D1%80%D0%BE%D1%81%D1%8B%D0%BD_%D0%A5%D0%BE%D0%BB%D0%B1%D0%BE%D0%BE%D0%BD%D1%8B_%D0%A3%D0%BB%D1%81

Орос (орос.  Россия), албан ёсоор Оросын Холбооны Улс (үгээр хураавал ОХУ) нь
хойд Евразийн орон юм. Орос нь хагас ерөнхийлөгчийн засаглалт бүгд найрамдах, 83
харъяат ангиас бүрдэх холбооны улс юм. Орос нь өргөн уудам нутагтай учир
баруунаас зүүн тийш Норвеги, Финлянд, Эстон, Латви, Литва, Польш, Беларусь,
Украйн, Гүрж, Азербайжан, Казахстан, Хятад, Монгол, Хойд Солонгос гэх олон
улстай хил залгана. Мөн усаар зааглагдаж, АНУ-н Аляска муж, Швед, Дани, Турк,
Япон улстай ойр оршино.

Дэлхийн хамгийн том болох 17,075,400 хавтгай дөрвөлжин километр газар нутагтай,
8 дахь хүн ихээр суурьшсан, нийт 143 сая хүнтэй том улс юм. Тайлбарлавал, Оросын
газар нутаг Хойд Азийг бүхэлд нь, Европын 40 хувийг бүрхдэг, хөндлөнгөөрөө 9
цагийн бүсд хуваагддаг, олон янз байгаль, газрын тогтоц бүхий уудам болно. Мөн
дэлхийд эрдэс баялаг ба эрчим хүчний эх үүсвэр, ой, цэнгэг усны нөөцөөрөө
тэргүүлнэ.

Оросууд 988 оноос Христийн шашны урсгал Үнэн алдартны шашинд сүсэглэсэн. 13-р
зуунд Монголын байлдан дагууллын үед Киевт төвлөрсөн улс цохигдон бутарснаар,
Алтан Ордны улсын албат, гувчуур төлөгч болцгоов. Москвагийн гүнт улсыг хүрээлэн
нэгдсэн Оросууд 1380 онд Куликовын тулалдаанд Мамайн цэргийг цохисноор бүрэн
тусгаар тогтнож, түүнээс хойш улам тэлжээ. Хожим 17-18-р зуунд дорно зүгт
байлдан дагуулах, нэгтгэн хавсаргах, газар зүйн нээлт хийх маягаар Оросын эзэнт
гүрэн нь Польшоос Альска хүртэлх өргөн уудам нутагтай болжээ.

1917 оны хувьсгалаар хаант ёсыг халж Зөвлөлт Холбоот Улс залгамжлахад гол
бүрэлдэхүүн улс нь Орос байв. ЗХУ-ын үед шинжлэх ухаан, технологийн үсрэнгүй
хөгжилд хүрч, сансарт хүн анх нисгэсэн. ЗХУ-ын бутралаар бусад 14 БНУ-ын адил
1991 онд тусгаар улс болсон.

Эдүгээ Орос нь Худалдан авах чадвараар тэгшитгэсэн ДНБ-ын хэмжээгээр 6-д,
Нэрлэсэн ДНБ-ын хэмжээгээр 9-д эрэмбэлэгддэг, НҮБ-н Аюулгүй байдлын зөвлөлийн
байнгын гишүүн, ТУХН-ын тэргүүлэх гишүүн, Их Наймын гишүүн, хүлээн зөвшөөрөгдсөн
цөмийн зэвсэгтэй 5 орны нэг гэх мэт нөлөө бүхий гүрэн юм.

Орос орон өргөн уудам болохоор түүхийг олон янзаар дурдаж болно. Эрт үед Каспи,
Хар тэнгисийн эрэг, нам доор газраар Скиф, Авар, Хүн гэх мэт нүүдэлчин соёл
оршин байв. Гэвч Орос улсын түүхийн бат суурь нь өрнө захын Орос нутгаас эхэлнэ.
860 онд Новгородын эзэн (гүн) Рюрик гэгч викинг хүн Хазар Түргүүдийг ухраан
эзэмшлээ өргөтгөсөн нь Волхов гол, Днепр мөрний хөндийн худалдааны замын
эзэрхсэн, Зүүн Славуудын түүхэн дэх анхны төрт улс Киевийн Русь болжээ. Викинг
хүний байгуулсан улс боловч 10-р зууны эцэст хүн амын олонх нь Слав угсаатан
байжээ. Энэ үед Визант (Грек)-аас худалдаа, шашин, соёлыг идээшүүлэн хүртэж
байв. Киевийн Русь 988 оноос албан ёсоор Христосын шашныг дагаж, аажмаар энд
Үнэн алдартны шашин салбарлан хөгжжээ. 11-р зууны Цэцэн Ярославын үед Орост
(өнөөгийнхөөр Орос орны өрнө захаар) эдийн засаг, уран зохиол, барилга урлал
мэдэгдэхүйц сайн дэлгэрэв. Бурангуй нийгэм (феодализм)-ийн зүй тогтол ёсоор олон
ноёд хооронд байлдаан тэмцэл тасарч байгаагүй. 1237-1240 онд Монголчууд
Владимир, Киевийг довтолсноор Зүчийн улсад 1480 он хүртэл захирагджээ.
Түлхэгдсэн Оросын төв Новгород болж, 1240 онд Нева голд Шведийг дарсан зэрэг
байлдаанаар умар зүгт нутаг тэлжээ. Үүнээс Монгол-Алтан Ордыг сөрөх Москва, Доод
Новгород, Тверь зэрэг хот суурин босч байв. Шашныхантайгаа хамжиж тархай ноёдыг
цуглуулсан Доны Дмитрий 1380 оны шийдвэрлэх Куликовын тулалдаанаар Мамайн
цэргийг цохижээ.

15-р зуунд Москвагийн гүн III Иван үндсэндээ газар газрын олон гүнг үгэндээ
оруулж, Орос улсын "их гүн" (великий князь) болжээ. 1453 онд Византийн
Константинополь Османд эзлэгдэж төгссөнөөр Византийн агуу өвийг Орос залгаж
байна гэдэг ойлголтоор IV [Догшин] Иван «цезарь» буюу «царь» (ван, хан, хаан гэж
монголчлоно) гэдэг цолыг бий болгон өөрөө анхлан хүртсэн. Догшин Иван Балтын
тэнгист гарцтай болохын тулд Ливонтой (1558–1583) олон жил байлдаж, дорнош
Астрахань (1556 онд буулган авсан), Казань (1552) ханлигийг мөхөөж, Уралыг давж
Сибирьт цэргээ илгээж газар нутгаа тэлснээр олон үндэстний Орос, Зөвлөлтийн шав
тавигджээ. 1600-аад оны дотоодын хямралын үед Романовын удамд засгийн эрх
шилжсэн. Оросынхон газар нээгч жуулчдын гаргасан зам, арьс, үнэт эд олох сэдэл,
хазаг (казак) цэргийн хүчээр 17-18-р зуунд нутгаа Номхон далай хүртэлхи нутгийг
эзэлжээ. 1721 онд албан ёсоор Оросын эзэнт гүрэн (Российская империя) гэсэн
утгат нэрээ тунхаглажээ. Гэхдээ энэ улсыг Монголчууд 20-р зууны эхэнд Зөвлөлт
Оросоос нь ялгаж Хаант Орос улс л гэдэг байсан билээ. I Петр (1682–1725 оны
хооронд төр барьсан), Елизавета (1741–1762), II Екатерина (1762–1796), II
Александр (1855–1881) зэрэг түүхэнд тодоор үлдсэн хаад төр барьж, өнөөгийнхөөр
хэлвэл Финланд, Польшоос Аляска, Өвөр Кавказ, Дундад Ази хүрсэн уудам газар
нутгийг дайтахдаа дайтаж, туслахдаа туслаж мухардуулсаар өөрийн улсынх болгож
байв. 1878 онд Османы улстай дайтаж хамар дээр нь байх Болгарыг чөлөөлж хүч
чадлаа бахдуулжээ. 19-р зууны төгсгөл, 20-р зууны эхээр хувьсгалын үзэл санаа
дэлгэрч, дэлхийн нэгдүгээр дайны үед буюу 1917 оны 2-р сард хөрөнгөтнүүд хаанаа
(II Николай) түлхэн унагав. 11-р сард (Октябрын хувьсгал) шал өөр буюу ажилчин
тариачдад засгийн эрх шилжив. Дайны дараах гэрээгээр Украйн, Польш, Финланд,
Балтын орнуудын нутгаа алдсанаас Украйн, Балтын гурвыг эргүүлж авсан ч зууны
адагт дахин тавьж явуулсан. Цагаан арми, салан тусгаарлагч ястан үндэстний
цэрэг, төртэй шинэ төрж гарсан Зөвлөлт улс, түүний улаан арми хэдэн жил байлдаж
дийлжээ.

1922 онд үүсэн байгуулагдсан ЗХУ-ын гол цөм нь Орос орон байсан ба 1922 онд
Зөвлөлт Социалист Бүгд Найрамдах Холбоот Орос Улс (ЗСБНХОУ) нэрээр хожмын
ойлголтоор 15 бүгд найрамдах улсынх нь нэг болж байгуулагджээ. 1924 онд
хувьсгалын удирдагч Ленин өөд болж Сталины үе (1924-1953) эхлэжээ. Төвлөрсөн
төлөвлөгөөт эдийн засаг, аж үйлдвэржилт, хөдөө аж ахуйн хамтрал төрийн бодлогоор
хэрэгжиж байв. Дэлхийн хоёрдугаар дайнд өрнөөс дэлхийн эзлэхийг санаархагч
Нацист Герман, түүний хамсаатан дорнын Японыг сөрж зогсоосон нь ЗХУ байлаа.
Энэхүү Аугаа эх орны дайнд ЗХУ-ийн 30 сая хүн амь алдсан байдаг. Хардалт сэрдлэг
маягаар олон сая хүнийг хэлмэгдүүлсэн нь Сталины нэрийг түүхнээ бараатуулдаг.
1991 онд ЗХУ задарснаар Орос улс дангаараа буюу Оросын Холбооны Улс (ОХУ)
байгуулагдсан.

ОХУ-ын үндсэн хууль ёсоор, төр нь холбооны байгууламжт, хагас ерөнхийлөгчийн
бүгд найрамдах засаглалт, ардчилсан дэглэмт улс юм. Улсын тэргүүн нь
ерөнхийлөгч, засгийн газрын тэргүүн нь ерөнхий сайд. Төр нь төлөөллийн
ардчилсан, олон намын тогтолцоотой ба эрх мэдэл нь 3 доорх гурван бүтцэд
салбарлана.



https://mn.wikipedia.org/wiki/%D0%93%D0%B5%D1%80%D0%BC%D0%B0%D0%BD

Герман (герм. Deutschland), албан ёсоор Холбооны Бүгд Найрамдах Герман Улс нь
төв Европын улс юм. Умард талаараа Дани, зүүн талаараа Польш, Чех, өмнө талаараа
Австри, Швейцари, баруун талаараа Франц, Люксембург, Бельги, Голланд улсуудтай
хиллэдэг. Мөн баруун хойд талд нь Хойд тэнгис, зүүн хойд талд нь Балтын тэнгис
оршдог. Герман нь 357,021 км² нутаг дэвсгэртэй бөгөөд сэрүүн уур амьсгалтай. Хүн
амынхаа тоогоор Европын Холбооны гишүүд дотор тэргүүлдэг, мөн гадны оршин
суугчдаараа дэлхийд гуравт орно.

МЭӨ 100 оноос өмнө Германиа гэгч нутагт Герман угсааны хүмүүс амьдарч байжээ.
10-р зуунаас 1806 он хүртэл Германы нутаг дэвсгэр нь Ариун Ромын эзэнт гүрний
маш чухал хэсэг болж байв. 16-р зуунд Германы хойд хэсэг нь Протестант
шинэчлэлийн төв болсон байна. 1871 оны Франц-Пруссын дайнд анх удаагаа улс болж
нэгджээ. Дэлхийн хоёрдугаар дайны дараа 1949 онд Герман нь баруун, зүүн хоёр
улсад хуваагдсан. Хоёр улс 1990 онд нэгджээ. 1957 онд Баруун Герман нь Европын
Эвлэлийг байгуулсан орнуудын нэг болсон бөгөөд энэ байгууллага нь 1993 онд
Европын Нэгдэл болсон байна. Герман нь Шенгений бүсэд орсон бөгөөд 1999 онд
Еврог арилжааны банкуудад хэрэглэж эхлээд, 2002 оны нэгдүгээр сарын 1-нээс эхлэн
бэлэн мөнгийг нэвтрүүлжээ. ХБНГУ-ын гүйцэтгэх дээд байгууллага бол холбооны
Засгийн газар юм. Түүний үндсэн үүрэг нь улсынхаа улс төрийн удирдлагыг
хэрэгжүүлэхэд оршино. Засгийн газрыг Канцлер удирдана. ХБНГУ-ын шүүхийн
тогтолцоо нь  бусад улсуудын шүүхийн тогтолцооноос ялгарах өвөрмөц онцлогтой.
Ихэнх улсуудад шүүхийн тогтолцоо дангаараа тэргүүлдэг бол ХБНГУ-д дээд шүүхийн
үүргийг холбооны шүүхийн танхим, захиргааны хэргийн шүүх, хөдөлмөрийн шүүх,
нийгмийн шүүх гэж 5 дээд шүүх тус тусынхаа хүрээнд хэрэгжүүлдэг, эдгээр дээд
шүүхүүдийн нийлбэрийг нь шүүхийн сенат гэж нэрлэдэг.

Герман нь 16 мужаас (Bundesländer) тогтсон холбооны бүгд найрамдах парламентын
засаглалтай улс юм. Нийслэл бөгөөд хамгийн том хот нь Берлин. Герман нь НҮБ,
НАТО, Их Найм, G4 зэрэг байгууллагуудын гишүүн бөгөөд Киотогийн гэрээнд гарын
үсэг зурсан. ДНБ нь дэлхийд тавд (худалдан авах чадвараар харьцуулсан), эсвэл
гуравт (нэрлэсэн) ордог. Мөн дэлхийн хамгийн том экспортлогч орон юм. Германы
гадаад орнуудад үзүүлэх туслалцаа нь дэлхийд хоёрт ордог бөгөөд цэрэг армийн
зарцуулалт нь зургаад орно. Герман нь амьдралын чанар өндөртэй бөгөөд нийгмийн
аюулгүй байдлыг хангах нарийн системийг бий болгожээ. Европын үйл ажиллагаанд
чухал байр суурь эзэлдэг бөгөөд дэлхийн орнуудтай сайн хамтын ажиллагаатай.
Герман нь шинжлэх ухаан, технологийн салбарт тэргүүлэгч орнуудын дунд жагсдаг.

Германы түүх нь индогерманен буюу энэтхэг-германы үе хүртэл буцаан судлах
боломжтой. Энэ орны газар нутаг болон ард түмэн нь өөрчлөгдөн солигдсоор ирсэн
ба 19-р зууны сүүлээр үндэсний улс болжээ. Үндэстний их шилжилтийн үеэр буюу МЭ
5-р зуунд Баруун Ромын эзэнт гүрэн задарчээ. Эндээс эртний германчууд-ромчуудын
дагавар эзэнт гүрнүүд бий болсны дотроос Меровингичүүд Франкын эзэнт гүрнийг
үүсгэн байгуулсан нь хамгийн чухалд тооцогддог. Дундад зууны өмнөх үед Франкын
эзэнт гүрэн Каролингичүүдийн мэдэлд өргөжин, Их Карлын үед өнөөгийн Германы
ихэнх нутаг, Бенилюксийн орнууд, Франц, Итали, Швейцари, Австрийн нутгийг хамарч
байв. Каролингичүүд задран унасны дараа Зүүн Франкын эзэнт гүрэн үүсч өнөөгийн
Германы нутаг дэвсгэрт, герман үндэстний гэсэн үзэл бодлогогүйгээр дундад зууны
үед төвхнөн суурьшив. 10-р зуунд бүрэлдэн тогтсон герман-ромын эзэнт гүрэн нь
дундад зууны сүүлээс мөн Ариун Ромын эзэнт гүрэн хэмээн нэрлэгддэг байсан гүрэн
нь нэг үндэстэн улс гэхээсээ илүү олон үндэстний улс байлаа. Герман-Ромын хаад
болон вангууд нь бусад баруун европын эзэнт гүрний хаад ноёдтой харьцуулахад
харьцангуй далд байжээ. Үүнийг уламжлалт германы холбооны үзлээр тайлбарладаг ба
Ариун Ромын эзэнт гүрний төгсгөл хүртэл төвлөрсөн нэг хаанчлалын системийг
тогтоож чадаагүй юм. Тус эзэнт гүрэн шинэ эриний өмнөх үест тахал, протестант
шинэчлэл, протестант шинэчлэлийн эсрэг хөдөлгөөн, гучин жилийн дайн зэргийн
бэрхшээлүүдтэй тулгарч байлаа.

1806 онд Ариун Ромы эзэн гүрэн задарсан ба 1813 онд Наполеоны эсрэг Лайпциг дахь
ард түмнүүдийн тулаанд ялсны дараа 1815 онд Германы холбоог үүсгэжээ. 1848-1849
оны хувьсгалын үеэр германы анхны парламент болох Франкфуртын үндэсний цугларалт
бий болсон ч ихээхэн эсэргүүцэлтэй тулгаран нэг жилийн дараа татан буугджээ.
Германы холбоо нь 1866 он хүртэл оршин тогтносон бөгөөд Австри болон Пруссын
хооронд хаанчлалын төлөөх тэмцэл өрнөснөөр дуусгавар болжээ. Энэ тулаанд Прусс
цэргийн хүчээр дийлэн 1867 онд умард германы холбоог үндэслэн байгуулав.
1870-1871 онд болсон Герман-Францын дайны үеэр Германы эзэнт гүрэн үүсгэн
байгуулагдсан ба энэ нь олон жижиг бага ястнаар хүрээлүүлсэн анхны герман
үндэстний улс байлаа. Германы эзэнт гүрний үе нь 1871 оноос 1918 оны хооронд
оршин тогтносон ба энэ хооронд холбооны улсын бүтцээр зохион байгуулагдан үндсэн
хуульт хаант засгийг бий болгожээ. Грюндер эриний үеэр Герман улс европод эдийн
засгаараа хамгийн хүчирхэг улс байв. Дэлхийн нэгдүгээр дайн зэвсэгт хүчин нь
ялагдал хүлээсний дараа 1918 онд арваннэгдүгээр сарын хувьсгал гарсны зэрэгцээ
парламентын ардчилсан бүгд найрамдах улс бий боллоо. Ваймарын Бүгд Найрамдах Улс
нь хэдийгээр алтан хориод оны үед байсан ч дотоодын улс төрийн хувьд тогтворгүй
байдалтай байв. Анхны ардчилсан герман улс нь дэлхийн эдийн засгийн их хямрал,
болон Адольф Гитлерийн удирдлага дор нацистууд төрийн эрхэнд гарсны улмаас
уруудаж эхлэв. Ингээд нацистуудын эрин 1933 оноос 1945 он хүртэл үргэлжилсэн ба
энэ хооронд тоталитар, ялгаварлан дарангуйлагчийн эсрэг байгаа хэн бүхнийг
мөрдөн мөшгөж, хөнөөж байсан бол дарангуйлагч засаг нь зөвхөн газар нутгаа
томруулахыг санаархаж байлаа. Германчуудын эхлүүлсэн дэлхийн хоёрдугаар дайн,
мөн тэдний хийсэн массаар нь хядаx хядлагын уршгаар тоо тоймгүй олон хүн
үрэгдэн, маш олон хот суурин балгас болон сүйдсээр 1945 оны тавдугаар сарын 8-нд
германчууд болзолгүйгээр бууж өгснөөр дуусгавар болсон ажээ.

Дөрвөн холбоотон гүрэн Герман ба Берлинийг хуваасан бөгөөд нэг зүүний, гурван
барууны бүсийг үүсгэн авцгаажээ.

Физик газар зүйн бүсчлэлийн хувьд хойд талаараа нам дор, нутгийн төв хэсгээр
уулархаг, өмнөд хэсэгт Альпийн өмнөх болон Альпийн нуруу гэсэн бүсүүдэд
хуваагдана.

Герман нийт 9 хөрш улстай: умард зүгт Данитай (нийт урт нь 67 километр газраар),
зүүн хойд зүгт Польштой (442 км), зүүн зүгт Чехтэй (811 км), зүүн урд талдаа
Австритай (815 км), өмнө зүгтээ Швейцаритай (316 км), баруун урд талаараа
Францтай (448 км), баруун талдаа Люксембург (135 км) болон Бельгитэй (156 км),
баруун хойд талаараа Нидерланд (567 км) зэрэг улстай хиллэнэ. Хилийн урт нь нийт
3757 километр (Боден нуурын хилийг оролцуулалгүй). Үүгээр Герман нь европод
хамгийн олон хөрш улстай улс юм.

Германы хамгийн хойд талын цэгт Зилт арлаас 70 км зайтай орших ДанТиск оффшоре
салхин парк орох ба үүнийг 2013 онд ашиглалтанд авчээ. Хамгийн хойд талын хуурай
газрын хэсэгт Зилт арлын хойд хэсэг болох Лист орно. Харин xамгийн хойд талын эx
газрын хэсэгт нэг талдаа Фленсбургийн Фөрдэ дэх Холнис хойгийн үзүүр, нөгөө
талдаа Умард Фрисланд тойргийн Роденес болно. Хамгийн урд талын цэг нь
Оберстдорфын өмнө зүгт орших Халденвангерийн булангийн даваа юм. Хойд талын цэг
Зилт арлаас Халденвангерийн булан хүртэл багцаагаар 886 км агаарын шугамын
зайтай. Хамгийн баруун талын цэг нь Нидерландын Маасын ойролцоо Изенбрух дахь
Зельфкант хээрийн бүс ба харин хамгийн зүүн талын цэгт Найссеауэ- Дешка болон
Найссеауэ-Центендорфын хооронд Ныса-Лужицка голын нэгэн тохой болдог. Зүүн
баруун цэгүүдийн хоорондох агаарын шугамын зай нь 636 километр.

Өнөөгийн Германы геологийн гадаргуу нь өөр өөр эрин үеийн төрөл бүрийн
чулуулгийн бүтэцтэй бөгөөд энэ нь 30-аас 20 сая жилийн өмнөөс бүрэлдэн тогтсон
ба Кайнозойн эринд явагдсан хоёр үйл явдал ихээхэн нөлөөтэй байсан нь Альпийн
нурууны уулсын үүсэл болон Кайнозойн мөстлөгийн үе хоёр юм.

Геологийн харьцангуй залуу Альпийн нурууны нугалаат уулс нь германы ганц өндөр
уулс юм. Герман дахь альпийн нуруу нь бүхлээрээ холбооны муж улс Баварид орших
ба эдгээр уулсын өндөр нь германы хувьд цорын ганц далайн түвшнээс дээш 2000
метрээс дээш гардаг уулс байна. Хамгийн өндөр оргил Цугшпитце (далайн түвшнээс
дээш 2962 метр) нь австри, герман хоёрт хуваагдана.

Германы Миттэлгебирге нь умард германы урд захаас эхлэн альпийн нурууны хойд заx
хүрдэг. Дунд уулсын хамгийн өндөр цэгт Шварцвалд дахь Фельдберг уул (1493 метр)
орох ба түүний дараа баварийн ойн Гроссер Арбер (1456 метр) ордог.

Хамгийн нам дор зорчиж болох газар нь Нойендорф-Заксенбанде дахь
(Шлесвиг-Хольштайн муж) Вильстермаршийн хотгор бөгөөд далайн түвшнээс 3,54
метрийн доор байна. Мөн тус муж улсад германы хамгийн нам дор газар нь байх ба
энэ нь Любек хотоос зүүн хойд зүгт байх Хэммелсдорфер нуурын ёроол, далайн
түвшнээс доор 39,6 метрийн гүнд байдаг. Хамгийн гүн хиймлээр бий болгосон цэг нь
Умар Райн-Вестфалены Юлих хотоос зүүн зүгт байх Хамбахын ил уурхайн 267 метрийн
гүнд оршино.

Герман улс нь төв европын зөөлөн уур амьсгалын бүс, салхины баруун бүсүүдэд
бүрэн харьяалагдах бөгөөд баруун европын далайн чийглэг уур амьсгал болон зүүн
европын эх газрын уур амьсгалын бүсүүдийн заагт байдаг. Мөн түүнчлэн Германы уур
амьсгал Атлантын далайн гольф урсгалын нөлөөнд байдгаас шалтгаалан энэ
өргөрөгийн дундаж температурын түвшингээс хамаагүй өндөр байна.

Жилийн дундаж температур нь хэвийн үед (1961-1990 оны хооронд) улсын хэмжээнд
8,2 °C, сарын дундаж температур нь нэгдүгээр сард −0,5 °C ба долоодугаар сард
16,9 °C-ийн хооронд хэлбэлзэнэ. Жилийн дундаж хур тунадасны хэмжээ нь
789 миллиметр. Сарын дундаж хур тунадасны хэмжээ нь хоёрдугаар сард
49 миллиметр, зургаадугаар сард 85 миллиметрийн хооронд байна.

Германд хэмжсэн хамгийн хүйтэн температур нь −45,9 градус цельсийг 2001 оны
арванхоёрдугаар сарын 24 Фунтен нууранд бүртгэсэн бол хамгийн халуун температур
нь 2015 оны наймдугаар сарын 7-нд Китцингенд 40,3 градус цельс хүрсэн хэмээн
бүртгэгдсэн байна.

Хамгийн том зургаан гол мөрдийн дөрөв нь болох Райн, Эльбе, Везер, Эмс нь Хойд
тэнгисээр болон Одер гол нь Зүүн тэнгисээр дамжин Атлантын далайд цутгадаг бол
Дунай мөрөн нь эсрэг зүгт Хар тэнгист усаа цутгадаг.

Швейцариас эхээ авдаг Рейн мөрөн нь баруун урд болон баруун бүсийн нутгаар нь
урсана. Рейн мөрөнд цутгах чухал том голуудын тоонд Неккар, Майн, Мозель, Руур
зэрэг голууд болно. Рейн мөрөн нь эдийн засагт чухал нөлөөтэй мөрний нэг бөгөөд
европ дахь хамгийн ихээр усан тээвэрт ашиглагддаг мөрөн юм. Дунай мөрөн германы
нутгаар 647 километр урсаад, Австрийн нутгаар дамжин Зүүн өмнөд Европын нутгаар
цааш урсана. Дунай мөрөнд цутгах германы томоохон голуудын тоонд Иллер, Лех,
Изар, Инн голууд орно. Германы зүүн хэсгээр Чехээс эх аван урсах Эльбе мөрөн нь
германы нутагт нийт 726 км-ийн урттай байна. Заале, Хафель голууд Эльбед цутгах
чухал голын тоонд багтдаг. 452 километрийн урттай Везер гол л зөвхөн германы
нутгаас усаа цуглуулан, өөр улс дамжилгүйгээр хойд тэнгист цутгадаг.

Германы нутагт байх томоохон нууруудын ихэнх нь Альпийн өмнөх хэсэг, Хольштайны
Швейцари, Мекленбургт байдаг. Хамгийн том бөгөөд бүтнээрээ германы нутагт орших
нуур Мюритц нь мекленбургийн нууруудын хотгорын хэсэгт хамаарна. Боден нуурыг
Австри улстай таллан хуваадаг ба ихэнх талбай нь германы нутагт байдаг. Нутгийн
зүүн болон баруун хэсэгт ил уурхайн сав газрыг нөхөн сэргээх зорилготойгоор бий
болгосон том, жижиг олон хиймэл нуурууд байдаг (жишээлбэл Лайпцигийн
Нойзеенланд, эсвэл Дортмундын Фөникс нуур гэх мэт).

Герман нь зөөлөн уур амьсгалтай байгалийн бүсэд оршино. Тиймээс түүний ургамлын
ертөнц нь навчит- ба холимог ойгоос бүрдэнэ. Газрын гадарга, геологийн бүтэц,
өндөр нам байршлаас шалтгаалан ургамлын төрөл зүйл ихтэй.

Нутгийн баруунаас зүүн зүг рүү баруун зүгийн далайн уур амьсгалаас эх газрын уур
амьсгалд шилжих ба үүнээ дагаад ургамалжилт нь бас өөрчлөгдөнө. Герман дахь нийт
зэрлэг ургамлын төрөл зүйлийг ойролцоогоор 9.500 хэмээн тогтоожээ. Үүн дээр
14.000 зүйлийн мөөг нэмэгдэнэ.

Одоогийн байдлаар тус улсын ой нь нийт газар нутгийн 32,0 хувийг эзэлж байна.
Үүгээрээ Герман улс нь европын холбооны улсууд дотроос хамгийн их ой модтой орон
болдог. Хамгийн ихээр тохиолдох модны төрөлд улаан гацуур 26 хувь, ойн нарс 22,9
хувиар удаалан, 15,8 хувийг улаан эвэр мод, 10,6 хувийг царс эзэлнэ.

Нийт 48.000 гаран төрөл зүйлийн амьтан бүртгэгдсэнээс 104 зүйлийн хөхтөн амьтан,
328 төрөл зүйлийн шувуу, 30.000 гаран шавьжны төрөл байдаг байна.

Нутгийн ихэнх хөхтөн амьтад нь ойгоор нутаглах ба үүнд жишээлбэл төрөл бүрийн
зүйлийн суусар, марал буга, буга, зээр, зэрлэг гахай, шилүүс, үнэг, минж, халиу
гэх мэт.

Герман газар нутгийнхаа 52 хувийг хөдөө аж ахуйн зориулалтаар (2009 оны мэдээ)
ашиглах ба харин 29,5 хувийг ой модот газар эзэлнэ. 14 хувийн талбайг суурин
болон зам тээврийн хөдөлгөөний зориулалтаар ашиглах ба энэ нь жилээс жилд
нэмэгдэж байна. Усны эзлэх талбай 2 хувь, үлдсэн 2,5 хувь бусад талбайд
хуваагдах ба ихэнхдээ хамгаалагдсан газар болон ил уурхай байдаг.

Холбооны бүтэцтэй Бүгд Найрамдах Холбоо нь нийт 16 гишүүн улсаас бүрдэх ба албан
ёсоор орон гэх утгатай Герман хэлний Länder хэмээх үгээр нэрлэгддэг холбооны 16
мужаас бүрдэнэ. Тус бүрдээ үндсэн хуульт, өөртөө засах эрхтэй тул заримдаа муж
улс гэж бас нэрлэдэг. Эдгээрээс Бавари, Саксон, Тюринг гурав нь албан ёсоор
"чөлөөт улс" (Freistaat) хэмээгддэг бол, Берлин, Хамбург, Бремен гурван хот нь
мужийн зэрэглэлтэй болсон тул хот улс гэж хэлэгддэг. Гэхдээ Берлин, Хамбург
дангаараа нь хот улсыг бүрдүүлэх бол Чөлөөт Ханзештадт Бремен нь Бремен болон
Бремерхафенаас бүрдэх учир „хоёр-хотуудын-улс“ гэж нэрлэгддэгээрээ онцлог юм.

Германд 79 том хот байдаг бөгөөд 100.000-с дээш оршин суугчтай хотыг том хот
хэмээн нэрлэнэ. Үүнээс 14 хот нь 500.000-с дээш оршин суугчтай. Германы томоохон
хотууд, түүнээ дагаад хүн амын төвлөрөлт ихтэй газарт баруун урд зүг болон
баруун зүгт байна. Энэхүү төвлөрөлт нь Рейн мөрнийг дагуу, төв европын хүн амын
бөөгнөрөлтийн төв хэсгийг бүрдүүлэх ба түүнийг хөх гадил хэмээн нэрлэдэг.

2015 оны арванхоёрдугаар сарын 31-ний хүн амын тооллогоор ХБНГУ-д албан ёсоор
357.356 км² талбайд 82.175.684 оршин суугч бүртгэгджээ. Энэ тоогоороо тус улс нь
хүн амын нягтшил өндөртэй оронд тооцогддог. 2014 оны бүртгэлээр нийт хүн амын
18,2 хувийг 20-с доош насныхан, 24,1 хувийг 20-40 насныхан, 30,3 хувийг 40-60
насныхан байв. 60-80 настнууд нь нийт иргэдийн 21,8 хувийг, 80-с дээш настангууд
нь 5,6 хувьтай байв. Хүн амын дундаж нас нь мөн онд 44,3 нас байсан байна.

3,4 их наяд америк долларын нэрлэсэн дотоодын нийт бүтээгдэхүүний (ДНБ)
үзүүлэлтээрээ Герман 2015 онд европод эдийн засгаараа тэргүүлэгч, дэлхийд дөрөвт
бичигджээ. Нэг хүнд оногдох нэрлэсэн ДНБ үзүүлэлтээр Герман олон улсад
18,европын холбоонд 9 дэх байранд орно. Барааны үнийн дүнгээр нь хэмжвэл тус улс
нь 2015 онд дэлхийд импорт болон экспортоор гуравдугаар байрт орсон байна.
Герман өндөр хөгжилтэй орнуудын тоонд ордог ба 2014 онд хийгдсэн хүний хөгжлийн
индексийн судалгаагаар тус улсын амьдралын стандарт нь нийт 188 улсаас 6 байранд
жагссан байна.



https://mn.wikipedia.org/wiki/%D0%AF%D0%BF%D0%BE%D0%BD

Япон нь Номхон далайн баруун хэсгийн бүлэг арлуудаас тогтох дорнод Азийн орон
юм.

Япон нь Дэлхийн хоёрдугаар дайны дараа зохиосон Японы Үндсэн Хуульд үндэслэн
шүүх, гүйцэтгэх, хууль тогтоох эрх мэдлийг хэрэгжүүлдэг Үндсэн хуульт хаант
засагт улс бөгөөд Үндсэн хуульд нь Төрийн тэргүүн гэж хэн болохыг заагаагүй
боловч Япон Улсын ард түмний эв нэгдлийн бэлгэ тэмдэг болох эзэн хаан нь төрийн
тэргүүн гэж хэлж болох юм.

Япон нь эдийн засгийн чадавхаараа дэлхийд АНУ, Хятадын дараа 3-т ордог, Их
Наймын нэг гишүүн улс юм. Азийн цор ганц өндөр хөгжилтэй орон хэдий ч түүхий эд,
хүнс, эрчим хүчний 80-аас илүү хувийг импортлодог, гадаад худалдаанаас
хамааралтай улс болно.

Японы хүн ам нь Хоншүү арлаар төвлөрөн суудаг япон, Окинава аралд оршин суух
Рюүкюү болон Хоккайдо, Сахалинаас гаралтай Айнү, Орок, Нивхи зэрэг жижиг
үндэстнүүдээс бүрдэнэ. Албан ёсны хэл нь япон хэл бөгөөд Рюүкюү хэл, Айнү хэл
зэрэг цөөн ярилцагч бүхий хэлнүүд оршдог.

Газарзүйн байрлалын хувьд газраар хиллэдэг орон байхгүй бөгөөд Япон тэнгисээр
Солонгосын хойг (БНСУ, БНАСАУ), ОХУ-тай (ОХУ нь Япон тэнгисээс гадна Агнуурын
тэнгисээр хиллэнэ), Дорнод Хятадын тэнгисээр БНХАУ, Бүгд Найрамдах Хятад Улс
зэрэг улсуудтай хиллэнэ. Түүнчлэн өмнө этгээдэд байх Огасавара олтригоор
Микронез (Умард Марианы арлууд) улстай хиллэдэг.

Япон хэлэнд 日本 (албан ёсоор , аман ярианд гэж дуудагдана, "Наран
үндэст/язгуурт/гарвалт" гэх утгатай) гэж нэрлэгддэг.. Энэхүү нэрийг анх 645 оны
7-р сард Солонгосын хойгт оршин байсан Гүгурёо болон Вэкжэ улсын элчид хандсан
бичигт "Бурханы сурвалжит Наран үндэст улсын эзэн хаан" хэмээн хэрэглэгдсэн гэж
үздэг.

Европод түгсэн нэр нь Хятад хэлний У аялгуун дахь Жепен гэдгээс уламжлагдсан
өвөг Малай хэлний Жипенкүо гэдгээс үүссэн байдаг Энэ үгийг 16-р зууны Малаккад
очсон Португалийн далайчид Европт авчирч Англи хэлний сурвалжид 1565 онд Giapan
(Жиапан) гэж бичигджээ. Түүнээс дамжсан Герман хэлний Japan (Япан) гэдгээс Орос
хэлэнд Япон гэж зээлдэгдэж өдгөө Монгол хэлэнд Япон гэж нэрлэгдэх болсон юм. Мөн
Монголчууд албан бусаар уугуул нэрийг үндэслэн Наран Улс, Мандах нарны орон гэж
нэрлэх нь түгээмэл юм.

Япон орон 377,944 хавтгай дөрвөлжин километр газар нутагтай, дэлхийн 60-р том
орон болно.

Япон хойд өргөргийн 24° — 46°, зүүн уртрагийн 122° — 146° дотор багтах ба
НҮБ-ийн ангиллаар Дорно Азид хамаарна. Хуурай газрын хилгүй арлын орон. Дорноос
Номхон далай, өмнөөс Филиппиний тэнгис, өрнө өмнөдөөс Дорнод Хятадын тэнгис,
өрнөдөөс Солонгосын хоолой, Япон тэнгис, умар дорнодоос Агнуурын тэнгисээр
хүрээлэгдэнэ. Орос, өмнө умар Солонгос, Хятад, Тайваньтай ойр.

Номхон далайн өрнөд хэсгийн 6,852 арал Японд харьяалагддаг. Хоккайдо (22%),
Хоншүү (60.3%), Шикокү (5%), Кюүшүү (9.5%) хэмээх дөрвөн том арал бүх нутгийн
97%-ийг үүрч байна. Окинава арал хамаардаг Рюүкюү олтриг Кюүшюүгээс өрнө өмнөш
нумран тогтсон байдаг. Хамгийн хол буюу Токиогоос өмнөш 1000 км алсад Бонин
олтриг гэж байна. Ийм олон аралтай болохоор монголчууд «Арлын Япон» гэцгээнэ.
Хамтад нь Японы олтриг (англ. Japanese Archipelago) гэж болно.

Хоккайдогоос холгүй, Курилийн арлуудад хамаарах, ОХУ-ын мэдлийн дөрвөн арлыг
1945 онд булаалгасан гэж Япон батлаад буцааж авна гэж маргаж байгаа. Япон тэнгис
дэх БНСУ-ын харьяаны хэдэн жижиг арлыг (японоор Такэшима) өөрийнх гэж зүтгэдэг.
Эсрэгээр Дорнод Хятадын тэнгист байгаа Японы мэдлийн Сэнкакү хэмээх 5 арал, 3
хадыг БНХАУ, Тайваниас 1895 оноос өмнөх эзэд нь авна гээд ид мэтгэцгээж байна.

Өмнөөс Филиппиний хавтан Амарын, Окинавын хоёр хавтан доогуур, умар руу Номхон
далайн хавтан Агнуурын тэнгисийн хавтан доогуур шурган шүргэж байдгаас Японд үе
үе хүчтэй газар хөдөлж, галт уулс оргилдог. Дэлхийн бүх газар хөдлөлтийн эрчмийн
10-20% нь Японд үүсдэг гэнэ. Японы галт уулс Номхон далайн галт цагирагт
хамаатай. Хавтангийн шургалт Евразитай залгаа байсан Японы газрыг дорнош
атируулж, 15 сая жилийн урьд Япон тэнгисийг үүсгэсэн гэдэг. Японд одоо оргиход
бэлэн 108 галт уул байна. Зуун зууны туршид үхлийн газар хөдлөлт, цунами
тохиосоор л байсан. 1923 оны Кантоогийн газар хөдлөлтөөр 140 сая хүний амь
үрэгдэж байв. Ханшины 1995 оны газар хөдлөлт, Тоохокүгийн 2011 оны газар
хөдлөлт, цунами гээд саяхны жишээ ч байна. Ийм нутагт байдгийнх амарч эмнүүлэхэд
аятай халуун рашаан харин элбэг олдоно. Хамгийн өндөр уул бол д.т.д 3,776 м-т
цоройсон Фүжи галт уул. Үүнээс гадна Хида, Кисо, Акайши гурван нурууг нийлүүлээд
Японы Альп гэдэг. Оргил нь Кита уул (3,193 м). Ер нь Японы газар нутгийн 73% нь
уулархаг, ой модтой. Ийм газраа газар тариалан, аж үйлдвэр, оршин суухад тохьгүй
гээд далайн эрэг хавийн нам доор газарт хүмүүс шавалдсаар ирсэн. Нам доор
газраас Токио байрладаг Кантоогийн нам доор газар эн арай их (13,000 км2).
Үүнээс гадна Нагоя хавийн Нооби, Оосака-Кёото орчмын Кинки, Сэндай хавийн Сэндай
гээд нам доор талууд бий. Уулын, түргэн урсгалт, богино голуудтай. Тэдэндээ усан
цахилгаан станц барьсан нь олон. Хамгийн урт Шинано гол 367 км урсаад Япон
тэнгист цутгадаг. Кёотогийн хажуугийн Бива нуур хамгийн том цэнгэг уст нуур
гэдэг.

Ихэнх нутаг нь дулаан бүст хамаарах бөгөөд өмнөд хэсгийн арлууд нь халуун, хойд
хэсэг нь сэрүүн бүст хамаардаг. Сибирийн их даралт хойноос ирэх салхи нь Япон
тэнгисийн чийглэг агаарыг авчрах тул Япон тэнгис талдаа цас их унана. Харин
Номхон далай талдаа цэлмэг өдөр олширдог. Зун нь Номхон далайн их даралтын нөлөө
ихэсч, халуун чийглэг өдрүүд үргэлжилнэ. Гэхдээ нутгийн умард хэсгээр нь
Агнуурын тэнгисийн их даралтын нөлөөгөөр сэрүүн байдаг. Японы тэнгис талдаа өвөл
цас их унадаг, 6, 7 сард (Окинавад 5, 6 сар) агаарын их даралтын шугамын
нөлөөгөөр борооны улирал болж, зун, намрын заагаар өмнө талаас ирэх тайфунь
зэргийн нөлөөгөөр харьцангуй хур тунадас ихтэй бүс нутгийн тоонд орно.

Японд эрт үед хүн амьдарч байсныг батлах олдвор НТӨ 30,000 оны буюу Хуучин
чулуун зэвсгийн үед хамаарна. Арай хожуу үед хамаарах чимэглэсэн шавар сав, ваар
зэрэг нь дэлхий дээрхи хамгийн эртний хадгалагдан үлдсэн эд өлгийн зүйл гэж
тооцогддог байна

Японы уугуул оршин суугчид нь Курилийн арлууд болон Японы бүлэг аралд
хамаарагдах Хоккайдо, Хонсю арлуудыг оролцуулан Японы ихэнхи хэсэгт суурьшиж
байсан айну юм. Одоогийн япончууд анх Зүүн Азийн эх газраас тус арлын өмнөд
хэсэгт нүүн ирж хэдэн мянган жилийн турш аажим аажимаар тэднийг түрэн уусгасаар
Японы арлуудын нутаг дэсвгэрт бүхэлд нь суурьшжээ. Айнүчууд нь эрт цагт Зүүн
Өмнөд Ази дахь папуачуудтай адилхан австралоид төрхтэй (афирикчуудтай төстэй)
байв.

Япончуудын гарал бүрэн тодорхойгүй, зарим эрдэмтэд дор хаяж 10,000 гаруй жилийн
өмнө Японд байсан уугуул хүмүүс гэж үздэг ч ихэнхи эрдэмтэд Зүүн эсвэл Зүүн
Өмнөд Азиас нүүн ирсэн хүмүүс гэж үздэг. Хэдийгээр эхний онолд 10,000 гаруй
жилийн өмнө тэд Японд байсан гэсэн таамаг дэвшүүдэг ч айнучуудаас сүүлд тус
аралд ирсэн болох нь археологийн олдвороор батлагддаг.

"Яёойн эрин" буюу МЭӨ III зууны үеэс цагаан будаа тариалан, төмөр ба хүрэл
боловсруулж, вааран эдлэл хийх болжээ. Эдгээр нь Хятад эсвэл Солонгосоос шилжин
ирсэн одоогийн япончуудтай холбоотой гэж үздэг байна.

Буддын шашин Солонгосын Вэкжэ улсаас дамжин нэвтэрсэн боловч Хятадын нөлөө их
байсан байна

"Нарагийн эрин" буюу МЭ VIII зууны үед Японы анхны хүчирхэг улс, одоогийн Нара
орчимд төвлөрөн бий болжээ. Энэ үед хамаарах "Кожики" (Kojiki, 712 он), "Нихон
Шоки" (Nihon Shoki, 720 он) зэрэг судрууд хадгалагдан үлдсэн байдаг

XVI зууны үед Португалийн худалдаачид ба шашны номлогч нар анх Японд хүрсэн ба
энэ үеэс Баруун болон Японы хооронд худалдаа, соёлын солилцоо эхэлжээ.

Ода Нобүнага Европоос нэвтэрсэн галт зэвсэг хэрэглэн Японыг нэгтгэж эхэлсэн
боловч 1582 онд алуулсан байна. Түүний дараа Тоёотоми Хидэёши үйл хэргийг нь
үргэлжүүлэн 1590 онд бүх Японыг нэгтгэж дуусав.

1598 онд Хидэёши нас барсны дараа, Токүгава Иэясү 1603 онд Эдо буюу одоогийн
Токио хотын орчим Токүгава шогуныг үндэслэв. 1639 оноос эхлэн "Хаалттай улс"
бодлого баримтлах болсон байна. Энэ үеийг "Эдогийн эрин" гэж нэрлэдэг байна.

1854 оны 3-р сарын 31-нд АНУ-ын усан цэргийн ахмад Маттью Перри Японтой
"Канагавагийн хэлэлцээр"-ийг байгуулснаар Япон дахин гадаад ертөнцтэй харилцаж,
"Мэйжийн эрин" эхэлжээ (1868 он). Энэ үед Япон өөрийн улс төр, хууль, цэргийн
зохион байгуулалтыг барууны маягаар шинэчлэн, Японы эзэнт улсыг аж үйлдвэржүүлж
эхлэв. Энэ үеэс Хятад, Орос зэрэг улсуудтай дайн хийж, Тайвань, Солонгос,
Сахалины өмнөд хагасыг эзлэв.

1931 онд Манжуурыг эзлэн, 1941 онд "Тэнхлэгийн хүчинд" нэгдсэн байна. 1937 онд
Хятадын бусад хэсгийг эзлэн, 1941 онд АНУ-ын Перл Харбор дахь цэргийн баазыг
довтлов. Үүний дараа Япон нь АНУ, Их Британи, Нидерланд зэрэг улсад дайн
зарлажээ. Энэ явдал АНУ-ыг Дэлхийн II дайнд татан оролцуулав. 1945 онд АНУ,
Японы Нагасаки, Хирошима хотууд дээр цөмийн бөмбөг хаяж, ЗХУ Японд дайн зарласны
дараа 1945 оны 8 сарын 15-нд Япон бууж өгөх гэрээнд гарын үсэг зуржээ.

1947 онд Япон нь шинэ Үндсэн хууль баталж, Үндсэн хуульт, хаант засаглалтай
ардчилсан орон болов. Япон 1956 онд НҮБ-ын гишүүн орон болсон байна.

Япон улсад 2012 оны гуравдугаар сарын байдлаар 127.3 сая хүн амьдарч байна. Энэ
нь дэлхийн улс орнуудаас хүн амын тоогоор 10-р олон болохыг илтгэнэ. Хэл
соёлоороо бараг нэгэн төрлийн ард түмэн. Тоолвол 98.5% нь Япон үндэстэн, үлдсэн
хувийг Солонгос, Хятад, Филиппин, Бразил, Перу гэх мэт орноос ирээд буцаагүй
улс, тэдний үр хойч дүүргэж байдаг. Яг Япон (Ямато)-оос гадна маш цөөн тоот Айнү
ястан, Рюкюү ард түмэн Япон үндэстэнд багтана. Нэг км2-т 336 хүн ноогдож
байгаагаар дэлхийд хүн амын 24-р шигүү суурьшилт улс гэгдэнэ. Хүн амын 80% нь
Хоншүү аралд нутагтай, 89.7% нь хот газрын суугуул. Түүнчлэн Саппоро, Сэндай,
Токио, Сайтама, Чиба, Кавасаки, Ёкохама, Нагояа, Киото, Оосака, Кообэ, Хирошима,
Китакюүшюү, Фүкүока зэрэг саяас дээш хүн ам бүхий хотуудад хүн амын төвлөрөлт
явагдаж байна. Газар нутгийн нь 10 хувьд нь хүн амын 90 хувь нь амьдардаг гэсэн
тоо баримт байдаг юм байна. Үүний нөгөө талд хөдөө орон нутагт хүн ам сийрэгшиж,
хөгшид л үлдэж хоцорч байна. 1940 онд 73 сая хүнтэй байсан Япон 1960 онд 94 сая,
1980 онд 117 сая, 2000 онд 127 сая болж өссөний эцэст тогтворжиж 2010 онд 128
сая хүнтэй л байна. Японд хүн хамгийн өндөр насалж (82.7 нас) байгаа, хүн амын
21.2% нь 65 гарсан настан болсон, хүүхэд төрөх нь урьдынхаас цөөрсөн зэргээс
шалтгаалаад Японы хүн ам цаашид буурах нээ. Эрүүл мэндийн сайд нь 2060 он
болоход 87 сая хүнтэй байх нь гэж халаглажээ.

Албан ёсны боловсролыг япон хэлээр олгодог боловч парламентад айнү хэл болон
окинава аялга (рюүкюү хэл） хэрэглэхийг зөвшөөрсөн байдаг. Англи хэлийг дунд
сургуулиас эхэлж заадаг боловч хүн амын англи хэлний мэдлэг ерөнхийдөө сайн биш.

Шинто, Буддын шашинд давхар шүтлэгтэй хэмээн өөрсдийгөө тодорхойлох хүн олон тул
энэ хоёр шашны сүсэгтнүүдийн тоог нэмбэл 200 сая болдог ажээ. Түүнчлэн католик,
протестант зэрэг христианууд байх боловч хүн амын 1%-д ч хүрэхгүй боловч зул
сарын баяр зэрэг христийн шашны зан үйл өргөн тархжээ. Ислам, жүүдийн шашин
шүтдэг хүн бараг үгүй гэхэд болно.

Мэйжийн эрин үеэс буюу 1872 оноос, бага дунд сургууль, их сургуулиуд
байгуулагдаж эхэлжээ. 1947 оноос Японд 6-15 насандаа бага, дунд сургуульд, мөн
дараа нь 3 жил ахлах сургуульд суралцдаг болсон байна. 2005 оны байдлаар ахлах
сургууль төгсөгчдийн 75.9% нь их сургууль, коллеж болон бусад тусгай мэргэжлийн
сургуульд элсэн орсон байна. Токиогийн их сургууль, Киотогийн их сургууль нь
дэлхийд нэртэй том сургууль болно. Олон улсын байгууллагын судалгаагаар Японы
боловсролын систем дэлхийд эхний 6-д багтаж байна.

Өнөөгийн Японы төрийн бүтэц, эрх хувиарилалт 1947 оны үндсэн хуулиар тогтжээ.
Эзэн хааны эрх мэдэл хумигдмал тул Японыг үндсэн хуульт хаант засагт улс гэж
ойлгоно. Японы үндсэн хуулинд эзэн хааныгаа "ард түмний эв нэгдэл, төр улсын
билэг тэмдэг" гэж тодорхойлж, ёс ямбаны тэргүүнд өргөж, их л хүндэтгэж байдаг.
Одоогийн хаан нь Акихито буюу Эзэн хаан Хэйсэй юм. Хунтайж Нарүхито хаан өвийг
нь залгах ёстой.

Япон улсын хурал (парламент) хууль цааз тогтоох үндсэн үүрэгтэй. Япон улсын
хурлыг Улсын Хурал (УХ, японоор 国会 коккай) гэнэ. УХ нь дөрвөн жил тутамд
сонгогддог 480 суудалт Ардын танхим (衆議院 шүүги-ин), зургаан жилийн хугацаат 242
суудалт Цэцдийн танхим (参議院 санги-ин) гэсэн доод, дээд хоёр танхимаас бүрдэнэ.
Японд хүн 20 нас хүрч байж сонгуульд санал өгөх эрх нээгддэг. Японы парламентад
1955 оноос хойш ихэнхдээ Японы Либерал Ардчилсан Нам олонх болж засгийн газраа
бүрдүүлж байсан бөгөөд 2009 онд болсон бүх нийтийн сонгуулиар Ардчилсан Нам илт
давуу ялалт байгуулан засгийн эрхийг авч, Либерал Ардчилсан Нам 2 дахь удаагаа
сөрөг хүчин болсон. Гэсэн ч 2012 оны 12 сард болсон сонгуулиар Либерал Ардчилсан
Нам дахин засгийн эрхэнд гарчээ.

1947 оноос ерөнхий сайдад улсын гол хариуцлага оногдох болсон. УХ-аас ерөнхий
сайдад нэр дэвшүүлж, эзэн хаан баталснаар үүрэгтэй ажилдаа ордог. Ерөнхий сайд
нь сайд нарын багаа бүрдүүлж, болохгүй бол халж сольдог. 2001-2006 оны
хооорондох Койзүми Жүничирогоос хойш жил бүр ерөнхий сайд солигдсоны эцэст 2012
оны 12 сараас Абэ Шинзоо 2 дахь удаагаа ерөнхий сайд болоод ажиллаж байна. Хууль
тогтоох, гүйцэтгэх эрх мэдэлтнээс гадна шүүх тогтолцоо байна. Гэхдээ шүүхийн
салбар сул, гүйцэтгэх нь хүчтэй байдгаараа Германтай төстэй.

Сонгуулийн нас нь 20 бөгөөд Төлөөлөгчдийн Танхимын сонгууль 4 жил болгон, харин
Зөвлөхүүдийн Танхимын сонгууль 3 жил тутамд болдог байна .

Бүхэл Япон эхлээд, том түвшинд 47 ялгаатай нутаг, засаг захиргааны нэгж болж
хуваагдана. Үүнд Токио гэсэн нэртэй 1 өргөн хот (都 to), Хоккайдо гэх 1 хязгаар
(道 dō), Оосака, Киото гэдэг 2 хотжсон аймаг (府 fu), бусад нэр бүхий 43 энгийн
аймаг (県 ken) багтана. Энэ түвшнээ японоор тодоофүкэн (都道府県 todōfuken) гэж
бүлэглэнэ. Монголоор зүгээр л «аймаг» гэхэд болно. Доошилбол аймаг дотроо хэд
хэдэн хот (市 shi), хошуу (郡 gun) болж хуваагдана. Хошууд цаашаа балгас (町 chō),
гацаа (村 son) гээд дараална. Зарим аймаг дотроо завсрын шат үүсгэдгийг тойрог
(支庁 shichō) гэж бичиж болох юм. Жишээ нь: Хоккайдо дотроо 14 тойрогт хуваагддаг.
Токио бол хот аймаг. «Токио хот», «Токио аймаг» гэвэл нэг л газар юм.

Газарзүйн байрлалаар нь аймгуудаа мужладаг уламжлалтай. Үүнийг монголоор муж,
эсвэл бүс гэж (Chihō) бичиж болно.

Эдогийн эринд зарим зохион байгуулалттай аж ахуйн харилцаанууд үүсч, эдийн засаг
хөгжсөн байдаг. Тухайлбал, Осакагийн будаа зууч нар даатгал, банкны хэлбэрүүдийг
хөгжүүлж, усан, газрын замаарх худалдааны сүлжээ өргөжсөн байна. Мэйжийн эринд
зах зээлийн эдийн засагт шилжиж, аж үйлдвэржиж эхэлсэн ба одоогийн томоохон аж
ахуйн нэгтгэлүүд тухайн үед байгуулагдсан байдаг.

Япон нь өнөө үеийн Азид тэргүүлэх, дэлхийн гурав дахь том хэмжээний дотоодын
нийт бүтээгдэхүүн бүхий орон юм. Хоёрдугаар дайны дараа үсрэнгүй өсөлт
хэмээгдсэн үе ирсэн ба 1960 болон 1970-аад онуудад эдийн засгийн жилийн дундаж
өсөлт 7.5% байв. Харин 1980 болон 1990-ээд онуудад 3.2%-ын жилийн дундаж
өсөлттэй байсан. Ерөнхийдөө байгалийн баялаг хомс боловч цементийн түүхий эд,
шил зэргээр баялаг. Эрт цагт алт, мөнгө, зэс, чулуун нүүрс их хэмжээгээр
олборлодог байсан түүхтэй.

Нефть, ашигт малтмал зэргийг импортлон автомашин, цахилгаан бараа, химийн
бүтээгдэхүүн зэргийг үйлдвэрлэн экспортолдог.

Гадаад худалдааны гол түншүүд нь АНУ, Зүүн, Зүүн Өмнөд Ази, Европын холбоо,
Саудын Араб, Хятад гэх мэт. Гадаад худалдааны тэнцэл нь ашигтай байдаг.

Японы нутаг дэвсгэр дээр ЮНЕСКО-гийн Дэлхийн өвийн жагсаалтад бүртгэгдсэн соёлын
дурсгал 10, байгалийн дурсгал 3 бий.



https://mn.wikipedia.org/wiki/%D0%9D%D0%B0%D0%B0%D0%B4%D0%B0%D0%BC

Наадмыг 2010 онд ЮНЕСКО «Хүн төрөлхтний соёлын биет бус өвийн жагсаалт»-д
бүртгэн авчээ.

Монгол орны зун цаг эртнээс найр наадмын уламжлалтай байв. 13-р зууны МНТ-д
бичигдсэнээр наадам “хуран сар”-д (долоодугаар сар) болдог байсныг тэмдэглэсэн.
Чингисийн чулууны бичигт Чингис хаан Сартуул улсыг байлдан дагуулж буцах замд
найрлахад Хасарын хүү Есүнгэ 500 алд газар харвасныг тэмдэглэсэн.

Жил бүр тогтмол явагдах болсон нь 1639 онд Өндөр гэгээн Занабазарт зориулсан
даншиг наадмаас эхэлсэн. Ширээт цагаан нуурын энэ наадамд Бөх лам барилдан
түрүүлж, Бонхор донир гэгчийн морь магнайлсан нь тэмдэглэгдэн үлджээ. 1696 онд
Долоннуурт том наадам болсон. 1911 онд Монгол улс тусгаар тогтноход даншиг
наадмыг болиулсан.

1772 онд Хэнтий уулыг тахих их наадам болов. Үүнийг Арван засгийн наадам гэнэ.
Алдаг оног хийдэг байсан Арван засгийн наадам 1912 оноос жил бүр хийгдэх төрийн
наадам боллоо. Богд хаан нас барах хүртэл буюу 1925 он хүртэл Арван засгийн
наадам төрийн наадам болов. Арван засгийн наадмыг нийт 125 удаа хийжээ.

1922 оноос Цэргийн наадам тэмдэглэх болов. Бургас цавчих зэрэг цэргийн урлаг
номер үзүүлдэг тэр наадмыг Богдыг хаан ширээнд дахин залсан ба "Ардын" засаг
тогтсоныг тэмдэглэж зуны тэргүүн сарын 6-нд наадахаар заасан. Тэр жилийн Цэргийн
ба Арван засгийн наадамд хоюуланд нь Вандан аварга түрүүлсэн. БНМАУ тогтсны
дараа хоёр наадмыг хамтруулах шийдвэр 1925 оны 5-р сарын 15-нд Засгийн газрын
хуралдаанаас гарч, наадмын товыг 7-р сарын 11 гэж заажээ. Энэ үеэс "Ардын
наадам" гэж байгаад Монгол улс олон улсад хүлээн зөвшөөрөгдсөнөөс буюу 1946
оноос хойш "Ардын хувсгал ялсны ой" гэж тодотгох болсон. 1951, 1961, 1971, 1981
оны наадам Ардын хувсгал ялсны тэгш ой тохиосон учир их ач холбогдол өгч
тэмдэглэж байв.

1990 оноос хойш МАХН, АН хоёр нам наадмын тодотгол дээр сөргөлдөх болсон. 1996
оны УИХ-ын сонгуульд Ардчилсан хүчин ялснаар тэр жилийн наадам Монголын тулгар
байгуулагдсны 790 жилийн ой гэж тэмдэглэгдэв. 2006 онд «Их Монгол улс
байгуулагдсаны 800 жилийн ой» болгон тэмдэглэсэн. 2015 оны байдлаар Хүннү улс
нэгдсэн оноос эхлэн наадмын тодотголыг «Тулгар төрийн 2224 жил, Их Монгол Улс
байгуулагдсаны 809 жил, Ардын хувьсгалын 94 жилийн ойн Үндэсний их баяр наадам»
гэдэг болсон байв.

Хурдан морийг эрхэмлэх бөгөөд "Сайн морь эзний чимэг, сайн эхнэр гэрийн чимэг"
гэж хэлдэг.

Монголчууд эртнээс дайтах намнахад дадсан, «Эрхийдээ эрчтэй» мэргэн харваачид
билээ.

Монгол улсад наадмыг зохион байгуулах комисс улс, аймаг, сумын наадмаа тус тус
зохион байгуулж ард түмэн цуглан баярладаг.

Хятад улсын монголчууд зуны дэлгэр цагт наадам хийнэ. Үүнээс хамгийн өргөн
дэлгэр наадам Өвөр Монгол орны Шилийн гол аймгийн Зүүн үзэмчин хошуунд болдог.

Үзэмчин барилдаан нь Монгол улсад хөгжсөн Үндэсний бөхийн зодог шуудгаас өөр
буюу хатуу ширэн зодог, хэлхгэр өмдтэй, малгайгүй. Цээж задгай байдгаараа адил.
Албан ёсны цол олгодоггүй. Мөнгө, байгаар шагнана. Туршлагатай бөх хүзүүвчтэй.
Түрүүлсэн тоогоор түүнд зангиа нэмж зүүнэ. Зангиагаа тайлахгүй барилдана.

Оросын монголчууд буюу буриадууд хоёр жилд нэг удаа олон улсын урлаг спортын
Алтаргана наадам, халимагууд зарим жил бөх барилдаан зохиодог.

Монгол туургатны наадам анх бөх барилдаанаар эхэлсэн бол шатар, бокс, урлаг,
сайхан бүсгүй шалгаруулах тэмцээнээр хүрээгээ тэлсэн. Тус наадамд Монгол улс,
Өвөр Монгол орон, Буриад орон, Халимаг орон, Тува орноос оролцдог бөгөөд наадмыг
өөр өөр оронд, спортын төрөл бүр тусдаа ээлжлэн зохион явуулдаг.



https://mn.wikipedia.org/wiki/%D3%A8%D0%BC%D0%BD%D3%A9_%D0%A1%D0%BE%D0%BB%D0%BE%D0%BD%D0%B3%D0%BE%D1%81

Өмнөд Солонгос, албан ёсоор Бүгд Найрамдах Солонгос Улс (сол. 대한민국 Тэхань
миньгүг) нь Солонгосын хойгийн өмнөд хагаст орших Дорнод Азийн улс юм. Хойд
талаараа Умард Солонгостой хиллэдэг ба баруун зүгт Шар тэнгисийн цаана Хятад,
зүүн зүгт Япон тэнгисийн цаана Япон улсууд ойр байрладаг. Өмнөд Солонгосын
хамгийн том хот нь нийслэл Сөүл юм. Энэ улс нь эх газрын болон халуун орны
чийглэг уур амьсгалтай, дийлэнхдээ уулархаг тогтоцтой 99,392 ам дөрвөлжин
километр, бараг 50 сая хүнтэй.

Солонгос орон (Умард болон Өмнөд Солонгос хамтдаа) эртний иргэншилт нутаг бөгөөд
НТӨ 2333 онд анхны төрт улсаа үүссэн гэж үздэг, Шилла улс нь 668 онд нөгөө хоёр
улсаа (Пэгжэ, Кугүрё) нэгтгэн Нэгдсэн Шилла улсыг байгуулсан байна. Улмаар Курё
ба Чусонь улс байгуулагдан, 1910 онд Солонгосын эзэнт улс мөхөх хүртэл нэгдсэн
улс болон оршин тогтнож байв. 1910-1945 онд Японы хаант улсын эзэмшилд орж, 1945
онд Дэлхийн 2-р дайн дууссаны дараа Солонгос үндэстэн нь ЗСБНХУ, АНУ улсуудад
захирагдаж ар, өвөр болон хоёр хуваагдсаны тул 1948 онд Бүгд Найрамдах Солонгос
Улс болон тусгаар тогтносон байна.

Өмнөд Солонгос бол хагас ерөнхийлөгчийн засаглалтай, ардчилсан улс бөгөөд эдийн
засаг нь асар хурдацтай өссөн юм. Өдгөө ХАЧ-аарх ДНБ-ээр дэлхийд 12 дахь (Азид 4
дэх) дэсд эрэмбэлэгдэх хөгжингүй орон болсон. Экспортод чиглэсэн эдийн засагтай
учраас аж үйлдвэрлэлийн цахилгаан бараа, хагас дамжуулагч, гар утас, роботын
технологүүд нь өндөр хөгжсөн. Дэлхийд хөлөг онгоц үйлдвэрлэлээрээ тэргүүн байрт,
ган хайлуулалтаараа эхний гуравт, автомашин үйлдвэрлэлээрээ эхний тавд багтана.
Өмнөд Солонгос нь ЭЗХАХБ, ДХБ болон Их 20 зэрэг олон улсын холбоодын гишүүн
орон.

Бүгд Найрамдах Солонгос Улс (대한민국 — Тэхань миньгүг - [тэаань мингүү])-ын оноосон
нэрийг монголоор хоёр янз товчилж байна. Үсгээр товчилж БНСУ, байрлалаар нь Өмнө
Солонгос буюу Өмнөд Солонгос гэдэг. «Солонгос» гэж монгол оноосон нэр. Урьдын
Курё улсыг нь монголчууд «Гуулин» улс хэмээсэн түүхтэй. Харин 1948 оноос хойш
солонгос хэлээр улс, үндсээ умард улсад нь «чусонь» (조선), өмнөд улсад нь «хань»
(한) гэж салгуу нэрийджээ.

Өмнө Солонгос 100,210 хавтгай дөрвөлжин километр нутагтай, Унгараас том буюу
108-р том орон юм.

Хойд өргөргийн 33° — 39°, зүүн уртрагийн 124° — 130° дотор Ази тивийн дорнод зах
болсон Солонгосын хойгийн өмнөд хагасыг эзлэн оршдог. Хойд талаараа 238 км
үргэлжлэх Солонгосын цэрэггүй бүсээр зааглагдаж Умар Солонгос улстай хуурай
газраар хиллэнэ. Баруун талаараа Шар тэнгис (солонгосоор Өрнөд тэнгис), урд
талаараа Хятадын дорнод тэнгис, Солонгосын хоолой (Өмнөд тэнгис), зүүн талаараа
Япон тэнгист (Дорнод тэнгис) тулна. Эргийн нийт урт нь 2413 км.

Өмнө Солонгос ерөнхийдөө уулархаг. Тариаланд тохиромжтой газар 30%-ийг эзэлнэ.
Орныг газрын тогтоцоор дөрвөн хэсэг хувааж болно. Дорнод тал нь өндөр уулын
нуруу (Тэбэг, Субэг), тэнгисийн нарийн зурвас эрэгтэй бол өрнөд тал нь нам доор,
өргөн тал газар, гол мөрний сав, тэнгисийн эрэг, бага шиг уулстай. Өрнө өмнөд
хэсэг нь уулархаг, дорно өмнөд хэсэг нь Нагдун голын сав, өргөн нам доор газар
байна.

Хамгийн урт гол нь Пүсань орчмоор Солонгосын хоолойд цутгах Нагдун (521 км).
Сөүл орчмоор Шар тэнгист цутгах Хань (514 км урт), Күньсань орчмоор Шар тэнгист
цутгах Кым (401 км), хоёр Солонгосын хилээр урсах Имжинь зэрэг гол мөрөн байна.

Баруун болон урд эргийн дагуу 3000 гаруй арал, хад байна. Өмнөд эргээс 100 км
зайтай Чэжү арал (1845 км²) хамгийн том нь юм. Тус арал дээр Өмнө Солонгосын
хамгийн өндөр уул Халла хэмээх унтарсан галт уул (1950 м) байдаг. Хамгийн өмнөд
зүгийн арал нь Мара, дорнод зүгийн арал нь Үллын юм.

Дөрвөн улиралтай. Өвөл 1-р сард дунджаар -7°C -аас +1°C хүрч хүйтэрнэ. Зун 7-р
сард дунджаар +22°C -аас +29°C байна. Уулархаг газраар өвөл илүү хүйтэн байх ба
6-9-р сарын хооронд бороо их орно. Өмнөд эрэг орчмоор аадар бороо бүхий хар
салхи зуны сүүл саруудад үзэгдэнэ. Жилийн дундаж хур тунадас 1370 мм-1470 мм-т
хэлбэлзэнэ.

Өмнө Солонгос улс 2014 онд 50,423,955 хүнтэй байв. Дэлхийн 194 улсаас хүн амын
олноор 24-р байрт байна. Дайны дараа хүн амын тоо огцом өсч жилийн дундаж өсөлт
2.8% байсан бол аж үйлдвэржихийн хэрээр өсөлт удааширч 0.6%-д хүрсэн. Мянган хүн
тутамд 8 төрж, 5 нас нөхцдөг.

Өмнө Солонгос бараг нэгэн төрлийн ард түмний орон. 97 хувь солонгос үндэстэн.
Гадаадын иргэн 1,576,034 хүн 3%-ийг эзэлж байна. Хятадын иргэн 1 сая (ихэнх нь
солонгос үндэстэн), Японы хүн байхаас гадна дорно өмнө Ази, төв Азийн орноос
ажиллахаар ирдэг. Сүүлийн жилүүдэд хөдөөний солонгос эр Азийн бусад орноос эхнэр
буулгах болсон нь жилийн нийт гэрлэлтийн 10%-ийг эзэлдэг болов. Англи хэлний
багшаар ирсэн 22000 хүн, Америкийн 31,000 цэрэг байнга байрладаг.

Зарим талаар алтай язгуурт багтах, зарим талаар өнчин бүрэлдсэн хэмээх солонгос
хэл улсын албан ёсны хэл бөгөөд солонгос үсгээр (энд хань-гыль гэнэ) бичнэ. Төв
(Сөүл хавийн), Чолла, Кёнсангийн аялгуу ялгарна. Гадаад хэлнээс англи хэл
дэлгэрсэн.

Хүн амын 46 хувь шашин шүтдэггүй, 29 хувь христ, 23% будда, 2% бусад шашны
шүтлэгтэй. Хамгийн эрт үед бөө мөргөл (одоо ч энд байгаа), 372 онд буддын шашин
дэлгэрсэн бол Чусонь улсын үед күнзийн суртал улсын шашин байжээ. 1790 оноос
христийн шашин танилцуулагдсан бөгөөд Солонгосын дайны дараа 1970-аад оноос
ихээр дэлгэрчээ. Протестант, католик урсгал зонхилно. Гадаад руу номлогч
явуулдаг. Өмнө Солонгост мөн шинэ шашин хэд хэдээр үүсч байгаа.

Солонгосын хойгт хүний үлдээсэн эртний судлалын олдвор хуучин чулуун зэвсгийн
үеэс эхтэй. Анхны солонгос улс болох Кужусонийг Таньгүнь гэгч МЭӨ 2333 онд
үүсгэсэн гэж солонгос домогт өгүүлдэг. Кужусонь Умар Солонгос, хаяа залгаа
Манжуурт буюу Шар тэнгисийн эрэг нутагт оршин байв. Хятадын Хань улстай эе
эвдрэн мөхсөн ба Хань улсын Наннан хязгаар байгуулагдав.

Кужусонийг залгаж нийтийн он тооллын эхэнд Пүё улс, Угжо, Тунъе, Самхань зэрэг
овог аймгийн холбоод оршин байж байгаад гурван улсын үетэй золгожээ. Өмнөд
этгээдийн Пэгжэ, Шилла, умардын Кугүрё гэх гурван улс болж, нэг улс үндэстэнд
дөхөж хэдэн зууныг үдсэний эцэст Тан улстай холбоолсон Шилла 676 онд бусад
хоёрыг мөхөөж газар нутгийг нь эрхшээж нэгдсэн Шилла улс болжээ.

Дараах үед яруу найраг, дүрслэх урлаг, буддын соёл дэлгэрэн хөгжив. Шилла
(Солонгос) - Тан (Хятад) найрамдалтай байв. 10-р зуунд Шилла дотоодын хямралаас
сулран Гуулин улсаар солигджээ. Манжуурт Кугурёгийн өвийг залгасан Пальхэ улс
оршиж байгаад 926 онд Хятанд мөхөөгджээ.

936 онд солонгос үндэстний Курё буюу Гуулин улсыг Ван Гонь үүсгэн байгуулав. Энэ
улсад Шиллагийн адилаар суурин соёл урлаг, эрдэм сэхээрэл лавшран тогтсон.
Тухайлбал 1377 онд буддын «Чигжи» номыг төмрөөр барласан нь дэлхийн анхны төмөр
бар байжээ. 13-р зуунд Гуулин улс Их Монгол улсын довтолгоонд өртөж байв. 30 жил
дайтсны эцэст хараат, үнэнч холбоотон нь болжээ.

Юань улс мөхөхөд Курёгийн гадаад бодлого зөрчилдөж, хятадын Минтэй байлдахаар
мордсон И Сонге жанжин цэргээ Ялу голоос нийслэл рүү буцаан довтолгож 1388 онд Ү
ванг унагаад 1392 онд төр эргүүлэн улсын ван болж, Чусонь улсыг (1392-1897)
үндэслэжээ.

Чусоний түрүү 200 жилд нийслэл Кэгёнгоос Ханьсонд шилжиж, дайн дажингүй амгалан
байв. Сэжун ван солонгос үсгээ зохиож, күнзийн суртал улсын шашин болов.
1592-1598 оны хооронд Японы Тоёотоми Хидёши халдаар ирэхэд усан цэргийн И
Сүньшинь жанжны яст мэлхий онгоц, Мин улсын цэргийн тусламжтай байлдан дийлэв.
Мин улстай найрсаг Чусонь 1627, 1636 онд умардаас мандсан манжтай байлдаж
ялагдан Чингийн хараат улс болон найрамдаж амаржсан. Өрнө дахинд хаалттай байв.

1870-аад оноос Япон Солонгост нөлөөлж эхэлсэн ба 1895 онд Чусоний хатны амийг
хорлож 1897 оноос Солонгосын эзэнт улс болгов. Солонгос 1905 онд Японы ивээлт
орон (протекторат) болж, 1910-1945 оны хооронд харьяа нутаг нь болж эзлэгдэв.
Дэлхийн II дайны төгсгөлд Японоос Солонгосыг чөлөөлөхдөө Америк Зөвлөлт хоёр
уралдан, таллан хуваажээ.

Дайны дараах гурван жил Солонгосын өмнө хагас АНУ-ын цэргийн хяналтанд байж,
капиталист (хөрөнгөт) эдийн засаг, ардчилсан дэглэмээр замнахад бэлтгэгджээ.
Японоос Солонгосыг тусгаар тогтнуулахын төлөө тэмцэж явсан нөхдөөс АНУ-д гойд
таалагдсан И Сынмань 1945 онд АНУ-аас ирж, 1948 оны 8 сарын 13-нд БНСУ
тунхаглагдахад анхны ерөнхийлөгч болжээ. Хүйтэн дайны арцалдааны анхны гэж болох
Солонгосын дайн 1950-аас 1953 оны хооронд дэгдэв. ЗХУ-аар дэмжигдсэн Умар
Солонгос эхний үед амжилттай давшиж, зорьсоноороо Солонгосыг бүхэлд нь коммунист
улсдаа нэгтгэх шахсан ч АНУ, НҮБ-ийн хүчний тусламжаар Өмнөдийнхөн ухраан түрж
умардын холбоотон БНХАУ-ын 1 сая цэргийн хүчтэй тулж дайн зогсчээ. 1953 оны 38-р
өргөргөөр хил тогтоож, харилцан галаа зогсоосон гэрээнд АНУ, Умар Солонгос хоёр
гарын үсэг зуралцжээ. Өмнөдийнхөн гарын үсэг зураагүй болохоор техникийн
талаасаа хоёр Солонгос одоо ч дайны байдалд байгаа юм.

1960 оны хавар оюутны эсэргүүцлийн жагсаалаар 85 настай И Сынмань огцорч, тэр
самуун цагт генерал Паг Жонхи цэргийн хүчээр төрийн эрхийг авч 1979 онд алагдах
хүртлээ ерөнхийлөгч байв. Түүний үед улс төрийн дарангуй дэглэмтэй боловч эдийн
засаг экспортод чиглэн үсрэнгүй хөгжсөн. Пак Жонхигийн дараа Куанжү хотын гэх
мэт ардчиллыг хүссэн оюутан, хөдөлмөрчдийн хөдөлгөөнийг нухчан дарж байж бас
нэгэн цэргийн эрхтэн Чон Дүхуан 1987 оны оюутны амь эрсдэлт хүртэл
ерөнхийлөгчөөр ажиллажээ. Дараа нь ардчилсан сонгуульт 6-р бүгд найрамдах улсын
үе эхэлжээ.

1988 оны зуны олимпийн наадмыг Сөүл гардан авсан. 1996 онд ЭЗХАХБ-ын гишүүн
болсны дараа жил Өмнө Солонгос Азийн санхүүгийн хямралд дайрагдаж өнгөрсөн.
1998-2003 оны ерөнхийлөгч Ким Дэжүн хоёр Солонгосыг эвлэрүүлэх дорвитой ажил
санаачилж байснаараа Нобелийн энхтайвны шан хүртэв.

2002 онд Японтой хамтран хөлбөмбөгийн ДАШТ-ыг хүлээн авсан. 1990 оноос хойш дуу
бүжиг, кино их хөгжиж олон улсын үзвэр болсон.

БНСУ-ын 2015 оны нэрлэсэн дотоодын нийт бүтээгдэхүүн (ДНБ) 1.393 тэрбум
ам.доллар, худалдан авах чадвараар тэгшитгэсэн ДНБ 1.849 тэрбум $-оор хэмжигдсэн
ба дэлхийд 13-р байрт байна. Өмнө Солонгос бол аж үйлдвэржсэн, хөгжингүй орон
бөгөөд Их хорьд багтдаг. Хань мөрний гайхамшиг хэмээн алдаршсан их өсөлт буюу
1960-1990 онд Өмнө Солонгосын эдийн засаг хурдацтай буюу жилийн 10%, экспорт 20%
өсч байсан бөгөөд Хонкон, Сингапур, Тайваний хамтаар «Азийн дөрвөн бар» хэмээх
хоч авчээ.

Өмнө Солонгос дэлхийд экспортын хэмжэээгээр 5-р, импортын хэмжээгээр 7-р байр
эзэлдэг. Өмнө Солонгост төвтэй үндсэн дамнасан корпорациуд бий. Samsung
(Самсон), Hyundai (Хёньдэ), SK (СК), LG (ЛЖ), Lotte (Лотте), Hanjin (Ханьжинь),
Kumho (Кымху), Doosan (Түсань) зэрэг экспортод чиглэсэн хэдэн компани ДНБ-ийн
90%-ийг бүтээдэг.

Нарийн технологи хөгжсөн. Цахилгаан бараа үйлдвэрлэлээр Самсон дэлхийд тэргүүлж,
LG бас хувь нэмрээ оруулж байна. Пухангийн ган төмрийн үйлдвэр (POSCO) ажиллаж
байна. Өмнө Солонгос хөлөг онгоц үйлдвэрлэлээр дэлхийд 1-р байр эзэлнэ. Тус
салбарын дэлхийн зах зээлийн 51%-ийг Хёньдэ, Самсон, Дэү, STX компаниуд хийж
байна. Автомашин үйлдвэрлэлээр дэлхийд 5-р байр. Хёньдэ-Киа салбартаа
тэргүүлдэг. Ханьжинь, Кымху нь иргэний агаарын тээврийн үйлчилгээ үзүүлдэг.

1997 оны Азийн санхүүгийн хямралд өртсөн. Daewoo (Тэү) компанийн дампуурал том
сургамж болсон.

Өмнө Солонгос дунд зэргийн инфляци, ажилгүйдлын бага түвшин, экспорт, орлогын
тэгш байдалтай.

Өмнө Солонгос хурдны төмөр зам, хурдны зам, зам тээвэр хөгжсөн орон юм. Төрийн
өмчит хурдны замын компани, төмөр замын компани хоёр улсдаа том нь юм. Төмөр
замаар гол хотууд холбогдсон. Хурдны төмөр замын Кёнбү шугам Сөүлийг Пүсаньтай,
Хунам шугам Сөүлийг Чоньжү-Мугбутай холбоно. Хурдны зорчигч тээврийн автобус хот
хооронд явна. Замын зангилаа нь Тэжонь болно.

Өмнө Солонгосын хамгийн том нисэх буудал Иньчоньд 2001 онд баригдсан. Жилдээ 30
сая хүн зорчдог. Иньчониос гадна Кимпу, Пүсань, Чэжүгийн олон улсын нисэх
буудлууд байна. Ханьжинь компанийн 1962 онд байгуулагдсан Korean Air (Өмнө
Солонгосын иргэний агаарын тээвэр компани), Кымху компанийн 1988 онд үүсэн
байгуулагдсан Asiana Airlines (Азийн иргэний агаарын тээвэр компани) гэсэн хоёр
гол компани байна.

2008 онд Өмнө Солонгосоос анх удаа хүн, эмэгтэй хүн, И Суёнь Оросын Союз-ТМА12
хөлгөөр сансарт нисжээ.

Солонгос хоолонд цагаан будаа, гоймон, хүнсний ногоо, загасны мах, үхрийн мах
голлодог. Кимчи хэмээх халуун ногоотой онцгой амтлагч байна. Сүмс, саримс зэрэг
амтлагч хэрэглэнэ. Бүльгуги, кимбаб зэрэг олон төрлийн хоол байна. Жижиг аяганд
хольц хачираа тус тусад нь хийж ширээ засдаг. Сужү, магголли гэх архи байна.
Өмнө Солонгос архины хэрэглээгээр дэлхийд тэргүүлж байгаа.

Өмнө Солонгост орчин үеийн кино, дуу бүжиг ихээр хөгжиж Дорно дахин, дэлхий
дахины үзвэр болж «Солонгос давалгаа» гэх болов.

Уянгын дуу, зохиолын дуу голлодог байснаа 1990-ээд оноос огцом өөрчлөгдөж рэп,
поп, техно, бүжиг хосолсон солонгос дуу бүжгийн урсгал хөгжөөд (K-pop) байна.
Рэп дуучин Сайн 2012 оны «Gangnam Style» (Каннам маяг) дууны бүжиг дэлхий
дахиныг хуйлруулсан.

1990-ээд оны сүүлээс солонгос уран сайхны кино, олон ангит кино их
үйлдвэрлэгдсэн. «Өвлийн хайрын дуу», «Зүрхэнд шингэсэн намар», «Миний байшин»,
«Хотын ангууч», «Нууц цэцэрлэг», «Нар сарны тэврэлт» зэрэг ОАК олон улсын дуртай
үзвэр болжээ.

Тэгвоньду Солонгост үүссэн. Хүүхэд залуус хөлбөмбөг, бэйсбол, сагсан бөмбөг
сонирхож тоглодог. Мөн байт харваа, буудлага, тэшүүр, шорт трейк, бадминтон,
ширээний теннис, бөх барилдаан, жүдо сайнаар хөгжсөн.

Өмнө Солонгосын хөлбөмбөгийн шигшээ баг 1986 оноос ДАШТ-д анх орж, 2002 онд
шөвгийн дөрөвт үлдэж, 2012 оны олимпын хүрэл медаль хүртсэн. Бэйсболын шигшээ
баг 2008 оны олимпийн алтан медаль хүртсэн. Сагсан бөмбөгийн баг Азийн хоёр
удаагийн аварга.

Өмнө Солонгос 1988 оны зуны олимпыг зохион явуулсан ба 2018 оны өвлийн олимпыг
хүлээн авах гэж байгаа.

1948 оноос олимпод оролцож, 1976 онд анхны алтан медалиа авсан (Ян Жон-му бөх).
Нийт зуны олимпоос 243 медаль, өвлийн олимпоос 53 медаль хүртээд байгаагийн 81
нь алт байна. Буудлагын тамирчин Чинь Жун-у дөрвөн олимпын алтан медальтай.



https://mn.wikipedia.org/wiki/%D0%9D%D0%B0%D1%80%D0%BD%D1%8B_%D0%B0%D0%B9%D0%BC%D0%B0%D0%B3

Нарны аймаг нь Нар, түүнийг татах хүчнийх нь улмаас тойрон эргэх найман гараг, 5
тогтоогдсон одой гараг (Дэлхийн ван, Церера, Макемаке, Эрида, Хаумеа),
тэдгээрийн дагуулууд, маш олон тооны жижиг биетүүдийг багтаасан систем юм.
Хүмүүс байгаль ертөнцийг хүрээлэн буй хамгийн ойр дөт зүйлээсээ эхлэн таньж
мэджээ. Дэлхий бөөрөнхий хэлбэртэй, нарыг тойрч эргэдэг зэргийг тогтооход олон
зуун шаардагдсан юм. Одод бол манай нартай адил бөгөөд гагцхүү нэн алс хол
оршдог, нарыг тойрон гарагууд, үүнийг тойрон тэдгээрийн дагуулууд эргэж байдаг
гэдгийг баталсан явдал дундад зууны шинжлэх ухааны лут их ололт байлаа. Ийм байр
сууринаас авч үзвэл эх дэлхий маань энгийн нэг гариг болох тул бусад гараг дээр
бидний адил оюун ухаант амьтад аж төрдөг л байж таарна гэсэн үзэл бодол аль эрт
цагаас газар аван тархжээ. Орчин үеийн одон орон судлалын онцгой хөгжил,
техникийн дэвшлийн дүнд өнөөдөр бид орчлонт ертөнцийн тогтоцын талаар арвин их
мэдлэгтэй болж тэнгэрийн янз бүрийн эрхсийг эх дэлхийгээсээ төдийгүй сансрын
хөлөг, станцуудыг ашиглан өргөн хүрээтэй судалгааг хийж шинэ шинэ мэдээллийг олж
авсаар байгаа.

Нарны аймаг 4.6 тэрбум жилийн өмнө молекул, тоосонцрын аварга үүл дотоод
таталцлынхаа хүчээр (гравитацын хүч) агшсаны үр дүнд бүрэлдсэн байна. Энэхүү үүл
нь хэдэн гэрлийн жилийн хэмжээтэй байсан ба нэг биш хэд хэдэн одыг төрүүлсэн
байж болзошгүй .

Уг үүлнээс манай Нарны аймаг үүссэн нарны мананцар хэмээх тэр хэсэг агшихад
өнцгөн момент хадгалагдсанаар эргэлт нь түргэссэн байна. Массын дийлэнх нь
бөөгнөрсөн төв хэсгийн температур эрс нэмэгдэж, түүнийг тойрон эргэж буй хавтан
хэлбэрт тоосонцрынхоос илүү өндөр температуртай болсоор байв. Ийнхүү агшин буй
манацар нь эргэлтийнхээ явцад хавтгай хэлбэртэй болж, 200 AU орчим диаметр бүхий
гараг хөврөлийн хавтгай үүсгэж, төвдөө нэн халуун бөгөөд өндөр нягттай одны
хөврөл үүсгэсэн байна. Энэ шатанд Нар T Tauri ангиллын од байсан гэж үздэг. T
Tauri ангиллын оддыг ажиглахад 0.001–0.1 нарны масс бүхий гараг хөврөлийн
үүлэнцрээр хүрээлэгдсэн нь олонтаа ажиглагддаг бөгөөд мананцрын массын дийлэнх
хэсэг одондоо төвлөрсөн байдаг. Энэхүү дугуй хавтан манацар дахь тодорхой
цэгүүдэд массын төвлөрөл үүссэнээр гарагууд бүрэлдсэн байна. Одны хөврөлийн төв
дэх ус төрөгчийн даралт хэлбэрэлтгүй нэмэгдсээр 50 сая жилийн дотор халуун
цөмийн урвал эхлэх нөхцөл бүрджээ.

Тийнхүү температур, урвалын хурд, даралт, нягт нэмэгдсээр дулааны энерги
таталцлын хүчний тэнцвэрт байдал тогтжээ. Энэ шатанд Нар гол цувааны одны бүх
шинжийг олсон билээ.

Нар бол од юм. Нар болон түүнийг тойрон эргэх гарагууд нь мананцрын бөөгнөрөлөөс
үүссэн. Гэвч энэ мананцар нь Их дэлбэрэлтийн үе шиг зөвхөн устөрөгч болон
гелигээс тогтоогүй юм. Тэднээс өөр олон элемент байсан юм. Эдгээр хүнд
элементүүд нь Их дэлбэрэлтээс хойш Нар бий болж эхлэх хүртэлх ойролцоогоор 10
тэрбум жилийн туршид үүссэн анхны оддоос үүсчээ. Эдгээр одод сөнөхдөө өөрийн
агуулж байгаа бодисын ихэнх хэсгийг сансарт цацдаг. Ингээд эхлээд устөрөгч, бага
хэмжээний гели агуулсан оддын хоорондох орон зай хүнд элементээр баяжжээ. Гэвч
устөрөгч, гелигээс бусад элементүүд 2%-д ч хүрэхээргүй бага байлаа. Үүний дараа
шинээр үүссэн одод эдгээр элементийг агуулсан хийнээс тогтсон тул гараг,дагуул,
сүүлт оддыг үүсгэх түүхий эдийг агуулж байдаг. Энэ байдал цааш үргэлжлэхэд оддын
хоорондох зай хүнд элементээр баяжиж эхэлдэг. Манай нарны аймаг ч бас гараг
үүсэхэд хэрэгцээтэй бодис бүхий мананцраас бий болсон юм. Өөрөөр хэлбэл манай
Нарны аймаг, өмнө үүсээд сөнөсөн одноос үүссэн юм.

Хөрстэй гарагт Буд, Сугар, Дэлхий, Ангараг багтдаг. Эдгээр гарагууд хатуу,
чулуурхаг гадаргуутай тул хөрст гараг гэдэг.

Хийн гараг болох Бархасбадь, Санчир, Далайн ван, Тэнгэрийн ван нь их хэмжээний
хийнээс тогтдог бөгөөд жижиг, хатуу цөмтэй байдаг.

Дагуулуудын ихэнх нь дээр өгүүлсэн маягаар бий болсон гэж үздэг ч зарим нь гараг
бий болсны дараа гаднаас нэгдсэн нь ч бий. Энэ дагуулуудын тойрог зам нь маш
нягт элипс хэлбэртэй бөгөөд бусад дагуултай харьцуулахад өөр байдаг. Үүнд Поебе,
Тритон болон хэд хэдэн бяцхан дагуулууд багтдаг. Ангараг гарагийн дагуул Побос,
Деймосыг гараг үүссэний дараа нэгдсэн гэж үздэг.

Бага гарагууд хөрст болон хийн гарагуудын хоорондох Бага гаригийн бүсэд оршдог.
Энэ бүсэд гараг болж нэгдэхүйц том хэмжээний сансрын биет байдаггүй. Эдний нийт
масс нь Сарныхаас ч бага юм.

Дэлхий вангийн цаад талд гараг үүссэний дараа үлдсэн бодисоос тогтсон нэгэн бүс
байдаг. Энэ бүсэд тус бүр нь 1 км буюу үүнээс илүү диаметртэй, 200 сая сансрын
биет байгааг тооцоолон гаргажээ. Кюперийн бүс гэж нэрлэсэн энэ бүсэд Дэлхий ван,
түүний дагуул Чарон ч ордог. Мөн Далай вангийн дагуул Тритон ч энэ бүсийн гишүүн
юм. Эдгээр дагуулууд уг бүсийн хамгийн том хэмжээтэй нь ажээ.

Сүүлт одууд тойрог замаасаа гарч Нарны аймаг руу чиглэх нь уг сүүлт одод
хоорондоо мөргөлдөн тогтворгүй байдал үүсгэснээс болдог. Богино хугацааны сүүлт
одууд (ойролцоогоор 100 жилд нэг удаа) ихэнхдээ Кюперийн бүсээс ирдэг. Харин урт
хугацааны давтамжтай ирдэг сүүлт одууд өөр бүсээс ирдэг гэж таамаглаж байна.
1950 онд одон орон судлаач Жан Хендрик Оорт энэ талаар нэгэн таамаглал
дэвшүүлжээ. Түүний таамаглалын дагуу эдгээр сүүлт одууд Нарны системийг бүхэлд
нь бүрхсэн нэг бүсээс ирдэг ажээ. Оортын үүл гэж нэрлэсэн энэ бүс бидэнд
харагддагүй боловч урт хугацааны давтамжтай ирдэг сүүлт одууд энэ бүсийн талаар
мэдээлэл авчирдаг.

Оортын үүл бий болсон явцыг дараах маягаар тайлбарладаг. Бархасбадь зэрэг аварга
том гарагууд дэргэдүүр нь өнгөрөхийг завдсан гараганцруудыг хүч султай тойрог
замд оруулан тогтоон барьдаг. Заримдаа эдгээр биетүүд Нарны татах хүчнээс
мултран сансар руу ахиж эргэж ирэхгүйгээр оддог. Харин ихэнх нь Нарны татах
хүчнээс салж чадалгүй хүч султай тойрог замаар тойрон эргэлдсээр байдаг. Нарнаас
хол байдаг мөн, хурд багатай тул ихэнхдээ Оортын үүлэнд байрлацгаана. Оортын
үүлийг тойруулан тойрог зурахад гадиус буюу Нар хүртэлх урт нь нэг гэрлийн жил
байдаг. Үүнээс цааш Нарны аймгийн хил төгсч, оддын орчин эхэлдэг гэж хэлж болно.



https://mn.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D0%B0

Википедиа (англ. Wikipedia) — Америкийн Викимедиа сан хэмээх төрийн бус
байгууллагын сервер дээр хадгалагдсан хэн ч хувь хувь нэмэрлэж, хянан шүүж, засч
шинэчлэж болох, нийтийн хэрэглээний цахим нэвтэрхий толь юм. Википедиа дэлхийн
хамгийн их ашиглагддаг арван цахим талбарт багтдаг бөгөөд олон сая хүнд энгийн
мэдлэгийн сурвалж бичиг болдог.

Жимми Уэйлс, Ларри Сэнгер хоёр удирдан 2001 оны 1 сарын 15-нд англи хэлээр
анхлан гаргасан ба удалгүй олон хэлээр бичигдэх сүлжээ болж өдгөө 291 хэл
бичгээр Википедиа нээгдэж, хамгийн ихдээ 5 сая, бүгд 37 сая хуудас өгүүлэл
бичигдээд байна. 2014 оны статистикт дурдсанаар сар бүр 500 сая хүн, 18 тэрбум
удаа тус сайтын хуудсыг нээж харж байв.

Википедиа олон хүнд тус болж талархлыг хүлээж, мөн олон хүнээс сөрөг шүүмж авч
байгаа.

Хавай хэлний «wikiwiki» (түргэн), англи хэлний «encyclopedia» (нэвтэрхий толь)
гэсэн хоёр үгний нийлэмж юм.

Америкийн Bomis компанийн захирал Жимми Уэйлс англи хэлээр нийтээр засч болох
цахим нэвтэрхий толь бүтээхийг зорьсныг ерөнхий хянан тохиолдуулагч Ларри Сэнгер
гүйцэлдүүлжээ. 2000 оны 3 сарын 9-нд Nupedia нэрээр эхэлсэн төсөл 2001 оны 1
сарын 15-нд өнөөгийн Википедиа болж өөрчлөгдсөн юм. Эхэндээ дан англи хэлнийх
байхдаа www.wikipedia.com хаягтай байсан бол олон хэлнийх болоод 2002 оноос хойш
www.wikipedia.org хаягтай болсон.

2001 оны 8-р сард 8000 өгүүлэл, 2001 оны төгсгөлд 18 хэлээр 20000 өгүүлэл
бичигдээд байв. 2002 онд 26, 2003 онд 46, 2004 онд 161 хэлний Википедиа нээгдсэн
байв. 2007 онд хамгийн том сан болох англи хэлний хувилбар нь сая өгүүлэлтэй
болж байсан ба 15-р зууны «Юнлөгийн их тэмдэглэл»-ээс илүү зүйл бичигдсэн
нэвтэрхий толь болж дэлхийн дээд амжилт тогтоожээ.



https://mn.wikipedia.org/wiki/%D0%A5%D3%A9%D0%B2%D1%81%D0%B3%D3%A9%D0%BB_%D0%B0%D0%B9%D0%BC%D0%B0%D0%B3

Хөвсгөл аймаг нь гүн цэнхэр Хөвсгөл нуурынхаа нэрээр нэрлэгдэх ба 1931 онд үүсэн
байгуулагдсан. Булган, Архангай, Завхан аймагтай хиллэх ба улсын хилээр
зааглагдаж Орос улс, түүний Тува, Буриад улсуудтай хаяа залгадаг. Аймгийн төв
Мөрөн хот улсын нийслэлээс баруун хойш 671 км зайтай. Хөвсгөл аймаг 1992 оны
үндсэн хуулийн хүрээнд 24 сум, цаашилвал 126 багийг агуулан байгаа.

Хөвсгөл аймаг нэг зуун мянга зургаан зуу гаран (100,629) ам дөрвөлжин километр
газар эзэлсэн Монгол улсын 6 дахь том дэвсгэр газартай аймаг. Үндсэндээ
уулархаг. Уул, ус, ой, хөвч, тайга болсон нутгийг аялагч жуулчид үзээд «Монголын
Швейцар» гэж нэрийдэх нь бий. Амьтан ургамал, ашигт малтмалаар баялаг, түүх,
байгалийн дурсгалт газар арвинтай, онгон дагшин байгалийн өлгий болсон нутаг.

2011 оны байдлаар 126 мянган хүн оршин сууж байсан ба хамгийн олон хүнтэй аймаг
юм. Үндсэндээ монгол үндэстэн, тэр дотроо халх, дархад, хотгойд, урианхай
зонхилдог. Өөр аймагт байдаггүй цаатан отгийн хүмүүс цөөн тоогоор бий.

Тус аймгийн нутаг дэвсгэр дээр нэн эртний үеэс хүн оршин сууж амьдарч байсныг
илтгэсэн чулуун болон хүрэл зэвсгийн үеийн булш, хадны сүг зураг, буган хөшөө
олонтой.

Тухайлбал Цагаан-Уул сумын Сангийн далайн хүрээ, Бүрэнтогтох сумын Уушгийн
өврийн 2–3 метр өндөр буган хөшөө, 3–4 метр өндөр хиригсүүр, Загзуугийн амны
шороон хэрэм, Мөнх хааны ордны туурь, Цагаан-Үүр, Чандмань-Өндөр сумын нутагт
орших хүн чулуун хөшөө, Мөнх хааны болон Кул Билгэ хаанд зориулан босгосон
гэрэлт хөшөө зэрэг түүхийн дурсгалт зүйлс олон бий.

Аймгийн нийт хүн амын 76,9%-ийг халх, 13,7 %-ийг дархад, 5,2 %-ийг хотгойдууд
эзэлдэгийн зэрэгцээ Буриад, Урианхай, Цаатан, зэрэг ястнууд амьдардаг олон ястны
өлгий нутаг юм.

Тус аймгийн Баянзүрх, Улаан уул, Рэнчинлхүмбэ, Цагааннуур суманд ихэвчлэн
Дархад, Цаатан, Тува, Чандмань-Өндөр суманд Урианхай, Цагаан-Үүр суманд Буриад,
Шинэ Идэр, Галт, Жаргалант суманд Халх, бусад суманд Хотгойд ястнууд голлон
амьдардаг.

Элбэг баян араатан, жигүүртэн ан амьтад, түүхийн дурсгалт зүйл, байгалийн
үзэсгэлэн зэргээр гайхагдсан Хөвсгөл нутгийг Монголын Швейцари хэмээн нэрлэдэг.

Aймгийн нутаг дэвсгэр нь Хангайн уулархаг мужид оршдог. Уул нурууны гол хэсэг нь
хангай нурууны салбар хэсэг Хөвсгөл Тагна, Саяны уулс багтана. Дэлгэрхаан уулын
ноён оргил нь далайн түвшнээс дээш 3491 метр өндөрт орших ба аймгийн нийт нутаг
дэвсгэр нь далайн түвшнээс 1650-2050 метр өргөгдсөн.

Хангайн нуруунаас эх авсан Идэр, Тэс, Бүгдгээн, Хөвсгөл нуурын баруун ба зүүн
талын уулсаас эх авсан Дэлгэр мөрөн, Бэлтэс, Шарга, Шишгэд, Эг, Үүр, Уйлган
зэрэг 400 гаруй гол мөрөн, горхи булагтай.

Тус аймагт 300 гаруй том, жижиг нуур байдаг. Эдгээр нууруудын дотроос цэнгэг
тунгалагаараа дэлхийд тэргүүлдэг, талбайн хэмжээгээрээ Ази тивд аравдугаарт,
Монгол оронд хоёрдугаарт, гүнээрээ Төв Азид хоёрдугаар ордог Хөвсгөл нуур байна.

Тус аймагт анагаах чадлаараа улс даяар алдартай Булнай, Салбарын халуун рашаан,
Торц, Дулаан бүлээн, Наранбумбат, Хоногцол, Бөөстөг, Гантигт зэрэг хүйтэн рашаан
байдаг ба эдгээрийг түшиглэн амралт сувиллын газрууд ажилладаг. Энэ аймгийн
хамгийн их нуур буюу "Хөвсгөл" нуур нь ОХУ-ын "Байгаль" нууртай газар доор эх нь
холбоотой байдаг юм.

Хөвсгөл аймаг байгалийн баялаг, эрдэнэсийн сангаар нэн арвин, үйлдвэрийн
зориулалтаар ашиглах боломжтой судалгаа хийсэн олон сая тонн нөөцтэй фосфорит,
нүүрс, бал чулуу, алт, төмрийн хүдэр, хөнгөн цагаан, шороон будаг, шохойн чулуу,
гантиг, боржин гэх зэрэг хөнгөн үйлдвэрлэлд чухал ач холбогдолтой баялаг бий.
Мөн олон сая шоо метрээр тооцогдох ойн нөөцтэй.

Aймгийн нийт нутгийн 35,4% буюу 35,5 мянган км квадрат талбайг ойн талбай
эзэлнэ. Ойд гацуур, хуш, нарс, улиас зэрэг навчит болон шилмүүст мод эзэлдгийн
90 орчим хувь нь хар мод юм.

Тус аймагт вансэмбэрүү, алтан хундага зэрэг 80 шахам төрлийн эмийн ургамал
ургана. Нэрс, үхрийн нүд, улаалзгана, бөөрөлзгөнө, улаагана, хад, аньс, тошлой,
гүзээлзгэнэ зэрэг жимс, самар, мэхээр, мөөг, сонгино гэх мэт хүнсний ургамлын
арвин баялаг нөөцтэй юм. Эдгээрээс биологийн нөөц удмын сангаараа эрдэмтний
сонирхлыг татдаг Сибир жодоо, хонин арц, ягаан цээнэ, ямаан сэрдэг, шивүүрт,
ортууз зэрэг олон төрлийн ургамлууд Монгол улсын хогийн ургамалд ордог аж.

Хөвсгөл аймагт 5 баг, 13 овог, 31 төрөлд хамрагдах 35 зүйлийн хөхтөн, тэр дундаа
үнэг, чоно, хандгай, баавгай, хярс, хүдэр, зэрлэг гахай, буга, гөрөөс, булга,
тарвага, ан амьтан, 2 зүйлийн 2 нутагтан, 4 зүйлийн хэвлээр явагч, 400 гаруй
зүйлийн шавьж бүртгэгджээ.

Манай аймгийн гол мөрөн нууранд 10 гаруй зүйлийн загас байдгийн дотор монголдоо
хамгийн томд тооцогдох тул загас, Сэлэнгэ мөрнөөр дамжин ирсэн хилэм загас,
Дархадын хотгор, Шишгэдийн голын сав нутагт дэлхийд хосгүй цагаан загас бий.
Эдгээр загасыг Оросын Петр хаан хүнсэндээ

Аймагт ерөнхий боловсролын сургууль 32, цэцэрлэг 29, соёлын төв 23, Хөгжимт
драмын театр, орон нутгийг судлах музей ажилладаг.

Аймгийн эдийн засгийн гол салбар нь хөдөө аж ахуй юм. Хөдөө аж ахуйд мал аж ахуй
голлох байр эзэлнэ. Аймгийн нийт нутгийн 57.7%-г хөдөө аж ахуй эдэлбэр газрын
хэрэгцээнд ашигладаг.

Тус аймгийн байгаль цаг уурын нөхцөлд тохирсон нутгийн шилмэл омгийн Дархад
омгийн хонь, хогоргын улаан монгол, эрчимийн хар ямаа, тэсийн голын адуу зэргийг
үржүүлэн ашиглаж байна. Тус аймгийн Цагааннуур суманд цаа бугыг өсгөн үржүүлдэг.
Тус аймгийн Tариалан Эрдэнэбулган, Рашаант сумд газар тариалан эрхэлж ирсэн ба
2000 оноос нийт эргэлтийн талбай 20,4 мянган га–д хүрч жилд дунджаар 10,4 мянган
га–д үр тариа, төмс, хүнсний ногоо тариалж байна.

Аймгийнхаа байгалийн үзэсгэлэнт газар нутаг, Хөвсгөл нуурын цогцолбор газрыг
ашиглан аялал жуулчлалыг эрчимтэй хөгжүүлж байна.

Хөвсгөл аймаг эх орныхоо тусгаар тогтнол, хөгжил цэцэглэлийн төлөө амь бие, оюун
ухаан, авъяас чадвараа зориулж ирсэн алдар цуутнуудын өлгий билээ. Тус аймгаас
ардын домогт баатар Чингүнжав, Жалханц хутагт Дамдинбазар, Монгол улсын баатар
Л.Даваадорж, Л.Гэлэгбаатар, Г.Цэнд, Д.Гунгаа, Үндсэн хуулийн эцэг Бяраагийн
Чимид нар төрөн гарсан бөгөөд Ардын хувьсгалын партизан 40 гаруй, Хөдөлмөрийн
баатар 22, гавъяат 48, эрдэмтэд 100 гаруй улс, аймгийн олон зуун аварга, сайчууд
төрсөн.

1990 оны ардчилсан хувьсгалын төлөө бусад аймгуудаас хамгийн түрүүн хөл тавьж
Даваадоржийн талбайд өлсгөлөн зарлаж тэмцэж явсан түүхтэй. Хөвсгөлчүүдийн шаргуу
хөдөлмөрийг үнэлж төр засгаас 1986 онд аймгийг "Хөдөлмөрийн гавъяаны улаан
тугийн одон"–гоор 2015 онд Сүхбаатарын одонгоор тус тус шагнасан билээ.

Данийн аялагч Хэннгинг Хаслунд-Кристенсен нь одоогийн Эрдэнэбулган суманд 1, 2
жилийн турш 1920-оод онд иржээ. Мөн нутгийн зарим ард Алан-Гуа эхийг
Чандмань-Өндөрт төрсөн гэж үздэг. Иймд энэ суманд улсын баяр наадмын үеэр
Алан-Гуа эхийн баярыг тэмдэглэдэг.



https://mn.wikipedia.org/wiki/%D0%A4%D1%80%D0%B0%D0%BD%D1%86

Албан ёсоор Бүгд Найрамдах Франц Улс (фр. République française) хэмээн нэрийддэг
Франц улс (фр. France, францаар  ингэж дуудагдана) Өрнөд Европт оршдог. Европ
дахь үндсэн орноос гадна далайн чанад газар нутагтай. Францын үндсэн орон өмнө
зүгийн Газрын дундад тэнгисээс, умар зүгт Ла-Маншийн хоолой, Умард тэнгис, дорно
зүгийн Рейн мөрнөөс өрнө зүгийн Атлантын далай хүрнэ. Францчууд эх орноо
геометрийн дүрсээс нь шалгаалж L’Hexagone буюу "6 өнцөгт" хэмээн нэрлэх нь
олонтаа. Франц нь Хагас-ерөнхийлөгчийн засаглалтай бүгд найрамдах улс бөгөөд
хууль тогтоох, гүйцэтгэх болон шүүх засаглал нь нэгдмэл. Нийслэл нь Парис хот.

Эх газрын Франц нь Бельги, Люксембург, Герман, Швейцари, Итали, Монако, Андорра,
Испани улсуудтай хиллэдэг. Мөн Францын газар нутаг болох Франц Гвиана нь Бразил,
Суринам улсуудтай, Сэйнт-Мартин нь Нидерландын Антилийн арлуудтай тус тус хил
залгана. Ла-Маншийн хоолойгоор Британитай залгадаг.

17-р зууны сүүл үеэс 19-р зууны эхэн үе хүртэл Франц нь дэлхийн хамгийн хүчирхэг
орнуудын тоонд тооцогдож байв. 18, 19-р зуунд Франц нь баруун Африк, зүүн өмнөд
Азид, маш том колонийн гүрнийг байгуулж чадсан бөгөөд тухайн нутгуудын соёл
урлаг, улс төрд ихээхэн нөлөөлжээ. Франц нь өндөр хөгжилтэй орон бөгөөд эдийн
засаг нь номинал ҮНБ-р дэлхийд зургаад, худалдан авах чадварын паритетаар
тооцсон ҮНБ-ээр наймд жагсдаг. Мөн жил бүр 82 сая гадаадын жуулчдыг хүлээн авдаг
(бизнесийн зорилгоор ирсэн хүмүүсийг тооцсон, гэхдээ 24 цагаас доош байсан
хүмүүсийг тооцоогүй), жуулчдынхаа тоогоор тэргүүлдэг. Франц нь Европын холбоог
анх байгуулсан орнуудын нэг бөгөөд гишүүн орнуудаас хамгийн их нутаг дэвсгэртэй.
Мөн НҮБ-ыг байгуулсан орнуудын нэг бөгөөд Франкофон, Их Найм, Латины холбоо
зэрэг байгууллагуудын гишүүн. Үүнээс гадна НҮБ-ын Аюулгүйн Зөвлөлийн байнгын
гишүүн бөгөөд цөмийн зэвсэгтэй орон юм.

Франц оронд хуучин чулуун зэвсгийн үед хамаарах хадны сүг зураг их байдаг.
Алдарт Ласко агуйнх гэхэд 19600 жилийн тэртээ зурагджээ. Мөсөн галавын төгсгөлд
(МЭӨ 10000) дулаарч, МЭӨ 7000 оны үеээс шинэ чулуун зэвсгийн үед дэвшиж, газар
тариалан үүссэн. МЭӨ 3000 оноос алт, зэс, хүрэл төмрийн эринд дэвшжээ. Энэ үеийг
төлөөлсөн Карнакийн чулуу гэж газар байдаг.

МЭӨ 600 оны орчим грек худалдаачид Францын өмнөд эргийг «Массал» (өнөө Марсель)
хэмээн суусан нь Францын хамгийн эртний хот юм. Энэ үед Альпийг дагаад кельт
угсааны отог аймаг Францад нэвтрэн байжээ. Ромын түүх бичигт бичсэнээр энэ үе,
түүнээс хойш Францыг «Галл» (лат. Gallia) хэмээж байв. Галл нь Францыг төдийгүй,
умар Итали гэх мэт эргэн тойрныг хамарсан нэр. МЭӨ 390 онд галлын Бренн хэмээх
толгойлогч Ромыг довтлож байв. МЭӨ 125 онд Галлын өмнөд хэсгийг Ром эзэлж
Provincia Romana гэсэн нь өдгөө «Прованс» нутгийн нэр болон хоцорчээ. МЭӨ 52 онд
кельтийн аверн аймгийн Верцингеториг галлын цэргийг хураан засч Юлий Цезарьтай
тэмцээд бараагүй. Ромын мэдэлд байсан таван зуун жилийн Галлд Лион (Галлын төв
байсан) мэтийн олон хот балгас ром хийцээр зээл, театр, амфитеатр, халуун усны
онгоцтой байдлаар баригдаж байжээ. V зуунд герман угсааны аймгийн довтолгоо
ширүүсч Ромын үеийг төгсгөсөн.

Умард хязгаарт байсан франкууд давшиж төв Галлыг эзэлж авав. 498 онд I Хлодвиг
ван католик шашинд орсон анхны герман байлдан дагуулагч болжээ. Франкууд христэд
итгэж, аажмаар герман бус роман төрлийн хэлтэн болж галлчуудаас ялгарсангүй тул
Галлыг хойшид «Франк» гэдэг болжээ. I Хлодвигийг өнгөрсний дараа дөрвөн хөвүүн
нь улсыг хуваан захирч, дараа нь гурав, хоёр болоод 679 онд III Теодорих дахин
нэгтгэж авчээ. Хааны ургийн чадал доройтох үед ордны даамал Пипин төр эргүүлж
улсын ван (752–768) суугаад түүний ор залгасан Их Карл (800–814) хойд, урдгүй
газар нутгаа ихээр тэлэв. 843 онд Вердений гэрээгээр Карлын гурван ач эзэнт
гүрнийг хуваахад баруун хэсэг нь Халзан II Карлд ирсэн нь томорсоор XIII зуунаас
хойш түүхнээ «Франц» гэгдсэн юм.

IX зуунд викингчүүд довтолсоор умард эрэгт Нормандын гүнт улс (911–1204)-ыг
байгуулж, харин Францын вангийн хүч доройтож нийслэл хавиа л захирч байв. Иймээс
987 онд каролийн удам түлхэгдэж, капетийнхан (987–1328) хаан ширээнээ гарч
ирсэн. Тэгээд Загалмайтны аян дайн, дотоодын шашны бослоготой (1170 оны вальдены
хөдөлгөөн, 1209–1229 оны Альбигойн дайн) тэмцэж байлаа. Вангийн титэм 1328 онд
валуа, хоёр зууны дараа бурбон (1589–1792) овогтонд шилжжээ. Зуун жилийн дайн
(1337–1453)-д эхлээд Англи эзэрхэн давшсан ч Франц ялж газар нутгаа хадгалж
төгссөн энэ үед зоригт Жанна д’Арк тодорсон билээ. XI Людовик (1461–1483)-ийн
үеэс вангийн эрх хязгааргүй өсч, Франц ч дараагийн зуудад Европын улс төрийн гол
тоглогч, франц хэл Европын язгууртан ангийн хэл болжээ. 1494–1559 онд Франц улс
Италийн дайнд оролцов. Улс дотор шинэ протестант, хуучин католик номоор талцан
дайтаж 1572 оны Варфоломейн шөнө 30000 хүн хядагдаж байсан. 1635–1659 онд
Испани, 1672–1678 онд Голландтай байлдаж, 1688–1697 онд Пфальцийн, 1701–1713 онд
Испанийн өвийн төлөө дайнд хушуу дүрж өнгөрчээ.

Үүний хажуугаар Жак Картье далайчин 1534 онд Америк тивийн Ньюфаундлендад
газардсанаас эхлэн Франц колоничлох аянд мордсон. Эхний ээлжинд Шинэ Франц гэж
байсан нь 1760 оноос алдарч АНУ, Канад болон өөрчлөгдсөн бол Карибын тэнгис
хавийн Францын Өрнө Энэтхэг колониос ихэнх нь Францын мэдэлд үлдэж, Гайти,
Сент-Льюс зэрэг зарим нь тусгаар тогтножээ. 1624 онд өрнө Африкийн Сенегалд
газардаж, 1763 онд Өмнө Америк дахь Гвианыг колоничлон авчээ. Британитай колони
булаацалдаад 1763 онд Шинэ Францыг алдан ялагдав. Үүнээс ван Америкийн тусгаар
тогтнолыг дэмжиж, санхүүгээ доройтуулаад өөрөө хусуулжээ. Сэргэн мандалтын энэ
үед А. Лавуазье нарын олон эрдэмтэн төрж гарсан.

1789 онд Бастилийн гянданг эзэлж авснаар эхэлсэн хувьсгал вангийн хэмжээгүй
эрхийг хэмжээт эрх болгоод зогсолгүй хүний эрх, иргэний эрхийг тунхаглаж, 1792
онд Бүгд Найрамдах Франц Улсыг байгуулав. Европын бусад орны вангууд шинэ
дэглэмд дургүйцэж франц вангийн хуучин эрхийг сэргээхийг оролдож олон улсын
тэмцэлдээн болсон ч хүчээ авсан Францын хувьсгалчид 1792–1802 оны хооронд
бүгдийг ялан дийлэв. Францад 1793-1796 оны хооронд л гэхэд 200,000–450,000 хүний
амь үрэгдсэн гэдэг. Наполеон Бонапарт 1799 онд засгийн эрхийг авч 1804 онд
Францын хаан болов. Францыг эсэргүүцсэн Их Британи тэргүүтэй Европын орнуудтай
Франц хамсаатнуудынхаа хамтаар дайтаж бүгдийг дийлж харьяа нутгаа тэлэн томорсон
боловч 1812 онд Оросыг баралгүй буцаад 1815 онд Ватерлоод ялагдснаар уг нутагтаа
эргэн бууж, бурбон овогтон вангийн сууринд дахин (1815–1830) гарчээ. 1830 оны
долоодугаар сард төр ахин хувьсч, бүгд найрамдах улс хоёр дахь удаагаа
байгуулагдав. Үүний жишгээр 1848 онд Европ даяар хувьсгал гарч боочлолоос
татгалзаж, сонгуульд бүх ангийн эрчүүд санал өгдөг болсон юм.

1870 онд Герман улс нэгдэн байгуулагдахыг сөрж байлдаж байсан бол Дэлхийн
нэгдүгээр дайнд Антантын, хоёрдугаар дайнд Холбоотны тал гээд мөн Германы эсрэг
талд багтан дайтаж байв. I дайнд хүн амынхаа 4% (1.2 сая)-ийг алдсан бол II
дайнд 55 түмэн (1.35%) амь өргөжээ. Дайнд үндсэн орноо эзлүүлж баларсан Франц
дайн дуусахад улсаа босгон колони руугаа эргэж хандсан. Энэтхэг-Хятадын хойг
дахь колонио сэргээхийг хүссэн ч вьетнамчууд бууж өгсөнгүй 1954 оны Женевийн
бага хурлаар коммунист, коммунист бус хоёр улс болоод Францад олдох хөг
өнгөрчээ. Тэр жил хамгийн чухал колони Алжир Францын эсрэг босоод 1962 онд
санасандаа хүрэхтэй зэрэгцэн 1956 онд Тунис, Марокко, 1960 онд бусад олон орон
Францаас тусгаар тогтносон. Францын харьяанд үлдсэн нь бас цөөнгүй бөгөөд өдгөө
Францын далайн чанад аймаг, нутаг дэвсгэр гэдэг.

1958 оны 10 сарын 14-д Францад шинэ үндсэн хууль мөрдөж эхэлснээр өнөөдөр
үргэлжилж буй «Тавдугаар бүгд найрамдах улс» хэмээх эрин эхэлжээ. Гол өөрчлөлт
гэвэл парламентийн эрх мэдэл давамгайлж байсныг халж ерөнхийлөгчийн эрх мэдэл
давамгай болсон хэрэг юм. Тэр үед Шарль де Голль (1959–1969) ерөнхийлөгч байсан.
Дайны дараа хурдацтай аж үйлдвэржиж, нийгмийн бүх салбар дэвшив. 1960 онд цөмийн
зэвсэгтэй болсон. Мөн НАТО, Европын холбоог байгуулалцжээ.

Франц улс нэгдмэл төрийн байгууламж, ерөнхийлөгчийн эрх мэдэл давуу бүгд
найрамдах засагт төрийн хэлбэр, ардчилсан улс төрийн дэглэмтэй. Одоо үйлчилж буй
үндсэн хууль нь 1958 оны IX сарын 28-нд бүх ардын санал асуулгаар батлагджээ.
Шинэ үндсэн хууль ёсоор төр улс болон засгийн газрын тэргүүн нь ерөнхийлөгч
бөгөөд бүх нийтийн шууд сонгуулиар 5 жилийн хугацаатай (2000 оны үндсэн хуулийн
өөрчлөлтөөс өмнө 7 жил байсан) сонгогддог. Одоогийн буюу улсын түүхэн дэх 24-р
ерөнхийлөгч Франсуа Олланд 2012 оны IV сард ажлаа хариуцаж авсан.

Франц улсын хууль цааз батлах улсын хурал (парламент) хоёр танхимтай. Үүнд 348
суудал, 9 жилийн хугацаатай дээд танхим Сенат (Sénat), 577 төлөөлөгч 5 жил суух
доод танхим Улсын Хурал (Assemblée nationale) хоёр орно. Сенат засгийн газрын
үйл ажиллагааг хянадаг бол Улсын Хурал хэрэгжүүлэх засгийн газар (сайд нар)-ыг
томилж, огцруулж чадна. Харин нөгөө талаас улсын ерөнхийлөгч Улсын Хуралыг
тараах, шинэ сонгууль зарлан явуулах эрхтэй.

Франц улс НҮБ (1945), НҮБ-ийн Аюулгүйн Зөвлөл (1973), ДХБ (1995), ЭЗХАХБ зэрэг
олон улсын байгууллагын гишүүн юм.

Үндсэн Франц орон 22 «регион» (муж) болж хуваагдана. Дотроо 96 «департмент»
(аймаг)-тай. Далайн чанадын олон нутгаас 5 нь муж буюу аймаг болно. Ингэхээр
Франц улс нийлээд 27 муж, түүний 101 аймагтай. Аймгууд цааш 342 «аррондиссемен»
(тойрог), 4058 «кантон» (сум), 36766 «коммун» (суурин газар) болж задардаг.

Эх газрын Францын газрын гадаргын гуравны хоёрыг тэгш тал эзэлнэ. Үлдэх хэсэгт
нь Альпын нуруу (Баруун Европын хамгийн том нуруу), Пиренейн уулс, Юра, Төв
өндөрлөг, Восжийн толгод зэрэг уул нурууд байна. Далайд 4 гарцтай: Ла Манш, Хойд
тэнгис, Атлантын далай, Газрын Дундын Тэнгис. Франц улсын эргийн бүс нутаг нь
5500 км.

Хөдөө аж ахуй ба ойн үйлдвэрийн 48 сая га талбайгаас 82% нь томоохон хотуудад
бий.

Газар нутгийн 7%-тай тэнцэх хэмжээний талбай бүхий 35 дархан цаазтай газар
байгуулсан. Байгаль орчныг хамгаалахад 22,1 тэрбум евро зарцуулсан ба оршин
суугч бүрээс 378 евро буюу 2480 франк гаргасан. Нийт төсвийн дөрөвны гурвыг
бохир ус, хог хаягдлын асуудлыг шийдвэрлэхэд зарцуулдаг. Олон улсын хэмжээнд
НҮБ-аас гаргасан байгаль цаг уур, цөлжилтийн тухай гэрээ, хэлцэлд Франц улс
идэвхтэй оролцсоор ирсэн.

2013 оны 1-р сарын 1-ны байдлаар Франц оронд 63,702,000, далайн чанад нутаг
дэвсгэрт 2,692,000, тэдгээрийн нийлбэр Франц улсад 66,394,000 хүн амьдарч байна.
Хүн амын тоо жилд дунджаар +0.6%-иар өсч байгаа. Хүн амын олноор дэлхийн 194
улсаас 21-р байранд, 1 км2 талбайд 116 хүн ноогддогоороо 89-рт жагсдаг.

Кельт, ром, герман угсааны овог аймгаас эрт дээр бүрэлдсэн франц үндэстэн бол
Франц улсын үндсэн хүн ам. Колонит орны онцлогоор Франц дотогш гадагш их нүүдэлд
өртсөн. Цагаачид Франц руу ирж, францчуудаас Америк тив гэх мэт орноо суусан нь
тоймгүй болсон тул 1872 оноос эхлэн хүн ардын яс үндсийг бүртгэхээ байжээ. 2004
оны судалгаанд Франц орныхны 85 хувь нь цагаан арьстан, 10 хувь нь Умар Африкийн
цагаач, 3.5 хувь нь хар арьстан, 1.5 хувь нь Азийн цагаач байна гэжээ. Онцловол
XIX зуунаас Итали, мөн эргэн тойрны Испани, Португал, Грек, Польш, Туркээс түм
бумаар ирж байв. 1950-иад оноос хойш магреб (Алжир, Марокко, Тунисаас) хүмүүс
ирсэн нь бүрнээ франц соёлтон болжээ.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%90%D1%80%D0%B4%D1%8B%D0%BD_%D0%9D%D0%B0%D0%BC

Монгол Ардын Нам (Товчлол: МАН) нь 1921 оны 3 сарын 1-нд байгуулагдсан, Монголын
хамгийн ууган улс төрийн хүчин юм.

Монгол Улсын Засаг захиргааны бүх нэгжид МАН-ын анхан шатны байгууллагууд
байршин ажилладаг ба нийтдээ 121 мянга орчим гишүүнтэй. МАН-ын дэргэд Нийгмийн
Ардчилал, Монголын Залуучуудын Холбоо, Нийгмийн Ардчилал, Монголын
Эмэгтэйчүүдийн Холбоо, МАСОХ, МАН-ыг дэмжигч ахмадын холбоо зэрэг олон нийтийн
байгууллага ажиллаж байна.

МАН нь уламжлалт харилцаатай ОХУ, БНХАУ-ын эрх баригч болон зүүний чиглэлийн
намуудтай харилцаагаа хөгжүүлж байна. Түүнчлэн АНУ, Япон, ХБНГУ, Англи, Франц,
БНСУ, Энэтхэг, Вьетнам, Лаос зэрэг орны улс төрийн олон намуудтай хамтын
ажиллагаатай бөгөөд сүүлийн жилүүдэд АНУ-ын Бүгд Найрамдахчуудын Олон улсын
хүрээлэн, ХБНГУ-ын Социал Демократ Намын дэргэдэх Эбертийн сан, архив зэрэг олон
улсын байгууллагатай хамтран ажиллаж байна.



https://mn.wikipedia.org/wiki/%D0%90%D1%80%D1%85%D0%B0%D0%BD%D0%B3%D0%B0%D0%B9_%D0%B0%D0%B9%D0%BC%D0%B0%D0%B3

Архангай нь баруунаасаа нар зөв тойруулбал, Завхан, Хөвсгөл, Булган, Өвөрхангай,
Баянхонгор аймагтай хил залгадаг. Дийлэнхдээ ойт хээр, тал хээр нутагтай, баруун
урдуур нь Хангайн нуруу, баруун хойгуур нь түүний салбар болох Тарвагатайн нуруу
оршдог ба зүүн болон төв хэсгээр тэдгээрээс эх авсан Орхон, Хануй, Тамир, Чулуут
зэрэг томоохон голууд урсдаг. Энэ нутаг нь жуулчлалын нэгэн чухал газар бөгөөд
Өгий, Тэрхийн цагаан зэрэг нуур болон Хорго, Тайхар чулуу зэрэг галт уулархаг
тогтцоороо олны анхаарлыг татдаг. Хамгийн өндөр цэг нь Хангайн нурууны
Харлагтайн сарьдаг (3539 м) ба хамгийн нам цэг нь Орхон-Тамирын бэлчир (1290 м)
болно.Ойн хүрэн хөрстэй

Цэцэрлэг хотод агаарын дундаж температур нь жилд 0.1 бөгөөд, өвөл 1-р сард -15.6
хэм хүйтэн, зун нь 7-р сард 14.7 хэм дулаан байдаг. Хангайн нуруу нь манай орны
хамгийн их тунадастай нутгийн нэг бөгөөд Цэцэрлэг хотод жилд дунджаар 344 мм
тунадас унана. Салхины дундаж хурд нь 2.6 м/с бөгөөд хамгийн их салхитай байдаг
4-р сарын дундаж хурд нь 3.5 м/с юм.

Аймгийн нутгийн хойд хэсэг нь пермийн ба чулуун нүүрсний галвын боржин, баруун
өмнөд хэсгээр нь элсэн чулуу тархжээ. Тамирын голд төмрийн хүдэр, Суман голын
савд галт уулын чулуу, үнэт чулууны баялаг бий. Аймгийн газрын хөрс сайн
судлагдаагүй боловч сүүлийн үед эрэл, хайгуулын ажил ихээр явагдаж байна. Мөн
Суваргахайрхан уул, Унтаа уул, Ямаат уул, Ноёнхангай уул, Хан Өндөр уул зэрэг
сүрлэг уулстай. Эрдэнэмандал сумаас Хүннү гүрний үеийн Буган чулуу ихээр олддог.
Мөн тухайн суманд Монголын эртний хаадын нэг болох Харуул хааны ордны туурь
байдаг. Тамир, Орхон, Чулуут, Суман, Хануй, Хүнүй зэрэг том голууд оршдог.
Хадат, Бор тал, Цагаан сүм, Мухар Хужирт, Бэлх ээрэг халуун хүйтэн рашаан
олонтой. Архангай аймаг 2.1 сая малтай, үхрийн тоогоор 428 мянга буюу улсад
тэргүүн байр эзэлдэг. Зүүн талын сумдад газар тариалан хөгжүүлж байна.

Тус аймгийн нутагт 1700-гаад зүйлийн ургамал ургадгаас монгол алтан хундага,
алтан гагнуур, вансэмбэрүү, бамбай, нохойн хошуу, царван, төллүүр, өргөст
сарнай, таван салаа, ванжингарав, эрээгомбо, юмдүүжин, мягмансанжаа, хунчир,
туйплан, шар, хөх дэгд, сөд өвс, говийн ганга, тарваган шийр, зүрхэн цэцэг,
хурган чих, холтсон цэцэг, цагаан түрүү, чихэр өвс, хурган гоньд, эмийн
багваахай, ягаан сэрдэг, цээнэ зэрэг эмчилгээний зориулалтаар ашиглагддаг ховор
ургамлууд бий. Аймгийн нийт нутгийн 15.7 хувийг ой мод, 75 хувийг бэлчээр, 1.5
хувийг тариалангийн талбай эзэлдэг. Хуайс, боролзгоно, торлог, яргай, чаргай,
ясиль, балгана, монос, тавилгана, шар мод, далан хайлс, гацуур, жодоо, сөөгөн ба
бургасан царам, шинэс, хуш, хус, нарс, зожир өвс, улиас, бургас зэрэг тавь гаруй
төрлийн модлог, бутлаг ургамал ургадгийн зэрэгцээ бүүргэнэ, цээнэ, согоон чих,
бадаан, поврон, нохойн хошууны навч зэрэг цайны ургамал элбэг билээ. Аймгийн
нутгийн зарим хэсэгт гичгэнэ, сонгино, халиар, халгай, тарна, гогод, бэрээх,
мангир, хүнхээл, бандзоо, мөөг, ямаахай, зэрлэг жууцай, гоньд, хөмүүл, цагаан
төмс, шар сэвэлгэнэ, цагаан сэвэлгэнэ, үхэр болон хурган мэхээр зэрэг хvнсний
ургамал элбэг тохиолдоно. Жимс, жимсгэний төрлөөс үхрийн нүд, үрэл, хар хад,
аньс, нохойн хошууны үр, нэрс, өргөст тошлой, мойл, улаалзгана, дорнодын
гүзээлзгэнэ, самар, долоогоно, тансаг үнэрт ургамлаас хонин болон ямаан арц,
агь, ганга, даль, санхам, минжиннаваг зэрэг ургамлууд ургадаг. Нар, хур хосолсон
хавар, зуны дэлгэр сайхан улиралд удвал, жамъянмядаг, шар яргуй, хөх яргуй,
сэржмядаг, улаалзай, алтанзул, сарнай, цээнийн ягаан, намуу, цагаан лавай,
бэрцэцэг, багваахай цэцэг цаг цагаар солигдон цэцэглэх үеэр уул, тал, хөндий
ягаан, цагаан, шар, цэнхэр өнгөөр солонгорон жигдэрч үнэхээр үзэсгэлэн төгөлдөр
харагддаг билээ. Аймгийн нутгийн зонхилох хэсэг уулын нугын хийгээд ойн саарал,
элсэрхэг бор, хар, хар хүрэн хөрснөөс тогтоно. Аргаль, янгир, шилүүс, буга,
зэрлэг гахай зэрэг ан амьтнаар элбэг.

Архангай аймаг 2010 онд 84,583 хүнтэй байв. Нийт хүн амын 34.4 хувийг 0-16 насны
хүүхдүүд, 33.9 хувийг 16-35 насны залуучууд, 5.6 хувийг 60-аас дээш насны хүн ам
эзэлж байна. Үндсэндээ монгол үндэстэн. Халх ястан зонхилно.



https://mn.wikipedia.org/wiki/%D0%A1%D1%8D%D0%BB%D1%8D%D0%BD%D0%B3%D1%8D_%D0%B0%D0%B9%D0%BC%D0%B0%D0%B3

Сэлэнгэ (худам монголоор - selengge, сэлэнггэ) — Монгол улсын аймаг. 1921 оны
ардын хувьсгалын өлгий нутаг болсон бөгөөд 1934 онд байгуулагджээ.

Сэлэнгэ аймаг нь Монгол улсын хойд хэсэгт Орхон Сэлэнгийн савын дунд зэргийн
уулс бүхий нутгийг эзлэн оршино. Аймгийн нутгийн баруун хойд хэсгээр Юрийн
хурдас, өмнөд хэсгээр нь герциний боржин, зүүн хэсэгт нь гүний боржин тархжээ.
Аймгийн нутагт нүүрс (Улаантолгой, Шарын гол), төмөр (Төмөртэй, Төмөртолгой),
алт (Их Алтат, Бугант, Бороо, Заамар, Ноён уул, Толгойт) болон барилгын
материалын баялаг бий.

Сэлэнгэ, Орхон, Хараа, Ерөө зэрэг манай орны том гол мөрд урсана. Сэлэнгэ
мөрнөөр усан онгоц явна. Цагааннуур зэрэг нуур бий. Ерөө, Товхонханы, Хондын
Могойн зэрэг рашаан бий. Нутгийн ихэнх хэсэгт уулын хар шороон хөрс, гол мөрдийн
хөндийн хагшаа хурдаст хөрс тархжээ.

Нутгийн уулархаг хэсгээр (42%), ой хөвч тайга, бусад хэсгээр бэлчээрийн ургамал,
гол мөрдийн хөндийгөөр шугуй ургажээ. Ойн ба хээрийн амьтад тархсан.

Сэлэнгэ аймаг нь газар тариалан голлон хөгжүүлсэн аймаг юм. Манай орны газар
тариалангийн талбайн үлэмж хэсэг энэ аймгийн нутагт Орхон Сэлэнгийн савд
төвлөрсөн юм. Улсын үр тарианы 40 орчим хувийг үйлдвэрлэдэг, 570,000 гаруй
малтай. Сэлэнгэ аймагт мод боловсруулах, гурилын, хүнсний, спирт бал бурамын
үйлдвэр, вагон засварын газар бий. Сүхбаатар хот нь төмөр ба авто замын гол
зангилаа нутаг бөгөөд манай хилийн байнгын чухал гарцын нэг юм.



https://mn.wikipedia.org/wiki/%D0%94%D1%8D%D0%BB%D1%85%D0%B8%D0%B9%D0%BD_%D1%85%D0%BE%D1%91%D1%80%D0%B4%D1%83%D0%B3%D0%B0%D0%B0%D1%80_%D0%B4%D0%B0%D0%B9%D0%BD

Дэлхийн хоёрдугаар дайн, нь 1939-1945 үргэлжилсэн энэхүү дайн нь дэлхий дахины
томоохон зөрчил байсан бөгөөд хүн төрөлхтний түүхэн дэх хамгийн аймшигт дайн
байсан билээ. Төд удалгүй дэлхийн агуу хүчнүүдийг хуримтлуулсан энэ дайнд улс
оронууд 2 хэсэгт хуваагдсан нь Холбоотнууд болон Тэнхлэгийнхэн байлаа. Энэхүү
дайнд 61 улс орон, дэлхийн хүн амын 80% шахам оролцож, 110 сая гаруй хүн цэргийн
албанд татагджээ. Нийт 60-аас илүү сая хүн амь үрэгдсэний ихэнхи нь энгийн иргэд
байсан ба нийт хүн амын 2.5% нь байжээ.Энэ дайн нь 1939 оны 9 сарын 1нд Герман
улс Польш руу довтолсноор эхэлсэн юм. Герман улсын дайн зарласаныг илтгэх
дараагийн үйлдэл нь Франц болон Их Британи,түүний холбоотон улсууд руу довтолсон
явдал байв. Энэ бүхний шалтгаан нь Европд агуу том улс байгуулах байсан ба 1939
оны сүүлээс 1941 оны эхэн үе хүртэл хийсэн дайн тулаандаа Европийн ихэнх нутгийг
эзэлж чадаад байсан юм. Хэдий тийм боловч Их Британи болон түүний холбоотон
улсууд Тэнхлэгийнхэнтэй тэмцэх гол хүч болж Өмнөд Африкд хүчтэй тулаан хийсээр
байв.1941 оны 6 сард Европын Тэнхлэгийн улсууд ЗХУ руу довтолсоноор,дайнд чухал
үүрэг гүйцэтгэсэн гэж хэлж болох ЗХУ-ыг татан оруулсан хэрэг байсан юм. 1941 оны
12 сард Япон улс Номхон Далайд орших АНУ болон Европийн харьяа руу
дайрсанаар,хурдан хугацаанд тэр хэсгийн газар нутгийг ихээр нь эзэлж чадсан
байна. Тэнхлэгийнхэн газар нутаг эзэлж урагшлах байдал нь 1942 онд,Япон улсын
удаа дараа хүлээсэн далай дээрх тулаан, Европын Тэнхлэгийн улсуудын Өмнөд Африкт
хүлээсэн ялагдлаас болон Сталинград дахь тулаанаас болж зогссон юм.1943 онд
Герман улсын Зүүн Европд хүлээсэн ялагдал, Холбоотнуудын Фашист Итали руу
довтолсон довтолгоо болон АНУын Номхон Далайд байгуулсан ялалтаас болж
Тэнхлэгийн улсууд санаачлагаа алдаж, бүх фронтоо татах санаачлага барьж эхэлсэн
юм.1944 онд ЗХУ, Герман болон түүний холбоотон улсуудад алдсан газар нутагаа
эргүүлэн авч байхад Өрнөд Холбоотнууд Франц улсыг чөлөөлж байв.Европд энэ дайн
нь Берлинийг ЗХУ ын мөн Польш улсын цэргүүд эзэлж авснаар Герман улсын болзолгүй
бууж өгснөөр 1945 оны 5 сарын 9нд дууссан юм. Харин Ази-д Япон улс АНУ-ын
довтолгооноор усан флотоо алдсаны дараа 1945 оны 8 сарын 15нд бууж өгөх саналыг
хүлээн зөвшөөрснөөр дайн дууссан байна.

Дэлхийн нэгдүгээр дайнд ялагдсан Германы эзэнт гүрэн Версалийн гэрээнд гарын
үсэг зурсан байв. Энэ гэрээгээр Герман нь нэлээд хэмжээний газар нутгаа алдаж,
ихээхэн хэмжээний төлбөр төлсөн ба дээр нь хязгаарлагдмал армитай байх үүрэг
хүлээсэн байна. 1917 онд Орост гарсан хувьсгалаар ЗХУ бий болж, удалгүй Сталины
удирдлагад оров. Италид, Бенито Муссолини төрийн эрхэнд гарсан ба "Шинэ Ромын
эзэнт гүрнийг байгуулна" гэж тунхаглав. Хятадад Гоминданы нам Хятадын Коммунист
намтай нэгдэн тус улсад ноёрхож байсан жижиг цэргийн эрхтнүүдтэй байлдаж байсан
боловч, удалгүй хоёр холбоотон хоорондоо дайтаж эхэлжээ. 1931 оноос Японы эзэнт
гүрний милитаристууд иргэний дайнд нэрвэгдсэн Хятадад хяналтаа тогтоож эхлэв.

Адольф Гитлер 1933 онд Германы төрийн эрхэнд гарч Герман улсыг зэвсэглэж эхэлсэн
байна. Франц, Их Британи, Итали зэрэг улсууд Германы энэхүү үйлдэлд ихээхэн
түгшсэн ба 1935 онд Франц-Италийн Германы эсрэг холбоотон болох хэлэлцээр
байгуулагдсан байна. Уг хэлэлцээрээр Итали нь Этиопид хяналтаа тогтоох эрхтэй
болжээ. Энэ үед Герман Версалийн гэрээнээс татгалзаж байгаагаа мэдэгдэв. Германы
эсрэг Их Британи, Франц, Итали хамтран Стресагийн гэрээг байгуулав. ЗХУ ба
Францын хамтарсан гэрээг бас энэ үед байгуулсан байна.

Энэ үед Үндэстнүүдийн Лиг тодорхой үүрэг гүйцэтгэж чадаагүй байна. 1935 оны 6
сард Их Британи Герман хоёр усан цэргийн флотын хэмжээг харилцан тохирсон гэрээ
байгуулав. 1935 оны 8 сард АНУ Европ ба Азид болж буй үйл явдалд төвийг сахих
байр суурьтай байгаагаа зарлав. 10-р сард Итали Этопийг эзлэж, мөн Герман
Австрийг эзлэх санаархалд тавьсан хоригоо цуцлав.

1936 оны 3-р сараар Гитлер Версалийн гэрээнээс албан ёсоор гарлаа. Үүнд Европийн
улсууд хориг тавьж чадсангүй. Испанид иргэний дайн эхлэхэд Герман ба Итали нь
Франциско Франкогийн Испанийн националистуудыг дэмжсэн ба нөгөө талд нь
Зөвлөлтүүдийн дэмжлэг бүхий Испани Бүгд Найрамдахчууд байсан байна. Хоёр талууд
энэ дайнаар шинэ зэвсэг, дайны тактикаа туршжээ. 1939 оны эхээр Франкогийн тал
дайнд ялж Испанийн иргэний дайн дуусав.

1939 оны 10 сард Герман, Итали хоёр "Ром-Берлинийн тэнхлэг" гэсэн холбоо
байгуулав. Нэг сарын дараа Герман ба Японы хооронд ЗХУ-ын эсрэг буюу коммунизмын
эсрэг хандсан "Коминтерний эсрэг гэрээ" байгуулж, жилийн дараа энэ гэрээнд Итали
мөн нэгдсэн байна. Хятадад Гоминдан ба Коммунист намууд галаа зогсоон Японы
эсрэг нэгдсэн фронт байгуулах боллоо.

1939 оны 8-р сард Зөвлөлт, Герман хоёр Европыг хуваан авах Молотов-Риббентропын
гэрээг байгуулж Баруун Польш, Литва улсыг Герман, Зүүн Польш, Молдав, Финланд,
Эстони, Латви улсыг Зөвлөлт эзлэхээр тохиролцжээ. Үүнээс үүдэлтэйгээр 1939 онд
Баруун Европын сонинд Гитлер, Сталин хоёрыг найз болгон дүрсэлсэн зураг
нийтлэгджээ.

Энэ дайн нь 1939 оны 9 сарын 1 нд Герман улс Польш руу довтолсоноор эхэлсэн ба 2
хоногийн дараа Франц болон Их Британи улсууд Германид дайн зарласан юм. Германы
довтолгоотой зэрэгцэн Зөвлөлт тохиролцсон ёсоороо Польшийг зүүн талаас нь
довтолж эзэлжээ. Польшийн "Катын" уран сайхны кинонд герман, зөвлөлтийн
офицерууд тун дотно, нөхөрсөг харьцаатай байгаа тухай гаргасан байдаг. "Катын"
кино 25-р суваг тв-р монгол хэлээр орчуулагдан гарчээ.

Дайны эхлэлийн өөр нэг он тоолол нь бол 1937 оны 7 сарын 7 нд эхэлсэн
Хятад-японы хоёрдугаар дайны дайн билээ. Бусдаараа Их Британиы түүхч
А.Ж.П.Тайлорын дэвшүүлсэн санааг дагадаг бөгөөд тэр нь Зүүн Азид өрнөж байсан
Хятад-японы хоёрдугаар дайн болон Европд өрнөж байсан Европ,түүний колони
орнуудын хоорондох Европын Хоёрдугаар дайн нэгдсэн гэх явдал юм.Хоёр дайн 1941
онд нэгдсэнээр дэлхий дахины нэгэн томоохон зөрчил болсон бөгөөд дайн 1945 он
хүртэл үргэлжилсэн билээ. Дайн дууссан хугацааг дэлхий дахинд тогтсон хугацаа
байддаггүй. 1945 оны 9 сарын 2 нь буюу Японы албан ёсоор бууж өгсөн өдөр
гэхээсээ илүү Номхон далайд Японыг ялсан 1945 оны 8 сарын 14 нд дайн дууссан гэж
үздэг. Харин зарим Европын түүхчид 1945 оны 5 сарын 8 нд Болзолгүй бууж өгөх
баримтанд Германы тал гарын үсэг зурснаар дууссан гэж үздэг байна. Хэдий тийм
боловч Япон улстай найрамдалтай байх Олон улсын бичиг баримтанд 1951 он хүртэл
гарын үсэг зураагүй байсан юм.

1939 оны 9 сарын 1-нд, Адольф Гитлер ба Нацист намаар удирдуулсан Германчууд
Дэлхийн нэгдүгээр дайнд алдсан газар нутгаа эргүүлж авах гэж ЗСБНХУ-тай
байгуулсан нууц гэрээний дагуу Польш руу довтоллоо. ЗСБНХУ нь 9 сарын 17-нд энэ
түрэмгийлэлд оролцож эхэлсэн юм]]. Үүний хариуд Их Британи, Австрали, Шинэ
Зеланд, Франц есдүгээр сарын 3-нд Германд дайн зарласан юм. Өмнөд Африк (9 сарын
6-нд) ба Канад (9 сарын 10-нд) дээрх улсуудыг даган дайн зарлав. Герман нь
Блицкриг буюу “цахилгаан дайн” гэдэг тактикийн дагуу Польшийг 5-хан долоо
хоногийн дотор эзлэв. Зөвлөлтүүд мөн Польшийн тодорхой хэсгийг өөртөө нэгтгэсний
дараа, Балтийн орнууд руу довтолсон байна. Өвлийн дайн буюу Финлянд 4 сар
тулалдсаны эцэст Москватай энхийн гэрээ байгуулав. 1940 оны дундуур ЗСБНХУ
өөрийн эзэлсэн Балтын орнууддаа зөвлөлт маягийн дэглэм тогтоов. Герман 1940 онд
Норвеги, Голланд, Бельги, Францыг, 1941 онд Югослав, Грекийг довтолж, түргэн
хугацаанд маш олон ялалт байгуулсан юм. Эхлээд Италийн цэрэг, сүүлд нь Германий
цэргүүд хойд Африкт байсан Британий цэргүүд рүү довтолжээ. 1941 оны зун гэхэд
Герман нь Франц ба Баруун Европын ихэнх хэсгийг өөрийн эрх мэдэлдээ авсан
байлаа. Харин Британийг Хатанх хааны агаарын цэргийн хүчин, Хатан хааны усан
цэргийн флотын эсэргүүцлийн улмаас тийм амар дийлж чадсангүй.

Гитлер нь дараа нь 1941 оны 6 сарын 22-нд “Барбарос төлөвлөгөө”-ний дагуу
гэнэтийн дайралтаар ЗСБНХУ-ыг довтлов. Зөвлөлтийн нутаг руу маш гүнзгий нэвтрэн
орж, 1941 оны сүүлч гэхэд Москвад тулав. Зөвлөлтүүд Алс Дорнодоос буюу Манжго
Зөвлөлтийн хил орчимд нөөцөлсөн цэргээ татан, сөрөг давшилтанд оржМосквагийн
тулалдаанд ялалт байглууж. Сталинградын тулаан (1942–1943)-д Германы 6 дугаар
армийг буулгаж аван, Курскийн тулаанд Германчуудыг бут цохин, Ленинградын
бүслэлтийг сэтлэв. Дараа нь Улаан арми ухарч байсан Вермахтийг Берлин хүртэл
хөөн, Берлиний тулалдаанд яллаа. Яг энэ үед Гитлер газар доорх байрандаа 1945
оны 4 сарын 30-нд шинээр суусан эхнэр Эва Браунтайгаа хамт амиа хорлолоо.

Энэ үед барууны холбоотнууд хойд Африкийг 1940-өөс 1943 оны хугацаанд амжилттай
хамгаалж, 1943 онд Италийг эзлэж, 1944 онд Нормандид буусан 132,500 цэргийн
тусламжтайгаар Францыг чөлөөлөв. Германтай тулалдсаар ирсээр барууны холбоотнууд
Райн мөрнийг гатлан Зөвлөлтийн цэрэгтэй Германий дундуур урсах Элба мөрөн дээр
уулзав.

Европ дахь дайны туршид 6 сая еврейчүүд, цыганууд, славянууд, коммунистууд, ижил
хүйстнүүд, тахир дутуу зэрэг хүмүүс Нацист Германий төрөөс зохион байгуулсан
хядлагад өртөж амь насаа алджээ.

1937 оны 7 сарын 7-нд Японы эзэнт гүрэн Хятад руу довтоллоо. Австрали ба АНУ нь
үүний хариуд Япон руу гаргах төмрийн экспортод хориг тавив. 1940 оны 9 сарын
27-нд Герман, Италитай 3 улсын гэрээнд гарын үсэг зурав. АНУ-тай хийх хэлэлцээр
бүтэмжгүй болсон учраас, Япончууд 1941 оны 7 сарын 24-нд Энэтхэг-Хятадын хойг
руу довтоллоо. Энэ нь АНУ, Их Британи, Голланд зэрэг улсуудыг Япон руу гаргах
газрын тосны экспортоо хаахад хүргэлээ.

Япон нь бараг нэгэн зэрэг Америкийн усан цэргийн төв бааз байрлаж байсан Пэрл
Харбор]], Тайланд, Их Британий эзэмшил болох Хонгконг, Малайз руу халдлаа.
Энэхүү халдлага нь барууны цагаар 1941 оны 12 сарын 7-нд болсон юм. Үүний
маргааш АНУ-ын мэдэл дэх Филиппин рүү довтолж, амархан ялалт байгуулжээ. 12
сарын 11-нд Герман ба Итали 2 гүрэн АНУ-д дайн зарлалаа. 12 сарын 15-нд
Германчууд Их Британи ба Голландын эзэмшлийн Брунейд халдлаа. Япончууд Турк дахь
баазаасаа тэр хавийн холбоотнуудын эзэмшил рүү довтолж эхэлсэн байна.

Зүүн Өмнөд Азид ба Номхон Далайд Япончууд маш их амжилт олсон. Бирмийн ихэнх,
Голландын эзэмшил дэх Зүүн Өмнөд Ази, Австралийн Шинэ Гвиней, Британий Соломоны
арлууд Японы хүчинд ялагдлаа.

Япончуудын дайралтыг Шүрэн тэнгисийн тулалдаанд зогсоож, тэдний усан цэргийн
хүчинг Холбоотнууд ба Япончуудын хоорондох анхны тулаанд Шинэ Гвинейгээс буцаав.
Үүнээс 1 сарын дараа Японы усан цэргийн флотыг Мидуэйн тулаанд бут цохив. Энэхүү
тулалдаанд Япончууд Америкын усан онгоцны флоттой тулалдаж байх явцдаа 4 ширхэг
нисэх онгоц хөөргөгч усан онгоцоо алдав (Америкчууд нэгийг алдсан). Газар дээр
Япончууд Милний булангийн тулалдаанд ялагдаж, холбоотнууд Соломоны аралд цэргээ
явуулах болсоны улмаас Гуадалканалын тулалдаанаас цэргүүдээ татаж авлаа.
Холбоотнууд дараа нь Номхон далайг Япончуудаас чөлөөлөхийн тулд “Арлаас арал рүү
үсрэх” тактик хэрэглэх болов. Дараа нь АНУ ба Австралийн хүчин төв номхон далай
руу довтолж, тусгаарлахын өмнө нь Японы чухал бааз байрлаж байсан Рабаулыг
тусгарлалаа. Япончууд 1944 онд Филлипины тэнгисийн тулалдаан, Лейтэгийн
булангийн тулалдаан гэсэн том хэмжээний далайн тулалдаанд ялагдал амслаа.
Холбоотнууд тэгээд эхлээд Мариана, дараа нь Филлипин зэрэг Японы эх нутаг
хүртэлх газрууд руу довтолж, В-29 зэрэг бөмбөгдөлтийн онгоцыг хөөргөх боломжтой
баазуудыг байгуулж эхлэв. 1945 онд Иво Жима, Окинава зэрэг чухал газрууд руу
довтлов. Энэ хугацаанд холбоотнуудын шумбагч онгоцнууд бага багаар Япон руух
түүхий эд, газрын тосны хангамжийг бөглөж байв.

1945 он буюу дайны сүүлийн жилд АНУ-ын агаарын цэргийн хүчин Японыг бөмбөгдөж
эхлэв. 1945 оны 8 сарын 6-нд Америкчууд Хирошимад, 8 сарын 9-нд Нагасакид атомын
бөмбөг дэлбэлж, үүний эцэст 1945 оны 8 сарын 14-нд Япон улс албан ёсоор бууж
өглөө.

Дайны үед Монгол нь Хорлоогийн Чойбалсангийн коммунист засаглалд удирдуулж
байсан бөгөөд ЗСБНХУ-тай маш нарийн холбоотой байв. Монголын арми Улаан армитай
олон удаа цуг байлдаж байсан. 1939 онд Хятадын хойд зүгт байрлаж байсан Японы
цэргүүд Зүүн Монголд халдахад Монгол ба Японы хоорондох тулалдаан эхэлжээ. Үүний
хариуд Георгий Жуковаар удирдуулсан ЗСБНХУ ба БНМАУ-ын хамтарсан хүчин Япончрэг
тэмцэлд Монголчууд өөрийн бүхий л бололцоогоороо оролцсоны илрэл нь энэ билээ.

Олон улсын энх тайваныг сахиулахын тулд Холбоотнууд 1945 оны 10 сарын 24-нд
Нэгдсэн Үндэстний байгууллагыг байгуулав.

Дайн дуусахаас өмнө ЗХУ ба Холбоотнууд Дэлхийг шинээр таллан хувааж, өөрсдийн
нөлөөллийн бүсээ тогтоосон байна. Европ тив коммунист ба капиталист болон
хуваагдаж, Германыг хоёр тусдаа улс болгов. Азид АНУ нь Япон ба Японы эзэсшилд
байсан Номхон далайн бүс нутагт хяналтаа тогтоож, ЗХУ Сахалин ба Курилын
арлуудыг өөртөө нэгтгэв. Японы хараанд байсан Солонгосыг хоёр хуваалаа. Мөн АНУ
толгойлсон цэргийн эвсэл болох НАТО, ЗХУ-ын толгойлсон Варшавын гэрээ
байгуулагдаж, Хүйтэн дайн эхэлжээ.

Хятадын эх газарт Хятадын Коммунистууд ноёрхолоо тогтоож, БНХАУ-г байгуулав.
Тайваны арал дээр Гоминдан намынхан Бүгд Найрамдах Хятад Улсыг байгуулав. Грект
иргэний дайн дэгдэж, коммунистууд ялагдан Хааны арми ялалт байгуулав. Эдгээр
дайн дөнгөж дууссаны дараа Солонгосын хойг дээр дайн эхлэв.

Эдийн засаг дэлхийн бүс нутгуудад харилцан адилгүй сэргэсэн байна. Баруун
Германы эдийн засаг 1950 он гэхэд дайны өмнөх төвшнөөс хоёр дахин өндөр болов.
Итали мөн богино хугацаанд сэргэж, тогтворжлоо. Их Британийнх дайны дараа
нилээдгүй хугацаанд сэргээгүй байна. Францынх богино хугацаанд сэргэж, орчин
үежжээ. ЗХУ эдийн засаг дайны дараа маш богино хугацаанд эрчимтэй нэмэгдсэн
байна. Азид Японы эдийн засаг эрчимжин, 1980 он гэхэд Дэлхийн хүчирхэг эдийн
засаг болон хувирсан байна. Хятад 1953 онд дайны өмнөх төвшинд хүрсэн байна.
Дайны төгсгөлд АНУ нь Дэлхийн аж үйлдвэрийн нийт бүтээгдэхүүний талыг
үйлдвэрлэдэг байсан ч, 1970 он гэхэд аажим энэ байдлаа алдаж эхэлжээ.

Энэхүү дайнд 60 сая хүн үрэгдсэний 20 сая нь цэрэг, 40 сая нь энгийн иргэд байв.
ЗХУ 27 сая орчим хүнээ алдсан нь тус дайнд үрэгдэгсдийн тал нь болжээ. Нийт
хүний хохирлын 85% нь Холбоотнуудад (ихэнхи нь ЗХУ ба Хятад), 15% нь
Тэнхлэгийнхэнд ноогдоно. Хорих лагерт 12 сая хүн, 1.5 сая хүн бөмбөгдөлтөнд,
Европт 7 сая, Хятадад 7.5 сая хүн бусад шалтгаанаар нас баржээ.

Европ ба Азийн маш их нутаг сүйрч, сэргээн босгоход маш олон жил шаардсан ба
өнөөг хүртэл үргэлжилсэн улс төр, нийгэм, эдийн засаг ба технологийн хор хөнөөл,
томоохон дэвшлийг үүсгэсэн байна.

Он сар өдөр нь Герман, Итали, Япон франц 4 улсын гэрээнд гарын үсэг зурсан огноо
болно.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D2%AF%D0%BD%D0%B4%D1%8D%D1%81%D1%82%D1%8D%D0%BD

Монгол (олон тоонд монголчууд) — Монгол улсын үндсэн хүн ам болсон монгол угсаат
ард түмэн, 10 сая хүнтэй үндэстэн. Монгол улсаас гадна Хятад, Орос, Хиргис, Өмнө
Солонгос, Америк болон Европын орнуудад тархан суурьшиж байна.

Хянганаас Или, Тарвагатайн нуруу, Цагаан хэрэмнээс Байгал нуур хүрсэн өргөн
уудам газар нутагладаг. Мөн дорно Европын Ижил мөрний эрэг, Тэнгэр уулын Төмөрт
нуурын эрэгт суужээ.

НТӨ 209 онд монголчуудын анхны улс Хүннү байгуулагдаж улмаар МЭ 156 онд онд
Сяньби, 330 онд Нирун, 386 онд Тоба Вэй, 907 онд Хятан улсууд байгуулагджээ.
Чингис хаан 1206 онд Их Монгол улсыг байгуулсан нь орчин үеийн монгол үндэстэн
бүрэлдэхэд нөлөөлсөн сүүлчийн томоохон үйл явдал юм. 17-18-р зуунд монголчууд
манж, оросын харьяанд орсоноос зарим хэсэг нь хэлээ мартаж орос, хятад хэлээр
ярих болсон байна. 1911 онд Монгол улс сэргэн мандаж, 1961 онд НҮБ-ын бүрэн эрхт
гишүүн болсон.

Нүүдлийн мал аж ахуй бол монголчуудын уламжлалт аж ахуйн хэлбэр юм. Бөө
мөргөлтэй байсан монголчууд 16-р зуунаас буддын шашинтан болжэээ. Коммунист
засаглалын үед атеизм буюу шашингүй үзлийг сурталчилж байв.

«Монгол» (ᠮᠣᠩᠭᠣᠯ) гэдэг энэ нэрийн тухай анх яаж хэдийд үүссэн талаар судлаач
эрдэмтэд их маргалддаг бөгөөд албан ёсоор батлагдсан тайлбар байхгүй.

Монгол үндэстэн мандсан нутаг нь Төв Ази юм. Монголын тэгш өндөрлөг буюу
Монголын тал хээр нь далайн түвшнээс дээш 900-1500 м өндөр өргөгдсөн өндөрлөг
юм. Монголчуудын нутгийн урд хэсэгт нь говь, дунд хэсэгт нь тал хээр, хойд талд
нь ойт хээрийн бүс зонхилдог. Баруун болон хойд талдаа харьцангуй өндөр Тэнгэр
уул (7000 м хүрнэ), Тарвагатай, Алтай (4400 м), Соён (3400 м), Хангай (4000 м),
Хэнтийн нуруу (2800 м), урд талаараа Зүүнгар, Говь зэрэг говь, цөл газар байна.
Зүүн талдаа Мэнэнгийн тал, Хөлөнбуйрын нам доор тал нутаг байх ба Шилийн богд
зэрэг унтарсан галт уулстай. Дорнош Их Хянган, өмнөш Цагаан хэрэмд тулна.

Монголчуудын нутагт Байгал, Хөвсгөл, Увс, Хяргас, Хар-Ус, Буйр, Далай, Бост, Эв,
Өрөнгө нуур, Ангар мөрөн, Сэлэнгэ мөрөн, Орхон, Завхан, Ховд , Хэрлэн, Туул, Ил,
Хатан гол зэрэг томоохон гол нуурууд бий.

Монгол улс 21 аймаг, нэг нийслэлд хуваагддаг. Баян-Өлгийгээс бусад аймагт
монголчууд дийлэнх олонх байна.

Хятад улсын монголчууд улсын нэг, хоёрдугаар зэргийн нутагт хүн амын цөөнх
болсон. Монгол улсыг даган сунасан Өвөр Монгол орон, түүнтэй хаяа залгаа муж
оронд байна. Баруун захаас дурдвал Шиньжянгийн Бортал, Баянгол тойрог, Ховогсайр
шянь, Хөхнуур мужийн Хайши тойрог, Хөнань шяньд байна. Ганьсү мужийн Сүбэй шянь,
Хөбэй мужийн Вэйчань шянь, Ляонин мужийн Фүшинь шянь, Харчин зүүн гарын шянь,
Гирин мужийн Өмнөд горлос шянь, Хармөрөн мужийн Дөрвөд шянь зэрэг болно.

Өвөр Монголын газар нутгийн дотор монголоороо байгаа нь аймаг, хошуу байдаг бол
хятаджиж байгаа нь хот (аймгийн зэрэгтэй), шянь болон өөрчлөгддөг.

2010 оны байдлаар халимагууд Халимаг улсын хүн амын 57.4%-г бүрдүүлж байгаа бол
буриадууд Буриад улс, Агийн тойрог, Усть-Ордын тойрогт цөөнх болж байна. Оросын
ЗГ Агийн тойрог, Усть-Ордын хоёр буриад автономит тойргийг 2008 онд Эрхүү муж
болон Өвөр Байгалийн хязгаарт нэгтгэжээ.

Киргиз улсын Иссык-Куль муж дахь Төмөрт нуурын (Иссык-куль) зүүн эрэг, Караколь
(Харгол) хот, Ак-Суй районд ойрдууд бий.

Хятад улсын 2010 оны хүн амын тооллогын дүнгээр 5,981,840 «монгол үндэстэн»
байв.

2009 оны байдлаар Киргизстанд 4188 сарт халимаг хүн байна. Албан бус тоогоор
12000 бий.

Монгол хэл олон аялгуутай. Монгол хэл нь Дуншян, монгор, дагуур хэлний хамт
алтай язгуурын монгол бүлэгт орно. Хэл шинжлэлч Шадавын Лувсанвандан 1959 онд
монгол хэлийг дараах байдлаар ангилжээ:

Монголчууд түүхэндээ [худам] монгол үсэг, дөрвөлжин үсэг, тод [монгол] үсэг,
галиг үсэг, соёмбо үсэг, вагиндрын үсэг, латин үсэг хэрэглэж байсан.

Одоо албаны бичигт гурван өөр бичгийн дүрэм бүхий кирил үсэг, уламжлалт монгол
үсгийг зэрэгцэн хэрэглэж байна.

Хятад дахь монголчуудын тал нь буюу 3.3 сая орчим нь монгол хэлээ мэднэ. ОХУ
дахь буриадуудын тал хувь буюу 230 мянга, халимагуудийн тал хувь буюу 80 мянга
нь монгол хэлээр ярьдаг ба бусад нь монгол хэлээ мартжээ. Монгол хэлээр ярьдаг
нийт хүний тоо — 6.4 сая юм.

Монголчууд анх бөө мөргөл, тэнгэр шүтлэгтэй байв. МНТ-д Хөхөчү бөө буюу Тэв
тэнгэр Чингис хаанд шадарлан, бас тэрссэн талаар дурдсан ба 13-р зууны Гүюг
хааны тамганы дардас, Аргун ханы захидал «Мөнх тэнгэрийн хүчинд» хэмээн эхэлсэн
байдаг. Одоо бөөгийн ёс харьцангуй хумигдмал болсон боловч овоо босгох, газар ус
аргадах, тахих зан үйл үлджээ. Буриад орон, Хөвсгөл аймгийн тайга нутгаар,
дархад ястны дунд бөөгийн уламжлал хүчтэй хадгалагджээ.

Монголд буддын шашин Хүннү, Нирун улс, Хубилай хааны үе, 16-р зуунд гэх мэтээр
дөрвөн удаа дэлгэрчээ. Монгол оронд 16-р зуунаас хойш [Жавзандамба хутагт]], Зая
бандид, Агваан Доржиев гэх мэт олон хутагт хувилгаан тодорч, үсэг бичиг зохиох,
бурхны ном орчуулах, бурхны хөрөг, шуумал бүтээх, суварга, сүм хийд барих
зэргээр буддын шашин хөгжиж байв. 20-р зуунд коммунистнийгмийн үед шашны нөлөөг
бууруулах бодлого явуулж байсан ба 1990 оноос Монгол улсад шашин шүтэх явдлыг
чөлөөтэй болгожээ. 2010 оны тооллогоор МУ-ын хүн амын 53 хувь буддын шашин
шүтдэг, 38 хувь шашин шүтдэггүй гэж хариулжээ. ЗХУ задарснаас хойш ОХУ дахь
монголчууд улмажлалт бөө мөргөл болон буддын шашныг сэргээн хөгжүүлж байна.
БНХАУ дахь монголчууд улс төрийн дэглэмээс шалтгаалаад шашнаас зайлсхийдэг
хэвээр байна.

Схрт халимаг, дунсян, баоань, Алшадахь цөөн тооны монголчууд лал шашинтай.
Христийн шашин оросоор дамжин Байгал нуурын баруун эргийн буриадад 18-р зуунаас
дэлгэрч үндсэн шашин болсон бол МУ-д 1990 оноос хойш сүм хийд олныг барьснаар
одоо хүн амын 2.3% христийн шашинтан болжээ.

Монгол нутагт хүрлийн үед тархсан дөрвөлжин булшны соёлын хүмүүс нь антропологи
төрхийн хувьд монголжуу төрхтнүүд байв. Монголчууд Монгол нутагт эртнээс байсан
уугуул үндэстэн юм .Дөрвөлжин булшны соёл нь Хүннү, Сяньби зэрэг монгол
угсаатнуудын соёл мөн орчин үеийн монголчуудын соёлтой ижил байдаг.Монголчуудад
хамаарагдах бусад археологийн соёл бол Дээд Сязядян, Доод Сязядян, Жукайгоу,

Ордосын соёлууд юм. Өвөг монгол овог аймгуудыг ху, жун, ди, төвд хэлэнд хор,
согбу гэх нэрээр тэмдэглэж ирсэн ба хьюнюй, сьюнюй зэрэг Хүннүгийн өвөг, дунху
нар нь бүгд монгол болно.Хүннүгийн ноёлогч Хуянь овог Сүмбэ, Нирун, Хамаг
Монголд (Хиад) байв.Хэрэйд, Мэргид, Татарчуудыг Кидан улсын үед Зүбү хэмээн
нэрлэж байв. Зүбү нэрийг Хүннүгийн Сьюйбү овгоос улбаатай гэдэг. 13-р зууны
хятад зурганд дүрслэгдсэн монгол нумны зураг хүннү нумтай ижил болох нь
харагддаг.Мөн ширэн завь хэрэглэдэг, тулааны үед эмээлээ овоолж хамгаалдаг зэрэг
нь монгол, хүннүд адил байдаг. Найман, Онгуд , Хэрэйд гэх мэт зарим монгол
аймгийг түрэг гэж үзэх явдал байдаг ч тэдний удирдагчдын нэр, овог аймгийнх нь
нэр монгол үгтэй утга санаагаараа таардаг.Археологийн судалгаагаар 10-13-р зуунд
олон тооны түрэг аймаг монголд байсан гэх нотолгоо олддоггүй мөн монголчуудын
дунд түрэг соёлын нөлөө бараг байдаггүй. Их Монгол Улсын хүн амыг 4 хэсэгт
хуваахад ноёлогч ангид монголчууд, түүний дараа кидан, түрэгүүд, 3 дахь ангид
зүрчид, 4 дэхь ангид нь хятадууд орсон байдаг бөгөөд харин гарал нь эргэлзээтэй
гэх энэ аймгуудыг монгол биш хэмээн ялгаж ангилсан явдал огт байхгүй байна.

Эцгийн талаас өвлөгддөг генийг Y хромосомын ДНХ, эхийн талаас өвлөгддөг генийг
митохондрийн ДНХ гэдэг ба эцгийн талаар нь аливаа хүний гарал угсааг нь
тодорхойлдог.Ген нь устаж үгүй болдоггүй. Мөн цусны бүлгээр нь ямар угсаатнууд
хоорондоо холбоотой болохыг тодорхойлдог.

Ойролцоо гаралтай буюу хил залгаа нутагт оршин суудаг үндэстнүүдын цусны бүлэг
ижил байдаг.Монголчуудын болон Алтайн угсаатнуудын голлох ген бол C3 буюу C-M217
гаплогрупп юм. Төв Азид хүмүүс 2 замаар Африкаас ирсэн гэж үздэг ба Африкаас
Баруун Ази-Энэтхэг-Зүүн Өмнөд Ази-Зүүн Ази-Төв Ази гэсэн өмнөд зам , Африкаас
Баруун Ази-Төв Ази гэсэн хойд замаар эртний хүмүүс Төв Азид иржээ.Энэ хүмүүс бол
Монголжуу төрхтний умард салбарынхан буюу эх газрын монголоид төрхтөн юм.Эх
газрын ази төрхтөн дотроо 2 хэсэгт хуваагддаг ба Төв Азичуудыг монголжуу
төрхтний умард салбарын өмнөд Сибирийн дэд бүлэгт (Төв Азийн дэд бүлэг), Умард
Азичуудыг умард Сибирийн дэд бүлэгт (палеосибирь төрхтний дэд бүлэг) оруулан
ангилдаг.

Монголчуудын антропологи хэв шинж, генийн сан Дорнод Монголын дөрвөлжин булшны
монголжуу хүмүүс, Баруун Монголын европжуу төрхтний хиргисүүрийн буюу чулуун
овоот соёлын хүн ам, Сяньби, Хүннүчүүдээс бүрэлдэн бий болжээ. Угсаатан үүсэн
бүрэлдэх үйл явцыг этногенез гэж нэрлэдэг. Хүннүчүүдийн хувьд зарим хэсэг нь
бага зэрэг европжуу төрхтэйгээрээ ялгарах боловч гоц ялгарах шинж байхгүй,
үндсэндээ нэг гаралтай монголжуу хүмүүс байжээ.

Монгол угсаатнуудаас буриадууд өмнөд Сибирь хавьд байсан N гапло бүлэгтэй
үндэстнүүдтэй нилээн холилдсон байдаг бөгөөд баруун монголчууд халхуудаас
нуруугаар ялимгүй өндөр, дөрвөдүүд өндөр, шулуун хамартай, гавлын хэлбэр нь
ялгагдах онцлог шинжтэй гэх мэт зарим өвөрмөц шинж төрх монголчуудын угсаатны
бүлэг, газар орны ялгаанаас хамааран ажиглагддаг. Монгол хүн дунд зэргийн
нуруутай, өргөн шанаатай, товгор хацартай, жартгар нүдтэй, гавлын хэлбэр нь зүүн
өмнөд ази, зүүн азийнхантай харьцуулахад арай зууван, хар, бор өнгийн нүдтэй,
шулуун хар, хүрэн үстэй, цайвар цагаан, шар, хөрслөг бор өнгийн арьстай, тэгш
шүдтэй байдаг. Индианчуудын шүдний хэлбэр монголчуудынхтай ихээхэн төстэй.

Захчингуудаас 8, Халхуудаас 6 төрлийн ген илэрдэг.Монголчуудад нийтдээ 10-аад
ген байдаг.Монголчууд эрт үед европоос ирсэн тохар, юэжи, иран угсааны скифтэй
бага зэрэг холилдсон байдаг.Архангай аймгийн Эрдэнэмандал, Өгий нуур зэрэг
сумдаас Хүннүгийн үед амьдарч байсан монголжуу болон европжуу төрхтний холимог
төрхтэй болон европ төрхтэй хүмүүсийн булш олджээ.Хүннүгийн харъяанд усунь ,
лоулань, хуцзе (цзеху), юэжи зэрэг европ аймгууд олноороо байсанаас зарим нь
Хүннүд алба хаахаар Хүннүгийн нутгийн гүн рүү ирсэн нь эдгээр хүмүүс
юм.З.Батсайханы үзэж буйгаар Өгий нуур сумаас олдсон дээрх булш нь усуньчуудынх
байжээ.Хагас нүүдэлчин усуньчууд европ үндэстэн байсан боловч Тэнгэр уулын
усуньчууд нь Долоон усны усуньчуудаасаа арай илүү монголжуу төрхтний хольцтой
байжээ.Аль ч арьстанд бусад арьстны ген 10 орчим хувь байдаг бөгөөд үүнийг хүн
төрөлхтөн уулаасаа нэг гаралтай байдагтай холбон тайлбарладаг байна.Генетик
судлаач Ж.Батсуурийн үзэж буйгаар монгол үндэстний ген Хангай,Хэнтийн нурууны
хооронд Орхон, Сэлэнгэ, Туул гэсэн гурван голын савд бүрэлджээ.

Өөр өөр хүмүүсийг нэг угсаатан хэмээн дүгнэх хэмжүүр бол угсаатны нийтлэг шинж
юм. Түүхийн нэг ижил цаг хугацаанд, нэг нутагт нэгдэрэн нягтарч бүрэлдсэн, нэг
өвөг дээдсээс гаралтай, ижил хэл соёлтой ард түмнийг угсаатан (ethnicity,
ethnos) гэдэг. Угсаатан, үндэстэн (nation) гэсэн 2 үг заримдаа ижил утгаар,
заримдаа ондоо утгаар хэрэглэгдэх ба угсаатан нь үндэстэн гэсэн үгээсээ илүү
ерөнхий, өргөн хүрээтэй утга санааг илэрхийлнэ. Үндэстнийг нэгтгэх хамгийн гол
шинжүүд бол ген, хэл, үндэсний ухамсар гурав юм.Аливаа хүн аль нэг угсаатны
бүлгийн нэгэн гишүүн хэмээн өөрийгөө хүлээн зөвшөөрөх, ямарваа нэг угсаатан
өөрсдийгөө өөр бусад үндэстнээс өөр гаралтай, өөр угсаатан хэмээн ялган зааглах
үзлийг үндэсний ухамсар (ethnic identity) гэдэг. Үндэсний ухамсартай холбогдох
өөр нэг үзэл бол угсаатан төвтэй үндэсний үзэл , иргэн төвтэй үндэсний үзэл 2
юм. Угсаатан төвт үндэсний үзэл гэдэг нь зөвхөн нэг гаралтай хүмүүсийг л өөрийн
үндэстний нэг хэсэг гэж үзэх, гарал үүслээрээ нэгдмэл улс байгуулах үзэл
юм.Иргэн төвт үндэсний үзэл нь гарал үүсэл хамаарахгүй, өөрийн улсын иргэн
болсон аль ч хүнийг нэг үндэстэн гэж үздэг үзэл юм. Цөөхөн тоотой үндэстнүүд
эхний үзэл баримтлалыг нь барьдаг. Төвдүүд XIX-XX зууны дунд үе хүртэл хилээ
бүрмөсөн хааж өөрсдийгөө хамгаалахыг оролдож байжээ. Тэд монголчуудыг Төвдөд
чөлөөтэй нэвтэрэхийг зөвшөөрч байсан ч зөвшөөрөлгүй нэвтэрсэн бусад гадаад
хүнийг шууд цаазалж байв.

Монгол гэсэн нэр түүхийн сурвалж бичигт анх 7 дугаар зуунд дурдагдсан байдаг
бөгөөд Хятадын сурвалж бичигт Монголын тэгш өндөрлөгийн зүүн захад орших
жижигхэн овог аймгийг "мэнгү" хэмээн нэрлэсэн байдаг.

Хамаг Монголчууд Урианхадтай хүч хавсран Жалайр овгийг нэгтгэн, улмаар 12 дугаар
зууны дунд үеэс Чингис хааны өвөг болох Хабул хан хамгийн анх хан цол хүртэн,
хүчирхэгжих эхлэл нь тавигджээ. Гэвч Хабул ханыг нас барсны дараа хан болсон
Амбагай хан нь Татаруудад олзлогдон Алтан улсад хүргэн хоригдож, 3 дахь хан
Хутула хан үгүй болсны дараа эрх мэдлийн төлөө тэмцэлдсэн язгууртнууд болон
бусад овог аймгаас болж Хамаг Монгол улс задрах аюулд хүрээд байв. Хан болох
ёстой байсан боловч бусад овгийнхонд хүлээн зөвшөөрөгдөлгүй, Хиад овгийн
ахлагчаас хэтрээгүй Есүхэй баатар Татаруудтай тэмцэлдэн, овог аймгаа нэгтгэхийг
оролдож байсан хэдий ч Чингисийг 9 настайд Татаруудад хорлогдон нас нөгчжээ.

Эцгийг нь нас барсны дараа овгийнхон нь нүүр буруулан хүнд хэцүү бага насыг
өнгөрөөсөн Чингис өөрийн хичээл зүтгэлээр Татар аймаг болон Монголын Тайчууд,
Жадран овгийнхонтой тэмцэлдэн ялж 1189 онд Хамаг Монголын ханд өргөмжлөгдсөн
байна. Тэрээр 1203 аймгийг бут цохин, Онгуд, Мангуд аймгийг дагаар оруулан
Монголын тал нутгаар тархсан байсан овог аймгуудыг нэгтгэн, 1206 онд Их Монгол
улс буюу Монголын эзэнт гүрнийг үндэслэж, хаан болжээ. Тэр үеэс Монголчууд улам
бүр хүчирхэгжин, Чингис болон түүний үр ач нар урьдын Хамаг Монголын овог
аймгуудаар зогсохгүй зэргэлдээх улс гүрнээ дагаар оруулж байв.

Байлдан дагууллын явцад Дундад Ази, Иран, Афганистан гэх мэт газар орнуудад
тархсан монголчууд Исламын шашинд орсоноор зарим хэсэг нь түрэгжин зарим нь өөр
бусад үндэстэнд уусчээ. Жишээ нь Умард Кавказийн даргин үндэстний нэг хэсэг
кайтаг хэлэнд цөөн тооны монгол үг бий. Моголчууд 20-р зуун хүртэл монгол хэлээ
хадгалж байсан ч сүүлийн үед зэргэлдээх үндэстнүүдэд уусч байна.

Эзэнт гүрний үед Монголчууд төрөл бүрийн шашин шүтэж, олон орны урчууд, эрдэмтэн
мэргэд цугларан соёл, шинжлэх ухаан, шашны төв болон хөгжиж байлаа. Буддын
шашинг нийтээр шүтэх болсон нь XVI зууны үед Халхын Алтан хан Төвдийн шарын
шашинг нэвтрүүлснээс үүдэлтэй гэж үздэг.

Хубилай хааны үүсгэн байгуулсан Юань улс 1368 онд Хятад дахь ноёрхлоо алдсанаар
их хаадын үе дуусч, улмаар Ойрадууд хүчирхэгжин эзэнт гүрэнд "Дөрвөн Түмэн
Ойрд", "Дөчин Түмэн Монгол" гэж хуваагдан тэмцэлдэж эхэлсэн байна.

XVII зуунд Өвөрмонгол, Халх манжийн Чин улсад эзлэгдэн, XVIII зуунд ойрадын
Зүүнгар улс нь манжийн эрхшээлд орсноор Монгол улс тусгаар тогтнолоо алдсан
байна.

XX зууны эхээр Чин улс унахад Ар Монгол дахь Монголчууд тусгаар тогтнолоо зарлан
Монгол улсыг тунхагласан байна. Гэвч 1912 онд Өвөр Монгол Хятадад эзлэгдсэн ба
БНХАУ-н бүрэлдэхүүн дэхь Өвөр Монголын Өөртөө Засах Орон нь автономит эрхтэй муж
юм. 20-р зууны үед халимаг, буриадууд Оросын захиргаанаас гарах тэмцэл өрнүүлж
байв.

Монгол соёл зан заншил, ёс суртахуун, шашин шүтлэг, аж ахуй, дуу хөгжим, үлгэр
домог, ном судар, тоглоом наадгай, урлагт илэрнэ.

Монголчууд ханаар тусгаарлагдахгүй нэг гэртэй, байгаль дунд нүүдэлчин ахуйтай
болохоор ахмадаа, газар усаа хайрлах ухаан, эрээ цээр, зан заншилтай. Тухайлбал
«ахмадаа алд хүндэл, дүүгээ дэлэм хүндэл» зэрэг зарчим, сургааль, хэлц үгсийг
санаж явах ба «тогтмол усанд бие, хувцсаа угаахгүй» гэж цээрлэх, «нүүхдээ үлдэж
буй бууриа сайн цэвэрлэдэг» гэх мэт олон зан үйл байдаг.

Монгол дуу бүжиг дэлхийд хосгүй. Уртын дуугаар сэтгэлийн жавраа, морин хуураар
гэрийн жавар үргээнэ. Усны дуу, хадны цуурай мэт хөөмийлж, уран налархай
биелдэг. Нялх үрээ дугжраах «Бүүвэйн дуу»-наас эхлээд эцэс төгсгөлгүй мэт
«Жангар» тууль ч бий.

Л.Гумилев монголчуудыг "бусад үндэстнүүдээс илүү ухаалаг, эрч хүчтэй хүмүүс
төрөх байгаль цаг уур, газар зүйн буюу экологийн нөхцлөөр хүрээлэгдсэн байдаг"
гэжээ.Харин Америкийн монгол судлаач эрдэмтэн А.Кампи "Монгол хүний даруу зан
чанарыг идэвхгүй гэж үзэж огт болохгүй.Үнэндээ монголчууд сэтгэлийн асар их
тэнхээтэй эргэцүүлж ухаарах их чадвартай, дотроо бодолтой улсууд бөгөөд Азийн
бусад орны ард түмнээс эрс ялгаатай.Тэд цайлган сэтгэлтэй учираас гадны хүнд
бүдүүлэг мэт харагдавч яг дунд нь амьдарсан нэгэнд сайтар ойлгогддог юм" гэсэн
байдаг.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D1%8B%D0%BD_%D1%82%D2%AF%D2%AF%D1%85

Монгол орны байгаль газарзүйн шинж төрх эрт цаг бусад улс орны адилаар олонтоо
хувьсан өөрчилөгдөж байжээ.Эрин, галав солигдох бүрд нэг бол сэрүүсч эсвэл бүр
дулаарах, шинэ амьтан, ургамал үүсэх эсхүл мөхөх, шинээр уул нуруу үүсэх, үгүй
бол тектоник хөдөлгөөнөөр газрын гадарга доош суух үйл явц тасралтгүй явагдаж
байсан нь палеонтологи, геологийн судалгаагаар тогтоогддог.Жишээлбэл одоогийн
Төв Оросын нутаг буюу Москвагаас Санкт-Петербург хүртэлхи нутаг элсэн цөл байсан
бол Антарктид тив халуун дулаан чийглэг уур амьсгалтай, төрөл бүрийн ургамал,
амьтнаар баялаг байжээ.Энэ үйл явц одоо ч үргэлжилсээр байгаа бөгөөд Австрали
тивийг зүүн хойд зүгт Хойд Америк руу аажимаар шилжиж буй гэж үздэг.Монголд
амтосифэйл, заламбдалестес тарбозавр зэрэг төрөл бүрийн үлэг гүрвэл, хөхтөн
амьтад эрт үед байжээ.Харин Алшад алшазавр, Зүүнгарт синраптор зэрэг амьтад
байжээ.Эртний элсэн манханд дарагдсан амьтны яс аажимаар чулуужин олон сая жил
хадгалагдах боломжтой болдог.Иймээс Монгол болон Америкаас үлэг гүрвэлийн олдвор
эртний элсэн манхнаас олддог байна.

Монгол нутгийн одоогийн цаг уурын шинж төрх нь Плейстоцены үед бүрэлдэн бий
болсон бөгөөд Плейстоцены үед дэлхийн уур амьсгал олонтоо хүйтэрч байв.Гэвч
мөстлөгийн үеийн дундуур завсрын шинжтэй дулаан үеүүд ч тохиолдож байжээ.

Неогений галавын сүүл, 4-дөгч галавын эхээр Монголын газрын гадарга дээш
өргөгдсөнөөр олон уул нуруунууд үүсчээ.Хянганы нуруу, Гималайн нуруу хоёр үүсч
далайгаас ирэх чийглэг уур амьсгалыг хаасан нь Монголын цаг уур хүйтэрч, эх
газрын эрс тэс, хуурай уур амьсгалтай болоход томоохон нөлөө үзүүлсэн юм.Гэвч
тэр үед Монгол орон одоогийнхоос илүү чийглэг хур тунадастай байсан ба мөсөн
голоос эхтэй олон тооны их устай гол мөрөн урсаж томоохон хэмжээний нуур намаг
тогтож байжээ.

Монгол орон нь Монголын тэгш өндөрлөгд оршдог бөгөөд Монголын тэгш өндөрлөг
тектоникийн маш алгуур хэдэн сая жил үргэлжилсэн хөдөлгөөнөөр Төв Азид бий
болсон юм.Монголын тэгш өндөрлөг нь Төв Азийн бусад хэсэг, Сибириэс илүү өндөр
газарт байдаг тул Монголоос эх авч буй бүх гол мөрөн доошоо буюу далай руу
чиглэн урсдаг.Иймээс Монголын нутаг нь Төв Ази, Сибирийн бараг бүх том гол
мөрний эх болдог бөгөөд Монгол нь Төв, Умард Азийн экологийн аюулгүй байдал,
цэвэр усны нөөцийг хадгалах, хамгаалахад маш чухал байр суурьтай стратегийн
онцгой бүс нутаг юм.

Монгол орон уснаас цухуйж гарсан хамгийн анхны хуурай газрын нэг тул зарим
эрдэмтэн Монгол орон эртний хүн үүссэн өлгий нутаг байж болох тухай таамаг
дэвшүүлжээ. Тухайлбал Америкийн эрдэмтэн Г.Осборн, Р.Эндрьюс хоёр эртний хүн
Монголд үүссэн гэж үзэн 1920-иод оны үед Монголын говьд судалгаа хийсэн ч үүнийг
батлах нотолгоо олоогүй.Гэвч тэд олон тооны үлэг гүрвэлийн олдвор олсон нь
палеонтологийн шинжлэх ухааны томоохон нээлт болжээ. Монгол орны умард, төв
хэсэг нь 2 тэрбум гаруй жилийн өмнө үүссэн цагаасаа хойш огт хувираагүй үлдсэн
эртний их газрын царцдас буюу "Азийн эртний зулай" гэгддэг. Энэ санааг Польшийн
судлаач И.Д.Черский, Австрийн геологич Э.Зюсс, Оросын геологич В.А.Обручев нарын
зэрэг эрдэмтэд анх дэвшүүлсэн нь эдүгээгийн геологийн судалгаагаар улам
батлагдсаар байна.

Монгол оронд 850,000 жилийн тэртээ хүний өвөг амьдарч байжээ. Гэвч чулуун
зэвсгийн дээд үеийн хүний яс Монголоос ч, Төв Азиас ч бараг олддоггүй бөгөөд
зөвхөн хүн амьдарч байсаны гэрч болох чулуун зэвсэг, сууц, хадны сүг зураг л
олддог.Үүнийг Төв Азийн хахир хатуу уур амьсгалд хүний яс өгөршин алга болдогтой
холбон тайлбарладаг.

Баянхонгор аймгийн Нарийн голын 17Б дархны газрын чулуун зэвсгүүд баруун хойд
Хятадын Сиходоу суурингийн 800,000 жилийн өмнөх дурсгалтай төстэй болохыг
эрдэмтэд тогтоосон байна.

Ойролцоогоор 6,000 жилийн өмнө эртний өвөг угсаатнууд задрах үед одоогийн бие
даасан угсаатан үүсчээ.Энэ үед Алтайн өвөг угсаатнаас монгол, түрэг, тунгусууд ,
эртний европчуудаас герман, кельтүүд, аричууд (иран, энэтхэгчүүд), славянчууд
тус тус бие даан гарчээ.Хэлний язгуур нь үндэстнүүдийн гарлыг тодорхойлдог.

Ан агнан амьдарч байсан эртний хүмүүс яваандаа зэрлэг амьтдыг гаршуулах
болсоноор мал аж ахуй үүсчээ.Эртний хүмүүс хонийг анх МЭӨ 11 000-9 000 жилийн
өмнө Баруун Азид,ямааг МЭӨ 8000 жилийн өмнө Иранд, сарлагийг МЭӨ 2500 жилийн
өмнө Төвдөд, морийг МЭӨ 4 000 жилийн өмнө Төв Азид,нэг бөхт тэмээг МЭӨ 4 000
жилийн өмнө Арабд, 2 бөхт тэмээг МЭӨ 2500 жилийн өмнө Төв Азид зүүн хойд Афган,
одоогийн Уйгурын зүүн өмнөд нутагт анх гаршуулан аж ахуйд хэрэглэх болжээ.Морийг
гаршуулсан нь нүүдлийн мал аж ахуй үүсэхэд гол нөлөө үзүүлсэн бол харин тэрэг
үүссэнээр нүүдлийн мал аж ахуй илүү дэвшилтэт хэлбэрд шилжин орсон бөгөөд үүнийг
"сонгодог нүүдлийн мал аж ахуй" гэж нэрлэдэг бөгөөд монголчууд гол төлөөлөгчдийн
нэг төдийгүй сүүлчийн голомт нь болоод байгаа билээ.

Төв Азийн хөрсний давхарга буюу үржил шимт хэсэг нь маш нимгэн байдаг учир
тариалан эрхлэхэд тохиромжгүй байдаг ба хөрсний үржил шимт давхарга нь хамаагүй
зузаан байдаг Европ, Зүүн, Зүүн Өмнөд Ази, Баруун Ази, Өмнөд Азийг бодвол Төв
Азийн хөрс амархан элэгдэж үржил шимгүй болон цөлжих аюултай байдаг.Ийм учираас
Төв Азийнхан эртнээс нүүдлийн мал аж ахуй эрхлэх болсон байна.Харин хөрсний
үржил шим сайтай, бороо хур их ордог Европ, Зүүн, Зүүн Өмнөд Ази, Өмнөд
Азийнхан, Бага Азийхан, Кавказчууд, Хоёр мөрнийхөн тариалангийн аж ахуй эрхэлж
гаршуулж тэжээж болохоор амьтан байхгүй Умард Азийнхан, Америкийн уугуул иргэд,
Австраличууд, Номхон далайн арлын орнууд анчин түүвэрлэгчид болжээ.

Угсаатны хамгийн эртний бөгөөд жижиг бүлэг болох овог нь балар эртний үед үүссэн
ба хүй нэгдлийн байгуулал задарч анхны төр улс байгуулагдаж байх үед овгууд
нийлж аймаг бүрдүүлэх болжээ.Дараад нь олон тооны аймгууд нь нэгдэн нийлсэнээр
угсаатны арай томоохон бүлэг болох ястан бүрэлдэн бий болсон бөгөөд нэг гаралтай
ястнууд үндэстнийг бүрэлдүүлдэг.

Нүүдэлчид ийнхүү байнга нүүж байсан нь ямар аймаг, угсаатан хэзээ, хаана байсныг
тогтооход бэрхтэй болгодог.Үүнийг тогтоохийн тулд археологийн соёл, этнологи,
антропологи, соёл судлал, генетикийн судалгаа, түүхийн сурвалж мэдээгээр хөөж
үздэг.

Увс аймгийн Чандмань уулын соёлыг хиргисүүрийн соёлтой холбодог. Чандмань уулын
соёлын хүмүүс монголоид, европоид холимог гентэй хүмүүс байсан бөгөөд цэвэр
монголоид эсвэл европ гентэй хүн тэдний дунд ховор байжээ.

Хакас, өмнөд Красноярскийн хязгаарт байсан Тагарын соёлын хүмүүсийг европжуу
төрхтэй иран хүмүүс байсан гэдэг ба түрэг гэх хувилбар нь
батлагдаагүй.Афанасьев, Андроновын соёлыг иранчуудынх гэж үздэг.

Алтайн угсаатнуудтай гарал нэг фин-угорууд, индианчууд, Сибирийн угсаатнууд эрт
цагт Алтайн угсаатнуудын хойд захаар амьдарч байгаад салж нүүжээ.Казахстаны хойд
нутаг, Уулын Алтай, Украин, Төв Оросын ихэнх буюу зарим нутагт эрт цагт
фин-угорууд амьдарч байгаад ихэнх нь түрэг, иран, орос, украинд уусан мөхсөн
байдаг. Угорууд Уулын Алтай, умард Казахстан, Баруун Сибирийн өмнөд хэсэгт
байсан бололтой.

Доод палеолитын үед Монгол нутагт оршин амьдарч байсан хүний хөдөлмөрийн гол
зэвсэг нь гилбэр ба мэсэн зэвсэг байсан бөгөөд тэдгээр нь цохих, цавчих, хэрчих
,хусах зэрэг олон үйлд хэрэглэгдэж байжээ. Монгол орны доод палеолитийн үе
800,000-100,000 жилийн өмнөх үеийг хамарна.

Монгол одоогийн байдлаар дунд палеолитийн үеийн хүний оршуулга хараахан илрээгүй
байгаа хэдий ч тэрхүү хүмүүсийн эдлэж хэрэглэж байсан ан агнуурын болоод
хөдөлмөрийн багаж зэвсгүүд олон тоотойгоор олддог.

Монголын неолитын буюу шинэ чулуун зэвсгийн үе нь 12,000-4,000 (7,000-4,000?)
жилийн өмнөх үеийг хамарна. Энэ үед мал аж ахуй дараад нь газар тариалан
үүссэнээр хөдөлмөрийн шиэн хуваарь, шинэ соёл иргэншил үүсчээ.

Монгол нутагт хүрлийн үйлдвэрлэл III мянганаас эхэлсэн байна.I үед өргөн дэлгэрч
НТӨ I мянганы эх хүртэл үргэлжилжээ.Хүрэл эдлэлд зэс 90%,цагаан тугалга 10%
ордог байна.Хүрлийг хайлж цутгаж эдлэл хийдэг байжээ.Дөрвөлжин булшнаас болон
түүврээр хүрэл сүх,хүрлээр хийсэн ооль, хутга, зэвүүд,дуулга.тогоо, амгай,
зуузай, шөвөг, хуруувч, амьтны дүрстэй тээг товруу,даруулга зэрэг зүйлс
олджээ.Ер нь хүрэл зэвсэг аж ахуй чимэглэлийн зүйлс Монгол оронд ихээхэн тархмал
байдаг.Тиймээс ч Монгол орныг дэлхийн хүрлийн үйлдвэрлэлийн нэг томоохон төв гэж
үздэг. Хүрлийн үеийн гол дурсгал болох дөрвөлжин булш,буган чулуу нь аймгийн
ахлагч,аймгийн холбооны тэргүүн зэрэг хүндтэй удирдагчдад зориулагджээ.Тийм
нүсэр байгууламжийг аймаг хотлоороо бүтээхээс биш ганц нэгэн хүн бүтээх
боломжгүй.Буган хөшөө нь ноёлогч аймгийн сүлд байсан бололтой.Тэгэхээр хүрлийн
эхэн үеэс аймаг өрнөлийн үеэс аймгийн холбооны зохион байгуулалттай болжээ.
Дөрвөлжин булш нь Хүннү нарын эртний хэлбэр тэдний өвөгтэй холбогдох дурсгал
болохыг эрдэмтэд тогтоожээ.Хятад сурвалжид тэмдэглэсэн Хүннүгийн өвөг аймгйин
анхных нь Хүнью болон Гүй нар юм.НТӨ II мянганы үед Гүй нар монгол нутаг дээр
мал маллаж тэрэг хэрэглэн нүүдэллэн амьдарч байсан ажээ. Ху нар VII зууны үеэс
намгийн хүрэн хүдрээс "Бух дарах" аргаар бага хэмжээний төмөр ялган авч багаж
зэвсэг хийж эхэлжээ.эхэн үедээ төмөр ховор байснаас хүрэл зэвсгийн зарим хэсгийг
төмрөөр хийж мөн хүрэл зэвёэгтэй хослуулан хэрэглэж байжээ.Чандманий булш болон
бусад газраас түүврээр сумны зэв чинжаал хутга төмөр сүх шөвөг зэрэг төмөр багаж
зэвсгүүд олджээ.Төмөр зэвсэг хэрэглэсний үр дүнд НТӨ IV зууны үеэс Хүннү нар
хүчирхэгжин Хүннүгийн морин цэргийн довтолгоонд Хятдын умард хэсгийн улсууд
өртөж байжээ.Тэд Хүннүгийн довтолгооноос өрсдийгөө хамгаалах зорилгоор бэхлэлт
хэрэм барьж тэр нь алдарт ЦАГААН ХЭРЭМ болсон байна. Эртний монгол нутагт хүрэл
зэвсгийн үед амвдарч байсан овог аймгуудын оюуны соёлын нэг чухал дурсгал бол
хадны сүг зураг буюу хадны бичиг болно.Археологийн судлаачид хад чулуунаа улаан
зосоор зурсан зураг бол хүрэл зэвсгийн үеийн дурсгал гэж тогтоожээ.Монгол нутагт
хадны улаан зосон зураг өргөн тархсан байдаг. Зосон зураг дундаас Улаанбаатар
хотын ойролцоох Богд хан уулын их багa Тэнгэрийн амны хадны сүг зураг эрдэмтдийн
анхаарлыг ихээр татаж байна. Их багa Тэнгэрийн ам болон Гачууртын адагт байдаг
Бичигтийн амны хадан дахь үхэрт хөллөсөн анжисны зураг нь төмөр зэвсгийн түрүү
үе буюу НТӨ VII-III зуунд хамаарахыг эрдэмтэд тодорхойлжээ. Нэлээд олон
аймгуудын газар нутгаас нум сумаар ан авлаж байгааг харуулсан хадны сүг зургууд
элбэг олддог. Үүнд: хүн,морь,тэмээ,янгир,аргаль,буга,бодон
гахай,чоно,үнэг,зээр,шонхор,бүргэдзэргийг харуулсан байдаг. Хүрлийн үед уран
дархчуул чулуугаар хэв хийж гоёл чимэглэл байлдййны жад сэлэм цутгаж үйлвэрлэн
гаргаж байжээ.Хүрлийг үеийн хадны сүг зургийг улаан зосоор зурсан зургууд,хад
хонхойлон сийлж хийсэн зургууд гэж хуваан үзэж болно.Хүрлийн үйлдвэрлэлийн үеийн
нэн чухал олдвор бол хүрэл тогоо юм.Үүнийг еранхийд нь 3 хөлт,цөгцөн ёроолт гэж
2 хувааж үздэг.Ийм тогоо Тав ази,Монгол орноос Дунай мөрөн хүртэлх нутгаас
олддог.

Цөгцөн ёроолт тогооны жишээ гэвэл: 1988 онд Монголын археологчид Ховд аймгийн
Манхан сумын Тахилтын хотгорт малтсан Хүн нарын язгууртны том булшнаас олдсон
олдвор. Эртний монгол нутаг дахь бугын дүрст хөшөө нь хүрлийн үеийн гайхамшигт
дурсгалын нэг юм. Эртний хүмүүс нь урт гонзгой чулуунд бугын дүрсийг уран
дүрслэлээр цохиж сийлэхдээ буганыхаа эвэр хошуу хоншоор хөл сүүл их биеийг бодот
байдлаар нь дүрсэлсэн байдаг.г гол төлөв дөрвөлжин булшны баруун урд буланд
босглслн байдаг.Монгол орны Буган чулуун хөшөөний олонхи нь Архангай Булган
Хөвсгөл Баянхонгор Завхан аймгуудын нутагт элбэг тохиолддог.Монгол улсын нутгаас
бугын дүрст сийлсэн чулуун хөшөө 550 гаруй олджээ.Энэ хөшөө нь баатбр дайчин
эрэгтэйчүүдэд зориулсан дурсгал бөгөөд түүнийг өвч бүрэн зэвсэгтэй нь дүрсэлсэн
байдаг.Зарим хөшөөний дээд хэсэгт нар сар байдаг.Ер нь нар сар гал 3н дүрс нь
нүүдэлчдээс суурвшимал Нанхиад зэрэгт дэлгэрсэн гэж түүх сударт байдаг бөгөөд
Төв азийн унаган гаралтай дүрслэл зүйл юм.Хорвоо ертөнцийн гэрэл гэгээ сайн
сайхан амьдрал дэлхийн ертөнцийн нар сар од гараг марал бугыг угалзалсан олон
салаат эврээ урт сайхан зоо нуруундаа сунган тавьсан тэнгэр өөд дүүлэн нисэж
байгаа бугын дүрст хөшөө бол хүрлийн үеийн хүмүүсийн амьдрал оюуны үнэт соёлын
нандин дурсгал гарцаагүй Мөн болох нь батлагда байна.энэ нь монгол нутгийн төв
баруун хойт зүүн өмнөд хэсэгт өргөн тархсан байдаг.

Монголын археологичид эртний хүмүүсийн хадан дээр сийлж үлдээсэн сэрээ тамга,
онги тамга гэх мэт тамганууд нь Их Монгол Улс, Цагадайн улс зэрэг хожуу үеийн
улсуудын тамгатай ижил болохыг тогтоожээ.

Хүннү гүрнийг МЭӨ 209 онд Модун шаньюй нэгтгэн байгуулсан. Хүннү гүрэн нь богино
хугацааны дотор Цинь улсад аюул учруулсан хамгийн гол хүчин болсон ба Цинь улсын
үед хятадын олон улс бүр тусдаа барьсан Цагаан хэрмийг хооронд нь холбожээ.
Цагаан хэрэм нь жанжин Мэнь Тяний үед 300,000 цэргээр хамгаалагдаж байв. Хамгийн
хүчирхэг үедээ баруун зүгт Балхаш нуур, зүүн зүгт Хянганы нуруу, хойд зүгт
Байгаль нуур, өмнө зүгт Цагаан хэрэмд тулсан өргөн уудам нутгийг эзлэж байжээ.

Хүннү гүрнийг Түмэн шаньюй үндэслэсэн гэж шууд үзэж болохгүй. Харин түүнээс өмнө
хэд хэдэн шаньюй нар байсан тухайд олонхи судлаачид санал нэгтэй байдаг. Түүний
хүү Модун шаньюй нь МЭӨ 209 онд эцгийгээ хөнөөж Хүннүгийн 24 аймгуудыг нэгтгэж
Хүннү улсыг хүчирхэгжих эхлэлийг тавьжээ. Дараад нь зүүн Монголд байсан гол
өрсөлдөгч аймаг болох Дунху нарыг эзэлжээ. Улмаар Цинь улсын баруун аймгуудыг
эзлэн өөртөө нэгтгэжээ. Хань улстай байлдснаас хойш арван жилийн дараа Юэчжи
нарыг байлдан эзлээд, МЭӨ 174 онд нас барсан. Түүнээс хойш 100 гаруй жилийн турш
Хүннү нар дотоод Азид ноёрхож байсан. Үүнээс хойш Сяньби, Нирун, Жужан, Түрэг,
Уйгар улсууд оршин тогтнож байжээ.

Сүмбэ буюу Сяньби улс нь МЭ 1-р зуунаас хүчирхэгжиж эхлэсэн бөгөөд
Таньшихуайгийн (156-181 он) үед нэгдсэн улс болжээ. Таньшихуай хааны үед
Хүннүгийн захиргаанд байсан газрыг эзэмших болжээ. Сүмбэ нь 167 онд Хань улсын
довтолгооныг няцааж 180 онд Хятадын хойд хэсгийг эзлэн авчээ. Сүмбэгийн ард нь
мал аж ахуйгаас гадна бага хэмжээний газар тариаланг эрхэлж байжээ. Сүмбэ нь III
зуунд бутарчээ.

Сүмбэ нарын нэгэн хэсэг болох Тоба аймаг нь 386 онд хойд Хятадад Тоба Вэй улсыг
бий болгожээ. Тоба Гуй хаан нь нүүдэлчдийг нэгтгэж урагш довтолсоор өөрийгөө
Хятадын хаанаар өргөмжилжээ. Гэвч тэдгээр нь хожмын Манжууд шиг Хятад үндэстэн
рүү уусан алга болсон ажээ. Тоба Вэй улс 534 онд бутарчээ.

Сүмбэ нарын гарал үүслийг Монгол гаралтай, Тунгус гаралтай, эсвэл энэ хоёр
үндэстний аль алиных нь овог болно гэсэн 3 ерөнхий таамаг байдаг боловч хэл
аялгууны хувьд үнэхээр Монгол хэлтэн байсан бололтой.Тэдний нутаглаж байсан
газар нь Хянганы нурууны орчимоос Лядуны хойг хүрч байлаа.

Жужань буюу Нирун улс нь 330-555 оны хооронд Байгаль нуураас Говь цөл, Балхаш
нуураас Солонгосын хойг хүртэлх нутгийг захирч оршин тогтножээ. 402 онд Шэлүнь
буюу Жарун ширээнд сууж хаан цолыг хэрэглэх болсон ба Шэлүний үеэс хойш
хүчирхэгжсэн. Нийслэл нь Орхоны хөндийд байршиж Чуну хааны үед Мумэ хотыг
байгуулсан байсан. 552 онд Нируны удирдлага доорх Түрэг угсаатан бослого гаргаж
555 онд Нирун улсыг мөхөөжээ. Зарим эрдэмтдийн үзэж буйгаар Нируны зарим хэсэг
Монголоос гарч VI зууны үед Ижил мөрний хөндийд хүрээд Авар улсыг байгуулсан гэж
үздэг бол зарим нь аварууд түрэг хүмүүс гэж гэж үздэг. Нируны Монголд үлдсэн
хэсэг нь Татар, хамаг монгол, ойрд зэрэг 12-р зууны монгол аймгуудыг
бүрэлдүүлжээ.

Түрэгийн хаант улс нь Хятадын Цагаан хэрэмнээс Хар тэнгис хүртэлх нутгийг өөрийн
захиргаандаа оруулжээ. Tүрэгүүд нь Жужан улсад голдуу дархадын үүрэг гүйцэтгэж
байжээ. Хөх Түрэгийн анхны хаан Буман, жужаны хаанд бослогыг дарахад нь тусалсан
боловч жужанчууд түүний тусыг албатын гүйцэтгэх үүрэг хэмээн тоомжиргүй хандсан
байна. Үүний дээр Амгай хааны охиныг сүйлэхийг гуйхад, эрс гутаан доромжилсноор
Нирун улсыг довтлох болсон.

Ийнхүү Буман хаан, охинтой нь гэрлэж чадаагүйнхээ төлөө Тоба нартай холбоо
тогтоож, Амгай хааны цэргийг ялсан. Удалгүй 553 онд таалал төгссөн. Үүний дараа
553-554 онуудын хооронд хоёр хаан солигдож, Мухан, хаан болсон. Улмаар Умард Ци
улстай эвсэж, хоёр этгээдээс нь цэрэг оруулснаар Нирун улсыг мөхөөжээ. Буман
өөрийн дүү Истеми тардушт өрнөд хэсгийн газар нутгаас өгч түрэгийн эзэнт гүрнийг
байгуулсан аж. Буманы дараагийн хаад ялангуяа Мухан буюу Буга хааны үед түрэгүүд
хиргис, киданчуудыг байлдан дагуулж жужаны үлдэгдлийг хойд байгаль нуурын нутаг
хүртэл элдэн хөөжээ. Мөн Хятадын Чи, Жоу улсууд 570 оноос түрэгийн хаанд татвар
төлөх болов.

Гэвч 589 онд Хятадыг нэгтгэсэн Сүй улсын нөлөөгөөр, 590 онд Түрэгийн хаант улс
Дорнод Түрэг, Өрнөд Түрэг хоёр хэсэгт хуваагджээ. Ингэснээр хүч нь суларч,
590-609 оныг хүртэл Сүй улсын хараат улс болоход хүрсэн. Өрнөд Түрэг 590-659 оны
хооронд оршин тогтнож байгаад 658-659 оны хооронд Тан улсын довтолгоонд өртөн
мөхсөн. 670 ба 682 онд тус тус Өрнөд Түрэг ба Дорнод Түрэг дахин бага зэрэг
хүчирхэгжсэн ч гэсэн удаан тогтож чадсангүй. 745 онд Түрэг улсын дотоод хямрал
гүнзгийрсэн үеэр Уйгур, Басмал, Хятан, Тэлэ аймгууд бослого гаргаж, Түрэг улсыг
бүрэн мөхөөжээ.

Уйгурууд 745 онд Пейло хэмээх хааны үед түрэгүүдийн эсрэг бослого гаргаж, Дорнод
Түрэгийн хаант улсыг унаган Уйгурын хаант улсыг байгуулжээ. Пейлогийн дараа хаан
суусан Моюнчур (747-759)-ын үед Уйгур улс хүчирхэгжижээ. 751 онд Орхон голын
хөндийд хот байгуулж, Орду балык гэж нэрлэсэн. Уйгурын хаант улс нь хамгийн
хүчирхэг цагтаа Алтайгаас Хянганы нуруу, Соёны нуруугаас Цагаан хэрэм хүртэлх
газар нутгыг захирч байжээ. 755 онд Тан улс тариаланчдын бослогийг дарахын тулд
Уйгуруудыг урьж авчирч байжээ. 766 оноос хойш Идигинь хаан алагдах хүртэл 12
жилийн турш Тан улс Уйгурт алба гувчуур өгөх болжээ.

Уйгурууд нь өмнөх нүүдэлчдийгээ бодвол илүү их соёлыг хөгжүүлж согд-түрэгийн
бичгийг сайжруулж өөрийн бичиг үсэгтэй болсон бөгөөд үүнийг хожмын нүүдэлчид
өвлөн хэрэглэх болжээ.

Уйгурын хаант улс 840 онд Енисейн Хиргисүүдэд цохигдон бутарч, тэдний зарим нь
Шиньжаанд очиж, шинэ улс байгуулсан ажээ.Уйгурчууд Монголд байхдаа илүү
монголоид төрхтэй байсан ч урагш нүүдэллэн европчуудтай холилдон өөртөө
уусгаснаас ихээхэн европжуу төрхтэй болжээ.

Енисейн киргизүүд 20-иод жил үргэлжилсэн бослогийн эцэст 840 онд Уйгур улсын
нийслэл Ордубалыкыг довтлон Уйгур улсыг унаган киргизийн удирдагч Ажо өөрийн
улсыг байгуулжээ. Уйгур улс унаснаар Монгол дахь түрэгийн ноёрхол үндсэндээ
төгсгөл болсон гэсэн үзлийг дэлхийн эрдэмтэд дэмждэг бөгөөд киргизийн цэргүүдэд
хөөгдсөн уйгурууд богино хугацаанд Монголыг орхин ураш нүүснээр Монголын
өндөрлөгт түрэг угсааны овог аймгууд бараг үлдээгүй байна. Киргизийн цэрэг
тэднийг Тэнгэр уул хүртэл үлдэн хөөж нийслэл Ордубалыкийг тонон дээрэмдсэн
байна. Түрэгүүд Монголын өндөрлөгөөс нүүнгүүт урьд нь түрэгийн довтолгоонд
шахагдан зүүн зүг нүүсэн монгол овог аймгууд эх нутагтаа эргэн ирж суусан байна.

Төв Ази дахь эртний улсуудын түүхийг судлахад эртний хятадын он тооллын
бичгүүдийг ихээхэн ашигладаг ба Хиргисийн хаант улс оршин тогтнож байсан гэх
баттай баримт эртний хятадын түүхийн номнуудад байдаггүй. Түүхчид хятад хэл
дээрхи мэдээллийг уншихдаа алдаа гаргаснаас Киргизийн улс нилээдгүй том
газартай, нилээдгүй хугацаанд оршин тогтнож байсан гэсэн алдаатай дүгнэлтэнд
хүрчээ. Мөн Киргиз улсын удирдагч "инал" гэсэн цолтой байсан ба хан, хаан цол
хэрэглэдэггүй байв.

924 онд Кидан улсын цэрэг Монголын тал нутгийг эзлэхэд Монголд киргизүүд
байгаагүй нь Киргиз улс Монголыг захирч байгаагүйг баталдаг.

Хиргисүүд нь нүүдэлчин ард түмэн байсан бөгөөд Ажо хааны 12 хөвүүн нь түүний
улсыг авч чадалгүй бутран доройтоход хүргэсэн байна. Хиргисүүд Хакасд төвлөн
суурьшиж байжээ.

Судрын чуулганд дурьдсанаар Уйгурын дараа Татарууд хүчирхэгжин Монголын нутагт
нөлөөгөө тогтоосон гэдэг тул Түрэгийн үе 840 онд дууссан гэх үндэстэй юм.

Кидан буюу Хятан нар нь 4, 5-р зууны үед Цагаан хэрмийн хойно нүүдэллэн амьдарч
байсан ба үүний улмаас нүүдэлчин ард иргэдээс хамгийн их хятадчлагдсан нь
байлаа. 917 онд Киданы тэргүүлэгч Елюй Амбагян 3 жил тутам тэргүүлэгчийг
сонгодог журмыг зөрчин, Киданы хаан ширээг үе улиран залгамжлах болгов. Мөн
Киданы хуучин 8 аймгийг үндэс болгож, Кидан улсыг байгуулжээ. Киданчууд нь
Солонгос, Манжуур, мөн Хэрлэн, Туул, Орхон голын хөндийнүүдийг захирч байжээ.
Улам хүчирхэгжиж Хятадыг эзлэж эхлэснээр Ляо гүрэн хэмээн нэрийдэх болжээ. Кидан
улс нь хоёр янзын амьдралтай иргэдээс тогтож байжээ: хойд талдаа бэлчээрийн мал
аж ахуй эрхэлдэг ард, өмнөд талдаа газар тариалан эрхэлдэг ард. Энэ 2 хэсэг нь
бие биентэйгээ худалдаа наймаа өргөн хийдэг байжээ. Киданчууд нь ханз бүхий
киданы их бичиг, цагаан толгой бүхий киданы бага бичиг хэмээх хоёр төрлийн
бичигтэй байжээ. Киданы Их бичгийг 920 онд Амбагяны ач хүү Лубугу, эрдэмтэн
Тулюйбу хоёр хятад бичгээс үлгэр авч зохиожээ. Харин Амбагяны хүү Елюй Тэла
(Жүңдүхүн) уйгур бичгээс үлгэрлэн зохиосон бичиг нь Киданы Бага бичиг хэмээн
алдаршжээ. Киданчууд бөө мөргөл шүтэх нь багасч буддын шашныг ихээр шүтэж байв.
Кидан улс өмнөд талаараа Хятадын Сүн гүрэнтэй Шаньси мужаар хиллэн, 200 орчим
жилийн турш зүрчидийн Алтан улс байгуулагдах хүртэл оршин тогтножээ.Хятад,
Зүрчидэд цохиулж Бээжинг булаалгасан 100 000 нүүдэлчин киданчууд баруун тийш
нүүн 1128 онд Кашгарт хүрч, тэндээ Хар Киданы хүчирхэг хаант улсыг
байгуулжээ.Энэ нүүдэлд суурьшмал киданчууд бараг оролцоогүй.

тус тус байлаа. Хожим нь эдгээрээс Хамаг Монгол хүчирхэгжин бусдыгаа захирах
болсон юм. Хамаг Монгол Боржигин овгийн Хабул ханы үед нэг хэсэг хүчирхэгжиж
байснаа дараагийн хэдэн үедээ дарагджээ. Түүний дараа Тайчуудын Амбагай хан
цолыг авчээ. Амбагай хан охиноо Татарт өгөхөөр явж байхдаа Татаруудад
олзлогджээ. Татарууд Амбагайг зүрчидэд өгч цаазлуулжээ. Энэ үеэс Татаруудад өш
хонзонтой болж, Хабул ханы хүү Хотула дараа нь Хамаг Монголын ханд
өргөмжлөгдөхөд Татарын эсрэг 13 удаа дайтжээ. Хотула ханы хожмын удирдагчид нь
Хамаг Монголын хан цолгүй байсан нь хүч суларч байсны шинж болно. Хабулын ач
Есүхэй баатар нь 1171 онд Татаруудад хорлогдон нас баржээ. Энэ үед түүний хүү
Тэмүжин 9 настай байсан ба Монголын эзэнт гүрнийг үндэслэгч болсон байна. Харин
1189 он хүртэл Хамаг Монгол ямар ч удирдагчгүй, зохион байгуулалт байхгүй
байлаа.

Есүхэй баатар татарчуудад хорлогдсоноос хойш Хамаг Монгол нь захирагчгүй байлаа.
Түүний хүү Тэмүжин нь бага насандаа асар их зовлон бэрхшээлийг туулжээ. Түүний
эх Өэлүнг Мэргидийн Чилэдүгээс эцэг нь авсны өшөөнд Мэргидүүд Тэмүжиний эхнэр
Бөртэ үжинг авсан байна. Эхнэрээ аврах гэж Тэмүжин эцгийн анд Ван хан Тоорил,
өөрийн багын анд Жамухын тусламжтайгаар Мэргидийг эзэлжээ. Энэ хэрэг явдлаар
Хамаг Монгол дотроо Тэмүжиний нөлөө ихээр ихэсч анд Жамухатай өрсөлдөөн эхлэжээ.
1189 онд түүнийг Хамаг Монголын хаанд өргөмжилж, Чингис хаан нэртэй болжээ. 1206
он хүртэл Тайчууд, Жүрхин, Татар, Найман гээд Монголын бүх аймгуудыг нэгтгэжээ.
Ингэснээр Онон голын орчимд хурилдай зохион байгуулж Их Монгол Улсыг (Ехэ
Монггул Улус) зарлан тунхагласан байна. Чингис хаан нь 1206-1227 оны хооронд
Тангуд, Сартуул, Хар Кидан, Зүрчидийн Алтан улсыг байлдан дагуулж уртаашаа
Манжуураас Каспийн тэнгис хүртэл уудам газар нутгийг эзэлжээ. Түүнийг нас барах
үед Монголын эзэнт гүрэнд зүүн хойд Перс, хойд Хятадын хэсэг, Сибирь, дундад Ази
багтаж байв. Үр удам нь байлдан дагуулалтыг үргэлжлүүлэн газар нутгаа хоёр дахин
томруулжээ. Чингис хаан Их Монгол улсыг дөрвөн хүүдээ хуваан өвлүүлжээ. Зүчид
Уралын нуруунаас Эрчис мөрөн хүртэл газар нутаг, Цагадайд Эрчисээс Балхаш нуур,
Төв Ази, дорнод Персийг, Өгэдэйд Зүүнгар, Манжуур, хойд Хятад, отгон хүү Тулуйд
Монгол ёс заншлаар язгуурын Монгол нутгийг тус тус өвлүүлжээ.

Өгэдэй хаан (1229-1241) нь гүрнийг улам тэлж, нийслэл Хархорумыг байгуулжээ.
Түүний удирдлага доор Их Монгол улс нь Чингис хааны дуусгаагүй Алтан улсыг
эзлэж, баруун Ази, Европ руу улам тэлжээ. Өгэдэй хааныг нас барсны дараа
Чингисийн үр удмууд нь нэг талдаа Зүчи, Тулуйн удмынхан нөгөө талдаа Өгэдэй,
Цагадайн удмынхан гэж хоёр хуваагджээ. Өгэдэй хааны дараа 1236 оны Их
хурилдайгаар түүний хүү Гүюгийг хаан (1236-1248) ширээнд залжээ. Гүюгийн дараа
1251 онд Тулуйн хүү Мөнхийг хаан (1251-1259) ширээнд суулгажээ. Мөнх хаан нь
өөрийн дүү Хүлэгүг Персийг дайтахаар явуулж тэрээр 1257-1259 онуудад Персээс
гадна Багдад, Кавказ, Сириг өөрийн эрхшээлдээ оруулжээ. 1260 оны Их хурилдайгаар
Мөнхийн дүү Аригбөхийг хаан ширээнд залсан боловч ах Хубилайтай 1261-1266 онд
нас барах хүртлээ тэмцэлджээ.

Хубилай хаан Хятадад Юань улсыг (1271-1368) байгуулж өөрийгөө Их хаанд өргөмжлөн
нийслэлээ Даду буюу одоогийн Бээжинг болгосноор Их Монгол улсын бутрал
түргэсжээ. Их Монгол улс нь:

Юань гүрнийг эсэргүүцсэн бослого удаа дараалан гарсаар босогчид 1368 онд Дайдуг
эзлэн Тогоонтөмөр хаан Дайду хотоос хөөгдөн Юань гүрэн үндсэндээ мөхөв. Умар
тийш хөөгдсөн монголчууд улсынхаа нэрийг Умард Юань улс болгон өөрчилж Хятадыг
дахин байлдан дагуулах оролдлого хийсэн ч 1390-ээд оноос энэ бодлогоосоо
татгалзжээ. 1399 онд ойрдууд Монголоос салж Дөрвөн Ойрдын бие даасан улс
байгуулсанаар Монгол хоёр хуваагдаж хоорондоо байлдах болжээ. Урьд нь Монголын
хаан ойрдын удирдагчын алсан явдал нь ойрдуудыг салан тусгаарлахад нөлөөлжээ.
14-17-р зуунд Зургаан түмэн монгол, Дөрвөн түмэн ойрад хэмээн нэрлэгдэх болсон
монголчууд Хянганы нуруунаас Тэнгэр уул, Сибирээс урагшлаад Цагаан хэрэм хүртэлх
нутагт нутаглаж байв. Эдгээр нь тус тусдаа бие даасан тархай бутархай ханлиг
байжээ. Энэ зурвас үеийг монголын түүхэнд бага хаадын үе хэмээн нэрлэдэг.Энэ
үеийн Mонголын түүхэн номуудад улсынхаа нэрийг "Монгол Улс" гэж тэмдэглэсэн
байдаг.

Энэ үед монголыг дахин нэгтгэсэн хүн бол Батмөнх даян хаан юм. Түүний өмнөх
Мандуул хаан угсаа залгамжлах нуган хөвүүнгүй нас барсан тул 33 настай бага
хатан Мандухай нь 7 настай Батмөнхтэй ураглаж, түүний нэрэн дор монголчуудыг
нэгтгэсэн билээ. Ийнхүү улсыг нэгтгэсэн хатныг түүхэнд Мандухай цэцэн хатан
хэмээн хүндэтгэн дурсдаг төдийгүй монголчуудын дунд үлгэр домог болон үлджээ.

Батмөнх даян хааныг тэнгэрт хальсаны дараа монгол орон дахин хэд хэдэн эзэмшил
болон хуваагдав. Батмөнх даян хааны отгон хүү Гэрсэнз монгол нутгийн төвд
эцгийнхээ язгуурын улсыг залгамжлан, халхын засаг ноёдын өвөг нь болжээ. Халх
монголчууд хэмээхийн халх гэдэг үгийг эрдэмтэд голчлон "халхавч" гэсэн үгнээс
гаралтай гэж үздэг. Гэрсэнз халхыг долоон хөвгүүндээ хувааж өгснөөр халхын
долоон хошуу үүсэв. Халхад тус тусдаа эзэмшил бүхий 1586-1620-иод оны хооронд
Түшээт хан, Засагт хан, Цэцэн хан гэсэн цол бүхий гурван хан зэрэг шахам бий
болсон. Даян хааныг залгамжлагчдын дотор Баруун түмнийг толгойлогч Алтан хан
(1507-1582) ихэд алдартай байв. Түмэдийн Алтан хан говиос урагш, Цагаан хэрмээс
хойшхи уудам нутгийг захирч байсан бөгөөд шарын шашин дэлгэрүүлэхэд ихэд хүчин
зүтгэсэн. Түмэдийн Алтан хан одоогийн Хөх хотыг үүсгэн байгуулсан нь Түмэдийн
эдийн засагт ихээхэн ахиц гарсаныг илтгэдэг.

17-р зууны үеэс Монголын хааны эрх мэдэл маш суларчээ. Сүүлийн хаан Лигдэн нь
Цахарын Лигдэн нэртэй болсон нь бүх Монголыг бус зөвхөн Цахарыг л удирдлага
доороо байлгаж чадсаны шинж юм. Ингэснээр Монгол нь олон ноёдын эзэмшил болон
хувирч, цэргийн нэгдсэн хүч гаргаж чадахгүй болжээ. Энэ үеэс зүүн зүгт Манжууд
хүчирхэгжжээ. 1636 онд одоогийн Өвөр Монгол Манжид дагаар оржээ. 1620-иод оноос
Буриад Орост эзлэгдэж эхэлсэн байна. 1691 онд Халх, 1757 онд Зүүнгарын хаант улс
Манж Чин улсын захиргаанд орсноор 1911 он хүртэл 220 жил, (Ойрадыг эзлэгдсэнээс
эхлэн тооцвол 153 жил} манжийн захиргаанд байжээ.

20-р зууны эхнээс Чин улс Шинэ засгийн бодлого гээч Гадаад Монголыг Хятадад
нэгтгэх бодлогыг хэрэгжүүлэх болжээ. Энэхүү бодлогыг эсэргүүцэн 1911 оны зун
VIII Богд Жавзандамба хутагтад бат-оршил өргөх үеэр зөвлөлдөн манжийн эрхшээлээс
ангижрахаар шийдвэрлэсэн монголын хаад ноёд, дээд лам нар Чин ван Ханддорж
тэргүүтэй төлөөлөгчдийг 8 сард Хаант Орос улсын Санкт-Петербург руу илгээжээ.
Энд Оросууд тусалцаа өгөх болно гэж шийдвэрлэж Монголд эргэн ирэхэд нь Хятадад
хувьсгал гарч, Чин улсын нөлөө, эрхшээл багасч байсныг далимдуулж 1911 оны 12
сард Хүрээний манж амбаныг Бээжин руу буцаажээ. Ингээд 12 сарын 29-нд Богд
Жавзандамбыг шашин төрийг хослон баригч хаанд өргөмжилж албан ёсоор тусгаар
тогтнолоо зарлажээ.Богд Хаант Монгол Улсын албан ёсны нэр нь "Олноо Өргөгдсөн
Монгол Улс", "Монгол Улс юм.

1913 онд Өвөр Монголыг шинээр тусгаар тогтносон Монгол улстай нэгтгэхээр
цэргүүдийг явуулсан ч, Хаант Орос, Дундад Иргэн Улс дарамт шахалт үзүүлснээр
цэргүүдээ татжээ. Монгол тусгаар тогтнолоо зарласан ч Хаант Орос, Дундад Иргэн
Улсын шахалтад байсаар 1915 оны Гурван улсын гэрээнд Монгол улс ДИУ-ын автономит
болж тусгаар тогтнол нь устжээ.

Орос дахь Октябрын хувьсгалыг Хятадууд ашиглаж Монгол руу цэрэг илгээн 1919 онд
Монголын автономийг устгах гэрээг хүчээр зуруулжээ. Энэ нөхцөл байдалд Монгол
Ардын Нам (МАН) байгуулагдаж, Зөвлөлт Орос Улсаас тусламж хүсэхээр болжээ. Энэ
үеэр Барон Унгерн фон Штернберг Хүрээг эзэлж, 1921 оны 3 сард Хятадаас
тусгаарлаж 7 сарын 6-нд хаант засгыг байгуулж, хятад цэргүүдийг хөөжээ. Харин
1921 оны 7 сарын 6-нд МАН, Зөвлөлтын цэргүүд Хүрээг эзлэж, шинэ засгийн газрыг
байгуулжээ. Дараагийн хэдэн жилүүдэд ЗОУ-ын нөлөө улам ихэсч, Богд хаан нас
барсны дараахан 1924 оны 11 сарын 26-нд Бүгд Найрамдах Монгол Ард Улсыг
тунхаглажээ.

Бүгд Найрамдах Монгол Ард Улс нь ЗХУ-н нөлөөнд оршиж байв. 1920 ба 30-аад оны
үед Зөвлөлтийн нөлөөллийг эсэргүүцэж, илүү тусгаар тогтносон байдлыг дэмжиж
байсан Догсомын Бодоо, Солийн Данзан нар нь эрх мэдлийн төлөөх тэмцэлд хохирогч
болж алагджээ. 1939 онд Хорлоогийн Чойбалсан удирдагч болжээ. Тэрээр зөвлөлтийн
шахалтаар хувийн өмчийг хурааж, шашин шүтлэгийг хязгаарлах, зарм иргэдийг
үндэслэлгүйгээр баривчлан хэлмэгдүүлэх үйл ажиллагаа явуулжээ. 1937 оноос
эхлүүлсэн Их Хэлмэгдүүлэлтэд 30,000 гаруй хүн алагджээ.

БНМАУ нь Дэлхийн хоёрдугаар дайны үед ЗХУ-д тусламж илгээж байсан ба 1939 оны
Халх голын дайнд ЗХУ, Монголын хамтарсан хүчин Японы армийг ялжээ. Энэ байлдааны
үр дүнд ЗХУ нь Японтой төвийг сахих гэрээнд гарын үсэг зуржээ. Дэлхийн
хоёрдугаар дайны сүүлийн өдрүүдэд БНМАУ ЗХУ-тай хамт Японд дайн зарласан байна.
Монгол улс 1945 оны чөлөөлөх дайны үеэр Өвөрмонголыг өөртөө нэгтгэхийг зорьж
байв.

1945 онд Иосиф Сталин, Чан Кайши нар Японы эсрэг хоорондоо холбоо тогтоож, энэ
үед Бүгд Найрамдах Хятад Улс нь Монголын тусгаар тогтнолыг хүлээн зөвшөөрчээ.
Бүгд Найрамдах Хятад Ард Улс байгуулагдахад 1949 оны 10 сарын 6-нд дахин бие
биеэ хүлээн зөвшөөрчээ.

1952 оны 1 сарын 26-нд Хорлоогийн Чойбалсан Москва хотод нас барахад Юмжаагийн
Цэдэнбалд эрх мэдэл шилжив. Энэ үеэс харьцангуй тайван байдал өрнөх болжээ. 1961
онд НҮБ-ийн гишүүн болж, өрнөдийн орнуудтай дипломат харилцаа тогтоох болжээ.
Харин яг энэ үед буюу 1960-аад оноос ЗХУ-БНХАУ хоорондын харилцаа тасарч Монгол
нь ЗХУ-тай нэг тал болжээ. Ингэснээр ЗХУ-ын оролуоо,нөлөө ихэсчээ.Монголын эдийн
засаг 60-аад оноос эрчимтэй хөгжиж бүх нийтээрээ бичиг үсэгд тайлагдсан Азийн
анхны улс болжээ.1984 онд Цэдэнбал Москвад айлчилж байхад нь түүний эсрэг эргэлт
гарч Жамбын Батмөнхийг Монголын удирдагчаар сонгожээ.

Монгол улс хэдийгээр бүрэн тусгаар тогтносон боловч 1921 оны хувьсгалаас хойш 68
жилийн турш ЗХУ-ын нөлөөнд, улс төр, эдийн засгийн хувьд Зөвлөлтийн загварыг
баримтлан хөгжиж ирсэн. Гэвч түүхийн энэ үед Монголд соёл, шинжлэх ухаан, техник
технологийн томоохон өөрчлөлтүүд хийгдсэн байна. 1924 онд Монголын сүүлчийн хаан
8-р Богд Жавзандамба хутагт нас барсан бөгөөд мөн Богдын дүр тодруулахыг
хоригложээ. 1924 он 11-р сарын 26-ны өдөр анхдугаар Үндсэн хуулиа баталж Бүгд
найрамдах улс болсноор хаант засгаас татгалзсан юм. Түүнчлэн 1940, 1960 онд
Үндсэн хуулийг дахин шинэчлэн баталж байжээ. Энэ нь улс орны тухайн үеийн
хөгжил, улс төрийн хүрээнд дэвшүүлсэн зорилтоос хамаарч байжээ. Социализмын үед
Соёлын довтолгоо, Нэгдэлжих хөдөлгөөн, Атрын аян зэрэг томоохон хөдөлгөөн,
аянууд улс орон даяар өрнөж байв. Энэ нь манай орны хүн ам, соёл, амьдрах хэв
маяг, эдийн засгийн бүтэц, тогтолцооны хувьд эрс өөрчлөлтүүдийг авч ирсэн билээ.

1989-1990 онд ЗХУ болон дорнод Европын орнуудад өрнөсөн ардчиллын төлөөх тэмцэл
Монгол улсад ч нөлөөлж 1989 оны 12 сарын 10-нд Ардчиллын төлөөх анхны цуглаан
болж Монголын Ардчилсан Холбоо байгуулагдсанаа зарлажээ. Үүний дараа шил шилээ
даран олон жагсаал цуглаан зохиогдох болж, олон хөдөлгөөн холбоод байгуулагджээ.

1990 оны 3 сарын 7-нд МоАХ-ны зарим гишүүд Монголд анх удаа улс төрийн өлсгөлөн
зарлаж, тухайн үед төрийн эрх барьж байсан МАХН-ын Төв хорооны Улс төрийн
товчоог огцрохыг шаардсан байна. Тэдний шаардлагыг эрх баригчид хүлээн авч 3
сарын 9-ний орой Улс төрийн товчоо бүрэн бүрэлдэхүүнээрээ огцорч, Монгол улсад
олон намын оролцоо бүхий чөлөөт сонгууль явуулах болжээ.

Анхны чөлөөт ардчилсан сонгуулиар байгуулагдсан Ардын Их Хурал 76 хоног хуралдаж
1992 оны 1 сарын 13-нд хүний эрх, эрх чөлөө, хувийн өмч эзэмших эрхийг
баталгаажуулсан шинэ Үндсэн хуулийг баталснаар Монгол улс ардчиллын замыг эргэлт
буцалтгүй сонгосон юм.

1989 оны 12 сарын 10-нд Монголын Ардчилсан Холбоо байгуулагдаснаар ардчилах
хөдөлгөөн эхэлжээ. Удалгүй Монголын Ардчилсан Нам, Монголын Социал Демократ Нам,
Монголын Үндэсний Дэвшлийн Нам, Монголын Ногоон Нам, Монголын Чөлөөт
Хөдөлмөрчдийн Нам гэсэн ардчилсан намууд байгуулагджээ.Тэд анх ардчилсан нийгэмд
шилжих тухай биш социализмийг сайжруулах уриа дэвшүүлж байсан юм.1990 оны 3
сарын 7-9-ны хооронд Монголын Ардчилсан Холбооны гишүүд өлсгөлөн зарласнаар
МАХН-ын Төв хорооны улс төрийн товчоо огцорч нийгмийн улс төрийн тогтолцоог
шинэчлэх үйл ажиллагааны эхлэл тавигджээ. 1990 оны 7 сард Монголын анхны
ардчилсан сонгууль болж, ардчилал тогтжээ. 1992 онд шинэ Үндсэн хуулийг
баталжээ. 1993 оны 6 сарын 6-нд анхны шууд ерөнхийлөгчийн сонгууль болжээ.1997
онд дараагийн ерөнхийлөгчийн сонгууль болоход П.Очирбат сонгогдсон.



https://mn.wikipedia.org/wiki/%D0%9A%D0%B0%D0%BD%D0%B0%D0%B4

Канад (англ. Canada, фр. Canada) нь Хойд Америкийн хойд хэсгийн ихэнх нутаг
дэвсгэрийг эзлэн оршдог. Зүүн талаасаа Атлантын далай, баруун талаараа Номхон
далай, хойд талаараа Умард мөсөн далайнуудаар тус тус хүрээлэгдэнэ. Нутаг
дэвсгэрээрээ дэлхийд хоёрт ордог. Канад нь баруун хойд ба өмнөд талаараа АНУ-тай
хил залгана.

Өнөөгийн Канадын нутаг дэвсгэрт олон мянган жилийн турш олон овог аймгийн уугуул
иргэд амьдарч байжээ. XV зууны сүүлээс Британи, Францын аялагч, судлаач нар
Атлантын далайн эргийг судлаж, сүүлд нь суурьшжээ. Долоон жилийн дайны дараа
1763 онд Франц өөрийнхөө Хойд Америк дахь колониудаа бараг бүгдийг нь алдсан
байна. 1867 онд Британийн гурван колони холбоо үүсгэснээр Канад нь дөрвөн мужаас
тогтсон холбооны эзэмшил газар болжээ. Холбоонд бусад муж, нутаг бага багаар
нэмэгдэн орсноор 1931 оны Вэстминстрийн тогтоолоор Канад нь Нэгдсэн Вант Улсаас
автономит байдлаа улам нэмэгдүүлжээ. 1982 онд Канадын актаар Британийн
парламентаас хууль зүйн хамаарлаа бүрэн тасалжээ.

Канад нь арван муж, гурван хязгаараас тогтсон холбооны улс бөгөөд парламентийн
засаглалтай ардчилсан, үндсэн хуульт хаант улс юм. Төрийн тэргүүн нь Хатан хаан
II Элизабет. Англи, Франц гэсэн албан ёсны хоёр хэлтэй бөгөөд олон үндэстэн
угсаатан амьдардаг. Канад нь технологийн хувьд өндөр хөгжсөн, аж үйлдвэржсэн
орон бөгөөд ерөнхийдөө өөрийн байгалийн баялаг, мөн АНУ-тай хийдэг худалдаан
дээрээ тулгуурласан эдийн засагтай юм.

Канад хэмээх нэр нь Гэгээн Лоренсийн Ирокезчуудын хэлний "тосгон" буюу "суурин"
хэмээх утгатай каната гэсэн үгнээс гаралтай. 1535 онд өнөөгийн Кэбэк хотын бүс
нутагт амьдарч байсан оршин суугчид судлаач Жак Картьед Стадакона тосгон хүрэх
замыг заахдаа энэ үгийг хэрэглэжээ. Картьер 'Канад' гэдэг үгийг хэрэглэхдээ
зөвхөн тэр тосгоныг бус Стадаконагийн ахлагч Доннаконад харъяалагдах бүх нутаг
дэвсгэрт хамаатуулж хэрэглэжээ. 1545 он гэхэд Европын ном, газрын зураг дээр энэ
бүс нутгийг Канад гэж бичиж эхлэх болов.

Францын Канадын колони гэж Гэгээн Лоренс голын дагуу орших Шинэ Францын хэсэг
болон Их Нууруудын хойд эргийг хэлж байв. Сүүлд энэ газар нь Дээд Канад, Доод
Канад хэмээх Британийн хоёр колони болон хуваагдсан бөгөөд 1841 онд Британийн
Канад муж болон нэгджээ. 1867 онд Канадын Холбоо байгуулагдахад Канад хэмээх нэр
бүхэл улсад хэрэглэгдэх болсон бөгөөд Доминион хэмээх нэрийг тус улсын цол
болгон олгожээ. 1950-иад он хүртэл тус улсыг Канадын Доминион гэх нь түгээмэл
байлаа. Канад Британиас улс төрийн автономит байдлаа баталгаажуулж авснаар
холбооны засгийн газар хуулийн баримт бичиг, гэрээнүүдэд Канад хэмээх нэрийг
улам бүр их хэрэглэх болсон. 1982 оны Канадын актанд зөвхөн "Канад" гэсэн байх
бөгөөд энэ нэр нь одоо цорын ганц хууль ёсны (хоёр хэлэн дээрхи) нэр болсон.
1982 онд тус улсын үндэсний баяр Доминионы өдрийг Канадын өдөр болгон нэрийг нь
өөрчилснөөр энэхүү нэрийг бататгасан юм.

Анхны үндэстэн ба Инуйтын уламжлалын дагуу уугуул иргэд цаг хугацааны эхэн үеэс
хойш нутагтаа оршин суусаар иржээ. Археологийн судалгаанаас үзэхэд 26,500 жилийн
өмнө хойд Юконд, 9,500 жилийн өмнө өмнөд Онтариод хүн байсныг баталдаг. МЭ 1000
оны орчимд Викингчүүд Ланс о Мэдоузэд богино хугацаагаар суурьших үед Европчууд
анх Америкт хөл тавьжээ. Канадын Атлантын далайн эргийг дараа нь 1497 онд Жон
Кабот Английн төлөө нээж судалсан бөгөөд 1534 онд Жак Картье Францын төлөө
судалсан. Нэг зууны турш Баскын халим агнагчид болон загасчид Их Эрэг, Кэбэкийн
Тадуссакын хоорондох бүс нутгийг улирлын чанартай ашиглаж байлаа.

Францын судлаач Самуэл дэ Шамплэн 1603 онд ирж, 1605 онд Нова Скотиагийн Порт
Роял хот, 1608 онд Кэбэк хотын суурийг тус тус тавьж Европын анхны байнгын
суурин газруудыг байгуулжээ. Эдгээр нь сүүлд Акадиа ба Канадын нийслэл хотууд
болсон. Шинэ Францын Франц колоничлогчид болох Canadiens Гэгээн Лоренс голын
хөндийд олноор суурьшсан бол Акадчууд одоогийн Далайн мужуудад нутагласан. Үүний
зэрэгцээ Францын үслэг эдлэлийн худалдаачид ба Католик миссионерүүд Их Нуурууд,
Хадсон булан, Миссиссиппийн усны хагалбараас эхлээд Луйзиана хүртэл газар
нутгийг нээн судалжээ. Үслэг эдлэлийн худалдаанд тавих хяналтаас болж
Франц-Ирокезийн дайн дэгдсэн юм.

Англичууд 1610 оны орчим Ньюфаундлэндэд загас агнуурын суурингууд байгуулж, өмнө
зүгт арван гурван колонийг колоничилжээ. 1689-1763 онд Колони хоорондын дайн
дөрвөн удаа гарсан. Эх газрын Нова Скотиа 1713 оны Утрехтийн гэрээгээр Британийн
захиргаанд шилжсэн; Долоон жилийн дайны дараа 1763 оны Парисын Гэрээгээр Канад
болон Шинэ Францын ихэнх хэсгийг Британид тавьж өгчээ.

1763 оны Эзэн хааны тунхаглалаар Шинэ Францаас Кэбэк мужийг тасдан авч, Кэйп
Бретон арлыг Нова Скотиад нэгтгэжээ. Түүнчлэн энэ тунхаглалаар франц-канадчуудын
хэл, шашин шүтлэгийн эрхийг хязгаарласан байна. 1769 онд Сент-Жонс арал
(одоогийн Принс Эдвардын арал) тусдаа колони болсон. Кэбэкт зөрчилдөөн гарахаас
сэргийлж, 1774 онд Кэбэкийн тухай хууль гарган Кэбэкийн нутаг дэвсгэрийг Их
Нуурууд болон Охайо голын хөндий хүртэл тэлж, франц хэл, католик шашин, Францын
иргэний эрх зүйг Кэбэкт сэргээжээ. Энэ арга хэмжээ нь Арвангурван колонийн олон
оршин суугчдын уур хилэнг хөдөлгөж, Америкийн хувьсгал гарахад түлхэц болсон юм.
1783 оны Парисын Гэрээгээр Америкийн тусгаар тогтнолыг хүлээн зөвшөөрч, Их
Нууруудаас өмнөх нутаг дэвсгэрийг Америкийн Нэгдсэн Улсад өгчээ. 50,000 орчим
Нэгдсэн Эзэнт Улсын лоялистууд АНУ-аас дүрвэж Канад руу гарав. Далайн мужууд
дахь лоялистуудын суурингуудыг дахин зохион байгуулах хүрээнд Нью-Брансвикийг
Нова Скотиагаас салгасан. Кэбэк муж дахь англи хэлт лоялистуудын сэтгэл санааг
түвшитгэхийн тулд, 1791 оны Үндсэн хуулийн актаар тус мужийг франц хэлт Доод
Канад, англи хэлт Дээд Канад хэмээн хувааж, тус бүрт нь өөрийн хууль тогтоох
хуралтай байх эрхийг олгожээ.

Канад (Дээд, Доод) нь АНУ болон Британийн Эзэнт Улсын хооронд дэгдсэн 1812 оны
дайны гол фронт болсон. Канадыг хамгаалсан нь Британы Хойд Америкчуудын дунд эв
нэгдлийн мэдрэмж төрүүлжээ. 1815 онд Британи болон Ирландаас маш олон цагаачид
Канад руу цувах болов. XIX зууны эхэнд модны аж ахуй ач холбогдлоороо ангийн
үсний худалдаанаас давж гарсан байлаа.

Хариуцлагатай засгийн газрыг хүсэж байсан тул 1837 оны бослого дарагдахад хүрэв.
Дөрхэмийн тайланд хариуцлагатай засгийн газрыг байгуулж, франц-канадчуудыг
Британийн соёлд уусгахыг зөвлөсөн ажээ. 1840 оны Холбооны акт Канад мужуудыг
Канадын нэгдсэн мужид нэгтгэсэн. Франц, англи-канадчууд Францчуудын эрхийг
сэргээхийн төлөө Ассемблейд хамтдаа ажиллацгааж байв. 1849 он гэхэд Британийн
Хойд Америкийн бүх мужийн хэмжээнд хариуцлагатай засгийн газар байгуулагдлаа.

1846 онд Британи, АНУ хоёр Орегоны гэрээнд гарын үсэг зурснаар Орегоны хилийн
маргааныг эцэс болгож, хилийг баруун зүгт 49-р өргөргийн дагуу тогтоож, Ванкувер
арал болон Бритиш Коламбиа дахь Британийн колониудад зам гаргалаа. Канад
Рупертийн газар болон Хойд Мөсөн Далайн бүс нутгийг эзэмшихийн тулд баруун зүгт
хайгуулын цуврал экспедиц илгээжээ. Төрөлтийн хувь өндөр байсан тул Канадын хүн
ам хурдан өссөн. Харин Британиас ирж байсан цагаачдын тоо Америкийн Нэгдсэн Улс
руу гарах цагаачид, ялангуяа Шинэ Англи руу нүүж байсан франц-канадчуудын
тоогоор тэглэгдэж байв.

Үндсэн хуулийн хэд хэдэн хурлын дараа, 1867 оны Үндсэн хуулийн актаар 1867 оны
долдугаар сарын 1-нд Канад нэрийн дор Онтарио, Кэбэк, Нова Скотиа, Нью Брансвик
хэмээх дөрвөн муж бүхий нэг Доминион байгуулан Холбооны үндэс суурийг тавьжээ.
Канад Рупертийн газар болон Баруун хойд нутгийг хяналтдаа авч, Баруун Хойд Нутаг
дэвсгэрийг байгуулсан бөгөөд тэндхийн Метисчүүдийн дургүйцэл Улаан голын бослого
гарахад хүргэсэн бөгөөд энэ бослогын дүнд 1870 оны долдугаар сард Манитоба
мужийг байгуулжээ. Бритиш Коламбиа ба Ванкувер арал (1866 онд нэгдэж Ванкувер
арал ба Бритиш Коламбиагийн Нэгдсэн колониуд болсон байлаа), Принс Эдвардын
арлын колони 1871, 1873 онд тус тус Холбоонд нэгдэцгээсэн.

Ерөнхий сайд Жон А. Макдоналдын удирдсан Канадын Консерватив Нам дөнгөж үүсэн
бий болж байсан Канадын үйлдвэрлэлийн салбарыг хамгаалахын тулд тарифын үндэсний
бодлого хэрэгжүүлсэн. Өрнөдийг нээхийн тулд засгийн газар тив дамнасан гурван
төмөр замын (хамгийн алдартай нь Канадын Номхон Далайн төмөр зам) барилгын ажлыг
санхүүжүүлж, Доминионы Газрын Тухай Акт гарган иргэдэд тал нутагт суурьших
боломжийг нээж өгсөн бөгөөд энэхүү нутаг дэвсгэрт эрх мэдлээ бататгахын тулд
Баруун-Хойд Нутаг Дэвсгэрийн Морьт Цагдаа байгуулжээ. 1898 онд Баруун Хойд Нутаг
Дэвсгэрт гарсан Клондайкын алтны халуурлын дараа Канадын засгийн газар Юконы
нутаг дэвсгэрийг байгуулсан. Либерал Ерөнхий сайд Вилфрид Лорьерын удирдлага дор
Европын эх газрын цагаачид тал нутагт суурьшсан агаад 1905 онд Альберта,
Саскачеван мужууд байгуулагджээ.

1914 онд Британи дайн зарлахад Канад Дэлхийн нэгдүгээр дайнд автоматаар орж,
сайн дурынхныг Өрнөд фронт руу илгээсэн нь Вимийн хярын тулалдаанд томоохон
үүрэг гүйцэтгэжээ. Канадын консерватив Ерөнхий сайд Роберт Борден франц хэлт
кэбэкчүүдийн эсэргүүцлийг үл хайхран цэргийн албыг заавал хаах алба болгосноор
1917 оны цэрэг татлагын хямралыг дэгдээв. 1919 онд Канад Британиас тусдаа
Үндэстнүүдийн Лигт элссэн бөгөөд 1931 онд Вэстминстрийн тогтоолоор Канадын
тусгаар тогтнолыг баталгаажуулжээe.

Их уналт Канадын бүх нутагт эдийн засгийн хүндрэл авчирлаа. Үүний хариуд
Альберта, Саскачеван дахь Хоршооллын Хамтын Нөхөрлөлийн Холбоо (ХХНХ)
1940-1950-иад онд Томми Дугласын анх санаачилсан халамжийн улсыг анх зөгнөжээ.
Дэлхийн хоёрдугаар дайны үеэр Британи Германд дайн зарласнаас хойш гурав
хоногийн дараа Канад Либерал Ерөнхий сайд Виллиам Лион Маккензи Кингийн
удирдлага дор Германд хараат бусаар дайн зарласан. Канадын армийн анхны анги
нэгтгэлүүд 1939 оны арванхоёрдугаар сард Британид ирцгээсэн юм. Канадын цэрэг
Атлантын Далайн тулалдаан, нуран унасан 1942 оны Франц дахь Дийппийн довтолгоо,
Холбоотны Италийг эзлэх ажиллагаа, Д-өдрийн буулт, Нормандийн тулалдаан, 1944
оны Шэлдтийн тулалдаан зэрэгт чухал үүрэг гүйцэтгэжээ. Нидерландыг эзлэгдсэний
дараа дайны үеэр тус улсын хааны гэр бүлийг орогнуулж байсных нь төлөө Нидерланд
Канадад талархал хүргэсэн бөгөөд Нидерландыг Нацист Германаас чөлөөлөхөд
манлайлж, томоохон хувь нэмэр оруулсных нь төлөө талархснаа илэрхийлсэн. Канадын
аж үйлдвэр Канад, Британи, Хятад, Зөвлөлт Холбоот Улсад зориулан цэргийн
зориулалттай техник, хэрэгсэл үйлдвэрлэж байсан тул эдийн засаг нь цэцэглэн
хөгжжээ. Кэбэкт цэрэг татлагын хямрал дахин дэгдсэн ч гэсэн Канад дэлхийд томдоо
орох зэвсэгт хүчинтэйгээр дайныг дуусгасан. 1945 онд дайны үеэр Канад Нэгдсэн
Үндэстний Байгууллагад элссэн анхны улсуудын нэг болсон.

1949 онд Ньюфаундленд Холбоонд нэгдлээ. Дайны дараа Канад цэцэглэн хөгжиж, эдийн
засаг өргөжиж тэлснээр хүүхэд олноор төрж, дайны хөлд нэрвэгдсэн Европын
улсуудаас цагаачдыг татах болов.

Лэстэр Б. Пийрсон, Пьер Трудо нарын дараалан гарч ирсэн Либерал засгийн
газруудын удирдлага дор Канадын шинэ өвөрмөц царай бүрэлдэн бий болов. Канад
одоогийн агч модны навчит далбаагаа 1965 онд баталсан. Илүү хатуу байр суурьтай
франц хэлт Кэбэкийн хариуд холбооны засгийн газар 1969 оны Канадын Албан ёсны
хэлнүүдийн тухай актаар албан ёсны хоёр хэлтэй болов. 1967, 1976 онд ялгаварлан
гадуурхах үзэлгүй Цагаачлалын хуулиуд баталж, 1971 онд олон соёлоос бүрдсэн улс
болох бодлого явуулж эхэлснээр; Европ бус цагаачдын давалгаа тус улсын нүүр
царайг өөрчилжээ. Нийтийн эрүүл мэндийн үйлчилгээ, Канадын тэтгэврийн
төлөвлөгөө, Канадын оюутны зээл, Гадаадын хөрөнгө оруулалтыг хянах алба,
Үндэсний эрчим хүчний хөтөлбөр зэрэг социал-демократ хөтөлбөрүүд 1960-1970-аад
онд бий болсон боловч мужийн засгийн газрууд, ялангуяа Кэбэк, Альбертагийн
засгийн газрууд эдгээрийн олонхийг өөрсдийн харъяалах асуудалд хөндлөнгөөс
оролцсон явдал хэмээн үзэж эсэргүүцсэн байна. Эцэст нь Ерөнхий сад Трудогоор
удирдуулсан үндсэн хуулийн хурлууд болж, эдгээрийн үр дүнд үндсэн хуулиа
Британиас тусгаарлан 1982 оны Үндсэн хуулийн актанд хувь хүний эрх дээр
тулгуурласан Канадын эрх, эрх чөлөөний хартиг гаргасан ажээ. Канадчууд нийтийн
эрүүл мэндийн үйлчилгээний тогтолцоогоороо, түүнчлэн олон соёл, хүний эрхэд
тууштай байдгаараа бахархдаг.

Кэбэк 1960-аад оны Чимээгүй хувьсгалын явцад нийгэм, эдийн засгийн асар их
өөрчлөлтөд орсон. Жан Лесажийн удирдсан Кэбэкийн үндэсний үзэлтнүүд автономи
эрхийг өргөжүүлэх шахалт үзүүлж эхэлсэн. Радикал үзэлтэй Кэбэкийг чөлөөлөх фронт
1970 онд Кэбэкийн тусгаар тогтнолыг шаардаж бөмбөг дэлбэлж, хүн хулгайлснаар
аравдугаар сарын хямралыг дэгдээсэн. Илүү аядуу үзэлтэй Рене Левескийн Парти
Кэбэкуа нам 1976 онд төрийн эрхэнд гарч, 1980 онд Кэбэкийн бүрэн эрхэт байдлын
талаар бүх нийтийн санал хураалт явуулсан боловч амжилт олоогүй юм. Брайан
Малрунигийн Дэвшилтэт Консерватив Намын засгийн газар 1989 онд Мийч нуурын
зөвшилцлөөр Кэбэкийг "өвөрмөц нийгэм" хэмээн үндсэн хуулинд хүлээн зөвшөөрөхийг
оролдсон боловч амжилтгүй болжээ. Үндсэн хуулийн маргаанаар дэгдсэн бүсийн
хурцадмал байдал бүсийн шинэхэн намууд болох Люсиан Бушараар удирдуулсан Блок
Кэбэкуа болон Баруун Канадын Престон Мэннингээр удирдуулсан Канадын Шинэчлэлийн
Намд Дэвшилтэт Консервативчуудыг 1993 оны холбооны сонгуулиар тавдугаар байр руу
ухраах боломж өгчээ. 1995 онд явагдсан Кэбэкийн бүрэн эрхэт байдлын тухай
хоёрдахь удаагийн бүх нийтийн санал асуулга 50.6 : 49.4 буюу маш өчүүхэн хувиар
татгалзсан дүн гарчээ. 1997 онд Канадын Дээд Шүүх аль нэг муж дангаараа
тусгаарлахыг үндсэн хуульд нийцэхгүй хэмээсэн шийдвэр гаргасан бөгөөд Жан
Шретианий Либерал засгийн газар хэлэлцэн тохирсон тусгаарлалтын нөхцлийг заасан
"Тодорхой байдлын акт" гаргав. Шинэчлэлийн Нам Канадын Эвсэл болон өргөжиж,
Дэвшилтэт Консервативчуудтай нэгдэн Канадын Консерватив Намыг 2003 онд
байгуулжээ. 2006 оны холбооны сонгуулиар Консервативчууд Стивен Харперийн
удирдлага дор цөөнхийн засгийн газар байгуулахаар суудалтай сонгогдсон. Тэр
жилийнхээ сүүлээр Канадын парламент Канадын дотор Кэбэкуаг үндэстэн хэмээн
хүлээн зөвшөөрөхөөр бэлэгдлийн саналыг баталжээ.

Засгийн газрын агентлагууд олон жилийн турш хайхрахгүй, зүй бусаар харьцаж
байсны улмаас уугуул Анхны Үндэстнүүд 1960-аад онд холбооны шүүхэд газар
нэхэмжилж өргөдөл гаргахад хүргэсэн бөгөөд улмаар түүхэн гэрээний эрхүүдээ
хүлээн зөвшөөрүүлэхээр холбооны болон мужийн засгийн газруудтай хэлэлцээ хийж
эхэлжээ. 1990-ээд онд хэлэлцээний удаан явцад дургүйцсэн дургүйцлээс болж хүч
хэрэглэсэн мөргөлдөөнүүд гарсан. Тухайлбал Окагийн хямрал, Иппервошийн хямрал,
Густафсен нуурын эсэргүүцэл гарсан. Гэхдээ 1999 онд Канад Нунавутыг байгуулж
Инуйтын өөртөө засах эрхийг хүлээн зөвшөөрсөн бөгөөд Бритиш Коламбиа дахь
Нисгаагийн нэхэмжлэлийг шийдвэрлэв. 2008 онд Канадын засгийн газар уугуул
иргэдийг соёлын хувьд уусгахын тулд дотуур байртай сургуулиуд байгуулсныхаа
төлөө албан ёсоор уучлал гуйсан.

Канад нь үндсэн хуульт хаант засагтай бөгөөд Канадын Хатан хаан II Элизабет
төрийн тэргүүн бөгөөд Канадын Ерөнхий сайд засгийн газрын тэргүүн юм. Тус улс
парламентын засаглалтай холбооны тогтолцоо, ардчиллын хүчтэй уламжлал бүхий
парламентийн ардчилсан улс юм.

Гүйцэтгэх эрх мэдэл нь албан ёсоор, үндсэн хуулийн дагуу хатан хаанд хамаардаг.
Гэхдээ үндсэн хуулийн концепцийн дагуу хатан хаан ба түүний томилсон төлөөлөгч
болох Канадын Амбан захирагч их төлөв ёслолын шинжтэй, улс төрийн бус үүрэг
гүйцэтгэдэг бөгөөд гүйцэтгэх эрх мэдлийг хэрэгжүүлэх эрх нь Канадын засгийн
газрын танхимд байдаг. Засгийн газар нь сонгуулиар гарч ирдэг Канадын Нийтийн
Танхимын өмнө хариуцлага хүлээдэг сайд нараас бүрддэг бөгөөд Ерөнхий сайд
засгийн газрыг тэргүүлдэг. Ерөнхий сайд нь голдуу Нийтийн Танхимын итгэлийг
хүлээсэн намын дарга байдаг. Тиймээс Засгийн газрыг гүйцэтгэх эрх мэдлийг
идэвхтэй хэрэгжүүлэгч байгууллага гэж үздэг. Хариуцлагатай засгийн газрын
зарчмуудаас үүдэн гарч ирсэн энэхүү зохицуулалт засгийн газрын тогтвортой
байдлыг хангаж, Засгийн газрын танхимын бусад гишүүд, Сенатчид, холбооны шүүхийн
шүүгчид, хатан хааны корпорациуд, засгийн газрын агентлагуудын тэргүүнүүд,
холбооны болон мужийн төлөөлөгчдийг томилохоор сонгодог Ерөнхий сайдын албыг тус
тогтолцооны хамгийн хүчтэй байгууллагуудын нэг болгодог. Гэхдээ хатан хаан ба
Амбан захирагч үндсэн хуулийн хямрал гарсан онцгой нөхцөлд онц эрхээ хэрэгжүүлэх
эрхтэй юм.

Хоёрдахь олон суудал авсан намын дарга сөрөг хүчний удирдагч болдог бөгөөд
засгийн газрыг хянаж байдаг парламентийн мэтгэлцээний тогтолцоонд нэг гол үүрэг
гүйцэтгэдэг. 2007 оны есдүгээр сарын 27-ноос хойш Микаэл Жан Канадын Амбан
захирагчийн алба, 2006 оны хоёрдугаар сарын 6-наас хойш Канадын Консерватив
Намын дарга Стивен Харпер Ерөнхий сайдын алба хашиж байгаа бол, 2006 оны
арванхоёрдугаар сарын 2-ноос хойш Канадын Либерал Намын дарга Стефан Дион Сөрөг
хүчний удирдагчийн үүрэг гүйцэтгэж байна.

Холбооны парламент Хатан хаан (Амбан захирагчаар төлөөлүүлсэн) болон хоёр
танхимаас бүрддэг. Нийтийн танхим нь сонгуулиар бүрэлддэг бол Канадын Сенатын
гишүүд нь томилогддог юм. Нийтийн танхимын гишүүн бүр сонгуулийн тойргуудаас
энгийн олонхийн саналаар сонгогддог. Ерөнхий сонгууль нь тогтсон хугацааны дагуу
дөрвөн жил тутамд нэг удаа болдог эсвэл Нийтийн танхимын Засгийн газарт итгэл
үзүүлэх эсэх талаархи санал хураалтаар Засгийн газар итгэл хүлээгээгүй
тохиолдолд (зөвхөн цөөнхийн засгийн газар байгуулагдсан үед л боломжтой) ээлжит
бус сонгууль зарлаж болно. Суудлыг нь бүс бүсээр нь хуваарилсан Сенатын
гишүүдийг Ерөнхий сайд сонгож, Амбан захирагч албан ёсоор томилдог ба тэд 75 нас
хүртлээ энэ албыг хашдаг.

2006 оны сонгуулиас хойш холбооны парламентад таван нам төлөөлөлтэй байна.
Тухайлбал: Канадын Консерватив Нам (эрх баригч нам), Канадын Либерал Нам (албан
ёсны сөрөг хүчин), Шинэ Ардчилсан Нам (ШАН), Блок Кэбэкуа, Канадын Ногоон Нам.
Парламентад суудал авч байсан бүх улс төрийн намуудын жагсаалт нь нэлээд урт
болно.

Үндсэн хууль нь тус улсын дээд хууль бөгөөд бичмэл болон бичигдээгүй хуулиудаас
бүрдэнэ. Үндсэн Хуулийн Акт, 1867 нь зарчмын хувьд Нэгдсэн Вант Улсынхтай төстэй
парламентийн жижиг дээр үндэслэсэн засаглалыг баталгаажуулж, холбооны болон
мужийн засгийн газруудад эрх мэдлийг хуваарилсан. Вестминстерийн Хуулиар бүрэн
өөртөө засах эрх олгосон бол 1982 оны Үндсэн Хуулийн Актаар аль ч шатны засгийн
газар хэрэгсэхгүй байж болохгүй үндсэн эрх, эрх чөлөөг баталгаажуулсан Канадын
Эрх, Эрх Чөлөөний Хартиг нэмсэн. Гэхдээ Канадын Эрх, Эрх Чөлөөний Хартийн 33-р
хэсэг буюу үл хамаарах заалтад холбооны парламент болон мужийн хууль тогтоох
байгууллага таван жилийн хугацаанд Хартийн зарим хэсгийг үл хэрэгсэж болохоор
заасан бөгөөд үндсэн хуульд нэмэлт өөрчлөлт оруулах томъёоллыг нэмсэн.

Канадын шүүх эрх мэдэл хууль тогтоомжийг тайлбарлахад чухал үүрэг гүйцэтгэдэг
бөгөөд Үндсэн хуультай зөрчилдөх хууль тогтоомжийг хүчингүй болгох эрх мэдэлтэй
юм. Канадын Дээд Шүүх нь хамгийн дээд шатны шүүх бөгөөд эцсийн шатны арбитр юм.
Тус шүүхийг Ерөнхий Шүүгч Хатагтай Бэвэрли МакЛаклин 2000 оноос хойш удирдаж
байна. Канадын Дээд Шүүхийн есөн гишүүнийг Ерөнхий сайд, Хууль зүйн сайдын
зөвлөснөөр Канадын Амбан Захирагч томилдог. Дээд буюу давж заалдах шатны бүх
шүүгчдийг төрийн бус хуулийн байгууллагуудтай зөвшилдсөний үндсэн дээр томилдог.
Холбооны засгийн газрын танхим мөн муж болон нутаг дэвсгэрийн түвшний дээд шатны
шүүхийн шүүгчдийг томилно. Муж ба нутаг дэвсгэрийн түвшний доод шатны шүүгчдийг
тухайн муж ба нутаг дэвсгэрийн засгийн газрууд томилно.

Нийтлэг эрх зүй Кэбэкээс бусад муж, нутаг дэвсгэрт үйлчилдэг бол Кэбэкт иргэний
эрх зүй давамгайлдаг. Канадын эрүүгийн эрх зүй нь холбооны улсын харъяалах
асуудал бөгөөд Канад даяар нэгдмэл эрх зүйтэй. Хууль сахиулах байгууллага, үүний
дотор эрүүгийн шүүхүүд нь мужийн хариуцах асуудал боловч Онтарио, Кэбэк
мужуудаас бусад бүх мужийн хөдөө цагдаагийн үүргийг холбооны Канадын Эзэн Хааны
Морьт Цагдаа гэрээгээр гүйцэтгэдэг.

Канад, Америкийн Нэгдсэн Улс хоёрын хооронд дэлхий дээр хамгийн урт
хамгаалалтгүй хил байдаг, тус хоёр улс цэргийн ажиллагаа, хээрийн дадлага
сургуулий талаар хамтран ажилладгаас гадна, бие биенийхээ хамгийн том худалдааны
түншүүд юм. Гэхдээ Канад хараат бус гадаад бодлого хэрэгжүүлдгийн хамгийн тод
жишээ нь Кубатай бүрэн харилцаатай байдаг, Иракийн дайнд оролцохоос татгалзсан
зэрэг явдал юм. Канад түүнчлэн Нэгдсэн Вант Улс, Францтай түүхэн харилцаатай
бөгөөд Үндэстнүүдийн Хамтын Нөхөрлөл болон Франкофоний холбоонд (Франц хэлтэн
улсуудын холбоо) элсэж, тэдгээрээр дамжуулан Британи, Францын хуучин колони
байсан улсуудтай харилцаатай байдаг. Канад Дэлхийн хоёрдугаар дайны үед өөрийн
чөлөөлөлцсөн Нидерланд улстай бат бэх, найрсаг харилцаатай байдаг ба Нидерландын
засгийн газар чөлөөлөлтөд оруулсан Канадын хувь нэмрийг санан дурсаж жил бүр
Нидерландын бэлэг тэмдэг алтанзул цэцэг Канадад бэлэглэдэг уламжлалтай.

Канад өдгөө 64,000 цэргийн жинхэнэ алба хаагч, 26,000 бэлтгэл бие бүрэлдхүүн
бүхий сайн дурын мэргэжлийн зэвсэгт хүчинтэй. Канадын зэвсэгт хүчин (КЗХ) арми,
тэнгисийн цэргийн хүчин, агаарын цэргийн хүчнээс бүрдэнэ. КЗХ-ний гол зэвсэг
техникээс дурдвал 1,400 байлдааны хуягт машин, 34 байлдааны хөлөг онгоц, 861
нисэх онгоцтой.

Британийн Эзэнт Улс, Английн Канад дахь Хамтын Нөхөрлөлтэй бат бэх холбоотой
байсан нь Бурын хоёрдугаар дайн, Дэлхийн нэгдүгээр дайн, Дэлхийн хоёрдугаар
дайнд Британийн цэргийн ажиллагаанд томоохон хүчээр оролцоход хүргэжээ. Түүнээс
хойш Канад олон талт хамтын ажиллагааг дэмжиж ирсэн бөгөөд дэлхий дахины шинжтэй
асуудлыг бусад улс үндэстэнтэй хамтран шийдвэрлэх хүчин чармайлт гаргаж байна.
Канад 1945 онд Нэгдсэн Үндэстний Байгууллагад элссэн ба 1949 онд НАТО-г үндэслэн
байгуулалцсан. Хүйтэн дайны үед Канад Солонгосын дайнд НҮБ-ын хүчинд томоохон
бүрэлдхүүнээ илгээсэн бөгөөд Зөвлөлт Холбоот Улсын агаарын довтолгооноос
хамгаалах зорилгоор АНУ-тай хамтран Хойд Америкийн Агаар Сансраас Хамгаалах
Команд (NORAD) байгуулжээ.

Канад НҮБ-ын энхийг сахиулах үйл ажиллагаанд тэргүүлэх үүрэг гүйцэтгэсээр ирсэн.
1956 оны Суэцийн хямралын үеэр Лэстер Б. Пийрсон НҮБ-ын энхийг сахиулах хүчнийг
оруулах санал дэвшүүлж хурцадмал байдлыг намжааж байв. Тэр цагаас хойш Канад
энхийг сахиулах 50 ажиллагаанд оролцсон, үүний дотор 1989 он хүртэл НҮБ-ын
энхийг сахиулах бүх ажиллагаанд оролцжээ. Түүнчлэн Руанда, хуучин Югослав болон
бусад газар олон улсын хүчний бүрэлдхүүнд бие бүрэлдхүүнээ байнга байрлуулж
байв.

Канад 1990 онд Америкийн Улсуудын Байгууллагад (АУБ) элссэн. Канад 2000 оны
зургадугаар сард АУБ-ын Ерөнхий Ассемблейн хурлыг Винзорт хийлгэж байсан бөгөөд
2001 оны дөрөвдүгээр сард Америкийн дээд хэмжээний гуравдугаар уулзалтыг Кэбэк
хотноо хийлгэж байв. Канад Ази-Номхон Далайн Эдийн Засгийн Хамтын Ажиллагааны
форумаар (АПЕК) дамжуулан Номхон Далайн эргийн улсуудтай харилцаа холбоогоо
өргөжүүлэхийг эрэлхийлж байна.

2001 оноос хойш Канад Афганистанд АНУ-ын тогтворжуулах хүчин болон НҮБ-аас эрх
олгож, НАТО-гийн командалсан Олон улсын аюулгүй байдлын тусламжийн хүчний
бүрэлдхүүнд цэргээ илгээсэн. Канад, АНУ хоёр Дэлхийн баруун хагасын аяллын
санаачлагаар дамжуулан Канад-АНУ-ын хил дагуу аюулгүй байдлыг бэхжүүлэхийн тулд
муж улс болон мужийн агентлагуудын хүчин чармайлтыг нэгтгэсээр байна. Канадын
Гамшгийн үеийн тусламж, хариу арга хэмжээний баг (DART) сүүлийн жилүүдэд
тусламжийн гурван томоохон үйл ажиллагаанд оролцсон. Тухайлбал 2004 онд Өмнөд
Азийг нэрвэсэн Энэтхэгийн Далайн газар хөдлөлт, 2005 оны Катрина хар салхи, 2005
оны Кашмирийн газар хөдлөлтийн дараа 200 хүнтэй баг илгээж байсан.

2007 оны хоёрдугаар сард Канад, Итали, Британи, Норвег, Орос ядуу улс орнуудад
олон сая хүний амийг аварч болох вакцин гаргаж авахад нэмэр болох 1.5 тэрбум
долларын төслийг санхүүжүүлэхээр болсноо мэдэгдэж, бусад улсыг үүндээ нэгдэхийг
уриалжээ. 2007 оны наймдугаар сард Оросын экспедиц Хойд туйлд Оросын далбааг
хатгасны дараа Хойд Мөсөн Далайн усан дахь Канадын бүрэн эрхэт байдалд асуудал
учрав. Канад 1925 оноос хойш тус бүсийг өөрийн бүрэн эрхэд хамаарах нутаг
дэвсгэр гэж тооцсоор иржээ.

Канад нь арван муж, гурван нутаг дэвсгэрээс бүрдсэн холбооны улс бөгөөд
эдгээрийг бүсчилж болдог. Баруун Канад нь Бритиш Коламбиа болон тал нутгийн
гурван мужаас (Альберта, Саскачеван, Манитоба) бүрдэнэ. Төв Канад Кэбэк, Онтарио
мужуудаас бүрдэнэ. Канадын Атлантын Далайн Бүс нь далайн эргийн гурван муж
(Нью-Брансвик, Принс Эдвардын арал, Нова Скотиа), болон Ньюфаундленд ба
Лабрадороос бүрдэнэ. Зүүн Канад гэж Төв Канад, Канадын Атлантын Далайн Бүсийг
хамтад нь хэлдэг. Гурван нутаг дэвсгэр (Юкон, Баруун Хойд Нутаг Дэвсгэр,
Нунавут) Хойд Канадыг бүрдүүлдэг. Мужууд нь нутаг дэвсгэрээс илүү их өөртөө
засах эрхтэй. Муж, нутаг дэвсгэр бүр өөрийн бэлэг тэмдэгтэй.



https://mn.wikipedia.org/wiki/%D0%A1%D2%AF%D1%85%D0%B1%D0%B0%D0%B0%D1%82%D0%B0%D1%80_%D0%B0%D0%B9%D0%BC%D0%B0%D0%B3

Сүхбаатар аймгийн нутаг дэвсгэр нь 1921 оноос өмнө Халхын Сэцэн хан аймгийн Чин
ван хошуу, Далай ван хошуу, Ёст бэйс хошуу, Эрх гүн хошуу, Хурц засаг хошуу,
Егүзэр хутагтын шавь хошуу гэсэн 6 хошууны нутаг, 1931 онд Халхын 4 аймгийг 13
аймаг болгон өөрчлөхөд Хэнтий, Дорнод аймагт харъяалагдаж байлаа.

1940-1942 оны засаг захиргааны өөрчлөлтөөр 1942 онд Жавхлант шарга аймаг шинээр
байгуулагджээ. Энэ үед Дорнод аймгаас Асгат, Баяндэлгэр, Дарьганга, Дарханхаан,
Жавхлант шарга, Зотол, Онгон, Урт, Халзан, Хонгор зэрэг 10 сум, Хэнтий аймгаас
Баянтэрэм, Уулбаян, Өлзийт, Түвшинширээ зэрэг 4 сум бүгд 14 сум, 125 баг, 29,2
мянган хүн ам, 850 мянган толгой мал, өвс хадах морин станц 2, нүүрсний уурхай
нэг, сүү тосны завод 3-тай байгуулагдаж, Мандалын хийдийн сууринд төвлөрсөн
бөгөөд аймгийн хөдөлмөрчдийн анхдугаар их хурал 1942 оны 3 дугаар сард 74
төлөөлөгчийн бүрэлдэхүүнтэй хуралдаж аймгийн Бага хурлыг 29 гишүүн, аймгийн
яамны тэргүүлэгчдийг 9 хүний бүрэлдэхүүнтэй сонгож, аймгийн даргаар Сэдэдийн
Түвдэнг баталжээ.

Тус аймгийн нутгийн хилийн нийт урт 1340 км бөгөөд урд талаараа БНХАУ-тай 485
км, баруун талаараа Дорноговь аймагтай 165 км, хойт талаараа Хэнтий аймагтай 260
км, зүүн хойт талаараа Дорнод аймагтай 430 км газраар тус тус хиллэдэг.

Аймгийн нутаг Дорнод монголын тэгш талын өмнөд хэсгийн үргэлжлэл бөгөөд тал
хээрийн бүсэд багтдаг. Нутгийн ихэнх хэсэг нь далайн түвшнээс дээш 1000-1200
метр өндөрт оршдог. Хамгийн өндөр цэг нь далайн түвшнээс дээш 1778 метрт
өргөгдсөн Шилийн богд уул, хамгийн нам цэг нь далайн түвшнээс 790 метр өргөгдсөн
Байшинт юм.

Сүхбаатар нь ус зүйн мужлалаар ус багатай бүст багтах бөгөөд гадаргуугийн ус
ховортой, тогтмол урсгалтай гол мөрөн байхгүй боловч 20 гаруй жижиг нуур,
200-гаад булаг шанд, гол горхи байдаг. Хавиргын булаг, [Талбулаг]], Арын нуур,
Рашаант, Эрээн толгой, Далай булаг, Гашуун, Цавчир, өвдөг, Модонгийн худаг,
Цагаан булаг зэрэг рашаан ус олонтой.

Байгалийн сонин тогтоц бүхий газар нутаг элбэгтэй. Үүнд: Дарьганга суманд 200
гаруй сөнөсөн галт уул, Онгон, Дарьганга суманд 127-248 км2 талбай эзлэх Онгон,
Молцогийн их элс, Эрдэнэцагаан сумын нутагт улсын дархан цаазат Лхачинвандад
уул, Дарьганга, Наран сумын нутагт Баяндулаан, Талын агуйт, Мөнххаан сумын
Баян-Уулын орчмын 70 гаруй агуй зэрэг олон агуй, Лог, Будар, Зараа, Төрөнгө,
Дэлгэрхаан, Харгилтай зэрэг үлэмж талбай бүхий чулуун тогтоцтой нуруу хөндий
олон байдгийн дээр чулуужсан яс зэрэг амьтан ургамлын үлдэгдэл Байшинт, Ходоодын
говь, Хорголжингийн талаас олддог юм.

өвс ургамлын хувьд хайлс, дэлт балгана, тавилганга, нохойн хошуу, монос, ямаан
болон нанхиат зээргэнэ ургахын хамт тал хээрийн хиаг, ерхөг, таана, хөмүүл,
дэрс, бударгана зонхилно. Эмийн ургамлаас чөдөр өвс, чихэр өвс, зээргэнэ,
халгай, таван салаа, тэхийн шээг зэрэг олон төрлийн ургамал ургадаг. Баяндэлгэр,
Дарьганга сумын нутагт хунчий, туйплан, Эрдэнэцагаан сумын нутагт Бонго,
лантаанз ургахын дээр анхилам үнэрт ургамлаас ганга өвс газар сайгүй тохиолдоно.
Хайлс, гүйлс, бургас зэрэг модлог ба бутлаг ургамал бүхий байгалийн гоёмсог
баянбүрд Дарьганга, Онгон, Баяндэлгэр, Наран, Эрдэнэцагаан, Сүхбаатар, Түмэнцогт
сумын нутагт элбэг.

Цагаан зээр, тарваганы нутагшил нэлээд тархмал байдаг бөгөөд үнэг, чоно, хярс,
өмхий хүрэн, мануул, дорго, туулай, шилүүс, илбэнх, хар сүүлт зэрэг ан
амьтантай. Эрдэнэцагаан сумын Лхачинвандад, Аратын ууланд буга Түмэнцогтын Хар
ямаатын ууланд бор гөрөөс, Бүрэнцогтын хаданд аргаль нутагшиж байна.

Сүхбаатар аймаг нь "Жаахан шарга" уртын дуу, Дарьганга мөнгөн урлал, удамт
хурдан хүлэг, байгалийн үзэмж төгс Алтан Овоо, Шилийн богд уул, Ганга нуур,
эртний үеийн түүхийг хүүрнэсэн хүн чулуудаараа алдартай төдийгүй улс орон даяар
нэр алдар нь дуурссан их жанжин Сүхбаатар, улсын баатар "Эх оронч" Чойн
Дугаржав, Монгол улсын Ерөнхий сайд Ц.Жигжиджав, улс төр, урлагийн зүтгэлтэн
Магсарын Дугаржав, Ардын жүжигчин уртын дууч Ч.Шархүүхэн, Ардын зураач Д.Амгалан
гээд урлаг соёлын зүтгэлтэн, гавьяатнууд, хөдөлмөрийн сайчууд, эрдэмтэн мэргэд,
төрийн шагналтуудын өлгий нутаг юм.

Нутаг ус нэгтэй хөдөлмөрч олны дундаас Монгол улсын баатар 2, Хөдөлмөрийн баатар
16, Ардын цолтон 3, Төрийн шагналтан 6, Гавъяат цолтой 40 гаруй төрөн гарч аймаг
орон нутгаа дуурсгаж байна. Сүхбаатар аймаг нь мөн хурдан адуугаараа алдартай
юм.



https://mn.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC

Вьетнам (Вьетнам: Việt Nam  Вьетнам), албан ёсоор Бүгд Найрамдах Социалист
Вьетнам Улс нь Энэтхэг-Хятадын хойгийн зүүн хэсэгт орших орон юм. Хойд талаараа
Хятад, баруун хойд талаараа Лаос, баруун өмнөд хэсгээрээ Камбож улсуудтай
хиллэнэ. Зүүн талд нь Өмнөд Хятадын тэнгис оршдог. Вьетнам нь 85 сая гаруй хүн
амтай бөгөөд үүгээрээ дэлхийд арван гуравт жагсдаг.

Вьетнам нь 10-р зуунд тусгаар улс болохоос өмнө мянган жилийн турш Хятадын
захиргаанд байжээ. Үүнээс хойш олон династи хөгжин цэцэглэж байсан боловч 19-р
зууны эхэн үед Францын колони болсон байна. Францчуудын эсрэг тэмцлийн үр дүнд
20-р зууны дунд үед тэдгээрийг улсаасаа хөөж чадсан боловч улс төрийн хувьд улс
нь хоёр хуваагджээ. Энэ хоёр тал нь Вьетнамын дайны үеэр дайтаж, 1975 онд
коммунистууд дийлж ялалт байгуулжээ.

Урт хугацаагаар үргэлжилсэн дайн дууссаны дараа Вьетнам нь улс төрийн хувьд
тусгаарлагдсан байна. Засгийн газрынх нь төвлөрсөн төлөвлөгөөт эдийн засгийн
шийдвэрүүд нь дайны дараах бүтээн байгуулалтыг саатуулж, ялагдсан талд хандах
харьцаа нь эвлэрэх биш, дургүйцэлд хүргэж байв. 1986 онд эдийн засаг, улс төрийн
шинэчлэл хийж олон улсын интеграцчилалд оролцох замд шилжжээ. 2000 он гэхэд
ихэнх орнуудтай дипломат харьцаа тогтоосон байв. Сүүлийн арван жилийн эдийн
засгийн өсөлт нь дэлхийд хамгийн өндөрт тооцогдож байв. Энэхүү хүчин
чармайлтынхаа хүрээнд 2007 онд Дэлхийн худалдааны байгууллагад элсэж, 2008 онд
НҮБ-ын аюулгүйн зөвлөлийн байнгын бус гишүүн болжээ.Бүгд Найрамдах Нийгэм Журамт
Вьетнам Улс 1977 онд НҮБ-ын гишүүн болсон. Олон улсын засгийн газар хоорондын 63
байгууллагын гишүүн, дэлхийн 175 оронтой дипломат харилцаатай, 220 улс, эдийн
засагтай худалдаа, хөрөнгө оруулалтын харилцаатай. 1995 онд АСЕАН, 1998 онд
АПЕК-т гишүүнээр элссэн. Гишүүн болсон бусад гол олон улсын байгууллага:

Вьетнам 332,210 хавтгай дөрвөлжин километр газар нутагтай, Кот-Дивуараас арай
том буюу дэлхийн 68-р том орон юм.

Хойд өргөргийн 8° — 24° (мэлхийн зам экватор хоёрын дунд), зүүн уртрагийн 102° —
110° дотор Дорно-Өмнө Ази болон Энэтхэг-Хятадын хойгийн дорнод эргийг даган,
умардаас өмнөд хүртлээ 1650 километр урт, хөндлөн 50-600 километр нарийн S
маягийн хэлбэртэй оршдог. Баруун талаараа Камбож (1228 км хил), Лаос (2130 км),
хойд талаараа Хятад (1281 км) улстай хиллэж зүүн талаараа Бакбогийн булан,
Хятадын өмнөд тэнгис, баруун урд талаараа Тайландын булан гээд Номхон далайн
хөвөө хязгаарт тулдаг. Хилийн нийт урт — 4639 км, эргийн урт — 3444 км.

Нутгийн ард түмний амьдралаас урган гарсан соёл иргэншил, Хятад, Энэтхэг зэрэг
хил залгаа орших орнуудын соёл холилдон ууссан зэрэг нь нийгэм соёлын нэгэн
баялаг хэв шинжийг бий болгожээ. Орон нутгийн Чо дуурь, Чуан хо ардын дуу зэрэг
нь уламжлалт урлагийн төрөл зүйлүүд бөгөөд Дү хү болон Торгон дээрх зураг, шавар
вааран урлал нь алдартай. Вьетнамд жил бүр зохиогддог баяр наадам нь Тед баяр
буюу Цагаан сар, Хуан луут бүжиг, Луут завины наадам, бух ноцолдуулах Дү Сүн
наадам, Заанчдын уралдааны Тай Гин зэрэг 30 гаруй арга хэмжээ зохиогддог байна.

Вьетнам орныг зорих жуулчдын тоо сүүлийн 10 жилд тогтвортой өсч байна. 2006 оны
байдлаар олон орны 3.56 сая жуулчдыг хүлээн авсан бөгөөд энэ нь 2005 онтой
харьцуулахад 3,7%-р өсжээ. Вьетнамын Засгийн газар эх орныхоо экологийн цэвэр
унаган төрх, соёлын өвийг хадгалах зорилгоор 30 Үндэсний хүрээлэн, 4 байгалийн
үзэсгэлэнт газрыг ЮНЕСКО-н дэлхийн өвийн бүртгэлд хамруулжээ.



https://mn.wikipedia.org/wiki/%D0%A3%D0%BB%D0%B0%D0%B0%D0%BD%D0%B1%D0%B0%D0%B0%D1%82%D0%B0%D1%80%D1%8B%D0%BD_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

Тус сургууль нь анх Шинжлэх ухааны академи нь өөрийн эрдэмтдийн  оюуны  чадавхи,
эрдэм шинжилгээний  лабораторуудын хүчин чадалд тулгуурлан  шинжлэх ухааны
залгамж үеэ бэлтгэн АНУ, Орос, Хятад, Англи зэрэг орнуудын судлаач-мэргэжилтэн
бэлтгэдэг туршлагыг нэвтрүүлэх, сургалт судалгааны ажлыг үр бүтээлтэй  хослуулах
зорилгоор дээд сургууль байгуулах хүсэлт тавьсныг ШУБ яамны сайд  дэмжин 1992
оны 02 сарын 29 ны  өдрийн 109 тоот тушаалаар Технологийн дээд сургуулийг
байгуулах шийдвэр гаргасан билээ. Тус сургууль нь “Химийн технологи”,
“Хэрэглээний  физик”, “Хэрэглээний математик Мэдээлэлзүй” зэрэг чиглэлээр
олимпиадад түрүүлсэн шилдэг хүүхдүүдийг элсүүлэн анхны сургалтаа эхлүүлж байв.

1994 оноос “Ази судлал”-ын мэргэжлээр оюутан нэмэн элсүүлж ШУБ-ын сайдын 1995
оны 01 сарын 15 ны өдрийн 15 тоот тушаалаар тус сургуулийг их сургуулийн
зэрэглэлд оруулж ШУБ-ын сайдын тушаал, Нийслэлийн Засаг даргын захирамж (1996
оны 07 сарын 26 ны өдөр, дугаар 259/А-184)-аар Технологийн Дээд сургуулийг
Улаанбаатарын сх сургууль болгон өргөтгөв.

1999-2000 оны хичээлийн жилээс тус сургууль дээр АНУ-ын Колорадогийн Их Сургууль
болон Москвагийн Эрчим Хүчний Дээд Сургууль (Техникийн Их Сургууль)-тай
хамтарсан салбар сургуулийг нээн сургалт явуулж авъяаслаг олон залуучуудыг
гадаад боловсрол олгох сайхан боломжыг нээж өгөв.

2010-2014 оны 6 сар хүртэл  Засгийн газрын 2010 оны  01 сарын 20-ны өдрийн 15
дугаар тогтоолоор Улаанбаатарын Их Сургуулийг "МУИС-ийн харъяа Улаанбаатар
сургууль" болгон нэгтгэж  бүрэлдэхүүн сургуулийн статусаар үйл ажиллагаагаар
явуулж байв.

2014-2015 оны хичээлийн жилд БШУ-ны сайдын 2014 оны 8 дугаар сарын 26-ны өдрийн
А/337 тоот тушаал, Нийслэлийн засаг даргын 2014 оны 8 дугаар сарын 29-ны өдрийн
А/740 тоот захирамжыг үндэслэн Төрийн өмчит “Улаанбаатарын Их Сургууль”-ийг
шинэчлэн байгуулж 2014-09-23 ны өдөр хичээлийн шинэ жилийн нээлтээ хийн үйл
ажиллагаагаа үргэлжлүүлсээр байна.



https://mn.wikipedia.org/wiki/%D0%AD%D0%BD%D1%8D%D1%82%D1%85%D1%8D%D0%B3

Бүгд Найрамдах Энэтхэг Улс (БНЭУ) (хинд. भारत गणराज्य, Bhārat Gaṇarājya, Бхарәт
Гәнәражй), Энэтхэг бол Өмнөд Азийн Энэтхэгийн хойгт орших бүрэн эрхт улс юм. Мөн
дэлхийн долоодугаар том газар нутагтай орон, хоёрдугаар олон хүн амтай,
дөрөвдүгээр их эдийн засагтай гүрэн гэгдэнэ. Пакистан, Хятад, Балба, Бутан,
Бангладеш, Мьянмар зургаан улс оронтой газраар хил залгаж, Энэтхэгийн далайгаар
хүрээлэгдэн оршдог. Бас Энэтхэгийн далайд Мальдив, Шри Ланка, Индонез гурван
улстай усаар хиллэдэг бол Пакистаны хянаж буй нутгийг Жамму-Кашмир мужийнх гэж
зүтгэдгээр болвол Афганистантай бас хиллэнэ.

Энэтхэгийн хойг, Энэтхэг орон бол Индийн соёл иргэншил болон бусад эртний соёл
иргэншил үүсэн цэцэглэсэн өлгий нутаг бөгөөд түүхийн ихэнх үед худалдааны замын
зангилаа болж, суурин иргэншил, соёл, шашин цэцэглэн хөгжиж байжээ.Энэтхэгт
Хиндү, Будда, Сикхи, Жайна дөрвөн шашин үүсч хөгжиж байв.

18-р зууны эхнээс 20-р зууны дунд үе хүртэл алхам алхмаар Британийн колони орон
болсоор л байсан. 1947 онд тусгаар тогтносны дараа эдийн засаг, цэргийн хүчин
маш ахицтайгаар хөгжсөн, одоо нэрлэсэн үнээр дэлхийн 12-р, худалдан авах
чадвараар тэгшитгэснээр дэлхийн 4-р их жилийн дотоодын нийт бүтээгдэхүүнтэй улс
болжээ. Гэхдээ тэрбум илүү хүнтэйн хувьд ядуурал, бичиг үсэг тайлагдалтын хувь
доогуур зэрэг сул талуудтай байсаар байгаа.

Тус орны Энэтхэг (мо.б энэдхэг, enedkeg) гэсэн монгол нэр дундад зууны согд
хэлний yntk'k гэсэн үгнээс гаралтай. Энэ нь цаашилбал эртний перс хэлнээ «хиндү»
гэснээс гаралтай. Хиндү гэдэг бол «Инд мөрний газар орон» гэсэн утга юм.
Самгардиар үүнийг «синдү» гэдэг байв. Өрнөдөд перс, араб, грек, латинаар дамжин
«инд-ия» гэсэн бүтэцтэй түгсэн. Их Могол улсын хаад газар орноо лалын шашинтнаа
өргөн тархсан дагавар залгаж «индү-стан» гэж байв.

Бас нэгэн монгол нэр Жагар (мо.б. жагар, jayar) юм. Энэ нь төвөд хэлний rgyadkar
үгнээс гаралтай бөгөөд «цагаан хятад» гэсэн утгатай. «Арван цагаан буянт номын
цагаан түүх» номонд Энэтхэгийг «Замбуутив» гэсэн.

Өдгөө Энэтхэгт улсаа भारत бхарата [паарэт] гэдэг. Энэ нь эрт цагаас эхлэн
самгардиар бичигдэн үлдсэн нэр билээ.

Энэтхэг Өмнө Азид хамаарна. Энэтхэгийн техтоник хавтангийн зааг болсон
Энэтхэгийн хойг дээр хойд өргөргийн 8° — 38°, зүүн уртрагийн 68° — 98° дотор
багтан байрладаг. Өрнө умард талаараа Пакистан (2910 км), умард талаараа Хятад
(3588 км), Балба (1751 км), Бутан (699 км), дорнод талаараа Бангладеш (4097 км),
Бирм (1643 км) гэсэн зургаан улстай хуурай газраар хиллэнэ. Хилийн нийт урт —
15106 км. Умард талаараа Памир, Хималайн нуруунд тулж, өмнөд талаараа Энэтхэгийн
далайн Бенгалын булан, Лаккадивын тэнгис, Арабын тэнгис хүрнэ. Арлуудын эргийг
оролцуулаад эргийн нийт урт — 7517 км. Далай тэнгисийн усаар зааглагдаж Мальдив,
Шри-Ланк, Бирм, Тайланд, Индонезтэй ойр байрлана.

Улс төрийн тухайд Энэтхэгийн Үндэсний Конгрессын нам голлох үүргийг гүйцэтгэх
бөгөөд энэ намын лидерүүд нь Энэтхэг улс тусгаар тогтнолоо олж авсан үеэс эхлээд
одоог хүртэл улс орныг удирдан залж яваа юм. Энэтхэг улсад үйл ажиллагаагаа
явуулж буй намуудыг жагсаавал:

Энэтхэг бол холбооны байгууламжит улс. Энэтхэгийн холбооны байгууламжид 28 муж
улс (англ. state) болон холбооны 7 нутаг (англ. union territory) хамрагддаг. Муж
улсууд доод тал нь нэг албан ёсны нутгийн хэлтэй байдгаас гадна холбооны хоёр
нутгийн адил (Пүдүчэрри, нийслэл Дели) өөрсдөө засгийн газраа сонгон байгуулах
эрхтэй. Үлдэх холбооны таван нутаг улсын ерөнхийлөгчийн шууд хяналтанд байж
төвөөс засаг даргыг нь томилдог. 1956 онд хүн амын зонхилох хэлийг харгалзан муж
улсуудыг өөрчлөн байгуулсанаас хойш бараг өөрчлөгдөөгүй байна. Холбооны нэгж тус
бүр дотроо дүүргүүдэд (хинд. ज़िला zilā, англ. district; орос. округ)
хуваагддаг. Өнөө үед улсын хэмжээнд 642 дүүрэг байна. Цаашилбал, дүүргийг хэд
хэдэн техсил болгон хуваадаг.

Энэтхэг нь 20-р зууны дунд үе хүртэл Британы эзэнт гүрний колони байгаад 1947
онд тусгаар тогтнолоо олж авч эдийн засаг болон цэрэг дайны салбар хүчтэй хөгжиж
ялангуяа сүүлийн 20-д жилийн хугацаанд дээрх салбаруудад ихээхэн амжилт гарсан
ажээ.

Эдийн засгийн хувьд амьжиргааны түвшнээс доогуур хүн ам 25% (2002), инфляци 4,2%
(2004), хөдөлмөрийн чадвартай хүн ам 482,2 сая (2004), ажилгүйдэл 9,2% (2004),
аж үйлдвэрийн өсөлт 7,4% (2004), цахилгаан энерги үйлдвэрлэл 547,2 миллиард.
кВт.цаг (2002), цахилгаан энергиин хэрэглээ 510,1 миллиард. кВт.цаг. (2002)
байна.

Нийт экспорт нь 2012 оны байдлаар 69,18 миллиард доллар. Үүнээс АНУ — 20,3%,
Хятад — 6,3%, Их Британи — 5,2%, Хонг Конг — 4,7%, Герман — 4,3%.

Нийт импорт нь 2003 оны байдлаар 89,33 миллиард доллар. Үүнээс АНУ-аас — 6,7%,
Бельгиэс — 5,9%, Их Британиас 5%, Хятадаас — 4,5%, Сингапураас — 4,2%.

Дэлхийд Хятадын дараа хоёрдугаар олон хүн амтай улс бол Энэтхэг. 2010 оны
тооллогоорх хүн амын тоо - 1 тэрбум 210 сая. Үүнээс 70% нь хотод бус хөдөө
нутагтай. 2011 онд 53 саятан хоттой байгаагаас Мумбай (хуучнаар Бомбей), Дели,
Бангалор, Хайдарабад, Ахмадабадад хамгаас олон оршин суугчтай. Хүн амын 64.8%
бичиг үсэг тайлдагдсанаас хамгийн ихдээ Керала муж улсад 91%, хамгийн багадаа
Бихарт 47% байна.

Энэтхэг бол олон хэлтний өлгий. Үндсэндээ Энэтхэг-Ари (хүн амын 74%), Дравид
(24%) хоёр хэлний бүлэгт хамаардаг. Энэтхэг-Ари бүлгээс Хинди (41.0%), Бенгал
(8.1%), Маратхи (7.0%), Урдү (5.0%), Гужарат (4.5%), Ория (3.2%), Панжаб (2.8%),
Дравид бүлгээс Тэлүгү (7.4%), Тамил (5.9%), Каннада (3.7%), Малаялам (3.2%)
хэлнүүд түгээмэл тархжээ.

Энэтхэгийн хүн амын 80.5% нь Хиндү, 13.4% нь Ислам, 2.4% нь Христ, 1.8% нь Сикх,
0.7% нь Будда, 0.4% нь Жайна шашны шүтлэгтэй юм байна.



https://mn.wikipedia.org/wiki/%D0%98%D1%82%D0%B0%D0%BB%D0%B8

Итали (итал. Italia), албан ёсоор Бүгд Найрамдах Итали Улс (итал. Repubblica
Italiana) нь По голын сав хөндий дагуу Өмнөд Европт оршдог улс юм. Итали улсын
газар нутаг нь Италийн хойг болон Газар дундын тэнгист орших Сицили, Сардини
гэсэн хоёр том арлыг хамардаг. Мөн Италичууд хойг нь гутал хэлбэртэй харагддаг
учраас "Stivale" буюу гутал ч гэж нэрлэдэг. Итали улс хойд талаараа Альпийн
нуруугаар Франц, Швейцари, Австри, Словен зэрэг улсуудтай хил залгаа оршдог.
Тусгаар тогтносон улс болох Сан Марино болон Ватикан Италийн нутаг дэвсгэр дотор
оршдог.

Итали улс нь Этрүскан, Грек, Ромыг багтаасан Европын хүчирхэг соёлуудын нэг
өлгий нутаг билээ. Нийслэл Ром хот нь түүхэнд чухал ач холбогдолтой дэлхийн хот
байсан. Ялангуяа эртний Ромын болон Ромын Католик Сүмийн хувьд. Энэ нутгийг 3000
жилийн турш Герман, Кельт, Франк, Ломбард, Визант, Грек, Сарацин зэрэг улс,
аймгууд эзлэн түрэмгийлж, нүүдэллэн суурьшиж байв. Дундад зууны үед хойд зүгийн
Нормандууд дайлж, харин Сэргэн Мандалтын үед Италийн дайн болж маш олон тусгаар
улсууд болон задарсан. Ийм байдалд тэднийг гадныхан эзлэн авах нь элбэг байв.
Харин Итали улс нэгдэж түүхэндээ анх удаа тусгаар тогтносон үндэстэн улс
болсноор дээрх байдал үгүй болсон. Италийн хаант засаглалын болон дэлхийн дайны
үед Итали нь дотроо маш их зөрчил тэмцэлтэй байсан боловч Италийн Бүгд Найрамдах
Улс бий болсноор нөхцөл байдал нь тогтвортой болсон.

Өнөөдөр Итали улс нь дэлхийд ДНБ-ий хэмжээгээр 7-д, Хүний Хөгжлийн Индексээр
17-д орох үзүүлэлттэй, өндөр хөгжсөн орнуудын нэг билээ. Энэ улс нь Их Найм,
Европын Холбоо, Баруун Европын Нэгдлийн гишүүн бөгөөд одоогийн Европын Холбоог
(1957 онд Ромын Гэрээг үзэглэсэн) үндэслэгч орнуудын нэг юм. 2007 оны 1 сарын
1-нээс эхлэн НҮБ-ын Аюулгүйн Зөвлөлийн байнгын бус гишүүн болсон. Итали улсын
хүн ам Италичуудаас бүрэлддэг.

Итали гэдэг үг нь Хомерийн ἱταλός ("тугал" гэсэн утгатай) гэсэн үгнээс гаралтай
байж болох юм. МЭӨ 8-р зууны үед анхны Грек суурьшигчид Юбоя арлаас өмнөд Италид
(Калабриа) нүүдэллэн ирж, шинэ газраа "Vitulia" газар буюу "Тугалуудын газар"
гэж нэрлэжээ. Ингэж нэрлэгдсэн хэсэг нь сүүлдээ хойд хэсэг рүүгээ тэлжээ. Гэхдээ
бүхэл бүтэн хойгийг нэрлэх болсон нь зөвхөн Августусын үед хамаарна.

Италийн нутгаар хийсэн архелогийн малталтууд нь энэ нутагт хүмүүс Хуучин чулуун
зэвсгийн үе буюу барагцаагаар 200,000 жилийн өмнө амьдарч байсныг нотолдог.

Итали нь бүхэл бүтэн Газар дундын тэнгисийн бүс нутгийн нийгэм, соёлын хөгжилд
асар их нөлөө үзүүлээд барахгүй Европын соёлд ч мөн гүнзгий нөлөөлж байсан.
Үүний үр дүнд бусад томоохон соёл иргэншилд нөлөөлж байв. Эдгээр соёл иргэншил
нь эрт үеэс энэ бүс нутагт оршин тогтнож байлаа. Дэлхийн энэ хэсэгт Манъя
Граециагийн (Magna Graecia) дараа Этрүс, ялангуяа Ромын Бүгд Найрамдах Улс болон
Эзэнт гүрний соёл иргэншил олон зууны турш цэцэглэн хөгжжээ. Итали нь сэргэн
мандалтын үеийн Европын шинжлэн ухаан, урлагийн төв байсан.

Итали улсад 2011 онд 60,626,442 хүн оршин сууж байсан. Хүн амын нягтшил нь
201/км². Өрнөд Европт жишвэл Германаас арай сийрэг, Францаас арай нягт гэсэн үг.
Италийн байран хүн амын 92.5% нь Итали үндэстэн, харин үлдсэн 4.7 сая нь
гадаадаас дээр үед ирсэн хүний үр хойчис юм уу эсвэл саяхны цагаачид байдаг.
Ямартаа ч Итали нь дэлхийн дунджаас дээгүүр байх 23-р олон хүнтэй, 43-р шигүү
суурьшдаг тусгаар улс юм. Улс дотроо газар бүрт адилгүй. Хойд зүгийн По голын
хөндий болон нийслэл Ром, урд зүгийн Наполи хоёр хотын хавь газраар илүү шавж
суудаг бол Альп, Аппениний уул нурууд, Сардин арлаар арай таруу суудаг.

Италид Ром (2.7 сая), Милан (1.3 сая), Наполи (963 мян.), Турин, Палермо, Генуя
(607 мян.) гэж дараалах саятан 2 хот, таван бумаас олон хүнтэй бүгд 6 хот байна.

Итали улс 1946 онд бүх нийтийн санал асуулгаар хаант засгаас татгалзсанаараа
төрийн байгууламжийн хувьд нэгдмэл, төрийн хэлбрийн хувьд парламентийн эрх мэдэл
давамгай бүгд найрамдах засаг бүхий улс болсон. Төрийн тэргүүн буюу Ерөнхийлөгч
нь зөвхөн нэг удаа, долоон жилээр парламентийн хоёр танхимын хамтын шийдвэрээр
сонгогддог.

Италид одоо Парламент (Улсын хурал)-аа хувь тэнцүүлэх (пропорциональ) аргаар
сонгож байна (2005 онд сонгуулийн хуулиндаа нэмэлт өөрчлөлт оруулахаас өмнө
сонгуулийн холимог тогтолцоо буюу 630 төлөөлөгчдийн 1/4 пропорциональ, 3/4
мажоритар аргаар сонголтоо хийдэг байв). Сенатч нарыг ч мөн энэхүү аргаар
сонгодог сонгуулийн тогтолцоотой бөгөөд бүгд найрамдах улсын ерөнхийлөгч 5
сенатчийг томилох эрхтэй. Сенат (дээд), Төлөөлөгчдийн танхим (доод) нь эрх тэгш
эрхтэй, тус тусын үүрэгтэй.

Сенатаа италиар албан ёсоор Senato della Repubblica, товчлоод Senato гэнэ. Албан
нэр нь монголоор «Бүгд найрамдах улсын сенат» гэж үгчлэн орчуулагдах авч «Улсын
сенат», «Итали улсын сенат» гэвэл ойлгомжтой болно. Нэг ээлжийн сенатын бүрэн
эрхийн хугацаа 5 жил, бүгд 315 сенатын гишүүн (италиар senatore) суухаар заншиж
тогтсон. Үүний 309 нь Италийн 20 мужаас, 6 нь гадаадаас сонгогдоно. Одоогийн
сенатчидаас 7 нь байнгын сенатч болж чадсан байдаг.

Италийн парламентийн Төлөөлөгчдийн танхимд 630 төлөөлөгч сууна. 618-ыг Итали
улсын дотроос, 12-ыг гадаад улсад суугаа Италийн иргэд сонгох учиртай. Бүрэн
эрхийн хугацаа нь 5 жил. Одоо баруун-төв үзэлт "Эрх чөлөөт ард түмэн" нам
бусдаасаа олон буюу 209 суудалтай. Сенатч хүн 40 нас, төлөөлөгчдийн танхимийн
гишүүн 25-аас доошгүй настай байх ёстой.

Ерөнхийлөгч нэр товлож, Парламентын олонх итгэснээр Италийн Ерөнхий сайд буюу
засгийн газрын тэргүүнээр нэг хүн сонгогддог. Энэ албан тушаалыг италиар
Presidente del Consiglio dei Ministri гэх нь монголчилбол «Сайд нарын зөвлөлийн
дарга» гэдэгтэй яг таарна. Италийн засгийн газрын танхим буюу Сайд нарын зөвлөл
18 сайдтайгаас 6 нь эрхэлсэн яамгүй байдаг. Итали улс нь улс төрийн хувьд баруун
Европын бусад улс орнуудтай харьцуулахад харьцангуй тогтворгүй бөгөөд эхний
эвслийг тэргүүлж байсан Альчиде Де Гаспери, мөн Карло Чиампи нарын засаглал
хамгийн тогтвортой байсан. Одоогийн ерөнхий сайд нь 2011 онд томилогдсон Марио
Монти бөгөөд 2013 оны 2 сарын 25-нд болсон сонгуулийн үр дүнгээр шинэ засгийн
газар байгуулагдах ёстой.

Италиар том түвшний нэгжийн зүйлийг нь regione (орос. область болон регион;
англ. region), дунд нэгжийг provincia (оросоор провинция; англиар province),
бага нэгжийг comune (оросоор коммуна болон община; англиар municipality) гэж
бичнэ. Хүн амын тоо, орос-монгол, монгол-англи, англи-монгол орчуулга, суурин
төвт онцлогийг нь ажиглавал том нэгжийг нь монголоор «муж», дунд нэгжийг нь
«аймаг», бага нэгжийг нь «суурин» гэж (монголчлох албагүй жижиг гэж үзвэл
Парисын коммун гэдэг шиг «коммун») гэж зүйлчлэхэд буруудахааргүй байна. Энэ
ёсоор болбол Италийн нутаг дэвсгэр, хүн ард одоо цагт гурван шат дараалсан 20
муж, 110 аймаг, 8100 суурины дотор хуваагдан харьяалагдаж байна.

Газар нутгийн хэмжээгээр бусдаасаа хэт онцгойрох муж байхгүй. Харин хүн амын
тоогоор Милан төвтэй Ломбард (Ломбардия) мужийнхан нь дараагийнхаа томоос
65%-аар олуулаа (9.6 саяуулаа) байдаг. Хүн амын нягтаараа Наполи төвтэй Кампан
муж (Кампания) хошуучилж, Ломбард, Лацио (төв нь Ром), Лигур (Лигурия, төв нь
Генуя) мужууд удаална.

Хамгийн дээд нэгж болох 20 мужаа байршлаар нь багцлаад статистикийн (тоо
бүртгэлийн) нэгтгэлийн хэрэгцээгээр өрнө-умард, дорно-умард, төв, өмнөд, арлын
хэмээх 5 бүс болгодог. Мөн соёл, түүхэнд бичигдэж хэлэгдэж ялгаж ирснээр нь
умар, өмнө гэж таллан хуваах эртний уламжлал бий. Энэхүү мужаас том хоёр хуваарь
нь эдүгээ өдөр тутмын засаг захиргааны эрх, үүрэггүй ч гэсэн чухал юм.



https://mn.wikipedia.org/wiki/%D0%A2%D3%A9%D0%B2_%D0%B0%D0%B9%D0%BC%D0%B0%D0%B3

Төв — Монгол улсын дорнод төв биед оршдог аймаг. Засаг захиргааны төв — Зуунмод
хот.

Төв аймаг Монгол улсын дорнод төв хэсэгт 74,042.37 км² газар эзлэн оршдог.
Дундаа Улаанбаатар нийслэлийг хүрээлж, бусад талаараа Хэнтий, Говьсүмбэр,
Дундговь, Өвөрхангай, Булган, Сэлэнгэ зургаан аймагтай хиллэнэ.

Далайн түвшнээс дээш дунджаар 1200-1500 м өргөгдсөн. Хэнтийн нуруу, Заамарын
нуруу, Зоргол хайрхан, Хустайн нуруу зэрэг уулархаг гадаргуутай. Асралт хайрхан
(2800 м), Богд хан, Батхаан зэрэг уулс бий.

Хэрлэн, Туул зэрэг том жижиг 30 гаруй голтой. Жанчивлан, Цайдам, Цахир зэрэг
бүрд нууруудтай.

Хангай, Хэнтийн салбар уулсад хуш, шинэс, улиас, бургас, нарс, яшил, яргай зэрэг
янз бүрийн модтой, өрөл, мойл, үхрийн нүд, нохойн хошуу зэрэг жимс, сонгино,
хөмөл, таана, мангир, халиар, гичгэнэ, мөөг зэрэг хүнсний ургамал, чихэр өвс,
чацаргана мэтийн ховор болон дэгд, бадаана, таван салаа, тарваган шийр, алтан
гагнуур зэрэг эмийн ургамал ургана.

Төв аймагт буга согоо, хандгай, аргаль угалз, хойлог, хун зэрэг 16 зүйлийн
дархан цаазат амьтдаас гадна хэрэм, тарвага, үнэг, хярс, гахай, баавгай, шилүүс
зэрэг агнуурын ач холбогдолтой 30 гаруй төрлийн араатан, жигүүртэн бий.

Аймгийн төв Зуунмод хот буюу Зуунмод сум 13339 хүнтэй, Батсүмбэр (6913), Заамар
(6568) сум харьцангуй олон хүнтэй бол Аргалант (1371), Баянцагаан (1401)
харьцангуй цөөн оршин суугчтай байна.

Хүн амын 16 хувь хот газар (Зуунмод), 84 хувь хөдөө амьдардаг. Бичиг үсэг мэддэг
— 97.5 хувь.

Төв аймгийн хүн ардын 99.8 хувь Монгол улсын иргэн, 98.2 хувь монгол үндэстэн,
94.2 хувь халх ястан байна.

Монгол хэлээр хэлэлцэнэ. Дийлэнх олонх нь буддын шашин, тодруулвал шарын шашин
шүтдэг.

Монгол улс тусгаар тогтносны дараа 1923 оны 10 сард «Богд хан уулын аймаг»
хэмээгдсэн ба Төв аймгийн Лүн сумын нутаг Өвөр долоод гэдэг газар засаг
захиргааны төвөө барин суусан ба энэ үеийг Төв аймаг үүсэн байгуулагдсан он
болгон тэмдэглэдэг.

1931 онд аймгийн нэрийг «Төв» хэмээв. Төв аймгаас үе үе сумыг хөрш аймгуудад
таслан өгч байсан бөгөөд 1933 онд 36 сум, 312 багтай байсан бол дараа 1944
болоход 22 сумтай үлджээ.

1931-ээс 1942 оныг хүртэл засаг захиргааны төв нь Улаанбаатарт байсан ба 1942
онд Богд хан уулын өвөр Зуун модны ам, Манзушир хутагтын сүмийн хажуу дахь
сэрүүн дэнжэд шилжүүлэн гэр барьжээ. 1966 оноос Зуунмод хотын зэрэг авчээ.

Аймгийн нутаг дэвсгэрт Монгол Улсын нийслэл Улаанбаатар хот байрладаг, харилцаа
холбоо, авто, төмөр зам зэрэг үйлдвэрлэлийн дэд бүтэц харьцангуй сайтай. Сүүлийн
жилүүдэд Япон, Өмнөд Солонгос, Хятад, Герман зэрэг улсын муж, хотуудтай
тогтоосон харилцаа улам хөгжиж байна.

Чулуун нүүрс, төмрийн хүдэр, хар тугалга, гянтболд, усан ба утаат болор, жонш,
оюу, номин, гятгануур мана, цагаан тугалга зэрэг ашигт малтмалтай.

Үүнд Монгол улсын баатар - 2, хөдөлмөрийн баатар - 55, ардын зүтгэлтэн - 23,
төрийн шагналт - 13, салбар салбарын гавьяат зүтгэлтэн - 200-аад, шинжлэх ухааны
акедемич - 6, доктор профессер 150 гаруй, тод манлай уяач -3, манлай уяач -20,
улсын аварга цолтой бөх -3, улсын цолтой бөх - 60 гаран байна.



https://mn.wikipedia.org/wiki/%D0%97%D0%B8%D0%BA%D0%B0_%D0%B2%D0%B8%D1%80%D1%83%D1%81

Зика вирус нь халдвартай шумуулаар дамжин хүнд халдварладаг вирус юм. Халдварын
шинж тэмдэгт халууралт, үеэр өвдөх, арьсанд тууралт гарах, нүд улаах (нүдний
салт бүрхүүлийн үрэвсэл) багтана.[1]

Бразилд Зика вирусын халдвартай эхээс хэвийнээс жижиг толгойн хэмжээтэй олон
тооны хүүхэд төрсөн бөгөөд энэхүү ховор тохиолдох эмгэгийг микроцефали
(Microcephaly) гэдэг. Энэхүү эмгэг хүүхдийн тархи эхийн хэвлий дотор болон
төрсний дараа хэвийн бусаар өсөлт удааширсантай холбоотой.

Зика вирусын халдвар авсны дараа зарим хүмүүст Гуиллаин Барри хам шинж
(Guillain-Barré syndrome) илэрдэг.



https://mn.wikipedia.org/wiki/%D0%AD%D0%BD%D1%85_%D0%B0%D0%BC%D0%B3%D0%B0%D0%BB%D0%B0%D0%BD

Энх амгалан (1654-1722; 68 насласан) — 1661-1722 онд төр барьсан Чин улсын
дөрөвдүгээр хаан, манж хүн байв.

Айсингиоро Хюанье 1654 оны 5 сарын 4-нд Бээжингийн Бор хотод Эеэр засагч хааны
(1638–1661 онд амьдарсан) гуравдугаар хүү болон төржээ. Шяоканжан хатан эх
(1640–1663) нь зөрчин гарвалтай хятаджисан Тун овогтон байсан ба энэ овог сүүлд
манжийн тунгия овог болсон.

Эцгээ өөд болсоноос 2 хоногийн дараа 1661 оны 2 сарын 7-нд 7 насандаа Энх
амгалан хаан өргөмжлөгдөв. Түүний оны цолыг манжаар Элхэ тайфин, хятадаар Канши
- Kangxi, хааны цолыг хятадаар Чин Шөнзү гэдэг. 1662 оноос Энх амгалангийн оныг
тоолж эхэлсэн.

Хаан балчир тул Амарлингуй хатан эмэг нь Сонин, Суксаха, Обой гэхгурван сайдаар
төр бариулах болсон. Сонин сайд охин нь их хатан (Шяочөнрэнь их хатан) болсны
дараа нас барж, Обой Суксаха хоёр тэмцэлдэн Обой ялжээ. 1669 онд 15 настай Энх
Амгалан хаан Амарлингуй хатан эмгийн тусламжтай Обойг баривчилж төрөө гартаа
авав.

1662 оны хавар төр баригч гурван сайдын тушааснаар өмнөд нутагт хятадын Минг
сэргээхийг оролдогсдыг мөшгиж эхэлснээр Кошинга нар Тайвань руу зугтан гарсан.
1673 онд өмнөд нутагт бий болсон Ү Сангуйн урвалгыг Жоу Пэйгун, Тухай хоёр
жанжин очиж дарсан.

1683 онд Тайвань дахь Туннингийн вант улсыг Кошингагийн ач Жөн Көшуан удирдаж
байхад Ши Лангаар удирдуулсан тэнгисийн цэрэг очин мөхөөж газар нутаг хүн ардыг
Чин улсад дагуур оруулжээ. 1672 онд Вьетнамтай муудан 1727 оныг хүртэл 45 жил
шийдвэргүй сөргөлдсөн.

1650-аад оноос Чин улс Оростой нутаг булаацалдах болж Хар мөрнийг гатлан
Албазиныг бүсэлж байв. 1680-аад онд идэвхтэй байлдсаны эцэст 1689 онд Нэрчүүд
уулзан гэрээлж хил тогтжээ.

Монголчуудын нэгдсэн улс 1634 онд унаж, хожмын өвөр монгол бүрнээр Дээд эрдэмт
хааны үед Чин улсад дагаар орсон юм. Хааны аймаг байсан цахар монгол 1675 онд
бослого дэгдээж цөлөгдсөн. Тусгаар байсан халх монгол 1688 онд Зүүнгарын
Галдангийн дайралтанд дийлдэн Өндөр гэгээн нар Говийг гатлан ухарч Чин улсад
дагаар оров. 1690 онд Зүүнгарын ойрд монголчуудтай манж Чингийн цэрэг Улаан
бутанд тулалдаад 1696 онд Энх амгалан хаан өөрийн биеэр 8 түмэн цэрэг авч мордон
Зуун модноо Галданг дийлж дутаалгажээ.

1700 онд шибэ манжийг нүүлгэн шилжүүлэхэд тэд эсэргүүцэн бослого гаргаж байв.
1701 онд төвөдийн нутгийн зах одоогийн Сычуань дахь Дарцэдог эзлэж авсан.
Зүүнгар-Төвөд холбоолж Чин улсыг сөрж байсан ба Төвөдийн Санжжамцыг 1705 онд
хошуудын Лавзан хан хорооход Энх амгалан хаан хүндээр шагнасан байна. Харин
Лавзан ханыг Лхаст байхад 1717 онд Зүүнгараас дайлан ирж дуусгажээ.

Чин улсад зүтгэх хятад сайд түшмэдэд зориулж 1710 онд зарлиг болгон хятад толь
бичиг хийлгүүлсэн нь 47,000 ханзийг багтаасан байв. 1705 онд Тан улсын шүлэг
найргийг бүрэн багтаасан боть хэвлүүлжээ. Энх амгалан хаан католик шашны номлогч
Фердинанд Вербист нартай уулзан нөхөрлөж байв. Энх Амгалан Хятад орны түүхэн дэх
Өрнөдийн хөгжмийн зэмсгийг тоглож сурсан анхны хаан байв. Хятадын цэнхэр ваар
энэ үед их алдаршсан.



https://mn.wikipedia.org/wiki/%D0%A2%D3%A9%D1%80%D0%B8%D0%B9%D0%BD_%D1%88%D0%B0%D0%B3%D0%BD%D0%B0%D0%BB

БНМАУ-ын Сайд нарын Зөвлөлийн 1945 оны II сарын 7-ны 06 дугаар тогтоолоор соёл
урлаг, утга зохиолын шилдэг бүтээл, шинжлэх ухааны гарамгай нээлт, гарамгай
бүтээл туурвисан хүмүүст Маршал Чойбалсангийн нэрэмжит шагнал олгох болжээ.

"БНМАУ-ын төрийн шагнал тогтоох тухай" Сайд нарын Зөвлөлийн 1962 оны 07 дугаар
сарын 07-ны 362 дугаар тогтоол гарч "Шинжлэх ухаан, техник, урлаг, утга зохиолын
талаар онцгой сайн бүтээл гарган, улс ардын аж ахуй, соёлын байгуулалтад үнэт
хувь нэмэр оруулсан хүмүүсийг шагнаж байх БНМАУ-ын төрийн шагналыг бий болгож,
хойшид Чойбалсангийн нэрэмжит шагнал олгох явдлыг зогсоосугай” гэж зааж, 1962
оноос БНМАУ-ын Төрийн шагнал гэх болсон. Мөн Сайд нарын Зөвлөлийн 1962 оны 294
дүгээр тогтоолоор Сайд нарын Зөвлөлийн дэргэдэх Төрийн шагнал эрхлэх хорооны
дүрмийг баталсан байна. Төрийн шагналын энгэрийн тусгай тэмдэг 1962 онд бий
болжээ.

Төрийн шагналыг 1991 оноос Төрийн соёрхол гэж нэрлэж байснаа 1997 оноос дахин
Төрийн шагнал гэж нэрлэх болжээ.

1997 онд Монгол Улсын Ерөнхийлөгчийн 19 дүгээр зарлиг гарч Монгол Улсын Төрийн
шагналын тухай дүрмийг баталсан ба уг дүрмийг 2002 оны 40 дүгээр зарлигаар
шинэчлэн баталжээ. Уг дүрэмд Монгол Улсын иргэдийн авьяас билэг, оюуны бүтээлийг
төрөөс шалгаруулан үнэлж Монгол Улсын Төрийн шагнал олгож байна гээд түүнийг
шинжлэх ухаан, танин мэдэхүйн шинэ онцгой туурвил, анхдагч шинэ техник,
технологи, урлаг, утга зохиолын гоц содон нэгэн цогц, дан бүтээлд олгоно гэж
заажээ.

Төрийн шагналыг Монгол Улсын Ерөнхийлөгчийн зарлигаар хуртээх бөгөөд үүний тулд
Ерөнхийлөгчийн Тамгын газрын дэргэд Төрийн шагналд нэр дэвшсэн бүтээлээс сонгон
тодруулах ажлын хэсэг, Сонгон тодруулсан бүтээлд хянан магадлагаа хийх
шинжээчдийн ажлын хэсгийг тус тус томилон ажиллуулдаг байна. Мөн энэ дүрэмд
зааснаар Төрийн шагналыг нэг жилд 5 хүртэл бүтээлд хүртээж болох бөгөөд хэрэв
хамтын бүтээл нэр дэвшиж байгаа бол нэр дэвшигчдийн бүрэлдэхүүн нь уг бүтээлийг
туурвихад голлох үүрэгтэй оролцсон 3 хүртэл хүнтэй байж болох ажээ.

Төрийн шагналыг тухайн жилийн намрын дунд сарын шинийн 17-ны билэг дэмбэрэлтэй
өдөр Төрийн хүндэтгэлийн өргөөнд Монгол Улсын Ерөнхийлөгч ёс төгөлдөр гардуулж,
энгэрийн тусгай тэмдэг, Ерөнхийлөгчийн гарын үсэг бүхий төрийн шагналтны
үнэмлэх, дагалдах мөнгөний хамт олгож байхаар дээр дурдсан дүрэмд заасан байна.

Мэдээллийг www.ardtur.pms.mn/ сайт болон Хүүхэд Залуучуудын Нэвтэрхий толь-ноос
авав.



https://mn.wikipedia.org/wiki/%D0%A2%D0%B0%D0%B9%D0%B2%D0%B0%D0%BD%D1%8C

Тайвань (хят. 臺灣) буюу Бүгд Найрамдах Хятад Улс (中華民國) — 1949 оноос хойш Дорно
Азийн Тайвань арлыг эзлэн оршиж буй тусгаар тогтносон орон, дутуу эрхт улс.
Баруун талаараа Тайваний хоолой, хойд талаараа Дорнод Хятадын тэнгис, зүүн
талаараа Филиппиний тэнгисээр хүрээлүүлж, Хятад, Японтой далайн усаар хиллэдэг.
Нийслэл нь Тайбэй.

Тайвань арал (Формозын арал) дээр анх абориген (нутгийн уугуул) хүмүүс амьдарч
байв. 17-р зууны үед голланд, испани колоничлогчид ирж суурин үүсгэж байлаа.
1662 онд Кошинга хятад ноёныг нь буулган авснаар манж Чин улс мэдэлдээ авчээ.
1895 онд Японы мэдэлд шилжээд 1945 онд Хятадын мэдэлд ирсэн ч иргэний дайнд
коммунист хүчин ялж 1949 онд БНХАУ байгуулагдахад хөрөнгөтөн, ДИУ-ын талын хэдэн
сая хүн Тайвань руу шилжин суужээ.

Энэ үеэс өнөө хүртэлх үеийг Бүгд Найрамдах Хятад Улс (БНХУ) гэж хэлнэ. НҮБ-д
ДИУ-ын өвийг залган Хятадыг төлөөлж байгаад НҮБ-ийн 1971 оны 2758 дугаар
тогтоолоор суудлаа алдсан. БНХАУ Тайванийг өөрийн муж гэж үзсээр байдаг. Гэвч
Хятадаас тусгаар байхын хэрээр Тайванийн бүрэн эрхийг хүлээн зөвшөөрөх улсын тоо
нэмэгдсээр байгаа.

Хятад коммунист дэглэмтэй, хөгжиж буй орон бол Тайвань ардчилсан дэглэмтэй, зах
зээлийн эдийн засагтай, 20-р зуунд эрчимтэй аж үйлдвэржиж «Азийн бар улс» хэмээн
тодотгогджээ. ДХБ, АПЕК зэрэг олон улсын байгууллагын гишүүн.

Тайван орон Номхон далайн өрнө захад байгаа үндсэн Тайвань арал болон орчин
тойрны Пэнху, Мацу, Лань, Лудао гэх мэт олон жижиг арлын дээрх 36,193 км2 газрыг
эзлэн оршдог. Эргэн тойрондоо Дорнод Хятадын тэнгис, Филиппиний тэнгис, Лусоны
хоолой, Өмнөд Хятадын тэнгис, Тайваний хоолойгоор хүрээлэгдэнэ. Тайваний хоолойг
180 км гэтлэхэд Хятадын эрэгт хүрч болно. Арлын төв, дорно тал уулархаг бол
өрнөд Чянань гэх мэт нам доор газар байна. Юйшань («хаш уул», д.т.д 3952 м)
мэтийн 3500 м давсан өндөр уулстай. Хоёр техтоник хавтны зааг дээр байгаа тул
газар хөдлөх нь элбэг тохионо.

Тайвань орны хүн амын тоо 20-р зуунд 3 саяаас 22 сая болтлоо нэмэгджээ. 2012 онд
23,261,747 хүн (бүрэн эрхт улс байсан бол 51-р олон) амьдарч байгаагаас 99.6%
Тайвань арлын оршин суугчид юмсанжээ. Тайвань нэг хавтгай дөрвөлжин километр
газарт 644.5 хүн ноогдох шигүү (бүрэн эрхт улс байсан бол 9-р шигүү суурьшилт),
хотжсон нутаг болсон. Шиньбэй (3,903,745), Гаошюн (2,772,461), Тайжун
(2,655,456), Тайбэй (2,635,766), Тайнань (1,874,724) гэх мэт арлын өрнө эргийн
нам доор газрын томоохон хот суурин, тэдгээрийн хүй дүүрэгт анхнаасаа хүн ардууд
шавалдан сууж өнөөдөртэй золгосон.

Хүн амын 97.75% нь Хятад үндэстэн, 2.25% (522,942 хүн) нь уугуул ард түмэн
гэдэг. Цаашилбал, Хятад дотроо бүх хүн амын 86%-ийг эзлэх «урьд ирсэн»
(бэньшэньнэнь, 70% нь эх газрын Фужяний гаралтай Хокло ястан, 15% нь Гуандун
хавиас ирсэн Хакка ястан), 12%-ийг эзлэх 1945 оноос хойш буюу «хойно ирсэн»
(вайшэньнэнь) гэж ялгана. Уугуул ард түмнийг дотор нь нэр бүхий 14 яс овог
аймагт ялган салгаж бүртгэдэг. Өв соёл, зан заншил, эрх ашгийг нь хамгаалах
"Уугуул Иргэдийн Хэргийг Хамгаалах Зөвлөл" гэж байгууллага бий. Яс үндсээ дагаад
Хятад хэл Тайваньд албан ёсоор батлагдаж, Буддын шашин, Бомбын шашин ард түмний
зонхилох итгэл бишрэл болно. Хятад хэлээ хялбар бус, харин уламжлалт ханзаар
бичиж тэмдэглэдэг. Шашны эрх чөлөөтэй тус оронд олон янзын шашны сүм хийдийн тоо
16 мянгаас олон юмсанжээ.

Мин улс (1368-1644) унасны дараа Мин улсын ард иргэд Тайвань руу үй олноороо
дүрвэн гарсан тухай түүхэн сурвалж бичгүүдэд дурдсан байдаг. Чин улс нь Мин
улсыг эзэлж 1683 онд Тайванийг өөрийн эрхэндээ оруулсанаар Тайвань нь албан
ёсоор Хятадын эзэнт улсын нэг хэсэг нь болсон. 1894-1895 оны хооронд болсон Япон
Хятадын дайнд туйлдаж мөхөсдсөн Чин гүрний эзэнт хаан Ли Хун Жан гадны хүчинд
автагдан тэгш бус гэрээ байгуулж (Шимоносэкийн гэрээгээр) Тайванийг Япончуудад
шилжүүлэн өгчээ. Япончууд Тайвань аралд дарангуйллаа тогтоож тайваньчуудыг их
сургууль, коллежид орохыг нь хязгаарлаж, тэднийг төр засгийн болон улс төрийн
албан тушаал хашихыг хориглосон. Япончууд дэлхийн 2 дугаар дайнд ялагдсаныхаа
дараа 50 жилийн турш ноёрхсон тус арлыг 1945 оны 10 сарын 25-нд Хятадад буцаан
өгсөн байна. 1949 оны 12 сард Гоминданы удирдлага засгийн газраа Тайвань
(Формоза) арал руу нүүлгэхээр шийдвэрлэснээр зэвсэгт хүчний ихээхэн хэсэг,
Гоминданы албан хаагчид, улс төрийн зүтгэлтнүүд, шинжлэх ухаан, соёлын ажилтнууд
тийшээ явж нийт 2 сая хүн Тайвань руу нүүжээ. Тэдний тэн хагас нь Чан Кайшигийн
цэргүүд байсан. Тэд явахдаа соёлын үнэт зүйл, их хэмжээний үнэт хөрөнгө, нам
төрийн архиваа авч гарч чадсан байна. Үнэт эдлэлүүд нь одоо Тайбэйгийн үндэсний
музейд хадгалагдаж байна.

Эдүгээ Тайваний Засгийн Газар өөрийгөө БНХУ-ын Засгийн Газар хэмээн нэрийддэг
байна. 1912 онд Хятадын үндэсний хувьсгалын удирдагч Сун Ят Сен БНХУ–ыг
байгуулсан бөгөөд 1949 онд тус Бүгд Найрамдах Улсын Засгийн Газар Тайвань арал
руу хөөгдөж, Мао Зэ Дун тэргүүтэй коммунистууд Хятадын төрийн эрхийг авч,
БНХАУ–ыг байгуулснаар БНХУ–ын Засгийн Газрын эрх мэдэл нь зөвхөн Тайвань арлаар
хязгаарлагдах болж, Дэлхий дахинаа Хятад улсыг төлөөлөх эрх мэдлээ аажмаар
алдсан юм.

БНХУ буюу Тайвань 1971 онд НҮБ дахь суудлаа алдаж, түүний орыг эдүгээгийн БНХАУ
эзэлжээ. Улмаар 1979 онд АНУ БНХАУ–тай Дипломат харилцаа тогтоосноор Гоминданы
намаар удирдуулсан БНХУ олон улсын тавцанд Хятадыг төлөөлөх боломжоо алдсан
бөгөөд 1980-аад оны дунд үеэс Гоминданы Засгийн Газар бодит байдалтай эвлэрч,
арлынхаа хил хязгаарт зохицсон прагматик төрийн бодлого баримтлахыг эрмэлзэх
болсон юм. Тайвань нь Үндсэн Хуулийнхаа дагуу нилээд өвөрмөц төрийн бүтэцтэй.
Ерөнхийдөө ерөнхийлөгчийн засаглалтай бөгөөд Ерөнхийлөгч, Таван юань, Бүх Ард
Түмний Үндэсний Их Хурал гэсэн гурван шатны институцаар дамжуулан төрийн
удирдлагаа хэрэгжүүлдэг. Ерөнхийлөгч Үндэсний Их Хурлын удирдлага дор үйл
ажиллагаагаа явуулдаг, англиар "Five Branches of National Govermment" хэмээн
нэрлэдэг. Гүйцэтгэх Юань (Executive yuan - засгийн газар), Хууль Зүйн Юань
(Legislative Yuan -Heel, Хууль Тогтоох дээд байгууллага), Шүүхийн Юань
(Examination Yuan), Хяналтын Юань (Control Yuan) хэмээх таван байгууллага нэгдэж
Үндэсний Засгийн Газраа бүрдүүлдэг.

1996 оноос өмнө Тайваний ерөнхийлөгч нь Үндэсний Их Хурлаас сонгогддог байсан
бол мөн оны гуравдугаар сараас эхлэн бүх ард түмний сонгуулиар сонгогддог
болжээ. Сонгууль 4 жилд нэг удаа явагддаг. Тайваний өнөөгийн ерөнхийлөгчөөр
Гоминьданаас сонгогдсон Ма Ин-жоу ажиллаж байна.

Бүгд Найрамдах Хятад Улсын нутаг орон таван зэрэгт шатлан хуваагдана. Оройн
түвшинд нутгийн ихэнх нь олон хошуу бүхий Тайвань аймагт, үлдсэн хэсэг нь жижиг
арлуудын Фужянь аймаг болон хотжиж нягтарсан Тайбэй, Шиньбэй, Гаошюн, Тайжун,
Таоюань, Тайнань гэх таван хотод хуваагдан захирагдана.

Түүхэн ба улс төрийн шалтгааны улмаас Тайваний олон улсын тавцан дахь байр суурь
төдий л тогтвортой бус. БНХАУ хүчирхэгжиж, гадаад байр суурь нь бэхжихийн хэрээр
дэлхийн улс орнууд БНХАУ-ын "нэг Хятадын бодлого"-ын шахалтанд орж Тайваньтай
дипломат харилцаагаа тасалсан буюу шинээр харилцаа тогтоохоос зайлсхийх болсон
юм. 1971 онд Тайвань нь НҮБ-ын гишүүн, НҮБ-ын Аюулгүйн Зөвлөлийн байнгын
гишүүний байр сууриа алдсан явдал нь гадаад харилцаа, гадаад нэр хүндэд нь хүнд
цохилт өгсөн юм.



https://mn.wikipedia.org/wiki/%D0%9F%D1%80%D0%BE%D0%B3%D1%80%D0%B0%D0%BC_%D1%85%D0%B0%D0%BD%D0%B3%D0%B0%D0%BC%D0%B6

Компьютерийн програм хангамж буюу энгийнээр Програм хангамж гэдэг нь компьютерт
зааварчилгаа өгөх хөтөлбөр, холбогдох өгөгдлийн цогц юм.

Компьютерийн шинжлэх ухаан мөн програм хангамжийн инженерчлэлд бүхий л
компьютерийн систем, программ, өгөгдөлүүд програм хангамжийн тусламжтайгаар
боловсруулагдаж байдаг. Програм хангамж гэсэн ойлголтыг анх 1960-аад онд
компьютерийн тогтмол хэсэг болох Компьютерын техник хангамжаас ялгахын тулд
хэрэглэсэн. Компьютерийн програм хангамж нь дотроо компьютерийн програмууд,
архивууд болон тэдгээрийг дэмждэг бичиг баримтуудыг өөртөө багтаадаг. Програм
хангамж гэх энэхүү үг нь заримдаа өгөгдлийн програм хангамж гэсэн илүү нарийн
утга санааг илэрхийлдэг. Програм хангамж нь компьютерийн санах ой буюу RAM-д
хадгалагддаг. Үндсэндээ програм хангамж нь компьютерын техник хангамждаа хэзээ,
ямар даалгавар гүйцэтгэхийг нь хэлж өгдөг.

Програм хангамж нь компьютерийн хэл дээр бичигддэг ба ихэнхдээ дээд түвшиний
програмын хэл дээр бичигдэг. Ингэснээр компьютерийн хэл дээр бичсэнээс илүү
хялбар бас бүтээмжтэй болдог байна. Өндөр түвшиний програмын хэлийг
эмхэтгэл,тайлбар эсвэл энэ хоёрыг хослуулж хэрэглэн орчуулж болдог. Хэрвээ
компьютерийн хэл нь хүний хэлний үсгүүдийг ашиглаж байгаа тохиолдол доод
түвшиний иж бүрдэл хэл дээр бичигдэж болдог. Иж бүрдэл хэл нь эвлүүлэгч ашиглан
компьютерийн хэл рүү хөрвүүлэгддэг.

Судлаачид програм хангамжийг хамгийн анх 19 дүгээр зууны үед задлан шинжлэх
механизмд зориулж Ada Lovelace дурьдсан гэж үздэг. Гэхдээ энэхүү бүтээл нь хэзээ
ч олон нийтийн өмнө дэлгэгдэж байгаагүй. Програм хангамж гэдэг нэр томъёог
хамгийн анх 1935 онд Английн математикч Алан Матисон Тюринг өөрийнхөө
"Шийдвэрлэх асуудалыг тооцоолж болох тооны хэрэглээ" хэмээх эссэндээ бичиж
байжээ. Тэрээр "Тьюринг" гэдэг нэртэй машин зохион бүтээсэн бөгөөд энэхүү машин
нь ямар нэгэн бүрэн дуусаагүй үйл ажиллагааны шат дараалалыг нэг байдлаас нөгөө
байдалруу шилжүүлэх, дуусгах чадвартай машин байсан. Энэ машин нь одоогийн
компьютер юм.  

Системийн програм хангамж нь компьютер системийг удирдахад зориулагдсан
програмуудын нэгдэл юм. Жишээ нь: Процессор, санах ой, оролт гаралтын төхөөрөмж,
сүлжээний тоног төхөөрөмж гэх мэт. Системийн програм хангамжид үйлдлийн систем,
үйлчилгээний програм хангамж зэрэг нь чухал байр суурь эзэлдэг.

Багтаамж нь электрон төхөөрөмжүүд дээр суурьлагдсан програм юм. Орчин үеийн
компьютерын төхөөрөмжүүд нь өөрийн гэсэн багтаамжтай байдаг.

Үйлчилгээний програм хангамж нь компьютерын туслах програм бөгөөд өгөгдсөн
тусгай үүрэг даалгаварыг гүйцэтгэхэд зориулагдсан програм юм. Энэхүү програм нь
зарим нэг параметрын өөрчлөлтийн үйл явцыг хялбар болгодог.

Хэрэглээний програм гэдэг нь хэрэглэгчийн өгсөн даалгаварыг гүйцэтгэх
зориулалттай програм юм.

Мэдээлэл боловсруулах програм нь мэдээллийг төлөвлөж, боловсруулахад
зориулагдсан програм хангамж юм. Мэдээлэл боловсруулах програмыг хэрэглээний
програм хангамжийн биеэ даасан нэг хэсэг гэж үзэж болно.



https://mn.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80%D0%B8%D0%B9%D0%BD_%D1%81%D2%AF%D0%BB%D0%B6%D1%8D%D1%8D

Компьютерын сүлжээ гэдэг нь холболтын сувгуудыг ашиглан холбогдсон компьютер,
бусад мэдээллийн төхөөрөмжүүдийн (хэвлэгч, камер...) цогцолбор байгууламж
кабелаар болон агаараар долгионоор холбогдож ажиллахыг хэлнэ. Компьютерын
сүлжээний ачаар хоорондоо холбогдсон төхөөрөмжүүд нь мэдээллийн нөөц ба
боломжуудыг хоорондоо хуваалцаж хүний бүтээмжийг өсгөж, мэдээллийг улам баяжуулж
чанаржуулж өгдөг.

1960-аад оны үед Дэвшилтэт судалгааны төслүүдийн агентлаг (Advanced Research
Projects Agency, ARPA) нь АНУ-ын батлан хамгаалах яамны хэрэглэх зориулалтаар
Дэвшилтэт судалгааны төслүүдийн агентлагийн сүлжээ (Advanced Research Projects
Agency Network, ARPANET)-г эхлүүлжээ. Энэ нь дэлхийн анхны компьютерын сүлжээ
байв. 1960-аад оны үед хөгжүүлсэн загваруудын дагуу сүлжээг 1969 оноос хөгжүүлж
эхлэжээ.

--202.72.247.106 02:03, 17 Гуравдугаар сар 2014 (UTC)=== Холболтын арга ===
Сүлжээнд холбогдсон төхөөрөмжүүдийг холбоход хэрэглэсэн техник хангамж, програм
хангамжийн технологиудаар нь компьютерын сүлжээг ангилж болно.

Интернэт нь төхөөрөмжүүдийг физик холболтоор холбодог. Үүний тулд хаб, свич,
бриж, рүүтэр зэрэг төхөөрөмжүүдийг өргөн хэрэглэдэг. Утасгүй LAN-гийн
технологийг ашиглан төхөөрөмжүүдийг утасгүйгээр холбоно. Эдгээр төхөөрөмжүүд нь
радио долгион буюу хэт улаан долгионы дохиог дамжууллын орчноо болгон ашигладаг.
ITU-T G.hn технологи нь анхнаасаа суурилагдсан гэрийн холболтын утаснуудыг
(коаксиаль кабель, телефон утасны шугам, цахилгааны шугам) ашиглан өндөр хурдны
(1 гигабит/сек хүртэл) дотоод сүлжээг бүтээдэг.

Сүлжээг хэмжээ, цар хүрээ, үүргээр нь ихэнхдээ дотоод сүлжээ (local area
network, LAN), wide area network (WAN), metropolitan area network (MAN),
personal area network (PAN), virtual private network (VPN), campus area network
(CAN), storage area network (SAN) гэх зэргээр ангилдаг. Эдгээр сүлжээний
controller area network (CAN)-н хэрэглээ, итгэл найдварын түвшин, хандалтын эрх
зэрэг зүйлс нь ялгаатай байна. Дотоод сүлжээ нь ямарваа албан байгууллагын
дотоод систем, ямар нэг барилга дахь ажилчдын хэрэглээнд зориулагдсан байдаг бол
WAN-гууд нь байгууллагын алслагдсан хэсгүүдийг холбосон, мөн гуравдагч
байгууллагууд руу холболтуудыг оролцуулсан байж болно.

Сүлжээний элемэнтүүдийн хоорондын функциональ холбоо хамаарлуудын дагуу
компьютерын сүлжээг ангилж болно. Жишээлбэл, идэвхтэй сүлжээ (active
networking), client–server, peer-to-peer (workgroup)

Дотоод сүлжээ (local area network, LAN) нь гэр, сургууль, компьютерын
лаборатори, оффисийн барилга, ойр ойр зайтай барилгуудын цогц гэх зэргийн жижиг
хэмжээний газарзүйн бүсэд компьютер, бусад төхөөрөмжүүдийг холбодог сүлжээ юм.
Сүлжээн дахь бүх компьютер, төхөөрөмж нь зангилаа байна. Өнөөгийн утастай
LAN-гууд нь ихэнхдээ Интернэт технологиор хийгдсэн байдаг ч ITU-T G.hn гэх зэрэг
шинэ стандартуудын тусламжтайгаар коаксиаль, телефон утасны шугам, цахилгаан
шугам зэрэг гэрт аль хэдийнэ суурилагдсан утсуудаар утастай LAN бүтээж болно.

Холбогдсон бүх төхөөрөмж нь өөр өөр дэд сүлжээнд (subnet, зурагт өөр өөр өнгөөр
харуулав) хандах тул бүгд сүлжээний түвшинд (3-р түвшин) ажиллах ёстой.
Төхөөрөмжүүдтэй 10/100 Мбит/с-н Этернэт холболттой, төв рүүтэртэй Гигабит
Этернэтийн холболттой номын сан дахь төхөөрөмжүүд нь зөвхөн Этернэтийн
интерфэйстэй ба IP-г ойлгох ёстой тул "3-р түвшний свич" гэж нэрлэх боломжтой.
Гэхдээ эдгээрийг хандалтын рүүтэр гэх нь илүү оновчтой. Хамгийн дээр байгаа
рүүтэр нь Интернэт болон сургуулийн сүлжээний хэрэглэгчдийн хандалтын рүүтэрүүд
рүү холбодог түгээлтийн рүүтэр.

WAN-гуудтай харьцуулахад, LAN-гуудын онцлог нь өгөгдөл дамжуулах өндөр хурд,
газарзүйн жижиг цар хүрээ, телехолбооны түрээслэгдсэн шугам хэрэглэдэггүйд
оршино. Өнөөгийн Этернэт буюу бусад IEEE 802.3 LAN-гийн технологиуд нь 10
гигабит/сек хүртэлх хурдад ажилладаг. Үүнийг өгөгдөл дамжуулах хурд гэнэ. Өнөө
үед IEEE нь 40, 100 гигабит/сек-н стандартчлал дээр ажиллаж байна.

Personal area network буюу Хувийн сүлжээ (PAN) нь тодрхой хувь хүнд ойр байрлах
компьютер, төхөөрөмжүүдийг холбосон сүлжээ. PAN-д персонал компьютер, принтер,
факс, телефон утас, PDA, видео тоглоом тоглох төхөөрөмж гэх мэт нь орж болно.
PAN-д утастайгаар, утасгүйгээр холбогдсон байж болно. PAN-гийн цар хүрээ нь
ихэнх тохиолдолд 10 метр орчим л байдаг. Утастай PAN-ийн хувьд USB, Firewire
зэргээр холбодог бол утасгүй PAN сүлжээнд Bluetooth, хэт улаан долгионы холбоог
хэрэглэдэг.

Home area network буюу Гэрийн сүлжээг (HAN) гэрийн орчинд хэрэглэгдэх
төхөөрөмжүүдийг холбоход хэрэглэнэ. Эдгээрт персонал компьютер, жижиг багаж
төхөөрөмж, принтер зэрэг орж болдог. Ийм төрлийн сүлжээний нэг гол үүрэг нь
Интернэтийг хувааж хэрэглэх (CATV эсвэл DSL гэх мэт бродбэнд) функц юм. HAN-г
мөн Office area network буюу Оффисийн сүлжээ (OAN) гэдэг.

Wide area network буюу Өргөн бүсийн сүлжээ (WAN) нь хот, улс, эсвэл бүр тив
дамнан орших компьютерын маш өргөн хүрээтэй сүлжээ юм. Холболтын сувагт нь
телефон утасны шугам, кабель, агаараар цацах долгион гээд маш олон төрлийн
дамжууллын орчин нийлж багтаж болно. WAN нь ихэнх тохиолдолд түгээмэл үйлчилгээ
үзүүлэгч байгууллага (жишээ нь телефон компани), компаниудын сувгийг хэрэглэдэг.
WAN-гийн технологи нь OSI загварын доод гурван түвшинд ажилладаг: физик түвшин,
өгөгдөл холболтын түвшин, сүлжээний түвшин.

Metropolitan area network буюу Хотын сүлжээ (MAN) нь хот буюу томоохон
цогцолборын цар хүрээтэй компьютерын сүлжээ.

Enterprise private network буюу Байгууллагын хувийн сүлжээ нь компаний өөр өөр
барилга, цэгүүдийг холбон компьютерын нөөцийг хамт хэрэглэх зорилготой сүлжээ.

Virtual private network буюу Виртуаль хувийн сүлжээ (VPN) гэж төхөөрөмжүүд
хоорондын холболтыг физик утсуудын оронд том сүлжээнд (жишээ нь Интэрнэтэд)
байгаа чөлөөт холболт, виртуаль хэлхээ хангадаг сүлжээг хэлнэ.

Internetwork буюу сүлжээ хоорондын сүлжээ нь ижил замчлах/рүүтинг технологитой
нэг буюу түүнээс олон хувийн сүлжээг рүүтэрийн тусламжтайгаар холбосон сүлжээ
юм. Интернэт нь олон Internetwork-уудын нийлбэр байдгаас нэрийг нь товчилж
Интернэт гэнэ.

Global area network буюу Дэлхийн сүлжээ (GAN) нь хөдөлгөөнт харилцаа холбоог
тодорхойгүй тооны утасгүй LAN, хиймэл дагуулын үйлчилгээ хамрах бүс гэх мэт цар
хүрээтэй бүсэд олгох зориулалттай сүлжээ юм. Хөдөлгөөнт холбооны хамгийн чухал
авч үзэх асуудал бол нэг хангалтын бүсээс нөгөө рүү хэрэглэгчийн харилцаа
холбоог шилжүүлэх явдал юм. IEEE Project 802-т үүнийг дэлхий дээрх утасгүй
LAN-гуудын дарааллаар гүйцэтгэнэ гэсэн байдаг.

Интернэт нь дэлхий даяарх засгийн газрийн, сургуулийн, компанийн, нийтийн,
хувийн компьютерын сүлжээнүүдийг холбосон систем юм. TCP/IP-н сүлжээний
технологиуд дээр тулгуурлагдсан байдаг. Интернэт нь АНУ-ын Батлан хамгаалах
яамны DARPA-гийн бүтээн хөгжүүлсэн ARPANET-н залгамжлагч юм. Мөн World Wide Web
(WWW)-н харилцаа холбооны суурь болж өгдөг.

Интернэтэд оролцдог төхөөрөмж, хэрэглэгчид нь TCP/IP-тай нийцэжу ажиллах хэдэн
зуун бичигдсэн, (ихэнхдээ стандартчлагдсан) төрөл бүрийн протоколууд болон IANA
(Internet Assigned Numbers Authority, Интернэтийн оноогдсон тоонуудын захиргаа)
ба хаягийн регистрүүдийн удирдан явуулсан, IP хаягуудын хаяглалтийн системийг
хэрэглэдэг. Border Gateway Protocol (BGP)-н тусламжтайгаар үйлчилгээ үзүүлэгч
компаниуд болон томоохон байгууллага компаниуд нь өөрсдийн хаяглалтын зайнд
хүрэх талаар (рүүтинг) мэдээлэл солилцдог ба дэлхий даяарх холболтын замын торыг
бүтээдэг.

Экстранэт нь ганц байгууллага, нэгжийн цар хүрээтэй, мөн өөр байгууллага буюу
нэгжийн (ихэнхдээ найдвартай) сүлжээтэй хязгаарлагдман холболттой сүлжээ юм.
Жишээлбэл компанийн үйлчлүүлэгчидэд интранэтийн зарим хэсэгт хандах эрх олгож
болох ч аюулгүй байдлын үүднээс харвал үйлчилүүлэгдийг найдвартай хэмээн үзэхгүй
байж болно. Техник талаас авч үзвэл экстранэтийг CAN, MAN, WAN, эсвэл өөр
сүлжээний төрөлд багтааж болно. Харин эксранэт нь гадаад сүлжээтэй ядаж ганц
холболттой байх тул ганц LAN-гаас тогтож болохгүй.

Overlay network гэдэг нь өөр сүлжээний дээгүүр тавигдсан виртуаль компьютерын
сүлжээ. Бүрхүүл сүлжээ дахь төхөөрөмжүүд нь виртуаль буюу логик холболтуудаар
холбогдох ба эдгээр замууд нь доод талын сүлжээний хэд хэдэн физик холболтод
харгалзаж болно.

Жишээлбэл олон төрлийн P2P сүлжээнүүд нь Интернэт дээгүүр ажилладаг виртуаль
холболтууд байдлаар зохиогдсон байдаг тул overlay сүлжээ юм. Интернэт нь анх
телефон утасны сүлжээ дээгүүр ажилладаг overlay сүлжээ байдлаар хийгдсэн байна.

Өнөө үед IP хаягаар тодорхойлоогүй цэгүүд рүү мессежийг замчлах боломжийг
олгохын тулд Интернэт дээр тулгуурласан overlay сүлжээг байгуулдаг. Жишээлбэл
DHT-үүд нь тодорхой логик хаягтай, IP хаяг нь урьдаас мэдэгдээгүй зангилаа руу
мессежийг замчлахад хэрэглэгддэг.

Интернэтийн замчилгааг сайжруулахад overlay сүлжээг ашиглах санал тавигдсан
байна. Жишээ нь илүү өндөр чанартай стрийминг медиаг бий болгоход QoS (quality
of service, үйлчилгээний чанар)-н баталгааг хэрэглэх боломжтой гэжээ. Нөгөө
талаас, ISP-нүүдийн хамтын ажиллагаагүйгээр цэсийн зангилаануудад overlay
протоколын програм хангамжийг ажлуулах замаар overlay сүлжээг нэмэгдүүлэн
байгуулж болно. Overlay сүлжээ нь хоёр overlay зангилаа хооронд доод талын
сүлжээгээр пакетуудыг хэрхэн замчлах талаар хянаж чадахгүй ч зорьсон газар
руугаа хүрэх хүртлээ мессеж нь overlay зангилаануудын ямар дарааллаар дамжихыг
удирдаж чадна.

Жишээ гаргахад, Akamai Technologies нь агуулгын баталгаатай, ашигтай хүргэлтийг
хангадаг (multicast-н төрөл) overlay сүлжээг эрхлэн явуулдаг. Академик
судалгааны хувьд Multicast-д system Multicast ба Overcast; хатуужил сайтай
рүүтингд RON (Resilient Overlay Network, хатуужилтай overlay сүлжээ);
үйлчилгээний чанарын баталгааг OverQoS-р хийж байна.

Сүлжээний зангилаануудыг хооронд нь холбохын зориулалттай үндсэн техник хангамж
бүх сүлжээнд байдаг. Үүнд, Сүлжээний интерфэйсийн карт буюу Сүлжээний карт
(network interface card, NIC), Бриж буюу Гүүр, Хаб, Свич, Рүүтэр буюу Замчлагч
орно. Үүний зэрэгцээ тус үндсэн техник хангамжийг хооронд нь холбох арга
хэрэгтэй (энэ нь ихэнх үед Категори 5 UTP кабель байна). Cat5-аас гадна
микродолгионон холболт (IEEE 802.12), шилэн кабель хэрэглэж болно.

Сүлжээний карт (өөрөөр сүлжээний адаптэр, сүлжээний интерфэйсийн карт ч гэдэг)
нь компьютерын сүлжээгээр компьютерүүд хоорондоо харилцах боломжийг олгодог
техник хангамж юм. Энэ нь сүлжээний орчин руух физик хандалтыг олгодог ба MAC
хаягыг хэрэглэн доод түвшний хаяглах системийг бүрдүүлнэ.

Рипийтэр нь дохиог хүлээн аваад хэрэггүй шуугианыг арилгаж, дахин генерацлаж,
илүү өндөр чадлын түвшинд буюу саадын нөгөө тал руу дахин дамжуулдаг (ийнхүү
дохио нь сулралгүйгээр илүү урт зайг туулах боломжтой болно) электроникийн
төхөөрөмж юм. Мушгиа кабелиар хийгдсэн Этернэт сүлжээний хувьд 100 метрээс
хэтрэх кабельд рипийтэрийг ашиглах шаардлагатай. Рипийтэр нь OSI загварын физик
түвшинд ажилладаг.

Сүлжээний хаб нь олон порттой, ирсэн пакетийг бүх порт руугаа шууд цацдаг
төхөөрөмж. Ингэх үед фрэймийн зорьсон хаяг нь broadcast хаяг руу солигдохгүй.
Гантуяа Хаб нь OSI загварын физик түвшинд ажиллана.

Сүлжээний бриж нь OSI загварын өгөгдөл холболтын түвшинд (2-р түвшин) сүлжээний
сегментүүдийг холбодог. Бриж нь ирсэн портоос бусад бүх порт руу өгөгдлийг
цацна. Гэхдээ хабаас ялгаатай нь MAC хаягуудыг аль портод байгааг тогтоож авдаг.
Иймд нэгэнт порт, хаягийг нийцүүлсэний дараа тэрхүү хаяг руу явуулсан өгөгдлийг
зөвхөн тохирох портод дамжуулна.

Свич нь OSI загварын хоёрдугаар түвшний фрэймүүдийг MAC хаягаар нь портууд
хооронд урагш дамжуулж, шүүдэг төхөөрөмж юм.

Свичийн хабаас ялгаатай нь холбоо явагдах ёстой портууд хооронд л фрэймүүдийг
дамжуулдаг. Свич нь мөргөлдөөний талбарыг задалдаг ч өөрийгөө цацалтын талбар
гэдэг. Тус төхөөрөмж нь фрэймүүдийг MAC хаягаар нь дамжуулдаг. Свичэд ихэвчлэн
маш олон тооны порт байх бөгөөд төхөөрөмжүүдэд одон топологийг байгуулах ба
нэмэлт свичүүдийг холбох боломжтой болгоно.

Рүүтэр буюу Замчлагч, Чиглүүлэгч нь OSI загварын 3-р түвшний мэдээллийг
боловсруулж ашиглан пакетуудыг сүлжээ хооронд дамжуулдаг төхөөрөмж юм. Олон
тохиолдолд энэхүү мэдээлэл нь рүүтинг (чиглүүлэх) хүснэгттэй (routing table, мөн
forwarding table) хамтаар боловсрогддог. Рүүтэрүүд нь тус хүснэгтийг ашиглан
пакетийг цааш дамжуулах интерфэйсээ сонгодог.



https://mn.wikipedia.org/wiki/%D0%95%D0%B2%D1%80%D0%BE%D0%BF

Европ тив нь дэлхийн нийт газар нутгийн 2%-г эзэлдэг, хүн амын 11% нь амьдардаг
тив юм. Зүүн талаараа Азитай холбогдож, Евразийг үүсгэнэ. Европ тив нь хойд
хэсгээр Умард мөсөн далай, урд талаар Газар дундын тэнгис, зүүн урд хэсгээр Хар
тэнгисээр хүрээлэгдэнэ.

Европ нь дэлхийд жижгээрээ 2-т орох тив юм. Талбайн хэмжээ 10,180,000 км2 болно.
Европ тивд орших 50 улс орон дотроос Орос улс хүн ам болон газар нутгийн
хэмжээгээр хамгийн томд орох ба Ватикан Хот улс хамгийн жижиг юм. Европ нь
731сая хүн амтай ба энэ нь Ази, Африкийн дараа 3-т байна. Дэлхийн хүн амын 11%
болно. Гэсэн ч НҮБ-н тооцоогоор 2050 он гэхэд Европ тивийн хүн ам 7% болтлоо
буурах магадлалтай аж.

Европ нь, ялангуяа Эртний Грек нь Өрнөдийн соёл төрөн дэлгэрсэн газар
хэмээгддэг. Европ гэдэг нэр нь Грекийн домогт гардаг Europa хэмээх үзэсгэлэнт
гүнжийн нэрнээс гаралтай гэгддэг байна. Одоогийн Европ, Евроази тив гэсэн
утгатай газарзүйн нэрийг анх хэрэглэсэн хүн нь "Түүхийн Эцэг" хэмээгддэг Геродот
билээ.



https://mn.wikipedia.org/wiki/%D0%A6%D0%B0%D1%85%D0%B8%D0%B0%D0%B3%D0%B8%D0%B9%D0%BD_%D0%AD%D0%BB%D0%B1%D1%8D%D0%B3%D0%B4%D0%BE%D1%80%D0%B6

Цахиагийн Элбэгдож нь Монгол Улсад ардчилсан нийгэм бий болгохоор анх зориглон
санаачилж, 75 жил коммунист засаглалтай байсан Монгол орныг тайван хувьсгалын
замаар ардчилсан, чөлөөт эдийн засагтай болгож өөрчилсөн ардчилсан хувьсгалын 13
удирдагчийн нэг. Ц.Элбэгдорж нь Монгол Улсын Ерөнхийлөгч. Өмнө нь тэрбээр Монгол
Улсын Ерөнхий Сайдаар хоёр удаа, Монгол Улсын Их Хурлын дэд даргаар нэг удаа,
УИХ-ын Олонхийн бүлгийн даргаар нэг удаа, УИХ-ын гишүүнээр дөрвөн удаа тус тус
сонгогдон ажилласан. Ц.Элбэгдорж нь ардчиллын төлөө, хүний эрх, эрх чөлөөг
дээдэлдэг неолибeрал улс төрч юм.

Элбэгдорж нь Ховд аймгийн Зэрэг суманд Цахиа, Хонинхүү нарын гэрт 1963 оны 3
дугаар сарын 8-нд тэдний найм дахь буюу отгон хүү болон мэндэлжээ. Элбэгдоржийн
эцэг, эх тэр үеийн Монголын хүн амын ихэнхийн нэгэн адил малчин ард байсан тул
Элбэгдорж багадаа ишиг, хурга, тугал, унагатай тоглож, тэднийг арчилж, тордохын
зэрэгцээ бусад хүүхдүүдтэй мориор уралдаж тоглож өсчээ. Зэрэг сумынхны дурсан
ярьдгаар Элбэгдоржийн ээж Хонинхүү нь туульс хайлдаг, ерөөл магтаал сайхан
хэлдгээрээ нутаг усандаа нэр хүндтэй тул Зэрэг сум болон ойр сумынхан цэрэгт
явах, хол газар одохын өмнө Цахиагийн гэрт бууж, Хонинхүүгийн мэргэн цэцэн
сургаалийг сонсоод мордох дуртай байв.

Элбэгдорж Ховд аймгийн Зэрэг суманд бага, дунд сургуулиа онц дүнтэй төгсчээ.
Түүнийг 16 настай байхад гэр нь Эрдэнэт хот руу нүүж, тэрбээр Эрдэнэт хотод 10-р
ангиа онц дүнтэйгээр 1981 онд төгссөн байна. Социализмын үед их, дээд сургуулийн
элсэлтийн хуваарийг Төлөвлөгөөний комиссоос мэргэжил тус бүрээр аймаг, хотод
хуваарилдаг байлаа.

Элбэгдоржийн хүсэн мөрөөдсөн сэтгүүл зүйн ангийн хуваарь тэр жил Эрдэнэт хотод
ирсэнгүй. Сэтгүүлч болохоор сэтгэл шулуудсан Элбэгдорж ирэх жилийн уралдаант
шалгалтыг хүлээхээр шийдэв. Энэ хугацаанд тэрбээр аав, ээждээ туслахаар Уулын
баяжуулах "Эрдэнэт" үйлдвэрт түр ажиллаад удалгүй засварчин болж, тун удалгүй
тушаал дэвшин машинист болж ажиллажээ. Ажиллах хугацаандаа цэрэгт татагдаж нэг
жил цэргийн алба хаав. Цэргийн албыг үлгэр жишээ хааж, "Улаан Од" сонинд шүлгүүд
нь хэвлэгдсэнийг Батлан Хамгаалах Яaмны өндөр албан тушаалын хүмүүс үзээд
Элбэгдоржийг тус яаман дээр дуудаж, түүнээс шалгалт авчээ. Шалгалтын үр дүнд
Элбэгдорж Батлан Хамгаалах Яaманд ирсэн Зөвлөлт Холбоот Улсын Цэрэг, Улс Төрийн
дээд сургуулийн хоёр хуваарийн нэгийг авсан байна.

Хуучнаар Зөвлөлт Холбоот Улсын Львов хот дахь Цэрэг, Улс Төрийн Их сургуулийг
Элбэгдорж сэтгүүлч мэргэжилтэй, онц дүнтэйгээр 1988 онд төгсчээ. Мөн тэрбээр
Америкийн Нэгдсэн Улсын Боулдер хот дахь Колорадогийн Их Сургууль-н Эдийн
засгийн институтыг онц төгссөн байна. Дараа нь Элбэгдорж АНУ-ын Харвардын Их
Сургуульд тус сургуулийн бүрэн тэтгэлэгтэйгээр суралцаж, Харвардын их сургуулийн
Жон Кеннедигийн нэрэмжит Төрийн Удирдлагын сургуулийг төрийн удирдлагын магистр
зэрэгтэйгээр 2002 онд төгсөөд Монголдоо эргэн ирсэн.

Цахиагийн Элбэгдорж нь анхны ардчилсан хөдөлгөөний партизануудын нэг болж амь
биеэ хайрлалгүй, хүмүүсийг зохион байгуулж, жагсаал цуглаан хийж, Монголын төр
засгийн коммунист дэглэмийг цус урсгалгүйгээр 1989 онд төгсгөл болгоход чухал
үүрэг гүйцэтгэсэн юм. Коммунист төр засгийн эсрэг Элбэгдоржийн гол шүүмжлэл нь
ардчилсан нийгэм, үг хэлэх эрх чөлөө, чөлөөт зах зээлийн эдийн засаг Монгол
оронд хэрэгтэй гэсэн бөгөөд Монголын коммунист төр засаг эдгээрийг дэмждэггүй
байв. Элбэгдорж болон Монголын коммунизмын эсрэг хувьсгалын удирдагчид,
дэмжигчдийн ачаар Монгол улс төв Ази дахь анхны ардчилсан орон болсон юм. Олон
улсын ухаантнууд болон олон улсын хэвлэл мэдээллийн хэрэгсэл Элбэгдоржийг
"Монголын Томас Жефферсон" гэж АНУ-ын тусгаар тогтнолыг тунхаглагчдын нэг,
ардчиллыг үндэслэгч эцэгтэй зүйрлэн нэрлэдэг.

Монголын Залуучуудын эвлэлийн их хурлын индэр дээр хэлсэн үгнийхээ төгсгөлд анх
удаа Монголд ардчилал хэрэгтэй байгаа тухай ярьж, түүнийг бий болгоход залуусыг
уриалан дуудаж, хамтарч ажиллах санал тавьсан. Хурлын дарга Элбэгдoржийн яриаг
тасалж, ийм зүйл ярьж болохгүйг сануулж байжээ. Энэ бол 1989 он буюу Монгол Улс
коммунист орон болоод 68 жилийг туулаад байсан бөгөөд тэр үед хоёр хүний нэг нь
коммунист Монгол Ардын Хувьсгалт Нам (МАХН)-ын албан бус тагнуул байв. Тэдний
матаасаар МАХH, Улс Төрийн Товчоо коммунизм, социализмаас өөр үзэл бодол
илэрхийлсэн хүмүүсийг шийтгэдэг, цөлдөг байлаа. Тус хурлын завсарлагаар хоёр
залуу Элбэгдоржтой уулзсан бөгөөд тэр гурав ардчилсан хөдөлгөөн байгуулахаар
тохиролцож, энэ тухай нууцаар залуучуудад зар тараахаар болжээ. Тэр гурав бусад
арван залуусын хамт хожмоо Монголын ардчилсан хувьсгалын арван гурван удирдагч
гэж нэрлэгдэх болсон юм.

Тэр үед Элбэгдорж "Улаан Од" сонины сурвалжлагчаар ажиллаж байсан бөгөөд
Залуучуудын эвлэлийн их хуралд оролцсоны дараа ажилдаа ирэх үед нь Элбэгдоржийн
"буруу үйлдэл"-ийн тухай хурлын даргын үг аль хэдийнээ сонинд нь хүрсэн байв.
Тус сонины эрхлэгч Элбэгдоржийг ажлын гадуур ямар нэг үйл ажиллагаанд оролцож,
коммунист,социалист чиг шугамаас гажсан зүйл хийвэл ажлаас нь хална гэж
сануулжээ.

Тухайн үед Монгол дахь цорын ганц залуучуудын байгууллага байсан Монголын
Залуучуудын Эвлэл нь Монгол Ардын Хувьсгалт Нам (МАХН)-ын харъяа байгууллага
байв. Анхааруулга авсан хэдий ч Ц.Элбэгдорж ба түүний нөхөд бусад залуустай
Монгол Улсын Их сургуулийн дугуй танхимд нууцаар цугларч, тухайн үеийн хаалттай
сэдэв болох ардчилал, чөлөөт зах зээлийн тухай юу мэдэхээ хэлэлцэн ярилцаж,
ардчилсан хөдөлгөөн зохион байгуулах төлөвлөгөө зохиож эхэлжээ. Тэд олон удаа
уулзаж, шинэ найз нөхөд, шинэ дэмжигчдийг өөрсөдтэйгээ нэгдүүлэхээр дагуулж ирж
байв. Нэг шөнө тэд нээлттэй цуглаан зохион байгуулах тухай зарлалаа гудамжинд
шонгийн моднууд дээр наасан байв.

1989 оны 12 дугаар сарын 10-ны өглөө Монголын Залуучуудын Эвлэлийн байрны өмнө
ардчиллын төлөө анхны олон нийтийн цуглаан болов. Хүмүүс цугларахад тус
цуглааныг зохион байгуулагчдын нэг Элбэгдoрж микрофон аваад, Монголд Ардчилсан
хөдөлгөөн байгуулагдаж байгааг зарлан тунхагласан. Тус хөдөлгөөнөөс удалгүй
Ардчилсан Холбоо байгуулагдав. Ардчилсан Холбоо нь Монголын анхны төрийн бус
ардчилсан байгууллага бөгөөд Элбэгдорж үндэслэн байгуулагчдын нь нэг юм. Тухайн
үеийн Монголын төрийн дээд гүйцэтгэх байгууллага болох МАХН-ын Улс Төрийн
Товчооны зүгээс шийтгэх, цөлөх, хэлмэгдүүлэх ихээхэн магадлалтай байхад
ардчиллыг дэмжигчид улам олон жагсаал цуглаан зохион байгуулж байв. Монгол орноо
ардчилсан нийгэмтэй болгохыг зорьсон Ардчилсан хөдөлгөөнийг монголчууд дэмжиж,
тус хөдөлгөөн нь аймаг бүрт салбартай Монгол улс даяaр давалгаалсан хөдөлгөөн
болон хувирав. Ардчилсан хөдөлгөөн жагсаал цуглаан, өлсгөлөн зохион байгуулж,
олон аймагт Ардчилсан хөдөлгөөнийг дэмжсэн багш ажилчдын ажил хаялт болов. Энэ
бүх дарамт шахалтаар есөн гишүүнтэй МАХН-ын Улс Төрийн Товчоо ардчилсан
хөдөлгөөний удирдагчидтай уулзаж хэлэлцээ хийхийг зөвшөөрсөн. Элбэгдорж хэлэлцээ
хийгчдийн нэг байсан бөгөөд хэлэлцээний дараа Улс Төрийн Товчооны дарга Жамбын
Батмөнх Улс Төрийн Товчоог татан буулгах шийдвэр гаргаж, Улс Төрийн Товчоо татан
буугдсанаар Монгол Улс Ардын их хурал байгуулах боломжтой болж, Ардын Их Хурал
нь хүний эрх, ардчилал, эрх чөлөөг баталгаажуулсан Монгол Улсын Үндсэн хуулийг
баталсaнaap Монгол орон ардчилсан орон болсон.

Цахиагийн Элбэгдорж Монголын анхны бие даасан сонин болох "Ардчилал" сонинг 1990
онд үүсгэн байгуулж, эрхлэгчээр нь ажилласан. Чөлөөт хэвлэлийг анх үүсгэн бий
болгож, хамгаалсан үйл хэргийг нь үнэлж Монголын Сэтгүүлчдийн нийгэмлэгээс
Элбэгдоржийг "Хэвлэлийн Эрх Чөлөөний Одон" -гоор 2000 онд шагнажээ.

Элбэгдoрж aрд түмнээсээ сонгогдон Ардын Их Хурлын депутатаас эхэлж нийт гурван
удаа УИХ-ын гишүүнээр 1990-2000 онд ажилласан байна. Тэрбээр хүний эрх,
aрдчилал, эрх чөлөөг тунхаглан баталгаажуулсан Монгол Улсын шинэ Yндсэн Хуулийг
боловсруулан батлалцсaн юм.

Монгол дахь хамгийн анхны бие даасан телевиз болох Монгол, Америкийн хамтарсан
Ийгл телевизийг Элбэгдорж 1995 онд үүсгэн байгуулалцсан байна.

Коммунист он жилүүдэд МАХН-ын засаглалаас өөр үзэл бодолтой, шашинтай байснаас
нь болж хэлмэгдүүлж, устгасан 37000 гаруй хэлмэгдэгсэд, болон тэдний ар
гэрийнхнээс Монгол Улсын төр уучлал хүсэх арга хэмжээг Цагаатгах ажлыг удирдан
зохион байгуулах улсын комиссын дарга байхдаа Элбэгдорж санаачилж, хэрэгжүүлсэн
юм. Сталины үеэс эхэлсэн улс төрийн хилс хэрэгт хэлмэгдэгсдийг цагаатгах, ар
гэрт нь нөхөн олговор олгох, нэр төрийг нь сэргээж, цаашид хүний эрх зөрчихийг
хориглосон Цагаатгалын тухай хуулийг батлахад Элбэгдорж гол үүрэг гүйцэтгэсэн
билээ.

Элбэгдoрж анхны Аж ахуйтны нийгэмлэгийг үүсгэн байгуулсан бөгөөд тус байгууллага
1991 онд малчид нэгдлээс өөрсдийн хөрөнгө болох малаа хувьчилж авахад нь малчдад
тусалсан. Малыг хувьчилж, малчдыг хөрөнгөтэй болгосны ачаар Монгол Улсад
социалист он жилүүдэд хэзээ ч 25 саяд хүрч үзээгүй таван хошуу малын тоо толгой
мал хувьчлагдсанаас хойш богино хугацаанд 30 саяд хүрсэн билээ.

Монголын түүхэнд Ерөнхий сайдаар хоёр удаа ажилласан хоёрхон хүний нэг нь
Цахиагийн Элбэгдорж юм. Ардчилсан намын даргын хувьд Элбэгдорж Монголын Үндэсний
Ардчилсан Нам, Монголын Социал Демократ Намын "Ардчилсан Холбоо Эвсэл"-ийг
хамтран удирдаж, тус эвслийг 1996 оны Улсын Их Хурлын сонгуульд түүхэн ялалтанд
хүргэсэн билээ. Элбэгдорж УИХ-ын Олонхийн бүлгийн даргаар 1996-2000 онд, УИХ-ын
дэд даргаар 1996-1998 онд тус тус ажилласан.

1998 оны 4-р сард Элбэгдорж Монголын сүүлийн үеийн түүхэн дэх хамгийн залуу
Ерөнхий сайдаар сонгогдсон. Ерөнхий сайдаар ажиллах хугацаандаа Элбэгдорж улс
үндэстний хэмжээнд тулгамдсан улс төр,эдийн засаг,дэд бүтэц, нийгмийн
асуудлуудыг шийдвэрлэх амин чухал алхмууд хийсэн бөгөөд Монгол улсын нээлттэй
гадаад бодлогыг тууштай үргэлжлүүлсэн. Хэвлэлийн эрх чөлөөний тухай хуулийг
санаачлагчдын нэг нь Элбэгдорж бөгөөд тэрбээр тус хуулийг 1998 онд батлуулахад
чухал үүрэг гүйцэтгэсэн юм. Тус хууль дээр тулгуурлан батлагдсан дараагийн
хуулиар улсын мэдлийн өдөр тутмын сонингууд болох "Ардын эрх","Засгийн газрын
мэдээ" сонинуудыг төрөөс шууд хянадгийг нь зогсоож, олон нийтийн сонин болгосон
хууль гарсан.

Ардчилсан тогтолцоог Монгол улсад бий болгож, бэхжүүлэхэд оруулсан хувь нэмэр,
хүч чармайлтыг нь үнэлж Элбэгдоржийг Эрх чөлөөний одонгоор шагнажээ. Эхний удаа
Элбэгдорж 8 сар Ерөнхий сайдаар ажилласан бөгөөд Ардчилсан намын дараагийн
гишүүн 1998 оны 12-р сараас үргэлжлүүлэн тус албан тушаалыг хашжээ.

Монгол Улсын Ерөнхий сайдаар Элбэгдoрж хоёр дахь удаагаа 2004 оны 8-р сарын
20-нд сонгогдсон. Энэ нь улс төрийн хоёр гол эсрэг, тэсрэг хүч болох ардчилсан
намуудын эвсэл, экс-коммунист МАХН хоёр 2004 оны УИХ-ын сонгуульд тэнцүү суудал
авсны дараа бий болсон Их эвслийн засгийн газар байв.

Хоёр дахь удаагаа Ерөнхий сайдаар ажиллахдаа Элбэгдорж Монголын хөгжилд хамгийн
том тээг саад болоод буй авлигал,ядууралтай дайн зарласан юм. УИХ-ын хаврын
чуулганы нээлт дээр 2005 оны 4-р сарын 8-нд "Бид авилгалын учир шалтгаан, эхийг
мэдэж, авилгалыг бульдозeрдoнo" гэж хэлсэн шигээ Элбэгдoрж авилгалын эсрэг
шаргуу тэмцсэн.

2005 оны 11-р сарын 21-нд АНУ-ын Ерөнхийлөгч Жорж Уокер Буш Монгол Улсад
айлчилж, Төрийн ордонд монголчуудад хандан үг хэлэхдээ Монголын ардчиллыг,
Монголд ардчилал авчирсан залуусын үйл хэргийг магтаж, энд Монгол Улсын Ерөнхий
сайд Элбэгдoржийг онцлон дурьдсан юм.

АНУ-ын Эн Би Си телевизийн Ньюс нэвтрүүлэгт өгсөн ярилцлагадаа Элбэгдорж "Бид
(Монгол Улс) терроризмтай тэмцэх дэлхийн хүч чармайлтанд хувь нэмрээ оруулахыг
чармайж байна" гэжээ. Хэдий тийм боловч тэрбээр "терроризмтай тэмцэх" нэрээр улс
орнууд өөрийн ард түмний эсрэг "эрс ширүүн арга хэмжээ" авахын эсрэг
анхааруулсан. АНУ-ын Ерөнхийлөгч Жон Ф.Кеннеди "Берлины иргэн" болсоны адил
"2001 оны 9-р сарын 11-ний дараа бид бүгдээрээ Нью-Йоркчууд болсон" гэж
Элбэгдорж 2001 оны 10-р сард Нью-Йорк хотод болсон Төрийн бус байгууллагын
Дэлхийн нийгэмлэгийн "Дэлхий дахь хүчирхийлэл: Хямрал ба итгэл найдвар" хурал
дээр олон улсын төрийн бус байгууллагуудын удирдлагууд, улс орны удирдагчид
байсан хүмүүст хандан хэлсэн байна.

Элбэгдoрж Монгол орныг цөлжилтөөс сэргийлж, байгалиа хамгаалж, агаарын бохирдлыг
багасгахын тулд мод тарих Ногоон хэрэм хөтөлбөр санаачилжээ.

Ц.Элбэгдорж Европын Холбоотой Чөлөөт худалдааны гэрээ байгуулж, Монголын бүх
бүтээгдэхүүн Eврoпын улсуудад татваргүйгээр экспoртлoгдох болсон. Тэрбээр мөн
дотоодын үйлдвэрлэгчдээ идэвхтэй дэмжсэн юм. Түүнчлэн дотоодын үйлдвэрлэгчид
бүтээгдэхүүн, үйлчилгээндээ авах ёстой лиценз, болон үйлдвэрлэл явуулахад
шаардагддаг байсан хэт олон тогтоол журмуудыг Элбэгдорж цөөлсөн. Өмнө нь
дотоодын үйлдвэрлэгчдэд ялгавартай хандан, цөөн компанийг "ногоон гэрэл" -ийн
компаниуд хэмээн зөвхөн тэдгээр компаниуд гаалийн татваргүйгээр хэрэгцээтэй эд
анги, тоног төхөөрөмж импортлодог байсан бол Элбэгдoрж бүх дотоодын
үйлдвэрлэгчдэд бүгдэд нь ижил "ногоон гэрэл" өгч дүрэм журмуудыг өөрчилсөн.

Ц.Элбэгдoржийн Засгийн газар Монгол орны айл бүрийг компьютeржүүлж, 1 төгрөгний
үнэтэй интeрнeтээр хангах ажлыг санаачлан эхлүүлсэнэээр саяхныг хүртэл хүн амын
цөөхөн хувийн хэрэглээ байсан компьютер бүх нийтэд хүртээмжтэй болох үүд хаалга
нээгдсэн.

Ц.Элбэгдорж техник мэргэжлийн сургууль, тусгай мэргэжлийг хүчтэй дэмжих замаар
ажилгүйдлийг ихээхэн бууруулсан билээ. Дунд сургуульд орос хэлний оронд англи
хэлийг хоёр дахь хэл болгон өөрчилж, Монголын эдийн засагт түүхэнд хамгийн их
орлого цуглуулж, бүх хүүхдэд хүүхдийн мөнгө олгох ажлыг эхлүүлж, өндөр настны
тэтгэврийг өндөр хувиар нэмэгдүүлсэн.

Хархорин сумыг соёлын болон аялал жуулчлалын төв хот болгон хөгжүүлэх санаачлага
гаргахад жинтэй үүрэг гүйцэтгэсэн боловч уг ажил одоог хүртэл хэрэгжихгүй,
зогсонги байдалтай байна.

Элбэгдорж төрийн хяналттай Монголын Үндэсний телевиз, Монголын Үндэсний радиог
олон нийтийн статустай, төрийн хяналтгүй болгох хуулийг санаачлан, УИХ-ын
даргатай хамтран УИХ-д оруулсан нь хууль болон 2005 онд батлагдсан.

Элбэгдoржийн Засгийн газар Сүхбаатарын талбайд жагсаал цуглаан чөлөөтэй зохион
байгуулахыг зөвшөөрөн хуульчилсан хуулийн төслийг УИХ-д санаачлан оруулсан нь
хууль болон батлагдсан. Өмнө нь Сүхбаатарын талбай дээр жагсаал цуглаан хийх нь
хуулиар зөвшөөрөгдөөгүй байсан юм.

2004 оны УИХ-ын сонгуульд 50, 50%-ийн тэнцүү санал авсаны дараа их эвслийн
засгийн газар байгуулахын тулд Ардчилсан нам,МАХН гурван гэрээ байгуулж 2004 онд
Ц.Элбэгдорж их эвслийн Засгийн газрын Ерөнхий сайдаар ажилласан. Иргэний
хөдөлгөөнүүд болон монголчууд МАХН-ын шийдвэрийн эсрэг маш олон хүчтэй
эсэргүүцлийн цуглаан, жагсаал хийсэн.

Элбэгдоржийн Засгийн газрыг огцруулсан шалтгааны талаархи асуултад МАХН гадаадын
хэвлэлд хариулахдаа "Элбэгдорж авилгалтай хангалттай тэмцэж чадаагүй" гэсэн бол
МАХН-ыг шүүмжлэгчид хэлэхдээ "МАХН өөрийнх нь булхай, авилгалыг илчлэх албан
ёсны авилгалтай холбогдсон шалгалтуудыг хийлгэхгүйн тулд МАХН зориудаар
Элбэгдоржийн засгийн газрыг урьдчилан унагасан" гэж Вьюс Ваэйрт бичжээ. АНУ-ын
Олон улсын хөгжлийн агентлаг USAID -ын тайланд МАХН-ын өндөр албан тушаалтнууд
авилгалд гүнзгий хутгалдсан гэж онцлон тэмдэглэсэн байна. Элбэгдорж эсрэгээр нь
авилгалтай хатуу тэмцэж байв.

МАХН-аас томилсон Гаалийн ерөнхий газрын дарга Х.Баатар авилгалын үйлдэл дээрээ
баривчлагдсан бөгөөд тэрбээр авилгалын сүлжээнд МАХН-ын удирдлагууд түүний гол
сүлбээтэн хэмээн мэдэгдээд байсан тухай сонин хэвлэлүүд мэдээлж байсан. МАХН-ын
удирдлага Х.Баатартай уулзсаны маргааш өдөр МАХН Элбэгдоржийн их эвслийн засгийн
газраас гарах шийдвэрээ гаргасан. МАХН-ын энэхүү шийдвэр нь Улаанбаатар хотын
сангуудад санхүүгийн шалгалт хийж эхлэхтэй мөн зэрэгцэн тохиосон бөгөөд,
Улаанбаатар хотын захирагчаар сүүлийн долоон жилд Миеэгомбын Энхболд ажиллаж
байх хугацаанд газартай холбогдсон авилгалын шуугиан дээд цэгтээ хүрээд байсан
юм. 2006 оны 1-р сарын 11-нд МАХH-ын Удирдах Зөвлөл Элбэгдоржийн Засгийн газрыг
огцруулах шийдвэр гаргаж, үүний дагуу 2006 оны 1-р сарын 13-нд Элбэгдoржийн хоёр
дахь засгийн газрыг УИХ дахь МАХH-ын гишүүд болон Ардчилсан намын дөрвөн
гишүүний саналаар огцруулав.

Элбэгдoрж "Бид (ардчиллыг дэмжигчид) олуулаа болоод эргэж ирнэ" хэмээх алдарт
амлалтаа хоёр дахь удаагаа УИХ-ын индэр дээрээс Засгийн газрыг нь унагасны дараа
хэлсэн. Тэрбээр энэ амлалтыг анх 1994 онд УИХ-ын 76 гишүүний 70 нь МАХH-аас
сонгогдсон гишүүд байж тэд Элбэгдoржийн ардчилсан бодлогыг асар их эсэргүүцэж
байх үeд УИХ-ын гишүүнээс татгалзахдаа хэлсэн юм. Элбэгдорж амлалтаа биелүүлж
Ардчилсан нам, түүний "Ардчилсан Холбоо Эвсэл" -ийг удирдалцаж, тус эвсэл 1996
оны УИХ-ын сонгуульд ялсан билээ. 2005 оны 8 дугаар сард болсон УИХ-ын 65-р
тойргийн нөхөн сонгуульд Ардчилсан намаас Цахиагийн Элбэгдорж, МАХН-аас
Миеэгомбын Энхболд нар болон бусад намаас болон бие даан нэр дэвшигч нар нэр
дэвшсэн байв.

УИХ-ын гишүүний суудлыг Миеэгомбын Энхболдод өгөхийн тулд Элбэгдоржийг
сонгуулиас МАХН нэрийг нь татуулж, оронд нь МАХН Элбэгдоржийн их эвслийн засгийн
газраас хугацааг нь дуустал гарахгүй байхаар тохирсон. Байгуулсан гэрээгээ
биелүүлж Элбэгдорж УИХ-ын 65-р тойргийн сонгуульд нэр дэвшигчээс нэрээ татсан нь
Миеэгомбын Энхболдыг Элбэгдоржийн оронд УИХ-ын гишүүн болох бололцоог олгосон.
Хэдий тийм боловч МАХН Ардчилсан намтай байгуулсан гэрээгээ зөрчиж Элбэгдоржийн
Засгийн газрыг орхисон нь УИХ Засгийн газрыг унагаж, Элбэгдоржийг Ерөнхий
сайдаас 2006 оны 1-р сарын 13-нд огцруулсан.

2009 онд Монгол улс 5 дахь удаагаа ерөнхийлөгчөө сонгох сонгууль болов. Үүнд
Ардчилсан нам Ц.Элбэгдоржийн нэрийг дэвшүүлэн, парламентад суудалтай Ногоон Нам,
Иргэний Зориг Нам түүнийг дэмжин оролцохоо илэрхийлэв. Тэрээр үүргээ гүйцэтгэж
буй ерөнхийлөгч Намбарын Энхбаяртай өрсөлдсөн юм. 2009 оны 5 сарын 24-нд болсон
сонгуулийн урьдчилсан дүнгээр 51.24 хувийн санал авч, ялсан юм. Ц.Элбэгдорж 8
аймаг болон нийслэлийн 7 дүүрэгт өрсөлдөгчөөсөө илүү санал авсан бөгөөд
сонгогчдын бараг тал нь төвлөрсөн нийслэл хотод байгуулсан ялалт нь түүнийг
Ерөнхийлөгчийн сонгуульд ялахад түлхэц болов. Тэрээр 2009 оны 6 сарын 18-ны
өдрийн 12:06 цагт тангараг өргөж, албан ёсоор Ерөнхийлөгчийн ажилдаа орсон. 2013
оны Ерөнхийлөгчийн сонгуульд Ардчилсан намаас Ц.Элбэгдоржийг дахин нэр дэвшүүлж
Монгол Улсын Ерөнхийлөгчөөр 2 дахь удаа сонгогдон ажиллаж байна.

2013 оны Монгол Улсын Ерөнхийлөгчийн сонгуульд Ардчилсан намын нэр дэвшигч
Ц.Элбэгдорж нийт сонгогчдын 50.23%-ийн санал авч ялалт байгууж Монгол Улсын
Ерөнхийлөгчөөр улиран сонгогдлоо. Монгол Ардын намын нэр дэвшигч Б.Бат-Эрдэнэ
41.97%, Монгол Ардын Хувьсгалт намын нэр дэвшигч Н.Удвал 6.5 хувийн санал авчээ.

Ц.Элбэгдорж хоёр дахь удаагаа Монгол Улсын Ерөнхийлөгчөөр 2013 оны 7 дугаар
сарын 10-ны өдөр Сүхбаатарын талбайд Чингис хааны хөшөө, Улсын Их Хурал, ард
түмнийхээ өмнө тангараг өргөлөө. Энэ нь Монгол Улсын Ерөнхийлөгч түүхэнд анх
удаагаа олон нийтийн өмнө төв талбайд тангараг өргсөн үйл явдал болов.

Монгол Улсын Ерөнхийлөгч Ц.Элбэгдорж шүүхийн шинэтгэлийн багц хууль-н төслийг
УИХ-д өргөн мэдүүлсэн нь батлагдаж, шүүх ил тод, нээлттэй болж байна. Мөн
авилгалтай тэмцэх, ард түмэн эх орныхоо эрдэс баялгийн эзэн нь хэвээрээ байх
зэргээр Монгол Улсын байр суурийг байнга илэрхийлж байна.

АНУ-ын Колумбын их сургуулийн Ази судлалын тэнхимийн профессор, Хятад судлаач,
араб гаралтай эрдэмтэн Моррис Россаби “Орчин үеийн Монгол:Хаадаас Комиссар
капиталист хүртэл" номонд “ЗХУ-д сэтгүүлчээр суралцаад цэргийн сонинд ажиллаж
байсан цэргийн бага дарга Элбэгдорж төрийг ил задгай шүүмжилдэг нэгэн бөгөөд
төрийн дэглэмтэй аль болох шууд л хурцаар довтлон сөргөлдөхийг улайран дэмждэг
байлаа. МОАХ-ын дийлэнх гишүүдийн нэгэн адил боловсрол мэдлэггүй харанхуй нэгэн
боловч хаа очиж энгийн хүмүүстэй харилцах чадвартай разметик, онцгой уран
илтгэгч гэдгээ харуулсан хүн бол Элбэгдорж элит гэр бүлээс гаралтай сурвалжит
шинэчлэгчидтэй харилцах харилцаандаа өөрийн мэдлэг дорой, болхи бүдүүлэг зангаа
гаргачихдаг байсан ч, ихэнх шинэчлэгчдийн хийж чадхаас илүүтэйгээр энгийн олон
түмэнд хүрч чадсан юм” хэмээн дүгнэжээ.

Цахиагийн Элбэгдоржийн "Үнэний мөр цагаан", "Ачаа үүрсэн он жилүүд" номууд
Улаанбаатар хотод 2000 онд хэвлэгдсэн. Түүний 112 өгүүлэл, 85 хэлсэн үг, 57
ярилцлага 1985-2002 онуудад хэвлэгдсэн байна.

Монгол Улс: Уулыг хөдөлгөх нь, Цахиагийн Элбэгдорж, Вашингтон Пост сонин, АНУ,
2005 оны 11-р сарын 21, англи хэлээр.

Ойрхи Дорнодод Монгол Улс юу зааж чадах вэ, Цахиагийн Элбэгдорж, Гадаад бодлого
сэтгүүл, АНУ, 2011 оны 04-р сарын 06, англи хэлээр.



https://mn.wikipedia.org/wiki/%D0%A1%D0%B0%D0%BC%D0%B0%D0%BD%D0%B4%D1%8B%D0%BD_%D0%96%D0%B0%D0%B2%D1%85%D0%BB%D0%B0%D0%BD

Самандын Жавхлан (1980 оны хоёрдугаар сард Улаангомд төрсөн) — монгол хэлээр
дуулж 2000 оноос Монгол улс, улмаар нийт Монгол угсаатны дунд танигдсан зохиолын
дуучин, улс төрч. 2009 онд Монгол улсын гавьяат жүжигчин болсон. 2016 оны Монгол
Улсын Их Хурлын ээлжит сонгуулиар бие даан нэр дэвшиж ялалт байгуулснаар
2016-2020 онд УИХ-ын гишүүнээр ажиллахаар болсон.

Жавхлан 1980 оны 2 сарын 21-нд Монгол улс (БНМАУ)-ын Увс аймгийн төв Улаангом
хотод ойрд-дөрвөдийн яст монгол үндэстэн Самандын хөвүүн болон төржээ. Дээрээ
нэг ах, хоёр эгч, доороо нэг охин дүүтэй буюу таван хүүхэдтэй айлын дөрөв дэх нь
юм. Түүний эцэг Даржаагийн Саманд инженер, шүлэг зохиодог хүн байсан бол эх
Лхагвын Тогтох нь түүх, газар зүйн багш байв.

Жавхлан Улаангомын II 10 жилийн дунд сургуулыг дүүргээд 1997 онд 17 настайдаа
Улаанбаатарт ирж СУИС-т дуурийн дуучны ангид элсэн сураад 2003 онд бакалавр
зэрэгтэй төгсч мэргэжлийн дуучин болжээ. Ахиулан сурч 2006 онд магистр зэрэг
авсан.

Оюутан Жавхлан нэг сургууль, нэг ангийн Баясгалантай хослон дуулж эхлэв. Тэд
2000 онд Мөнхрөх ч биш дээ хоёулаа, Хонгорхон үр минь гэх хоёр дуугаараа анх
олонд танигдсан. 2001 оны Насны хайр нь тэр хоёрыг Монгол оронд алдаршуулжээ.

Үзэгч сонсогчид Жавхлан Баясгалан хоёрыг хослон дуулсаар гэрлэх байх гэж хардаг
байсан ч эсрэг эргэж 2003 оноос хамт дуулахаа ч больжээ. Жавхлан тэд амрагийн
харьцаатай байгаагүйг батлаж «Баясгалан миний найзтай үерхдэг байсан» гэж
хэлсэн.

С.Жавхлан 2007 онд "Торгоны зам" компанийн захирал Гантөмөрийн охин, Ховдын
уугуул, Германд эмчийн мэргэжил эзэмшиж ирсэн Долгормаатай нийлсэн ч жилийн
дараа салав. Амьдрах хэв маяг зөрөлдсөн гэдэг. Охин Юм-Агь нь эх дээрээ үлджээ.

2010 онд Архангайн Булган сумын уугуул, уртын дууны "Шуранхай" хамтлагийн дуучин
(1984 онд төрсөн) Гантөгсийн Эрдэнэчимэгтэй гэрлэж, эхнэрээ хотоос хөдөө аваачин
араг түшүүлэн төрүүлж олныг цочирдуулсан. Тэнд төрсөн нь Үжингүнж гэдэг нэртэй
бол түүний дүү охин Өдрийнцолмон 2011 онд мэндэлжээ. Монголсог С.Жавхлангийн гэр
бүл европ хувцаснаас татгалзаж, байнга дээл өмсдөг болсон.



https://mn.wikipedia.org/wiki/%D0%A5%D1%8D%D0%BD%D1%82%D0%B8%D0%B9_%D0%B0%D0%B9%D0%BC%D0%B0%D0%B3

Хэнтий аймаг 1923 онд байгуулагдсан. Газар нутгийн хэмжээ - 80,311 км² (21
аймгаас 9-р том). 2008 оны тооцоогоорх хүн амын тоо - 67,770 (21 аймгаас 14-р
их). Засаг захиргааны төв - Чингис хот. Аймгийн нутаг засаг захиргааны хувьд 17
сумнэгжтэй. Хэнтийн нурууны нэрнээс аймгийн нэр өгөгджээ. Эзэн Чингис хааны төрж
өссөн олон газар энэ аймгийн нутагт бий.

Хэнтий аймаг Монгол орны дорно умар биед оршино. Хэрэглээний бүсчлэлээр зүүн
бүст хамаарна. Хойд талаараа Оросын Холбооны Улстай (Өвөр Байгалийн хязгаар) хил
залгана. Улс дотор Дорнод, Сүхбаатар, Дорноговь, Говьсүмбэр, Төв, Сэлэнгэ гэх 6
аймаг, улсын нийслэлийн Багануур дүүрэгтэй хаяална.

Аймгийн баруун талаар Хэнтийн нурууны зүүн хошуу сунайна. Нуруунд төрийн
тахилгат Бурхан Халдун уул байдаг. Нурууны араас Онон гол, өврөөс аймгийн урд
талаар хөндлөн урсдаг Хэрлэн гол эх авдаг.

Хэнтий аймгийн хүн амын тоо 2000 онд 70,946 байсан бол 2010 оны тооллогоор нийт
хүн ам нь 65,811, суурин хүн ам нь 65,335 болж буурчээ. Энэ тоогоор бол Монгол
улсын 13-р олон хүн амтай аймаг гэж үзэгдэнэ. 2007 оны үед хүн амын нягтрал 0.89
(21 аймгаас 14-р шигүү) байв. Хүн амын үнэмлэхүй олонх нь Монгол үндэстэн. 2000
оны тооллогын дүнгээр олонх Халх ястнаас (нийт хүн амын 86.5%) гадна Буриад
ястан онцлохуйц олноор (6,223 буюу 8.8%) оршин суудаг гэжээ. 2010 онд гадаад
улсын харъяат иргэн 580 хүн тоологдсон нь хүн амын 0.8% болж байгаа юм.

Хэнтий аймгийн нутаг дэвсгэр засаг захиргааны хувьд дээд түвшинд 17 сум, дэд
түвшинд 83 багт хуваагддаг. Хүн ам олонтой 3 суурин газартай. Тухайлбал, Хэрлэн
суманд харъяалагддаг аймгийн төв Өндөрхаан хот 17164, Бор-Өндөр сум буюу
Бор-Өндөр тосгон 8080, Батноров суманд харъяалагдах Бэрх тосгон 2413 хүн амтай.



https://mn.wikipedia.org/wiki/%D0%9D%D0%B0%D0%B9%D1%80%D0%B0%D0%BB%D1%82_%D1%82%D3%A9%D0%B2

Найралт төв (1678-1735, 57 насалсан) — 1722-1735 онд төр барьсан Чин улсын
тавдугаар хаан, манж хүн байв.

Багад нь Тун хатан өсгөдөг байв. Бага наснаасаа эрдэм номд суралцаж, ордны
гадаад ертөнцтэй танилцан өсчээ. 1689 онд бэйл хэргэм хүртэж 1996 онд Шулуун
улаан хошууны даргачаар томилогдож, Зүүнгарын Галдантай хоёр дахиа тулахад эцэг
хааны хамт мордож байв. 1998 онд жүн ван болсон.

Найралт төв хаан 1722 оны 12 сарын 27-ны өдөр хаан өргөмжлөгдсөн. Оны цолыг
манжаар Хуалиясун тоб, хятадаар Юнжөн -Yongzheng, хааны цолыг Чин Шизун гэдэг.

Дотоодоо бүрэн цэгцэлж дуусгаад гадаад улс төрийн бодлогодоо илүү анхаарах
болсон. 1727 онд хаант Оростой Хиагт хотод гэрээ байгуулснаар умард хил
хязгаараа амаржуулсан. 1729 онд Фурдан жанжнаар удирдуулсан их цэргийг Зүүнгар
луу илгээсэн ба 1731 онд Галданцэрэнтэй хийсэн тулалдаанд ялагджээ. Зүүнгар
халхыг түйвээхэд халх Чингээс холбоо таслаагүй. Дараа нь манжууд Хөхнуур орчимд
хилийг батлан чангатгах болсон.

Найралт төв хаан Иньси авгаа өмөөрч эцэгтээ үг хэлсэн 3-р агь Хуншиг 1727 онд
амиа хорлохыг тулган шаардсан. Үхэхдээ үлдсэн хоёр агь Хунли, Хунжоу хоёроос
нэгийг бичиж гэрээслэсэнд Хунли нь Тэнгэр тэтгэгч хаан болжээ. Талийгч хааныг
өөрийнх нь шинээр барьсан Чингийн баруун бунханд оршуулсан.



https://mn.wikipedia.org/wiki/%D0%91%D1%83%D0%BB%D0%B3%D0%B0%D0%BD_%D0%B0%D0%B9%D0%BC%D0%B0%D0%B3

Булган аймаг нь манай орны төв хэсэгт Орхон Сэлэнгийн сав газарт орших бөгөөд
нутагт нь Булганхан, Бүрэгхангай, Дулаанхан, Бүтээл, Хантай Дархан хаан зэрэг ой
хөвчит уул нурууд бий.

Нутгийн хойд захаар эртний төрмөлийн эриний боржин чулуу, өмнө хэсгийн үлэмж
талбайд дунд ба эртний төрмөлийн эриний хурдас, дунд хэсгээр нь Дээд Пермийн ба
Гуравдагч, Юрийн галавын бялхмал чулуулаг, мөн Дөрөвдөгч эриний хүрмэн чулуу их
тархжээ, Дөрөвдөгч галавын үед оргилж байсан Уран тогоо, Тулга, Бүрхээр, Жалавч
зэрэг унтарсан галт уулыг нь дархлан хамгаалж байна. 1967 онд Могод сумын нутагт
газар хөдөлж, газар хагарч язарсан нь энэ хавийн нутгийн гадаргын хэлбэр бүрэн
тогтоогүй байгаагийн гэрч юм. Булган аймгийн нутагт чулуун нүүрс, барилгын
материалын баялаг бий.

Булган аймгийн нутагт Сэлэнгэ, Орхон, Хануй зэрэг том голууд урсах бөгөөд
Харгал, Хунт, Айрхан зэрэг нуурууд бий. Хульж, Хунт, Хануйн, Асгатын зэрэг
рашаан бий, Эгийн гол дээр УЦС барих аж. Аймгийн нутгийн урд хэсгээр хээрийн
хүрэн хөрс, хойд хэсгээр ойн хар шороон ба уулын, тайгын хөрс тархжээ. Аймгийн
нутгийн өмнөд хэсгээр хээрийн ургамал, хойд хэсгээр ой хөвч тархжээ. Ан амьтан
элбэггэй.

Булган аймаг 2011 онд 58,483 хүнтэй байв. Үндсэндээ монгол үндэстэн. Халх ястан
зонхилно.

Булган аймгийн нутаг дэвсгэр бол нэн эртнээс монгол туургатны өлгий нутаг байсан
нь археологийн олдвор, баримтаар батлагддаг. Тухайлбал монголын анхны төрт улс
болох Хүннү, болон Нирун, Сяньби, Түрэг, Уйгарын хаант улс, Кидан, Киргиз зэрэг
улсууд оршин тогтнож байсны ул мөр хөшөө дурсгал олон байдаг. 12-13-р зууны
үеийн Мэргид, Хэрэйд зэрэг овог аймаг, Чингисийн нэр хаягтай газар нутаг, уул ус
цөөнгүй бий.

Аймгийн нутаг дэвсгэр нь Манжийн ноёрхлын үе болон Богд хаант Монгол улсын үед
Түшээт хан аймагт, Ардын засгийн эхний жилүүдэд Богд хан уулын аймагт
харьяалагдаж байлаа.

Бүгд Найрамдах Монгол Ард Улсын Ардын Сайд нарын зөвлөлийн 1937 оны 12 дугаар
сарын 23-ны өдрийн 33 дугаар тогтоолоор Булган аймаг байгуулах тухай шийдвэр
гарч энэ дагуу 1938 оны 1 сарын 15-ны өдөр аймгийн яамны хурал хуралдаж Булган
аймгийг 15 сум, 128 баг, 10360 өрх, 43500 хүн ам, 1.1 сая мал, 42.2 мянган ам
дөрвөлжин километр нутагтайгаар байгуулжээ.

** - Сумын төвөөс баруун хойд зүгт 25 км зайтай байх Сайхан-Овоо сууринг (500
хүнтэй) багтаадаг.

*** - Сумын төвөөс хойд зүгт 25 км зайтай байх Хялганат тосгоныг (3,300 хүнтэй)
багтаадаг.



https://mn.wikipedia.org/wiki/%D0%A8%D0%B2%D0%B5%D0%B9%D1%86%D0%B0%D1%80%D0%B8

Швейцари улс (герм. Schweiz, фр. Suisse, итал. Svizzera, Руманш хэл: Svizra),
албан ёсоор Швейцарийн Холбооны Улс (лат. Confoederatio Helvetica учир тус орны
ISO-гийн улсын код нь CH ба CHE) бол баруун Европт байрлах 7.5 сая хүн амтай,
41,285 км² газар нутагттай, далайд гарцгүй орон юм. Швейцари нь 26 улсаас
бүрдсэн холбооны бүгд найрамдах улс бөгөөд эдгээр улсуудыг өөрөөр бас кантон гэж
нэрлэдэг. Берн хот бол Холбооны улсын засгийн газар байрлах хот бөгөөд де факто
нийслэл хот нь юм. Энэ орны эдийн засгийн төвүүд нь Женев ба Цюрих хотууд болно.
Швейцари нь дэлхийн хамгийн баян чинээлэг, өндөр хөгжилтэй орнуудын нэг.

Швейцарь улс Герман, Франц, Итали, Австри ба Лихтенштейн улсуудтай хиллэдэг.
Швейцарь нь олон хэлтэй улс бөгөөд герман, франц, итали, руманш гэсэн дөрвөн
хэлийг үндэсний хэл гэж үздэг. Хэрэглээний түвшинд англи хэл нэлээд түгээмэл
тархсан. Швейцари улс төвийг сахих эртний уламжлалтай бөгөөд 1815 оноос хойш
дайнд ороогүй. Энд Олон Улсын Улаан Загалмайн Нийгэмлэг, Дэлхийн Худалдааны
Байгууллага, НҮБ-ийн Европ дахь хоёр төв байр байрладаг.

Швейцарийн латин нэр буюу Confoederatio Helvetica гэдэг нь Альпийн бүс нутагт
амьдарч байсан эртний кельт гаралтай хельвет аймгийн нэрээс гаралтай юм.
Швейцари улсын байгуулагдсан огноог уламжлал ёсоор 1291 оны 8 сарын 1 гэж үздэг
учир энэ өдрийг үндэсний баярын өдөр хэмээн тэмдэглэдэг.



https://mn.wikipedia.org/wiki/%D0%A2%D1%8D%D0%BC%D0%B1%D2%AF%D2%AF

2-р үеийн тэмбүүгийн үед илрэх тууралтуудыг авч үзье. Үүнд : 1. Тэмбүүгийн
толбон тууралт. II үеийн шинэ тэмбүүгийн үед эхлэн толбо гарна. Толбо ягаан
байснаа цаашдаа цайвар ягаан болж тод бус хүрээтэй, дугуй хэлбэртэй 1 см
голчтой, хоорондоо нийлдэггүй, гөлгөр гадаргуутай, хязгаарлуугаатэлдэггүй,
төвийдэггүй онцлогтой. Толбоаажим, хоногт 10-12 ширхэгээр7-10хоногтбүрэн гүйцэд
гардаг учир янз бүрийн өнгөтэй байдаг. Ягаан толбыг дарахад цайрч, авахад
тодорно. Удсан ягаан толбыг дарахад шаравтар туяа илэрнэ. Энэ нь улаан бөөмийн
задралаар арьсанд гемосидерин хуралдсантай холбоотой. Удсан ягаан толбо нь
хар-бор өнгөтэй болж болно. Толбо ихэвчлэн их бие мөчөөр гарна. Гарын сарвуу,
хөлийн өлмий, нүүрийн арьсаар бараг гардаггүй , зовиургүй байдаг бөгөөд 3-4
долоо хоноод аяндаа арилна. 2. Гүвдрүүн тэмбүүнцэр. II үеийн тэмбүүгийн толботой
адил ихээр гарна. Гэвч толбо нь II үеийн шинэ тэмбүүгийн гол тууралт бол гүвдрүү
нь II үеийн дахисан тэмбүүгийн гол тууралт юм. Тэмбүүгийн гүвдрүүг дотор нь том
(лентикулярный), жижиг (милиарный) гэж хуваана. Том гүвдрүүн тэмбүүнцэр нь
тэмбүүгийн гүвдруүн дотроос хамгийн элбэг тохиолддог бөгөөд уян хатан, дугуй,
тод хүрээтэй, хагас бөмбөлөг хэлбэртэй, бамбайн чинээгээс вандуйн чинээн
(0.3-0.5 см) хэмжээтэй байна.Тэдгээр нь нүүх тэлэх хандлагагүй, хоорондоо
нийлдэггүй онцлогтой. Гүвдрүүний өнгө эхлээд ягаан дараа нь зэсэн улаан буюу
улаан хөх өнгөтэй болно. II үеийн шинэ тэмбүүгийн гүвдрүү харалдаа байрлалтай их
бие, мөчөөр замбараагүй тархан гарах ба нүүр хуйх, алга, улаар ч гардаг.
Гүвдрүүн тэмбүүнцэр нь эмнэлзүйн хэд хэдэн хэлбэртэй байдаг. Хажирсан гүвдрүүн
тэмбүүнцэр нүүр, ялангуяа дух, хуйхны ирмэг, хамар уруул, хамар хацар, эрүү
уруулын завсар , хуйхаар гарна. Гүвдрүү шаравтар буюу бор шарга хайрсаар
хучигдана. Хайрст үлд хэлбэрийн гүвдрүү нь дээгүүрээ цагаан хайрсаар хучигдаж
хайрст үлдтэй адилхан болно. Гэвч хайрсыг нь хусахад хайрст үлдийн гурвал шинж
(лааны зоргодос, төгсгөлийн хальс, цэгэн цус шүүрэлт) илэрдэггүй байна. Мөн
гүвдрүүний хязгаар нь зэсэн улаан өнгөтэй, хайрсгүй, тууралт зах руугаа
тэлдэггүй, хөрзөн үүсгэдэггүйгээрээ хайрст үлднээс ялгарна. Алга улны гүвдрүүн
тэмбүүнцэр нь өөрийн хэлбэртэй байдаг. Энэ нь эхлээд арьсны түвшнөөс төвийхгүй,
тод хүрээтэй, улаан хөх буюу шаравтар өнгөтэй цул нэвчдэст суурь бүхий толбо
байдаг. Цаашдаа тууралтын гадаргуун дээр цул, амар хуурдаггүй хайрс тогтоно.
Тууралтын хязгаар нь хайрсгүй байна. Хэсэг хугацааны дараа хайрс нь төвөөсөө
хевсийн гуужиж эхлэн Биеттын заханцарыг бий болгоно. Ул, алганы гүвдрүү нь II
үеийн шинэ ба дахисан хэлбэрийн алинд ч, мөн өвчин эхлээд олон жил болсны хойно
ч гарна. Өвчин удах тусам алга улны гүвдрүүний харалдаалсан байрлал нь улам
алдагдаж бөөгнөрч цагираг дугуй, хээ угалз мэт хэлбэртэй болж том товхонцор
зузаан хайрстай болж эвэршинэ. Энэ бол II үеийн дахисан тэмбүүгийн онцлог шинж
гэж үздэг. Нойтон гүвдрүүн тэмбүүнцэр нь биеийн үргэлж хөлөрч нойтон байдаг,
үрэгдэж байдаг хэсгүүдэд (бэлэгэрхтэн, хошногоны орчим, цавь, өгзөгний завсар,
суга, хөлний хурууны салаа, эмэгтэйчүүдийн хөхний нугалаа) гарах ба гүвдрүү
нурж, арьсны өнгөн хөрс хуурч зөв дугуй зулгархай үүснэ. Ийнхүү зуггарсан
гүвдрүүний шүүсэнд цайвар трепонем маш олноороо оршино. Нойтон гүвдрүүнд
хоёрдогч халдвар орсноос шархалж болно. Гүвдрүү нь эрс зааглагдсан байх ба
ялимгүй загатнаж хорсдог. Бэлгийн их уруул, хошногоны орчим, өгзөгний завсар,
цавины нугалаас, суга, хөлний хурууны салаа, хуйсний орчим, хушга, цавь, эр
бэлэг эрхтний уг зэрэг газар нойтон гүвдрүү цочрооны улмаас ургацтай болж
гадаргуу нь барзайн тэгш бус болох ба үүнийг өргөн суурьт ургац гэнэ. Түүний
дээр зунгаарсан шүүсэн дотор нь цайвар трепонем их хэмжээгээр агуулагдана. 3.
Усан цэврүүн тэмбүүнцэр: Герпес маягийн тэмбүүнцэр, маш ховор тохиолддог. Герпес
хэлбэрийн тэмбүүнцэрийн үед арьсанд шкигхэн цэврүү гараад түргэн хагарч тав
болдог. Цэврүүнүүд нь бөөгнөрч чигчий хурууны толионы •мнээн хавтгай үүсгэдэг
байна. Ийм голомт нь эрүүл арьснаас эрс зааглагдаж, цул уян хатан байх ба гүүний
өнгө нь, бөөгнөрсөн цэврүүнцэр нь II үеийн тэмбүүгийнхтэй адилхан байдаг.
Эдгэхэд нь хүрэн юсөө, жижиг сорви үлдэж тэр нь удалгүй алга болно. I. Идээт
цэврүүн тэмбүүнцэр: Энэ нь II үеийн тэмбүүгийн ховор хэлбэр. Мөн II үеийн
тэмбүүгийн хүнд хэлбэрийн илрэл ч гэж одэг. Идээт цэврүү гарч байх үед өвчтөн
халуурч биеийн ерөнхий байдал нь өерчлөгдөнө. Гэвч зарим ;удлаачид энэ хэлбэр II
үеийн хүнд хэлбэр бус харин бие нь суларсан туранхай эцэнхий, архаг
архичин, ;үрьөэтэй, хар тамхичин, витамин дутсан хүнд гардаг гэж үздэг. Идээт
тэмбүүнцэрийг эмнэлзүйн ;увьд нь батга, түүхий хэлбэрийн, идээт шарх, зузаан
тавтай гэж хуваана. Идээт тэмбүүнцэрийн батган, |эцгэн, түүхий хэлбэр нь гол
төлөв II үеийн шинэ тэмбүүгийн үед харин шарх, зузаан тав нь ихэвчлэн II еийн
дахисан тэмбүүгийн үед илэрдэг. Батга хэлбэрийн үед ихэвчлэн дух, хүзүү, нуруу,
цээж, мөрөнд 0.2 см шовгор идээ цэврүү бий болно. 1дээ нь түргэн хатаж бор шарга
тав тогтоож, унахад нь орон дээр нь хонхорхой жижиг несөе бүхий орви үлдэнэ.
Идээт тэмбүүнцэр нь эрүүл арьснаас эрс зааглагддаг. Батган хэлбэрийн тэмбүүнцэр
нь үеийн тэмбүүгийн бусад шинжүүдтэй хамт илэрдэг. Батган тэмбүүнцэрийг ердийн
батга, харшлын зангилаат васкулит, үхжилт гүвдрүүн сүрьеэ, иод буюу ромын
батганаас ялгана. Ердийн буюу идэрчүүдийн батга нь хурц үрэвсэлтэй, хурц улаан
өнгөтэй, өндүүрхэн, архаг явцтай ойр ойрхон дахидаг. Үхжилт гүвдрүүн сүрьеэ,
харшлын зангилаат васкулит ь ихэвчлэн мөрний араар, удаан явцтай, тууралт
балархай удаан хөгждөг гүвдрүүний голд нь жижиг хжил бий болж тамга мэт сорви
үлдээдэг. Ийм сорви тэмбүүнд хэзээ ч байдаггүй. Иод, бромын батганы дээт цэврүү
нь харьцангуй том, хурц үрэвсэл, ирмэг хүрээтэй, нягт хатуу нэвчдэсгүй, иод,
бром эрэглэхгүй болохоор түргэн алга болно. Өгүүллээс нь лавлахад энэ тууралт нь
иод, бром эрэглэсэнтэй холбоотой байдаг. Цэцгэн хэлбэрийн тэмбүүнцэр нь жижигхэн
тал бөмбөлөг хэлбэртэй, вандуйн чинээн хэмжээтэй эргэн зйрондоо улаан зэсэн
өнгөтэй нэвчдэст хүрээтэй, голдоо хүйс мэт хонхорхойтой байна. 5-7 хоногийн эраа
цэврүү нь хатаж, хатуу улаан зэсэн өнгийн суурин дээр бор нөсөөн толбо буюу цөөн
бус тохиолдолд зрви үлдээнэ. Цэцгэн тэмбүүнцэр нь янз бүрийн тоогоор, ихэвчлэн
15-20 ширхэг гарах ба зонхилон өчний дотор тал, их бие, нүүрээр гардаг. Цэцгэн
тэмбүүнцэрийг бодоо (цагаан цэцэг), салхин цэцгээс ялгана. Цэцгүүд нь хурц
явцтай, өндөр злуурч өвчтөний биеийн ерөнхий байдал хүндэрч идээт цэврүүний
ёроол нэвчдэсгүй, тууралт нь эхлээд гаpaap эхлэн гарч тэмбүүгийн серологийн
урвал сөрөг байдгаараа цэцгэн тэмбүүнцрээс ялгагдана. /үхий хэлбэрийн тэмбүүнцэр
эхлээд нүүрэн дээр гарах ба цаашид гарын ар, цээж, ар нуруугаар тархаж, фаан
улаан өнгөтэй, 1 см түүнээс том гүвдрүү гарна. Хэд хоногийн дараа гүвдрүүн дээр
нимгэн идээт’ трүү гарч түргэн хатаж.зузаан олон давхар, бор шарга тавтай, улаан
хүрэн нэвчдэст хүрээтэй байна. звыг нь хүчээр хуулахад дотроос нь гүн улаан цус
шүүрэмтгий шарх гарч ирнэ. Их тос буюу хөлс ‘рэг цочрооны улмаас тав нь унаж
шархны гадаргуу нь бөөрөлзгөнө жимс мэт улаан ургацтай, барзгар >лсон байна.
Үүнийг фрамбези хэлбэрийн тэмбүүнцэр гэнэ. Хэрэв зориудын эмчилгээ хийхгүй
байвал үхий хэлбэрийн тэмбүүнцэр хэдэн сараар ч үргэлжилдэг. Түүхий хэлбэрийн
тэмбүүнцэрийг дотор нь !гөц, гүн гэж хуваадаг. Өнгөц тэмбүүнцэр нь хөнгехөн ямар
нэг ул мөр үлдээлгүй арилна. Энэ нь 2-р !ийн шинэ тэмбүүгийн толбо, гүвдрүүтэй
хамтран гарна. Гүн хэлбэр нь II үеийн дахисан тэмбүүгийн Я гарах ба уул өвчний
хүнд явцтайг илэрхийлж гүн шарх, сорви үүсгэж заримдаа тэлэх хандлагатай |йдаг.
Эдийн түүхий нь тэмбүүгийнхээс цочмог эхэлдэг ба түргэн тархдаг. Эхлээд
нэвчдэсгүй идээт гүвдрүү рдаг, алта^ шар буюу бохир бор тавтай, түүнийг нь
хуулахад толигор, нойтон, хурц ягаан зулгархай рч ирэх ба голомтууд нь хоорондоо
нийлсэний улмаас ирмэг нь тэгш бус байна. Ихэвчлэн хүүхэд өвчилдөг. Шарх
хэлбэрийн тэмбүүнцэр идээт цэврүүн тэмбүүнцэрийн хүнд хортой хэлбэр бөгөөд
евчний эхнийб-6 сарын дотор гардаг . Шархан тэмбүүнцэр нь хажууруугаа ба
гүнрүүгээ үхэждэг онцлогтой. Эхлээд хязгаарлагдмал гүн улаан нэвчдэс, дараа нь
төвд нь идээт цэврүү улмаар хатуу суурьтай тавтай болно. Тав нь бор саарал буюу
бараг хар өнгөтэй байх ба эргэн тойрон зэсэн улаан нэвчдэсэн хүрээтэй байна.
Шарх нь улам томорч хязгаарлуугаа тэлж 5-тын мөнгө түүнээс том хэмжээтэй болдог.
Тавыг нь хуулахад шарх үүсэх ба тэр нь салбагар ирмэгтэй толигор ёроолтой байна.
Ёроол нь бор шар үхжлийн эд, идээгээр бүрхэгдсэн байна. Шарх нь цул, эрүүл
арьснаас тод заагтай улаан хүрэн өнгөтэй нэвчдэс бүхий хүрээтэй байдаг. Шарх
эдгэхэд хүрэн нөсеө бүхий сорви үлдэнэ. Нэгэн зэрэг 6-10 тууралт гардаг. Архи их
уудаг, тамхи их татдаг, бие сул, туранхай эцэнхий, биеийн эсэргүүцэл сул хүнд
шархан тэмбүүнцэр нүүрэн дээр ихэвчлэн гарах ба тэр ч байтугай тэмбүүг оношлох
стандарт урвал ч сөрөг гарч болно. Энэ үед өвөрмөц урвалуудыг тавьж оношийг
батална. Тэмбүүгийн зузаан тав нь хүнд шархан тэмбүүнцэрийн нэгэн хэлбэр бөгөөд
шарх нь гүн ба хязгаарлуугаа тэлэх хандлагатай. Үүний улмаас бор хүрэн буюу хар
бор өнгийн зузаан, товгор, олон давхар, 2-5 см голчтой, хясаа хэлбэртэй тав бий
болно. Тавыг нь хуулахад гүн, хөндүүрхэн, нэвчдэстэй, эсгэгдсэн мэт ирмэгтэй,
бохир цусархаг ялгадастай шарх гарч ирнэ. Тавыг төвийн, хязгаарын тав,
нэвчдэстэй тав гэж 3 хэсэгт хувааж болдог байна. Шархыг эдгэхэд гүн бор нөсөөтэй
сорви үлдэнэ. Тэмбүүгийн тав нь тэмбүүгийн 2-3 дахь жилд гарна. Ихзвчлэн ганц
нэгээрээ хүний их бие, мечний арын хэсэгт гарч ихэвчлэн тэмбүүгийн бусад
тууралттай давхар гарсан байна. Тэмбүүгийн тавны шингэн, шархны ёроолд цайвар
трепонем харьцангуй цөөхөн. Сонгомол урвал сөрөг байж болох ба харин РИТ РИФ,
ТРНА эерэг гарна. Сүүлийн жилүүдэд тэмбүүгийн хортой хэлбэр болох тэмбүүгийн
тав, шарх маш ховор тохиолдох болжээ. 5. Цагаан буюу бор тэмбүүнцэр. Нөсөөт /
пигментийн/ тэмбүүнцэрийг анх 1854 онд Hardy бичиж дараа нь Neisser (1883)
тэмбүүгийн цагаан толбо (лейкодерма) гэж нэрлэжээ. Тэмбүүгийн цагаан толбо
өвчний 4-6 сард голлон илрэх ба эхний жилийн сүүлийн хагаст ховор гардаг.
Тэмбүүгийн цагаан толбо II үеийн дахисан тэмбүүгийн үед ихэвчлэн эмэгтэйчүүдэд
тэмбүүгийн үс уналт зэрэг бусад шинжүүдтэй нэгэн зэрэг хүзүүний урд, ард,
хажуугаар, суганы урд хэсэг, өвчүүний дээд хэсэг, ар нуруу, хэвлий, мөч, ууцаар
гарна. Цагаан толбо бор нөсөөтэй арьсан дээр дугуй буюу зуувин хэлбэртэй , 1-1,5
см голчтой байдаг. Толбоны too аажим олширч өнгө нь улам тодрох ба хажуугийн
гэрэлд илүү сайн ялгарч харагдана. Заримдаа хоорондоо хүрэн нөсөөгөөр
тусгаарлагдсан байна. Тэмбүүгийн цагаан толбыг тойрсон бор нөсөөний харьцаагаар
толбон, торлог, гантиган гэж 3 хэлбэрт хуваана. Толбон хэлбэрийн үед цагаан
толбоны хоорондох бор нөсөө нь өргөн байна. Торон хэлбэрийн үед бор нөсөө нь
нарийхан торон нэхмэл мэтхарагдана. Гантиган хэлбэрийн үед цагаан,
борнөсөөхоёрын өнгө ньбүдэгбайдагучирхиртэйарьс шиг цоохортон харагдана.
Тэмбүүгийн цагаан толбо харьцангуй удаан 6-12 cap, тэр ч байтугай сайн эмчилгээ
хийлгэсэн үед ч 2-4 жил үргэлжилнэ. 6. Тэмбүүгийн үс уналт. Энэ нь ихэвчлэн II
үеийн дахисан тэмбүүгийн үед гарах ба II үеийн шинэ тэмбүү.гийн үед мөн гарч
болдог. Энэ нь эмэгтэйчүүдэд илүү ажиглагддаг. Голчлон шанаа, дагз, оройн
хэсгийн үсэнд элбэг тохиолдох ба өвчин даамжирсан үед эрүү, хөмсөг.суга, зовхины
үсэнд илэрнэ. Тэмбүүгийн үс уналтыг жижиг голомтот, тархмал, холимог гэсэн 3
хэлбэрт хуваана. Жижиг голомтот үед үсний уналт ньзоосон мөнгөний хэмжээний ,
зөвба зөв бусхэлбэртэй, хсюрондоонийлэх хандлагагүй, арьсны ямар нэг үрэвсэлгүй,
зовиургүй байдаг. Голомтны бүх үс унадаггүй. Өтенд идүүлсэн арьс мэт тарлантаж
унана. Голомтлон унасан үс дахин ургахдаа өндөр нам ургадаг, үүнийг Пинкусын
шинж гэнэ. Тархмал хэлбэрийн үс уналт нь жижиг голомтот шиг тэмбүүд өвөрмөц биш
байдаг бөгөөд янз бүрийн хүнд халдварт өвчнүүдийн үед ч элбэг тохиолддог үс
ун&штаас ялгарах зүйлгүй байдаг. Үсний энэ уналтыг тэмбүүгийн бусад шинж болон
серологийн урвальиг баримтлан оношлоно. Холимог уналтын үед дээрх хоёр хэлбэрийн
үс уналт хоёулаа зэрэг ажиглаглана. Хэрэв эмчлэхгүй бол тэмбүүгийн үсний уналт
удаан үргэлжлэх ба тэмбүүгийн эмчил гээ эхэлснээс Юхоногийн дараазогсож 1.5-2
сарын дараа бүрэнургана. Тэмбүүгийн үсний уналт нь үсний голомтот уналт, үсний
хяргагч үлдтзй төсөөтэй Оайна. Үсний голомтотуналтын голомт цөөхөн, эрүүл
хуйхнаас эрс зааглагдсан, гялгар толигор гадаргуутай. Голомтон дээр үс үлдэлгүй
унаж орчны үс нь сулардаг. Хуйхны өнгөц хяргагч үлдний голомт нь хогжр уу
хайрстай, үс нь хугарч унасан байна. Гэмтсэн үснээс мөөгөнцөр илэрдэг.
Тэмбүүгийн II үеийн салстын гэмтэл Хүний амны хөндий, багалзуурын салстанд II
үеийн тэмбүүгийн тууралт гарах ба заримдаа зөвхөн энэ хэсэгт гарсан байдаг.
Ихэвчлэн ягаан толбо, гүвдрүү гарна. Цэврүүн тууралт салстын гүнд гарах нь
ховор. Амны салстын гүвдрүү нь цайвар трепонем олонтой, зовиур байдаггүй учир
хүн мэдэлгүй бусдад өвчин тараадаг аюултай. Хөөмий, хөшиг, зөөлөн тагнай,
гүйлсэн булчирхайд тодорхой заагтай үрэвслийн толбо үүсэж энэ хоорондоо нийлж
улаймал хэлбэрийн үрэвсэл үүсгэдэг. Энэ нь гүйлсэн булчирхайн улаймал фэвслээс
өвдөлтгүй, гүйлсэн булчирхай хавагнадаггүй, халуурдаггүй, хөхөлбөр туяатай
байдгаараа шгагдана. Эмийн хордлогын үед амны салст тэр аяараа улайж хацар хэл
хүртэл хамрагдсан байна. Знэ үед улайсан салстан дээр удалгүй цэврүү гарч хагарч
хөндүүрхэн зулгархай үүснэ. Үйлчилсэн >мийг хэрэглэхээ болихоор удалгүй алга
болно. Архаг тамхичны тагнай хэл, хүүхэн хэл, залгиурын хана хөх туяатай
улайсан, тод хүрээгүй байна. Улайсан хэсэг дээр өргөссөн судаснууд харагдана.
Онош тавихад өвчтөний өгүүлэл, арьсан дээрх тэмбүүгийн бусад тууралт, серологийн
шинжилгээ тусална. II үеийн тэмбүүгийн үед салстандхамгийн элбэг гардагтууралт
бол гүвдрүүн тууралт юм. Гүвдрүү юмны хөндийн салстын хаана нь ч гарах боловч
ихэвчлэн гүйлсэн булчирхай, хүүхэн хэл, зөөлен тагнай, хэл, хацар, буйлаар
байрлана. Гүвдрүү эхлээд хөндүүргүй, эрс заагтай, их бага хэмжээгээр овойсон
дугуй буюу зууван хэлбэртэй, бараан улаан өнгөтэй, зарим нь хөх туяатай ихэвчлэн
1 см хүртэл хэмжээтэй, тэгшхэн гадаргуутай, бага зэргийн цусан нэвчдэс бүхий
суурьтай байна. Нилээд хугацааны дараа үрэвслийн шүүдэс нь гүвдрүүг бүрхэж буй
хучуур эдэд орж цайвар саарал өнгөтэй болж захаараа үрэвслийн хүрээтэй болж
эрүүл салстнаасаа эрс заагтай болно. Гүвдрүүний цайвар бүрхүүлийг хуулахаар
махан улаан зулгархай гарч ирэх ба тэндээс цайвар репонем амархан олдоно.
Гүвдрүү гараад 1-3 долоо хоноод гадаргуу нь зулгарна. Энэ нь гүвдрүү оолны хатуу
зүйл, шүд, тамхины утаа зэрэгт гэмтсэний улмаас гадаргуу нь хуурч зулгархай
үүсэж айгаа хэрэг юм. Зулгарсан гүвдрүү ялимгүй хөндүүрхэн, маш их халдвартай.
Салстын гүвдрүүний зарим нь шархалж болно. Энэхүү шархлаа нь эхлээд жижигхэн
байснаа аашдаа томорч бор шаргал өнгөр буюу идээгээр хучигдана. Хоёрдогч
халдвартай хавсарсан байвал lam хөндүүрхэн, улаан хүрээтэй болно. II үеийн
шинэбадахисан тэмбүүгийн үед салстын толбо гарсан айвал их биеийн арьсаар ягаан
толбо, гүвдрүү гарсан, тунгалагийн зангилаа нийтээрээ томорсон буюу
клероадениттай байна. III ҮЕИЙН ТЭМБҮҮ Syphilis tertiaria Уул өвчний эцсийн шат
бөгөөд эмгэг процесс зөвхөн арьсаар зогсохгүй салст бүрхүүл, дотор зхтэн,
мэдрэлийн тогтолцоогхамарна. Үеийн тэмбүүгийн гол шалтгаан нь огт эмчлүүлээгүй
буюу дутуу эмчлүүлсэн явдал юм. Ill үеийн эмбүү үүсэхэд биеийн эсэргүүцэл
сулрах, өвчлөх, архийг хэтрүүлэн байнга хэрэглэх, тэжээлийн змсдол болон оюуны
хөдөлмөрт их ядрах явдал нөлөөлнө. III үеийн тэмбүүгийн тууралт нь II үеийн
тэмбүүгээс эрс ялгаатай. III үеийн тэмбүүгийн тууралт харьцангуйгаар цөөхөн,
биеийн нэг талд бөөгнөрөн гарч даамжирсан нэвчдэс шарх үүсгэж улмаар тууралт
төлжих бус харин сөнөрөл маягаар явагдаж тегсгөлдөө сорви үлдээнэ. III үеийн
тэмбүүнцэрт цайвар трепонем барагбайдаггүй, тунгалгийн зангилаа өртөхгүй.
Серологийн урвал бүх өвчлөлийн 60>%-д эерэг гарна. Тэмбүүнцэр халдвар авснаас
хойш ойролцоогоор 3-5 жил , гэвч их хожуу, тэрч байтугай 60 жилийн дараа ч илэрч
байжээ. III үе эрт эхлэхэд тууралт нь олон, бөөгнерсөн маягтай байдаг. Хожуу
гарах тусам тууралт нь цөөхөн байна. III үеийн тэмбүүнцэр нь арьсыг бага гэмтээх
ба хөндүүргүй байна. Зөвхөн гуммын нэвчдэс мэдрэлийн судас, зангилаан дээр
дарснаас хүчтэй өвдөнө. Үеийн тэмбүүнцэрийг товруун тэмбүүнцэр (syphilis
tuberculosa), гуммын тэмбүүнцэр (syphilis gummos) 2 хуваана. Эдгээр тэмбүүнцэр
нь хоёулаа архаг халдварт өвчний гранулем бөгөөд зөөлөрч, задарч, халуурч дараа
нь сорви, сорвины хатингар болж төгсөнө. Ганц ялгаа нь гэвэл товруу арьсан
давхаргад үе болж байхад гумм нь өөхөн давхарт бий болох ба том хэмжээтэй байна.
Товруун тэмбүүнцэр гол төлөв халдвар авснаас 5 жилийн дараа буюу 10 жилийн дараа
ч гарч болно. Товруун тэмбүүнцэрийг: 1. бөөгнөрсөн

Ургийн тэмбүү Тэмбүү жирэмслэлтэнд нөлөөлснөөр голдуу ураг өөрөө аяндаа зулбана.
Цайвар трепонем жирэмсний эхний сард үр хөврөлд ордоггүй. Харин ургийн цусны
эргэлт эхэлсэн үед цайвар трепонем ургийн биенд орж ирнэ. Иймээс ургийн ихэс
гэмтэж, тэжээл алдагдсанаас ураг амьгүй болно. Халдвар жирэмсний II хагаст орвол
жирэмсний сүүлийн сард ураг амьгүй болж үхсэн хүүхэд гарна. Гарсан хүүхдийн бие
маш жижиг бүх арьс нь зумарсан байна. Эрт илэрсэн төрөлхийн тэмбүү өвчнийг
хөхүүл насны ба бага насны хүүхдийн төрелхийн тэмбүү гэж хуваан үздэг. Хөхүүл
хүүхдийн тэмбүү. Хөхүүл хүүхдийн төрөлхийн тэмбүүгийн эмнэлзүйг 2 үе шат
болгоно. Үүнд: эхний 4 cap хүртэл буюу нэгдүгээр шат. Арьс салстанд тархмал
процесс явагдаж дотор эрхтэн, ясиы тогтолцоо гэмтэж өвөрмөц менингит,
гидроцефали, нүдний өвчин зэргээр илэрнэ. Хоёрдугаар шат 4 сараас 1 нас хүртэл
хугацаанд илрэх бөгөөд арьс салстын тууралт хязгаарлагдмал, цөөхен, дотор
эрхтний гэмтэл бага байна. Олон эрхтэн тогтолцоог гэмтээж шинж тэмдэг олноороо
илэрнэ. Өвчин хэдий чинээн эрт илэрнэ тавилан төдий чинээн муу бегөөд нас баралт
өндөр байна. Төрөлхийн тэмбүү гол төлөв эхний 3 сард эхэлнэ. Хүүхэд тайван бус
байдаг нь төв мэдрэлийн системийн гэмтэлтэй холбоотой. Хөхөө хөхөж байгаа хир нь
хүүхдийн өсөлт маш муу. Хүүхдийн нүүр хөгшин хүнийх шиг үрчгэр, шуухитнасан ,
хөхөө хөхөхдөө амьсгал муу авна. Толгой нь том, дух нь төмбөгөр, вений судас нь
гүрийсэн, хөл гар нь маш нарийхан, хөх өнгөтэй, арьс нь цайвар саарал туяатай
байна. Хэрэв өвчнийг нь эрт танихгүй бол өвчин улам даамжран хүүхэд тураалд
орно. Өөр өвчинтэй хавсарвал хүүхэд эрт нас бардаг. Эрт илэрсэн тэмбүүтэй
хүүхдийн арьсан дээр голдуу цэврүү болон тархмал нэвчдэс гарна. Хүүхэд төрөхдөө
буюу, төрсний дараах эхний 7 хоногтоо туурвал гол төлөв цэврүү, цэврүүнцэр
байдаг. Цэврүү ихэвчлэн алга, ул, бугуй шилбэний дотор тал, нүүрээр гарах ба их
биенд ховор гарна. Гэхдээ цэврүү бүх биеэр гарч болно, мөн цэврүү нь заримдаа
цустай шингэн агуулах ба цайвар трепонем олноороо байдаг учир халдвар ихтэй
байдаг. Тархмал нэвчдэс буюу Гохзингерийн нэвчдэс нь төрөлхийн тэмбүүгийн үедл
гардаг. Энэ ньтөрсний дараа 8-10 долоохоногт ихэвчлэн гардагбаб сарын дараа
ховор илэрнэ. Нэвчдэс ул, тавхай, нүүр, хуйханд бий болох ба тархмал улайралтаар
эхэлнэ. Алга, тавхай нь толийн гялалзаж маажиндсан лугаа болно. Арьс уян хатан
чанараа алдаж хагарна. Жинхэнэ хатуу нэвчдэс нүүрэнд бий болдог онцлогтой. Хуйх,
духны нэвчдэс нь хуурай, гялгар шар, бор өнгөтэй ба, шүүсдэл зэрэг хурц
үрэвслийн шинж байдаггүйгээрээ бусдаас ялгаатай. Уруул нь зузаарч хавагнаж,
хагарч хөх хөхөхөд төвөгтэй болно. Жавжинд үүссэн шугаман хагархай нь гүн,
эдгэхгүй, цацраг маягтай байх ба удаан үргэлжилж эдгэхдээ сорви
(Фурнье-Робинсоны сорви) үлдээнэ. Энэ нь төрөлхийн тэмбүүгээр өвдеж байсны
тэмдэг болно. Эрүүнд хатуурал бий болоход байнга нурж, зулгарч, тавшина. Хуйханд
хатуурал бий болоход үс нь унаж шингэрдэг. Өгзөг, гуяны ар тал, шилбэ, хушга,
бэлэг эрхтэнд хатууралт ховор боловч тэр үед зулгарч шүүс татна. Шархалж сорви
үлдээнэ. Гар хөлийн сарвуунд тархмал нэвчдэс бий болно. Гүвдрүү 2-3 сараас дээш
насны хүүхдэд ихэвчлэн гарна. Гүвдрүү нүүр, мөч, өгзөг, алга улаар элбэг, бүх
биеэр гарах нь ховор. Амны эргэн тойрон, цавинд гарсан гүвдрүү зулгарч,
хагарснаас хөхөө хөхөх, бие засахад түвэгтэй болно. Гүвдрүүний хязгаар нь тод,
вандуйн чинээн хэмжээтэй, зэсэн улаан өнгөтэй, тус тусдаа буюу ялангуяа
нугалааст хэсгээр хоорондоо нийлсэн байна. Заримдаа гүвдрүү дух, үсний захаар
таруу гарч болно. Гүвдрүү 3-4 долоо хоног үргэлжлээд цаашид шимэгдэж бор нөсөө
үлдээнэ. Гүвдрүү том нэвчдэстэй хамтран гарч болно. Салст бүрхүүл гэмтсэнээс
төрсний дараах эхний 4 хоногийн дотор тэмбүүгийн шуухинаа илэрч болно. Хамрын
салст зузаарснаас нүх нарийсан амьсгалах, хөхөө хөхөхөд нь төвөгтэй болно.
Хамрын салстаас бага хэмжээний шингэн гарч байснаа цаашдаа идээтэй болж улам
ихэсдэгээс амьсгаа авахад хэцүү болж шуухитнана. Хамрын салстанд зулгархай шарх
бий болж тэр нь хатаж тав тогтсоноос хамрын нүхийг бөглөнө. Хөхөө хөхөж чадахгүй
болно. Эмчилгээ хийхгүй бол салстаас мөгөөрс гэмтэж шарх үүсгэн цоороогүй ч
гэсэн сорви нь хамрын хэв маягийг өөрчилж “эмээлэн” хамрыг үүсгэнэ. Тэмбүү нь ам
залгиур, төвөнхийн салст бүрхүүлийг харьцангуй ховор гэмтээнэ. Төвөнхийн
салстанд тэмбүүгийн нэвчдэс үүсвэл шархлаат ларингит болж хоолой сеөнө, улмаар
амьсгаа боогдож болно. Төрөлхийн тэмбүүтэй нярай хүүхдийн ясны тогтолцоо гэмтдэг
онцлогтой. Остеохондрит 5 сартайгаас 12 cap хүртэл явагддаг ба эхний 3 сард 85%
хүртэл илэрнэ. Том хүүхдэд остеохондрит байдаггүй. Иймучраастэмбүүтэй
эхээстөрсөн нярай хүүхдийг 3-4 сартай байхад рентген шинжилгээгээр хянах
шаардлагатай. Заримдаа остеохондрит төрөлхийн тэмбүүгийн ганц шинж нь байдаг.
Остеохондритын I, II, III зэргийг гар, хөлийн чөмөгт ясыг рентгенд харахгүйгээр
оношлож болохгүй. Рентген зурганд шуу, дунд чөмөгний булуу хамрагдах ёстой.
Тэмбүүгийн I зэргийн остеохондритын үед 4,4 мм хүртэл өргесөөд цагаан гялгар
зурвас харагдахын зэрэгцээ диафизын талд нарийхан бараан судал нэмэгдэн
харагдана. Заримдаа цагаан нь алга болж бараан судал харагдаж болно. Тэмбүүгийн
III зэргийн остеохондрит эпифиз, метафиз хоёрын хооронд4 мм хүртэл өргөн бараан
судал харагдах ба хязгаар яснаас тодорхой байна. Энэ зурвасанд ясны эдүүд
тодорсон байна. Цаашдаа грануляцийн эдүүд тодорсноо эпифиз, метафизаас салж
метафизын доторхи хугаралт болж яс нь салснаас хөлөө хөдөлгөхгүй болохыг хуурамч
саа буюу Паррогийн өвчин гэнэ. Гар нь ташуур мэт унжиж, хөл нь өвдгеөр нугаларч,
өвдөг, шагайн үе нь хавантай байна. Дээрхийн улмаас, цаашлаад мөчүүд нь хөдлөхөө
болино. Гарыг нь албаар хөдөлгөхөөр их өвдөж хүүхэд уйлна. Бугуй, шилбэ, дунд
чөмөг гэмтдэг. Эрт илэрсэн төрөлхийн тэмбүүтэй хүүхдэд периостит дангаараа буюу
остеохондрит маягаар явагдана. Төрөлхийн тэмбүүтэй хүүхдэд мөн нүдний өвчин
илрэх бөгөөд хориоретинит, нүдний мэдрэлийн хатингар, болор цайх зэрэг
өөрчлөлтүүд илэрнэ. Хориоретинит болоход нүдний ероолд бөөн нөсөөт, нөсөөгүй
хэсэг “давс, чинжүү” гэдэг шинж илэрнэ. Харааны мэдрэл гэмтэхэд хөхлөг
тодорхойгүй болно. Цаашдаа харааны мэдрэл хатингаршиж хараагүй болно. Энэ нь гол
төлөв 1 наснаае хойш тохиолдоно. Эрт үеийн төрөлхийн тэмбүүг оношлоход
лабораторийн шинжилгээ хийнэ. Серологийн шинжилгээ гол төлөв эерэг байна. Гэвч
төрсний эхний өдрүүдэд эмнэл зүйн шинж тодорхой байхад серологийн шинжилгээ
сөрөг гарах явдал тохиолддог. Энэ үед нугасны усыг шинжилнэ. Бага насны хүүхдийн
төрелхийн тэмбүү. Арьсны тууралт олон, тархмал бус, хавтгай гүвдрүү, ергөн
суурьтургац зонхилон гарна. Цөөхөн гүвдрүү нь нийлэх хандлагатай, хязгаарлагдмал
хэсэгт бэлэг эрхтэн, өгзөг, шулуун гэдэсний амсрын ойролцоо, том нугалаас,
өгзгөнд гарна. Гүвдрүү зулгардаг, зузаарч өргөн ургац болж шархалдаг онцлогтой
ба эмчлэхгүй бол удаан үргэлжилнэ. Өөр нэг байрлал нь гүйлсэн булчирхай, хэл,
хацар ба урууланд гарна. Жавжны гүвдрүү нь нөсөөтэй байна. Төвөнхийн салстанд
гарснаас хоолой сөөж амьсгал давхцана. Хамрын шуухинаа ховор тохиолдох боловч
салстыг хатингаршуулах буюу хамрын таславчийг цоолж болно. Өвчин маш их
халдвартай. Бага насны хүүхдийн төрөлхийн тэмбүүгийн (ед үс хэсгээрээ буюу
бөөнөөрөө унана. Хүүхдийн төрөлхийн тэмбүүгийн үед ясны гэмтэл ойролцоогоор
50%-д тохиолдоно. Ихэвчлэн периостит, остеопериостит илэрдэг. Нүдний өвчин маш
ховор тохиолдоно. ^ерологийн шинжилгээ ихэвчлэн эерэг гарна. Хожуу илэрсэн
төрөлхийн тэмбүү Үүнийг олон судлаачид нярай, хөхүүл хүүхдийн төрөлхийн
тэмбүүгийн дахилт гэж үздэг. Гэвч урьд нь эмнэлзүйн болон серологийн
шинжилгээгээр эрүүл мэт зайгаад илэрдгийг үгүйсгэж болохгүй. Хожуу тэмбүү нь 4,
5, 14-15 насанд болон түүнээс хойш илэрнэ. Гөрөлхийн хожуу тэмбүү илрэхийн
зэрэгцээгээр бага нялх байхдаа эрт илэрсэн тэмбүүгийн үлдэгдэл эолох
Робинсон-Фурньегийн сорви, гавлын ясны өөрчлөлт зэрэг байж болно. Төрөлхийн
хожуу тэмбүүгийн үед арьс салстанд товруу, гумм гарна. Хожуу тэмбүүгийн
эмнэлзүйн шинжийг зайлшгүй ба байж болох гэж хуваана. Зайлшгүй шинж гэмдэгт
паренхимын кератит, Гетчинсоны шүд, өвөрмөц лабиринтит багтдаг. Паренхимын
кератит Нүдний эвэрлэг, болор нийтдээ цайрч, гэрэл харж чадахгүй болох, нулимс
•оождог болох, блефароспазм зэрэг шинж илэрнэ. Болорын төв нь буюу аль нэг
хэсэгт цайна. Нүдний цагаа бүрхүүл, зовхины судас өргөсөн улайна. Нүдний хараа
муудаж эцэстээ хараагүй болно. Шүдний тэжээлийн алдагдлыг анх 1858 онд Дж.
Гетчинсон бичиж үлдээжээ. Дээд эрүүний шүдэлсэн шүдний ирмэг өсөлт нь муудна.
Шүдний ирмэг нь хагас cap мэт хонхойж, шүдний уг нь өргөсөж шүд боошиг хэлбэртэй
болно. Шүдний паалан нь үгүй болсон буюу хагас дутуу болсон байна. Өвөрмөц
лабиринтит буюу тэмбүүгийн дүлийрэл 5-15 насны төрөлхийн тэмбүүтэй хүүхдийн
3-6%-д гэхдээ ихэвчлэн охидод тохиолдоно. Хоёр чихний мэдрэл гэмтсэнээс
дүлийрнэ. Ясны дамжуулалт алдагдсан байна. Зарим судлаачид Гетчинсоны шинжийг
өргөтгөн өвдөгний өвөрмөц үрэвсэлийг гурвалсан шинжид багтааж байна. Өвдөгний
өвөрмөц үрэвслийн үед зөвхөн үений бүрхүүл архагаар өвчилж үений мөгөөрс булууны
гадар гэмтдэггүй. Үе нь толигор ч, ялимгүй хавагнаж түүний хөдөлгөөн чөлөөтэй
байна. Төрөлхийн хожуу тэмбүүгийн элбэг тохиолддог шинжүүдийн нэг бол ясны
тогтолцооны гэмтэл бөгөөд ялангуяа шилбэний том яс харалдаагаараа гэмтэж тахир
сэлэм мэт болно. Сэлмэн шилбийг жинхэнэ, хуурамч гэж хоёр хуваадаг. Жинхэнэ
сэлмэн шилбэ нь хөхүүл байхдаа тэмбүүгийн остеохондритоор өвчилсний улмаас
үүсдэг байна. Энэ үед шилбэний том яс урагшаа тахийна. Хуурамч сэлмэн шилбэ нь
олдмол тэмбүүгийн үед ажиглагдана. Энэ үед шилбэний урд талд нь яс, түүний их
давхрагууд талстууд хуралдсан байна. Энэ шинж төрөлхийн тэмбүүгийн зайлшгүй
шинжүүдэд ордоггүй. Яагаад гэвэл ийм шинж Педжетийн өвчин, ясны хавдар, өвөрмөц
бус остеомиелит зэргийн үед илэрдэг. Хожуу илэрсэн төрөлхийн тэмбүүгийн үед байж
болох шинжүүд Авситидийскийн шинж, хориоретинит, шүдэнд дистрофийн өөрчлөлт
илрэх, тагнай хэт хонхойх, бага араанд нэмэлт ургацаг бий болох, хэт үсжих, оюун
ухааны хомсдолтой, том усан гавалтай байх зэрэг шинжүүд орно. Лабораторийн
шинжилгээ Тэмбүү өвчнийг оношлохдоо нян судлалын болон ийлдэс судлалын аргуудыг
ашиглана. Нян судлалын аргаар цайвар трепонемыг илрүүлэх нь өвчний эхний үед
хамгийн найдвартай арга юм. Цайвар трепонемыг олж харахад материалаа зөв авах
явдал чухал. Хатуу яр, арьс салст дээрх тууралт, захын тунгалгийн зангилаа,
нугасны шингэнээс үүсгэгчийг илрүүлж болдог. Эдгээрээс цус, идээ, бусад нянгүй
эдийн шингэн авах ёстой. Үүний тулд урьдчилан тууралтын тав буюу үхжилт хэсгийг
натри хлоридын изотоник уусмалаар норгосон самбай буюу хөвөнд шингээнэ.
Үжилгүйжүүлэх, ариутгах уусмал хэрэглэж болохгүй. Шарх, зулгархай, гүвдрүүний
угийг чимхэж шархны ёроолыг ариутгасан самбай, ган гогцоо, хавтгай төмрөөр
хөнгөхөн арчиж шингэнийг нь шахаж гаргана. Эхний дусал шингэнийг арчиж хаяад
дараагийнх нь тунгалаг шингэнийг шинжилгээнд авна. Шинжилгээ авахын урьд өвчтөн
шарх сорвио үжилгүйжүүлэх уусмалаар арчиж, эм цацсан байвал шарх, зулгархай
гүвдрүүг сайн цэвэрлээд 1 хоног натри хлорын гипертоник уусмалаар, дараа нь 1-2
хоног изотоник уусмалаар боолт хийсний дараа шинжилгээг авна. Хэрэв зулгархай
шарх нь бохирдож, цэвэр шингэн гаргаж авах бололцоогүй байвал хажуугийн
тунгалгийн зангилаанд хатгалт хийж шингэн авна. Хатгалтыг бүдүүн зүүтэй,
агааргүй (вакум) тариураар үйлдэнэ. Тунгалгийн зангилаа дотор, урагш янз бүрийн
чиглэлээр явуулж нөгөө талын бүрхүүлийг хүргээд аажим шахуургаа татаж шингэнийг
оруулна. Хатгалтын үед тунгалгийн зангилаанд хэдэн дусал ариутгасан
изотоникуусмал шахна. Нугасны иингэнийг шинжилгээнд авсан бол цайвар трепонемыг
тунгаах зорилгоор хурилдуурт хэсэг хийнэ. Шинжилгээнд авсан материалыг маш
түргэн хугацаанд микроскопоор харах ёстой. Изотоник дусал /усмалтай холиод
дээгүүр нь бүрхүүл шил тавиад микроскопоор харна. Хар бараан талбай дээр цайвар
грепонем, лейкоцит, хучуур эсүүд харагдана. Ийлдэс судлалын арга: Тэмбүү өвчнийг
илрүүлэх өвөрмөц бус урвалууд (RPR, VDRL) ба эвөрмөц урвал (ТРНА-трепонем
паллидум цус наалдуулах урвал)-ын аргаар оношлоно.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%A3%D0%BB%D1%81%D1%8B%D0%BD_%D0%91%D0%BE%D0%BB%D0%BE%D0%B2%D1%81%D1%80%D0%BE%D0%BB%D1%8B%D0%BD_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

Боловсролын Их Сургууль нь 1951 онд Улсын Багшийн Институт нэртэйгээр
байгуулагдсан бөгөөд анх 4 тэнхэм, 8 багш, 212 оюутантай байжээ. Багшлах
боловсон хүчин бэлтгэх хэрэгцээ шаардлагын дагуу 1957 онд Улсын Багшийн Дээд
Сургууль (УБДС), 1990 онд Улсын Багшийн Их Сургууль (УБИС), 2004 онд Монгол
Улсын Боловсролын Их Сургууль (МУБИС) болон өргөжжээ.

МУБИС нь өнгөрсөн түүхийн хугацаанд монгол хэл-уран зохиол, физик, математик,
мэдээлэл зүй, хими биологи, түүх, газарзүй, зураг-шугам зураг, техник хөдөлмөр,
найрал дуу, хөгжим, кино драм, цэцэрлэгийн хүмүүжүүлэгч, бага ангийн багш,
англи, герман, хятад, солонгос, япон хэлний багш орчуулагч зэрэг 40 гаруй
мэргэжлээр мэргэжилтэй 50000 гаруй, дээд мэргэжилтэй 40000 гаруй боловсон
хүчнийг бэлтгэн гаргажээ.

МУБИС нь проректорын 4 ажлын алба, бүрэлдэхүүний 12 сургуультай бөгөөд Ховд
аймгийн Биеийн тамирын дээд сургууль, Архангай, Баян-Өлгий, Дорнод аймаг дахь
Багшийн коллежууд нь мөн тус сургуулийн харьяанд багтдаг. Сургуулийн удирдлагын
менежментийн салшгүй бүрэлдэхүүн хэсэг болсон бүтцийн өөрчлөлтийг хийж ректор
проректорууд ажлын албатай, албад нь менежерийн багуудтай байхаар шинэчлэн
зохион байгуулсан юм. Шинэчилсэн бүтцийн дагуу ажлын албад нь өөрсдийн ажлын
чиглэл, үүргийн дагуу өдөр тутмын үйл ажиллагааг удирдлагаар хангах, чиглэл
чиглэлийн дагуу маркетинг, менежмент хийх, зах зээлд өрсөлдөх чадавхийг
нэмэгдүүлэхэд гол үйл ажиллагаагаа чиглүүлж байна.



https://mn.wikipedia.org/wiki/%D0%98%D0%BD%D1%82%D0%B5%D1%80%D0%BD%D1%8D%D1%82

Интернэт (англ. internetwork гэсэн үгнээс бүтсэн нийлмэл үг бөгөөд inter -
“хооронд, дунд”; network - “сүлжээний алба” буюу товчоор “сүлжээ”) гэдэг нь
стандарт IP протоколыг ашиглан өгөгдлийг дамжуулах боломж бүхий харилцан
холбогдсон компьютеруудын сүлжээ бөгөөд энэхүү сүлжээ нь дэлхий даяар тархсан
байдаг. Үндсэндээ интернэтийг "сүлжээнүүдийн сүлжээ" хэмээн нэрлэж болох ба уг
сүлжээнд хот хоорондын, академик, бизнес болон засгийн газрын гэх мэт хэдэн сая
сүлжээнүүд багтсан байна. Интернэт гэдэг нь дэлхийн ихэнхи улс орныг холбосон
олон сая компьютерийн сүлжээ ба асар их мэдээллийн санг тодорхойлсон нэр юм.
Интернэт нь:

1994 оноос Датаком ХХК нь Монгол улс имэйлийн үйлчилгээг эхлүүлэн сүлжээний
холболтыг эхлүүлж, улмаар 1996 оны 1 сарын 17ны өдрөөс Монгол улс 24цагын
интернэтийн сүлжээнд холбогдсон юм. Тухайн үед 1500 гаруй интернэт хэрэглэгч
бүртгэлтэй байсан бол өнөөдөр 2016 оны 5-р сарын байдлаар Монгол улсын хүн амын
70% гаруй хувь нь интернэт сүлжээ ашиглаж байна. Нийт интернэт хэрэглэгчдийн 80%
хувь нь хөдөлгөөнт интернэт сүлжээ буюу гар утас болон зөөврийн төхрөөмжөөс
холбогдож байна.



https://mn.wikipedia.org/wiki/%D0%95%D0%B2%D1%80%D0%BE%D0%BF%D1%8B%D0%BD_%D0%A5%D0%BE%D0%BB%D0%B1%D0%BE%D0%BE

Европын Нэгдэл (EН) бол одоогоор Европ тивийн 28 тусгаар улсын эдийн засаг, улс
төрийн нэгдэл юм. Урьд нь байсан Европын Нүүрс Гангийн Нийгэмлэг, болон Европын
Эдийн Засгийн Нийгэмлэгийг 1958 онд нийлүүлж, 6 улсын гишүүнчлэлтэйгээр Европын
Нийгэмлэгийг байгуулагджээ. Эхний хэдэн жилүүдээс гишүүд шинээр элссээр бүх
талын үйл ажиллагаа нь өргөжсөөр 1993 оны Маастрихтын хэлэлцээрээр Европын
Нэгдэл (ЕН) хэмээх одоогийн нэрээ авчээ.

ЕН нь дэлхийн бусад бүс нутгийн байгууллагуудаас илүүтэйгээр эдийн засаг, улс
төрийн хувьд чамбай нягтарсан, гишүүн орнуудын засаглалыг давхар чиглүүлэгч
нэгэн махбод нь болсон, адармаатай өргөн хүрээт, нарийвчилсан тогтолцоо болсон.
Дотроо Европын Хороо, Европын Нэгдлийн Зөвлөл, Европын Зөвлөл, Европын Нэгдлийн
Шүүх, Европын Төв Банк зэрэг тусгай үүрэгтэй 7 байгууллагыг багтаадаг. ЕН-ийн
иргэдээс 5 жил тутамд Европын Парламент сонгогддог.

ЕН-д дэлхийн нийт хүн амын 7.3% болох 500 сая хүн амьдарч, дэлхийн нийт ХАЧ-аарх
ДНБ-ийн 20% нь бүтээгддэг юм. Хуульчлан гишүүн орнууд даяар нэгдсэн зах зээл бий
болгож байгаа. 1999 онд нэгдсэн мөнгөн тэмдэгт еврог 15 гишүүн улсдаа
нэвтрүүлжээ. Гишүүн орнуудаа төлөөлөхүйц эрхтэй тул НҮБ, ДХБ, Их 8, Их 20-ийн
уулзалт, хэлэлцээрт байнга оролцдог.



https://mn.wikipedia.org/wiki/%D0%94%D1%8D%D0%BB%D1%85%D0%B8%D0%B9%D0%BD_%D0%BD%D1%8D%D0%B3%D0%B4%D2%AF%D0%B3%D1%8D%D1%8D%D1%80_%D0%B4%D0%B0%D0%B9%D0%BD

Дэлхийн нэгдүгээр дайн (ДД1) нь 1914 онд болсон цагаасаа хойш Дэлхийн дайн,
эсвэл Их Дайн гэж нэрлэгдэж байсан ч түүнээс хойш Дэлхийн нэгдүгээр дайн эсвэл
Нэгдүгээр дэлхийн дайн гэж нэрлэгдсэн. Энэхүү дайн нь 1914 оны 07 сарын 24-өөс
1918 оны 11 сарын 11 хүртэл Европд төвлөрсөн томоохон дайн юм. Энэ нь дэлхийн
хамгийн том хүчнүүдийг Холбооныхон(гурвалсан Entente эргэн тойронд төвлөрсөн)
болон Төв хүчин(гурвалсан нэгдлийн эргэн тойронд үүсэн) гэсэн 2 хүчинд хуваасан
юм. 70—аад саяас багагүй цэргийн хүн, 60-аад сая нь Европ энэхүү дайнд оролцсон
түүхэн дэх хамгийн том дайнуудын нэг юм. 9 саяас багагүй хүн үрэгдсэн бөгөөд,
үүний шалтгаан нь галт зэвсгийн хөгжил болон түүний эсэргүүцэх .....
хөгжөөгүйтэй холбоотой юм. Энэ нь дэлхийн түүхэн дэх 6дахь томоохон хөнөөлтэй
дайн юм.



https://mn.wikipedia.org/wiki/Facebook

Facebook (компанийн бичдэг хэлбэр: facebook, урьдны нэр: thefacebook) нь
нийгмийн сүлжээ бөгөөд ижил нэртэй америкийн компани болох Facebook Inc. компани
хөтлөн явуулдаг юм. Facebooks (англ. үгчлэн орчуулбал: «нүүр ном», утгачилбал:
«дурсамжийн дэвтэр») гэх нэр нь америкийн зарим коллежэд оюутнуудад тараадаг
элдэв дүрстэй дурсамжийн дэвтрээс гаралтай юм.

2001 оны 2 сарын 4 нд Марк Цукерберг Facebook-ийг Харвардын Их Сургуульд сурдаг
хажуу өрөөнийхөө компьютерийн чиглэлээр суралцдаг хоёр найзтайгаа санаачлан хийж
байв. Найзуудтайгаа байнга холбоотой байж болохуйц гүүр маягийн вэб сайтыг тэд
анх бүтээхээр зорьж байв. Тийм ч учраас 2002 он хүртэл энэхүү сайт нь зөвхөн
Харвард Коллежийн дотоод хүрээнд л ажиллаж байв. Ингээд 2002 оны 9 сараас хойш
дэлхий дахинаа энэхүү том сүлжээ сайт нь нээгдэж байсан түүхтэй.

Бизнесийн тухай ярьцгаая 2007 оны 2 сарын comScore-ийн судалгаагаар АНУ-ын 6
дахь хамгийн их хүн зочилсон сайтаар Facebook тодорсон бөгөөд сард 30 тэрбум
хуудсуудыг зочид нь үзсэн. Энэхүү тоо нь өссөөр байгаа бөгөөд бас нэгэн
сонирхолтой баримт гэвэл эдгээр хэрэглэгчдийн тэн хагас нь өдөр бүр логин хийж
ордог байна. Яг энэхүү нийтлэлийг бичиж байх үеийн уг сайтын хамгийн том
өрсөлдөгч нь яах аргагүй MySpace юм. Хамгийн алдартай бөгөөд нийтэд түгсэн
social network сайт нь 200 сая гаруй хэрэглэгчидтэй билээ. 2 жилийн өмнө буюу
2005 онд News Corp. нь MySpace-ийг $580 саяар худалдан авсан билээ. Social
network сайтуудын худалдан авалтууд ийнхүү ар араас үргэлжилсэн бөгөөд Yahoo
компани 2006 онд $1 тэрбумаар Facebook-ийг худалдан авах санал тавив. Энэ
саналыг Зюкербэрг зөвшөөрөөгүй гэвэл та итгэх үү? Тийм ээ, тэрбээр хэлэхдээ
дараагийн 2 жилийн байдлыг харах хэрэгтэй гэсэн тайлбарыг хийв. Хамгийн
сонирхолтой нь Yahoo компани нь энгийн нэгэн онлайн, жилд $100 саяын орлого
олдог компанийн төлөө 1 тэрбумыг амласан явдал юм. Одоо эргээд энэхүү татгалзсан
шийдвэрийг харахад тун сайн шийдвэр байжээ. Facebook-ийн өсөлт үргэлжилсээр л.
2007 оны 10 сар гэхэд Facebook нь 42 сая идэвхтэн гишүүдтэй ба оны сүүл гэхэд
энэ тоо нь 60 саяд хүрэх тооцоо буй. Тавьсан саналуудыг буцаасан Зюкербэрг
өөрийн компаниа бие даан, эрх чөлөөтэйгээр удирдахыг хүсч байлаа. Facebook-ийн
үнэ дэлбээлж, тэнгэрт хадаж эхэлсэн үе нь 2007 оны 9 сар байлаа. Microsoft
тэдний хувийг эзэмших гэж байгаа гэсэн цуу яриа тарав. Энэхүү цуу яриа нь ч
гэсэн батлагдаж 2007 оны 10 сарын 24 нд Microsoft компани нь 1.6% хувьцааг $246
саяар худалдаж авав. 2 дугаар ангийн энгийн математикийн аргаар тооцоолол хийвэл
энэхүү компанийн үнэ цэнэ нь дор хаяж $15 тэрбум болж байна. Энэхүү тооцооллоос
бодолт хийн гаргаж нийтлэлийнхээ эхэнд би Маркийн цэвэр орлогыг $4 тэрбумаас
илүү болохыг олж мэдэв. (Марк Зюкербэрг, Facebook-ийг үндэслэгч ба Гүйцэтгэх
Захирал.) 2007 оны байдлаар жилийн $150 саяын орлоготой 3 жилийн настай компанид
Microsoft яагаад $246 саяын хөрөнгө оруулав? Яагаад Facebook $15 тэрбумын үнэтэй
гэж? Эдгээр асуултуудад хариулахад тун бэрх. Учир нь онлайн social network нь
энгийн ашгаас илүү зүйлийг бий болгож чаддаг. Жишээ нь онлайн сурталчилгааны
арга хэрэгсэл болж байгаагаараа Facebook нь хамгийн нийтлэг social networking
сайт болж байна. Тэргүүн байраа алдахгүйн тулд Facebook тун сайн хяналт,
ажиллагааг явуулах хэрэгтэй юм. Facebook нь comScore-ийн статистикийн
судалгаагаар 2003 оны 3 сараас 2004 оны 3 сарын хугацаанд давтагдаагүй зочид нь
89% болж өссөн байна.



https://mn.wikipedia.org/wiki/%D0%A2%D1%83%D1%80%D0%BA

Турк (Туркээр Türkiye), албан ёсоор Бүгд Найрамдах Турк Улс нь тив дамнасан зүүн
Европ болон өрнөд Азийн улс юм. Баруунаас нар зөв тойруулвал Грек, Болгар, Гүрж,
Армен, Азербайжан, Иран, Ирак, Сири гэх 8 улстай хиллэдэг. Мөн урд, баруун, хойд
талуудаараа Газрын дундад тэнгис, Эгейн тэнгис, Хар тэнгисээр хөвөөлөгдөнө.
Гантиг тэнгис, Босфорын, Дарданеллын хоолойнуудаар тивүүдийг заагладаг. Нийслэл
нь Анкара, хамгийн том хот нь Истанбул. Нийтээрээ шахуу Ислам шашны шүтлэгтэй,
албан ёсны хэл нь Турк, бас Иран гаралтай өөрсдийн хэлээр ярилцдаг Курд, Заза
нар бий.

Огуз түрэгүүд 11-р зууны үест одоогийн нутагт нүүдэллэн иржээ. Тухайн үед
Түрэгийн Селжүкүүд баруун Азид ноёлж байгаад улс нь мөхсөний дараа Анатолийн
хойгт (Туркийн Азийн нутаг) хүч нь шилжиж, Османы эзэнт гүрэн тогтож
хүчирхэгжсээр Балканы хойг, Баруун Ази, Хойд Африкийг нэгтгэн (Өрнөдийн
нэрлэдгээр Ойрхи Дорнодыг) захирч байсан. Дэлхийн 1-р дайнд ялагдсанаар гүрэн
задарч, дайнд ялсан улсуудын мэдэлд хуваагдсан үед Мустафа Кемал Ататүрк
чөлөөлөх дайныг удирдан ялснаар 1923 онд одоогийн Бүгд Найрамдах Турк Улс
байгуулагдсан.

Хөл бөмбөгийн холбоо, Олимпийн хороодод бол Европын улс гэж явдаг. Эдийн засаг,
улс төрийнхөө хувьд ч европ тивийн гишүүн гэгдэж, одоогийн байдлаар Европын
холбооны гишүүн улс болохоор албан ёсоор нэрээ дэвшүүлээд байна.

Түрк үндэстэн голлон амьдардаг учир энэ улс орныг Түрк гэнэ. Түрк хэлээр
[түүрькие] гэж хэлээд Türkiye гэж бичдэг. Үүнээс монголоор [Тү́рк] / [Түүрк] гэж
дуудна. Мөн Монгол улсынхан Турк гэж бичээд [Туурк] гэж дуудаж хэвшсэн. Харин
худам монголоор яаж ч хэлсэн "түрк" гэж бичдэг. Энэ хос нэр нь Түрэгийн Билгэ
хааны хөшөөнөө түрүк (худам монголоор түрүг, халимаг кирилээр түрг) гэж бичсэн
«Түрэг» гэдэг үгний балархай эгшиг гээгдэж богиноссон хэлбэр бололтой. Удаах үе
-ие нь Араб хэл бичгийн -ияя, Грек, Латин, Англи -иа, Орос -ия гэдэгтэй дүйх
монголоор «-ын газар», «орон», «улс» гэсэн утгат дагавар юм. Сонирхвол энэ улсыг
англиар Turkey [төөрки], оросоор Ту́рция, хасагаар Түркия, хятадаар 土耳其 [түөрци]
гэдэг.

Өнөөгийн Түрк улс бол парламентийн эрх мэдэл давамгайлсан төлөөллийн ардчилсан
дэглэм, нэгдмэл байгууламж бүхий бүгд найрамдах засагтай улс юм. БНУ болсон 1923
оноос хойш шашин төр хоёрыг ангид болгож хэвшүүлжээ. Өнөөдөр үйлчилж буй үндсэн
хууль 1982 онд батлагдсан. Түркт өмнө нь 1876, 1921, 1924, 1961 онуудын үндсэн
хууль үйлчилж байжээ. Улсын ерөнхийлөгч бол тус улсын төрийн тэргүүн. Таван
жилээр сонгогддог ерөнхийлөгчийн үүрэг харьцангуй бага, бэлгэдлийн шинж чанартай
байна. 2007 онд Абдулла Гюль тус улсын 11 дугаар ерөнхийлөгч болон сонгогджээ.
Ерөнхий сайд сайд нараа томилж, засгийн газраа бүрдүүлж төрийн бодлого үйл
ажиллагааг эрхлэн хэрэгжүүлдэг. Улсын хурал (парламент) нь нэг танхимт Түрк
Улсын Их Хурал (товчоор ТУИХ, түркээр Türkiye Büyük Millet Meclisi) болно. Шүүх
эрх мэдэлд хууль тогтоох, хэрэгжүүлэх эрх мэдэлтэн нөлөөлж чадахгүй. Улсын шүүх
(Danıştay) нь төр засгийн маргааныг шийддэг бол бусад зарга маргааныг Зарга
таслах газар (Yargıtay) авч хэлэлцдэг.

ТУИХ-д давуу суудал эзлэсэн намын дарга ерөнхий сайд болдог уламжлал бараг
тогтжээ. Өнөөгийн ерөнхий сайд 2003 оноос хойш гурван удаа дараалан сонгогдоод
байгаа Режеп Тайип Эрдоан юм. Сайд хүн улсын хурлын гишүүн байх ёсгүй боловч
гишүүн давхар сайдын ажилтай байх нь Түркт ердийн үзэгдэл болчихсон. Улсын
хурлын 550 суудлыг сонгуулийн 85 тойрогт намуудын цуглуулсан дэмжлэгийг нэгтгэн
хувь тэнцүүлж намын жагсаалтын дээрээс эхлэн оноодог. 2004 онд 50 нам бүртгэлтэй
байсан. Шашнаар ялгаварлах, улсыг салган бутаргах үйлдэл илэрвэл намын
санхүүжилт, үйл ажиллагааг улсын шүүх хорьдог.

Түрк улс НҮБ (1945), ЭЗХАХБ (1961), ИШОБ (1969), ЕАБХАБ (1973), ЭЗХАБ (1985),
ХТХЭЗХАБ (1992), Хө-8 (1997), Их 20 (1999) зэрэг олон улсын байгууллага
холбоодыг анх байгуулцаж, гишүүн болсон юм. БНТУ ер нь Азийн гэхээсээ эдийн
засгийн хөгжил ойр Европын орнуудтай илүү дотно хамтарч ажилладаг. Тухайлбал
хүйтэн дайны үед УАЦЭ (НАТО)-д 1952 онд гишүүнээр элсэж, ЗХУ-г сөрөх АНУ-ын
холбоотон болж байсан бөгөөд 1987 онд ЕЭЗХН-т гишүүн элсэж, 2005 онд Европын
Холбоо (ЕХ)-той хамтын ажиллагааны гэрээ байгуулж байсан. Түрк 1974 онд
БНКипУ-тай харьцаа муудаж, улс гэж хүлээн зөвшөөрөхөөс татгалзаж, харин Киприйн
умард хагаст 1983 онд Кипрээс тусгаар тогтносон УКБНТҮ (Умар Кипр)-ийг хүлээн
зөвшөөрсөн цор ганц улс болжээ. Бүрэн эрхт Кипр улсыг салгаж хуваасан энэ
хэргээс болж Түрк ЕХ, УАЦЭ (НАТО)-ээс зэмлэл хүртэж, ЕХ-д элсэж чадахгүй байгаа
юм. 1991 онд ЗХУ задарснаас хойш шинээр үүссэн Түрэг угсаатны Азербайжан болон
Дунд Азийн орнуудтай хэл соёл, эдийн засаг, улс төрийн сайн харилцааг
өргөжүүлжээ.

Өдгөө нэг ил (аймаг)-д дунджаар 9670 км2 газар, 933,000 хүн ноогдож байна.
Тэдгээрийн нэр, хил хязгаарыг доор харууллаа.

Түрк орон 800 км өргөн, 1600 км урт бүхий бараг тэгш өнцөгт хэлбэрийн 783,562
км2 газрыг эзлэн оршдог. Газар нутгийн хэмжээгээр 37-р том орон бөгөөд Европ Ази
хоёр тивийг дамнан тогтсоноор олон улсын зам харилцааны чухал харгуй болжээ.
Түркийн нийт нутгийн 97% (үндсэндээ Анатолийн хойг) нь Ази, 3% (дорно Фрак) нь
Европ тивд харъяалагддаг. Энэ хоёр хэсгийг Босфорын хоолой, Гантиг тэнгис,
Дарданелийн хоолой гурав цувран заагласан байна. Түрк орныг өрнө өмнө зүгээс
Газрын дундад тэнгис, өрнөөс Эгейн тэнгис, умраас Хар тэнгис хүрээлж, дорно
зүгийн урт зурвасаар бусад улстай хиллэдэг. Тухайлбал дорно талаараа Гүрж (252
км зурвасаар хиллэнэ), Армен (268 км), Азербайжан (9 км), Иран (499 км), Ирак
(352 км), Сири (822) таван улстай, Европын өрнө талаараа Грек (240 км) Болгар
(206 км) хоёртой хил залгадаг. Нутгийн ихэнх нь субтропикийн уур амьсгалтай. Хар
тэнгисийн эрэг дагуу 3000 мм хүртэл тунадас унадаг. Баруун Понтийн уулс, Тавра,
Баруун Анатолийн хөндийгөөөр хуурай зун, чийглэг өвөлтэй. Төв хэсгийн уулархаг
нутаг хагас цөлийн уур амьсгалтай тул зун нь халуун, зарим жил сэрүүн, хүйтэн
өвөл болдог. Дорнод уулсаас Тигр, Евфрат, Аракс, Кызылырмак, Их Мендерес зэрэг
томоохон гол мөрөн эх авч урсдаг. Гол мөрнийг газар тариаланд өргөн ашигладаг.
Мөн энд Арарат уул (5,137 м), Ван нуур (3,755 км2) нь байдаг..

Ерөнхий боловсролын сургууль (ilk öğretim okulu) нь найман жилтэй. Их дээд
сургуульд элсэн сурагчид нь гурван жилийн ахлах сургуулийг дүүргэх хэрэгтэй.
Гэхдээ 2004 оны 9-н сараас хойш сургуульд орсон бол 3 биш 4-н жил ахлах
сургуульд суралцах хэрэгтэй. Мөн сургуулиас өмнөх боловсрол олгох цэцэрлэг бий.
Хувийн сургуулиуд бас бий боловч цөөн. Сурагчын нэг сард төлөх ёстой сургалтын
төлбөр, болон хоол, дотуур байрны зардал нь дундаж сарын цалинтай дүйцэхүйц
байдаг байна. тьиотилт

Хөлбөмбөг бол Түрк улсад хамгийн их дэлгэрсэн тамир, спорт юм. Хөлбөмбөгийн лиг
дээд, дунд, доод гэсэн гурван ангитай. «Фенербахче», «Галатасарай», «Бешикташ»,
«Трабзонспор» зэрэг багууд олон улсад танигдаж чаджээ. Түрк улсын хөлбөмбөгийн
шигшээ баг 2002 оны ДАШТ-ээс хүрэл медаль хүртсэн. Нэг спорт нийгэмлэгийн
харъяат болохоор хөл бөмбөг, сагсан бөмбөг, гар бөмбөгийн сайн багууд адилхан
нэртэй байх нь таарна. Сагсан бөмбөгийн «Анадолу Эфес», эмэгтэй гар бөмбөгийн
«Фенербахче» баг тив, дэлхийд сайн амжилт үзүүлдэг. НБА-д тоглодог Хидайет
Туркоглу гэдэг сагсан бөмбөгч бий. Мөн Түркийнхэн хүч чадлын спортод сайн. Түрк
үндэстний «Ягли гүреш» (Тосон барилдаан)-ийн бөхчүүд биеэ тосолж, зүлгэн дээр
өрсөлдөгчийн далыг дээш харуулан дарахын төлөө барилддаг. Чөлөөт, сонгомол
барилдаанаар Яшир Догу мэтийн алдартадтай. Эр, эм хүндийг өргөлтийн олимп,
дэлхийн аваргуудтайгаас Наим Сулейманоглу, Халиль Мутлу хоёр домог болсон.



https://mn.wikipedia.org/wiki/%D0%9D%D1%8D%D0%B2%D1%82%D1%8D%D1%80%D1%85%D0%B8%D0%B9_%D1%82%D0%BE%D0%BB%D1%8C

Нэвтэрхий толь нь хүн төрөлхтний хуримтлуулсан мэдлэгийг (тухайн нэг, эсвэл бүх
салбар дахь) тайлбарлаж бичсэн бичвэр (ихэвчилэн ном) юм. Нэвтэрхий толь дахь
сэдвүүд нь үсгийн дарааллаар агуулагдах ба агуулж буй мэдээллийн хэмжээнээс
хамааран нэг эсвэл хэд хэдэн ботиос бүрдэнэ. .

Нэвтэрхий толь гэдэг үг нь Эртний Грекийн "ἐγκύκλιος παιδεία" гэдэг үгнээс
гаралтай бөгөөд "сайтар цэгцэлсэн боловсрол" буюу "ерөнхий мэдлэг" гэсэн утгатай
үгнээс гаралтай.

Орчин үеийн нэвтэрхий толины загвар нь 18-р зууны үеийн толь бичгээс үүсэлтэй
юм. Толь бичиг нь үг, түүний утга дээр түлхүү анхаарах ба хязгаарлагдмал
мэдээлэл агуулна.



https://mn.wikipedia.org/wiki/%D0%98%D1%81%D0%BF%D0%B0%D0%BD%D0%B8

Испани (исп. España), албан ёсоор Испанийн Вант Улс (исп. Reino de España) нь
Иберийн хойгт, баруун өмнөд Европт орших улс юм. Испанийн эх газар нь бараг
бүхлээрээ өмнөд, зүүн талаараа газар дундын тэнгистэй хиллэдэг. Маш бага зайд
өмнөд талаараа Гибралтар, хойд талаараа Франц, Андорра, Бискайн булан, баруун
талаараа Атлантын далай, Португалтай хил залгана. Испанийн эзэмшил газарт мөн
Газар дундын тэнгис дахь Балеарын арлууд, Африкийн эрэг орчмын Атлантын далай
дахь Канарын арлууд, Мароккотой хиллэх хойд Африкийн Сеута, Мелилла гэсэн хоёр
автономит хотууд ч мөн ордог. Испаний газар нутаг нь 504,030 км² бөгөөд үүгээрээ
баруун Европт хоёрт (Францын дараа) жагсдаг. Мөн дундаж өндөр нь 650 м бөгөөд
энэ үзүүлэлт нь Швейцарийн дараа Европт хоёрт орно.

Испани нь Европт анх гоминидууд ирсэн тухай болон энэ тивийн түүхийн өмнөх үеийн
байдлыг судлахад чухал ач холбогдолтой орон юм. Ромын эзэнт гүрний доор Хиспаниа
нь ихэд хөгжиж, эзэнт гүрний хамгийн чухал хэсгүүдийн нэг болжээ. Харин дундад
зууны үед Германы удирдлага доор орсон байна. Хожим нь Иберийн хойг бараг
бүхлээрээ Мусульмантнуудын удирдлага доор оржээ. Харин удаан хугацааны туршид
Европын хойд хэсгийн Христийн шашинт улсууд доош түлхэж, 1492 онд Мусульмантнууд
дарагдсан бөгөөд мөн үеэр олон еврейчууд хөөгдөх, эсвэл Христийн шашинд хүчээр
оруулагдаж байв. Мөн 1492 онд Колумб Америкт хүрч, дэлхийн хэмжээтэй гүрний
эхлэл тавигджээ. 16-с 17-р зууны эхэн үе хүртэл Испани нь Европын хамгийн
хүчирхэг гүрэн болсон боловч үргэлжилсэн дайн зэрэг олон асуудлуудын үр дүнд хүч
нөлөө нь багассан байна. 20-р зууны дунд үед дарангуйлалд өртөж эдийн засаг нь
тогтонги байдалд хүрсэн боловч сүүлд хурдацтайгаар сэргэжээ. 1978 онд Үндсэн
хуульт хаант засгийн доор ардчилал дахин тогтох болсон. 1986 онд Европын
холбоонд элсэж, эдийн засгийн болон соёл урлагийн сэргэн мандалттай учирчээ.

Испани нь парламентийн засаглалтай ардчилсан орноор байгуулагдсан Үндсэн Хуульт
хаант улс бөгөөд 1986 оноос Европын холбооны гишүүн орон болжээ. Худалдан авах
чадварын паритетаар тооцсон ҮНБ-р тооцвол Испанийн эдийн засаг нь дэлхийд 11-т,
Европын холбоонд 5-т орно.



https://mn.wikipedia.org/wiki/%D0%91%D0%B8%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8

Биотехнологи нь ямар нэгэн биологийн систем эсвэл организмыг ашиглан, хүний
хэрэгцээтэй бүтээгдэхүүнийг сайжруулах эсвэл бий болгох процесс юм. Өөрөөр
хэлбэл “биологийн систем, амьд организм эсвэл тэдгээрийн уламжлалыг ашиглан,
тодорхой хэрэглээнд зориулан, бүтээгдэхүүн эсвэл процессыг, үйлдвэрлэх эсвэл
сайжруулахтай холбоотой бүх төрлийн технологийн процессыг биотехнологи гэнэ. Үйл
ажиллагаа болон багаж хэрэгслээс хамааран биоинженерчлэл болон биоэмнэлэгийн
инженерчлэлийн салбаруудтай давхацдаг.

Мянга мянган жилийн турш, хүн төрөлхтөн биотехнологийг, ХАА, хүнсний
бүтээгдэхүүн ба эм бэлдмэлийн үйлдвэрлэлд ашигласаар ирсэн. Биотехнологи гэдэг
нэрийг анх Унгарын инженер Карл Эрек 1919 онд өгсөн гэж үздэг. 20 зууны сүүл ба
21 зууны эхээр, биотехнологи нь өргөжиж, генетик, рекомбинант генийн технологи
зэрэг шинжлэх ухаануудыг өөртөө нэгтгэсэн ба иммунологи (дархлаа судлал) болон
эмийн эмчилгээ, оношлогооны аргачлал боловсруулахад хэрэглэгдэх болсон.

Биотехнологи нь, хүний зорилгод нийцүүлэн амьд организмыг өөрчлөхтэй холбоотой
маш өргөн хүрээний үйл ажиллагааг (түүх) хамарсан ойлголт бөгөөд, ургамал,
амьтныг гэрийн болгосон ба тэдгээрийг, байгалийн шалгарал ба эрлийзжүүлэлт дээр
үндэслэгдсэн селекцийн аргуудаар сайжруулах үеэс эхлэлтэй. Орчин үеийн
биотехнологи нь мөн генийн инженерчлэлийн эд эсийг үржүүлэх технологийг
багтаадаг.

Америкийн химийн нийгэмлэгийн тодорхойлсноор, биотехнологи нь, биологийн
организм, систем эсвэл процессудыг, үйлдвэрлэлийн олон салбарт ашиглан, үр,
гэрийн тэжээмэл амьтан, эм бэлдмэл зэрэг организм ба материалуудын чанарыг
сайжруулах зорилго бүхий амьдралын шинжлэх ухаан юм. Өөр үгээр биотехнологийг,
техникийн хөгжлийг, амьдралын шинжлэх ухаанд ашиглан худалдааны бүтээгдэхүүнийг
гарган авах энгийн хэрэглээ гэж хэлж болно.

Биотехнологи нь цэвэр биологийн шинжлэх ухаануудыг (генетик, микробиологи,
молекулын биологи, биохими, эмбриологи, эсийн биологи) хамардаг. Мөн олон
тохиолдолд биологийн судлах хүрээнээс гаднах мэдлэг болон аргуудаас хамаардаг:

Нөгөө талаас нь авч үзвэл, орчин үеийн биологийн шинжлэх ухааны салбарууд нь
хоорондоо маш их давхцан холбогдсон ба биотехнологоор боловсруулагдсан
аргачлалуудаас ихээхэн хамааралтай бөгөөд үнийг амьдралын шинжлэх ухаан гэж
ойлгодог. Биотехнологи нь, био-мэдээлэл зүйг ашиглан, биохимийн инженерчлэлийн
тусламжтайгаар, ямар ч амьд организмаас/ыг болон ямар ч биомассаас/ыг, шинжлэн
судлах, гарган авах, ашиглах ба үйлдвэрлэх, лабораторийн хүрээний эрдэм
шинжилгээний болон зохион бүтээх ажил юм.

Төдийлөн шууд ухаардаггүй ч, хүний зохиосон газар тариалангийн олон төрлүүд нь,
“биотехнологийн системийг ашиглан бүтээгдэхүүн үйлдвэрлэх” гэсэн өргөн
тодорхойлолтод шууд багтдаг. Үнэхээр, ургамал тариалсныг хамгийн анхны
биотехнологийн аж ахуй гэж нэрлэж болно.

Газар тариалан нь, Неолитын хувьсгалын үеэс эхлэн хүнс үйлдвэрлэх ноёрхогч арга
болсон. Эртний биотехнологийг ашиглан, анхны фермерүүд, өсөн нэмэгдэж буй хүн
амын хүнсний хэрэгцээг хангах зорилгоор, хамгийн сайн үрийг сонгон үржүүлж,
хамгийн их хэмжээний ургацыг хураасан. Ургац ба талбай хяналтаас гарах хэмжээний
том болох үед, тодорхой организмууд болон тэдгээрийн дайвар бүтээгдэхүүнүүд нь
үр дүнтэй бордоо болох, азотын хэмжээг нөхөх ба хортон шавьжтай тэмцэх
чадвартайг нээсэн. Газар тариалангийн түүхийн явцад, фермерүүд, ургамлыг шинэ
орчин нөхцөлд ургуулах, өөр ургамалтай эрлийзжүүлэх зэргээр санаандгүйгээр
ургамлын генийг өөрчилж байсан. Энэ нь биотехнологийн анхы хэлбэрийн нэг юм.

Эдгээр аргууд нь эртний шар айргийн ферментацын үед мөн ашиглагдсан ба эртний
Месопотами, Египет, Хятад болон Энэтхэгт анх нэвтэрсэн ба одоог хүртэл
биотехнологийн үндсэн аргууд хэвээр байна. Шар айргийн эсгэлтийн үед, фермент
агуулсан соёолуулсан үр нь (ихэвчлэн арвайн соёолж), буудай дотор байгаа
цардуулыг сахар болгон хувиргаж, дараа тусгай исгэгчийг хийж шар айргийг
үйлдвэрлэдэг. Фермент ба исгэгчийн нөлөөгөөр үр дотор байгаа нүүрс устөрөгчид
спирт үүсгэн (этанол) задарна. Хожим өөр бичил биетүүд сүүний хүчлийн
ферментацийн процессыг явуулдгийг нээснээр, шар буурцгын цуу г.м. өөр төрлийн
хүнсийг ферментациар гарган авах ба хадгалах боломжийг олгосон. Тухайн үед
ферментаци нь талх эсгэхэд мөн хэрэглэгдэж байсан. Луи Пастерын ферментацийн
тухай судалгааны ажил хүртэл (1857 он) хүмүүс ферментацийн талаар төдийлөн сайн
ойлголттой байгаагүй ч, хүнсний бүтээгдэхүүнийг өөр хэлбэрт хувиргасан нь
биотехнологийн анхны хэрэглээ мөн.

Мянган мянган жилийн турш хүмүүс селекцийн үржүүлэх аргыг ашиглан, үр тариа
болон амьтны үржлийг сайжруулан хүнсэндээ ашиглаж ирсэн. Селекцийн үржилд,
хэрэгтэй шинж чанартай организмуудыг нийлүүлж анхны шинж чанаруудыг агуулсан үр
төл гарган авдаг. Жишээлбэл, энэ аргыг ашиглан хамгийн амттай ба хамгийн том
эрдэнэ шишийг гарган авсан.

20 дугаар зууны эхэн үе гэхэд, эрдэмтэд микробиологийн талаар гүн ойлголттой
болж, тодорхой бүтээгдэхүүнүүдийг гарган авах аргачлалыг судалсан. 1917 онд Хайм
Вэйцман анх цэвэр микробиологийн бичил биетийг үйлдвэрлэлийн процессод ашигласан
нь, эрдэнэ шишийн цардуулаас, Клостридиум ацетобутиликумыг ашиглан ацетоныг
гарган авах байсан бөгөөд, Дэлхийн 1-р дайны үеэр, Англи улсын тэсрэх бодисын
үйлдвэрлэл ацетоны хомсдолд орсон байсан.

Биотехнологи нь антибиотик бий болох нөхцөлийг бүрдүүлсэн. 1928 онд Александр
Флеминг ''пеницилиум'' гэдэг хөгцний мөөгийг нээсэн. Түүний энэ нээлт нь Ховард
Флорэй, Эрнст Борис Чэйн, Норман Хеатлей нарыг, хөгцний мөөгнөөс үүссэн
антибоитикийн нэгдлийг цэвэршүүлэн, одоогийн бидний мэдэх пеницилинийг бүтээхэд
хүргэсэн. 1940 онд гэхэд, пеницилинийг эмнэлэгт, нянгийн халдвартай хүмүүсийг
эмчлэхэд хэрэглэх боломжтой болсон.

Биотехнологийг амжилтад хүрэхэд нөлөөлсөн нэг хүчин зүйл нь, оюуны өмчийн эрхийг
хуульчилж, дэлхий даяар хуулийн хэрэгжилтийг хангасанд оршино.

Био түлшний өсөн нэмэгдэж буй эрэлт нь биотехнологийн салбарт сайн мэдээ болох
юм. АНУ-н эрчим хүчний яамны дүгнэснээр этанолын түлш нь, 2030 он гэхэд газрын
тосны гаралтай түлшний хэрэглээг 30 хувь буруулах магадлалтай юм.

Биотехнологийн салбар нь, АНУ-ын газар тариалангийн салбарт, био түлшний үндсэн
түүхий болох эрдэнэ шиш ба шар буурцгийн нийлүүлэлтийг эрс нэмэгдүүлэх боломжийг
олгосон. Энэ нь хортон шавьж болон хуурайшилд тэсвэртэй болгож генийг нь
өөрчилсөн үр гаргаснаар боломжтой болсон юм. Газар тариалангийн үйлдвэрлэлийг
нэмэгдүүлснээр био түлшний үйлдвэрлэлийн төлөвлөгөөг биелүүлэхэд чухал үүрэг
гүйцэтгэсэн.

Биотехнологи нь үндсэн 4 салбарт ашиглагдаж байна. Үүнд, эрүүл мэнд, үр
боловсруулах болон ХАА, хүнсний бус хэрэглээний тариалан (биозадрах хуванцар,
техникийн ургамлын тос, био түлш г.м.) ба байгаль орчин гэх салбарууд багтана.

Жишээлбэл, биотехнологийн нэг хэрэглээ нь органик бодисын үйлдвэрлэлд бичил
биетүүдийг шууд ашиглах(жишээ нь, шар айраг болон сүүн бүтээгдэхүүн). Өөр нэг
жишээ нь, байгальд орших нянг уул уурхайн үйлдвэрлэлд биошүлтжүүлэгч болгон
ашиглах юм. Биотехнологи нь мөн, зүйлсийг дахин боловсруулахад, хаягдал ус
(бохир ус) цэвэршүүлэхэд, үйлдвэрлэлийн үйл ажиллагааны явцад бохирдсон талбайг
цэвэршүүлэхэд (биоремедиац) болон биологийн зэвсэг хийхэд ашиглагддаг.

Дээр дурьдагдсан биотехнологуудтай холбоотой хөрөнгө оруулалт ба эдийн засгийн
үр ашгийг биоэкономи буюу биоэдийн засаг гэж нэрлэгддэг.

Орчин үеийн биотехнологи нь анагаах ухааны дараах салбаруудад амжилттайгаар
ашиглагдаж байна:

фармагеномик нь тухайн хүний генийн удамшилийн эмийн бэлдмэлд үзүүлж байгаа
хариу үйлдлийг судалдаг. Энэ нэрийг фармакологи гэдэг үгийн язгуур дээр геномикс
гэдэг үгийг нэмснээр гаргаж ирсэн. Иймд энэ салбар нь эм зүйн бүтээгдэхүүн болон
генийн хоорондын хамаарлыг судалдаг юм. Фармагеномикийн зорилго нь, тухайн хүний
генд тохирохуйц эмийн бэлдмэлийг төлөвлөх ба үйлдвэрлэхэд юм.

Ихэнх уламжлалт эм бэлдмэлүүд нь харьцангуй жижиг молекулууд бөгөөд, тодорхой
молекулан байтай холбогдож, тэдгээрийн биологийн процессийн идэвхийг нэмэгдүүлэг
эсвэл бууруулдаг. Жижиг молекулуудыг ихэвчлэн уламжлалт органик синтезийн аргаар
үйлдвэрлэгддэг ба тэдний дийлэнхийг ууж хэрэглэгддэг. Эсрэгээр, биофармацевтик
нь уураг мэтийн том биологийн молекулуудыг зохион бүтээдэг ба эдгээр нь жижиг
молекулуудын тусламжтайгаар хялбар шийдэх боломжгүй зорилгод хүрэхэд
зориулагдана. Зарим биофармацевтикийн эмүүд нь Инфликсимаб (аутодархлааны
өвчнүүдийг анагаахад ашиглагддаг моноклон эсрэг биет), Этанерсепт (аутодархлааны
өвчнүүдийг эмчлэхэд ашиглагддаг нийлмэл уураг) болон Ритуксимабыг (хорт хавдрын
эмчилгээнд ашиглагддаг химерийн моноклон эсрэг биет) агуулдаг. Тэдгээрийн том
хэмжээ болон ходоод, нарийн гэдэс ба элэг зэрэг эрхтнүүдэд идэвхээ алддаг тул
биофармацевтикийн бүтээгдэхүүнүүдийг тарих аргаар байд хүргэдэг.

Орчин үеийн биотехнологийг ихэнхдээ генийг нь өөрчилсөн микроорганизмын
хэрэглээтэй холбон үздэг. Жишээлбэл, E.coli эсвэл дрожжыг ашиглан нийлэг инсулин
эсвэл антибиотик гарган авах. Мөн трансген амьтан ба трансген ургамал (БиТи
эрдэнэ шиш мэт) үүнд хамаатай. Генийг нь өөрчилсөн сүүн тэжээлтний эсүүд (жишээ
нь: хятадын зусагийн өндгөвчийн эс) нь бас зарим төрлийн эмийн бэлдмэлийг
үйлдвэрлэхэд ашиглагддаг. Биотехнологийн өөр нэг ирээдүйтэй шинэ салбар нь,
ургамлаар эмийн бэлдмэл бүтээлгэх юм.

Биотехнологийг гепатит B, гепатит C, хорт хавдар, артрит, гемофилий, яс
хугаралт, тархмал склероз ба зүрх судасны өвчнүүдийг эмчлэхэд гарсан
амжилтуудтай мөн холбон ойлгодог. Биотехнологийн салбар нь, тухайн
биофармацевтикийн бүтээгдэхүүн, тохирох өвчтөний тархалтыг (тоог) тогтооход
ашиглагддаг, молекулын төвшний шинжилгээний төхөөрөмжүүдийг хөгжүүлэхэд мөн
чухал үүрэг гүйцэтгэж байна. Жишээ нь, герцептин нь, энэ шинжилгээгээр
дэмжигдсэн анхны эмийн бэлдмэл бөгөөд эмэгтэйчүүдийн хөхний хорт хавдрын, хорт
хаврын эс нь ХЕР2 уургийг ялгаруулдаг хавдрыг эмчлэхэд ашиглагдаж байна.

Орчин үеийн биотехнологи нь одоо байгаа эм бэлдмэлүүдийг маш хямд ба хялбар
үйлдвэрлэхэд ашиглагдаж болно. Генийн инжинерчлэлээр гарган авсан анхны
бүтээгэдхүүн нь хүний өвчнүүдийг анагаах зориулсан эмүүд байсан. Жишээлбэл, 1978
онд Генентек нь хүнчилсэн нийлэг инсулиныг, хүний генийг гэдэсний савханцарын
нянд суулгасан плазмид вектортой холбох замаар гарган авсан. Чихрийн шижин
өвчний эсрэг өргөн хэрэглэдэг инсулинийг өмнө нь нядалсан махны чиглэлийн амьтны
(үхэр, гахай) нойр булчирхайнаас гарган авдаг байсан. Генийг нь инженерчлэсэн
бактери нь хүний нийлэг инсулинийг харьцангуй бага үнээр их хэмжээгээр
үйлдвэрлэх боломжийг олгосон.

Генийн шинжилгээ нь удамшлын өвчнүүдийн сул талуудын генетик оношлогоог хийх
боломжийг олгодог. Мөн хүүхдийн гарал (генетик эцэг эх) эсвэл бүр өвгийг ч
тодорхойлох боломжийг олгодог. Генийн шинжилгээ нь хромосом дахь генүүдийг нэг
бүрчлэн судлахаас гадна, том хүрээгээр авч үзвэл биохимийн шинжилгээгээр генийн
өвчлөл, эсвэл цаашид генийн өвчлөлийг үүсгэх магадлалтай мутацлагдсан генүүдийг
тодорхойлон олох юм. Генийн шинжилгээ нь хромосом, ген болон уурагт гарсан
өөрчлөлтийг олж тогтоодог. Ихэнхдээ, энэ шинжилгээ нь удамшиж ирсэн генийн
алдаатай (гажилт) холбоотой өөрчлөлтүүдийг олоход ашиглагддаг. Генийн
шинжилгээний үр дүнд өвчтөний генийн сэжиглэгдэж буй төлөв батлагдана эсвэл
үгүйсгэгдэнэ. Мөн хүний генийн алдаа (гажилт) нь өргөжин өвчлөх эсвэл уг алдаа
удамших боломжтой эсэхийг тогтоодог. 2011 оны үед хэдэн зуун генийн шинжилгээ
ашиглагдаж байсан. Генийн шинжилгээ нь хүнд тулгарч болзошгүй аюул, өвчний тухай
мэдээлэл болон тэдгээрийн удамшлын талаарх асуудлыг дэлгэдэг нь, оюун санааны
эсвэл физиологийн асуудлуудыг үүсгэх боломжтой учир, генийн шинжилгээ нь эмчийн
зөвлөгөөтэй хамт хэрэглэгддэг.

Генийг нь өөрчилсөн ургамлууд (ГӨУ) нь генийн инженерчлэл ашиглан сайжруулсан
газар тариалангийн ургамлууд юм. Ихэнх тохиолдолд генийн өөрчлөлтийн зорилго нь
тухайн ургамалд байгалиас олгогдоогүй шинэ шинжүүдийг (чадваруудыг) бий болгоход
оршдог.

Хүнсний ургамалд генийн өөрчлөлтөөр олгосон шинжүүдийн заримаас дурдвал,
тодорхой хортон шавж, өвчин, байгалийн сөрөг нөлөөллүүдэд тогтвортой байх,
химийн боловсруулалтыг тэсвэрлэх), хадгалах хугацааг уртасгах, хүнсний чанарыг
нэмэгдүүлэх юм. Хүнсний бус ургамалд генийн өөрчлөлтөд оруулж, фармацевтикийн
салбар, биотүлш болон үйлдвэрлэлийн салбарт ашиглагддаг түүхий эдийг бэлтгэдгээс
гадна биоремедиацид ашиглаж байна.

Фермерүүд нь ГӨ технологийг өргөн хүрээнд ашиглаж байна. 1996 аас 2011 он хүртэл
ГӨ технологиор хөгжүүлсэн ургамлыг тариалсан талбайн хэмжээ 17000 км2-аас
1600000 км2 хүртэл 94 дахин өссөн. ГӨ технологиор хөгжүүлсэн ургамлуудыг 2010
онд дэлхийн тариалангийн талбайн 10%-д тариалсан. 2011 онд 11 өөр төрлийн
трансген ургамалыг АНУ, Бразил, Aргентин, Энэтхэг, Канад, Хятад, Парагвай,
Пакистан, Өмнөд Африк, Уругвай, Болив, Aвстрали, Филипин, Мъянмар, Буркина фасо,
Мексик, Испани зэрэг улсууд 160 сая гектар талбайд тариалж эхэлсэн.

Генийн инженерчлэлийн аргуудыг ашиглан, организмын ДНХ-д тодорхой өөрчлөлтөд
оруулж гарган авсан организмаас гаралтай бүтээгдэхүүнүүдийг ГӨ бүтээгдэхүүн гэж
нэрлэдэг. Энэ аргууд нь ургамлын шинэ шинжүүдийг нээсэн бөгөөд, мөн хүнсний
бүтээгдэхүүний генийн бүтцийн хяналтыг өмнөхөөс эрс сайжруулсан. ГӨ хүнсний
бүтээгдэхүүний худалдаа нь 1994 онд Flavr Savr хэмээх боловсрох хугацааг нь
уртасгасан улаан лоолийг худалдаанд гаргаснаар эхэлсэн. Өнөөдрийн байдлаар ГӨ нь
эрэлт өндөртэй шар буурцаг, эрдэнэ шиш, рапс, хөвөнгийн тос зэрэг бүтээгдэхүүн
рүү чиглэсэн байна. Эдгээрийг патоген болон гербицидуудад тэсвэртэй болгох ба
хүнсний чанарыг нь нэмэгдүүлэх зорилгоор инжинерчлэсэн. ГӨ-тэй мал амьтад
туршилтын журмаар хийгдсэн боловч 2013 оны 11-р байдлаар худалдаанд хараахан
гаргаагүй байгаа юм.

Худалдаанд байгаа ГӨ ХАА-аас гарган авсан хүнсний бүтээгдэхүүнүүдийн хүний биед
үзүүлэх нөлөө нь ердийн хүнсний бүтээгдэхүүнүүдээс ялгаагүй гэсэн шинжлэх ухааны
консенсус байдаг. ГӨ ургамал нь хэдэн хэдэн экологийн давуу талтай байдаг. Гэсэн
хэдий ч ГӨ ургамлыг эсэргүүцэгчид хэд хэдэн зүйл дээр үндэслэдэг. Үүнд, ГӨ
ургамлаас гарган авсан хүнсний бүтээгдэхүүн нь үнэхээр аюулгүй байж чадах уу,
дэлхийн хүнсний хэрэгцээг ГӨ ургамлаар хангах шаардлага байна уу, ГӨ ургамлууд
нь оюуны өмчийн хуулиудаар хамгаалагдах тул эдийн засгийн хувьд ач холбогдолтой
байж чадах уу?

Үйлдвэрлэлийн биотехнологи (Европд цагаан биотехнологи гэж нэрлэгддэг) нь
биотехнологийг үйлдвэрлэлийн зориулалтаар болон үйлдвэрлэлийн ферментацид
ашиглах юм. Энэ нь микроорганизм болон түүнтэй адил эсүүдийг эсвэл фермент
мэтийн эсийн хэсгүүдийг ашиглаж, химийн, хүнсний, угаалгын бодисын, цаас болон
модон эдлэлийн, сүлжмэлийн, биотүлшний үйлдвэрлэлийн салбаруудад шаардлагатай
бүтээгдэхүүнүүдийг боловсруулах юм. Үйлдвэрлэлийн биотехнологи нь сэргээгдэх
түүхий эд ашиглаж, хүлэмжийн хийн ялгаруулалтыг багасгахад тусалж, өнөөгийн
газрын тос дээр тулгуурласан эдийн засгаас хөндийрүүлэх магадлалтай юм.



https://mn.wikipedia.org/wiki/%D0%A1%D2%AF%D0%B1%D1%8D%D0%B4%D1%8D%D0%B9_%D0%B1%D0%B0%D0%B0%D1%82%D0%B0%D1%80

Сүбээдэй (Уйгуржин Монголоор: Sübügätäi, Sübü'ätäi;Латин бичиглэл: Subetei,
Subetai, Subotai, Tsubotai, Tsubodai, Tsubetei, Tsubatai Уйгуржин Монгол
бичгээр: Sübügätäi, Sübü'ätäi Орчин цагийн Монгол хэлэнд: Сүбээдэй, Дундад үеийн
Монгол хэлэнд: "Sube'edei"; Орчин цагийн Монгол хэлэнд: Сүбээдэй; хят. 速不台
1176–1248) бол Монгол цэргийн их жанжин, Чингис хаан болон Өгөөдэй хааны цэргийн
гол стратегич байсан. Тэрээр гучин хоёр үндэстнийг байлдан дагуулсан хорь гаруй
дайныг шууд удирдаж, жаран таван тулалдаанд ялсан юм. Ингэхдээ тэрээр дэлхийн
түүхэн дэх ямарч командлагчийн эзэлж байгаагүй газар нутгийг байлдан
дагуулснаараа дээд хэмжээг тогтоосон юм. Тэр армиа хоорондоо хэдэн зуун км хол
зайтай байнгын хөдөлгөөнт зохион байгуулалттайгаар байрлуулж, уран сэтгэмжтэй,
хашир стратеги хэрэглэн ялалтанд хүрч байлаа. Сүбээдэй баатар Унгар, Польшийн
хоорондоо 500 гаруй км зайтай цэргийн хүчийг 2 хоногийн дотор устгах төлөвлөгөөг
боловсруулсан.

Түүхчид Сүбээдэй баатарыг одоогийн Монгол нутаг дахь Онон голын эх хэсгийн
баруун талд нь 1176 онд төрсөн гэж тооцоолдог. Тэр бол Монголын Урианхай аймгийн
хүн юм. Сүбээдэйн гэр бүл, Тэмүүжиний гэр бүлийнхэнтэй олон үеэрээ хамтрагч,
холбоотон байжээ. Сүбээдэйн элэнц өвөө Нэрби нь Монголын Тумбина Сэцэн хааны
холбоотон байжээ. Сүбээдэйн эцэг Жарчиудай, Тэмүүжинийг Балжун нуурын эрэгт хүнд
хэцүү байх үед нь хоол хүнсээр хангаж, түүний хамтрагч болж байсан бөгөөд
Сүбээдэйн ах Зэлмэ мөн Монгол цэргийн жанжин болж, Тэмүүжиний дотны анд нөхөр,
есөн өрлөгийн нэг нь явжээ. Зэлмэ жанжин мөн дайны талбарт хүзүүндээ үхлийн шарх
аваад байсан Тэмүүжиний амийг аварч байсан түүхтэй. Мөн Сүбээдэйн өөр нэг ах
Чаурхан (Чахурхан ч гэдэг) Монголын нууц товчоонд тэмдэглэгдэн үлдсэн байдаг.

Сүбээдэй баатар Чингис хааны хийсэн бүхий л аян дайнд оролцсон бөгөөд Зэв
ноёнтой хамтран хойд Иран, Кавказ, Кипчак, Крым, Булгар зэрэг улсуудаар хийсэн
цэргийн аян дайн нь дэлхийн түүхэнд ихэд алдаршсан бөгөөд дэлхийн улс орнуудын
Батлан хамгаалах-Цэргийн Академиуд, түүний дотор АНУ, НАТО-гийн цэргийн
эрдэмтэдийн шимтэн судалдаг гол судлагдахуун болсон нь хамгийн бахархалтай юм.
Өгэдэй хааны үед Алтан улсыг дайлах дайнд Сүбээдэй оролцож, Алтан улсын нийслэл
Нанжин хотыг дайран эзэлж байв. 1236-1242 оны Бат ханы аян дайнд Сүбээдэй бүх
цэргийн зөвлөх, туслах жанжнаар томилогдон оролцжээ. Сүбээдэй амьдралынхаа
сүүлчийн жилүүдэд өөрийн төрсөн нутаг Туул голын сав нутагт амьдарч байгаад 1248
онд нас баржээ.



https://mn.wikipedia.org/wiki/%D0%97%D0%B0%D0%B2%D1%85%D0%B0%D0%BD_%D0%B0%D0%B9%D0%BC%D0%B0%D0%B3

Завхан (худам монголоор ᠵᠠᠪᠬᠠᠨ – жабхан) нь Монгол улсын аймаг юм. 1923 онд
байгуулагдсан бөгөөд 1931 оноос Завхан аймаг гэж нэрлэгдэх болсон.

Одоогийн байдлаар сав газрын нийт нутаг дэвсгэрийн дийлэнх буюу 86%-г бэлчээр
эзэлж байгаа бөгөөд цөлийн хээрийн бэлчээрийн хэв шинж тэр дундаа зонхилж (38%)
байна. Сав газрын бэлчээрийн дийлэнхийг буюу 71%-г зөвхөн зун-намрын улиралд
ашигладаг. Хяргас нуур-Завхан голын сав газрын сээрнуруутан амьтдын судалгаанаас
үзвэл Монгол оронд тэмдэглэгдсэн хөхтний 54.3%, шувуудын 77.5%, загасны 5.7%,
мөлхөгчдийн 27.3%, хоёр нутагтны 16.7% байршин амьдардаг байна. Тус сав газарт
тэмдэглэгдсэн мөлхөгчид, хоёр нутагтны зүйлийн бүрдэл нь харьцангуй ядмаг, нуур
элбэгтэй, шувуудын хувьд чухал газрууд олонтой учраас Монгол оронд тэмдэглэгдсэн
шувуудын ихэнх хувь нь байршдаг байна. Нэн ховор болон ховор шувуудын ихэнх нь
усны шувууд бөгөөд тэдгээрийн гол идэш тэжээл болсон загасны зүйлүүдийн 50% нь
ховордолтой зэрэгт хамрагддаг онцлогтой.онгол орны бусад хэсгүүдэд тархац,
нөөцийн хувьд хязгаарлагдмал амьтад энэ бүс нутагт байршин амьдардаг нь энэ сав
газрын бас нэг онцлог бөгөөд олон улсын хэмжээнд “ховордож болзошгүй” ангилалд
ордог замба жирх, бордуу шишүүхэй, говийн алагдаага, “эмзэг” ангилалд ордог
тавруу атигдаахай, өөхлөг тажигдаахай зэрэг зүйлүүд амьдардаг байна. Нэн ховор
хөхтний зүйлүүдээс Хомын талаар тахь, Завхан аймгийн Отгон, Алдархаан, Шилүүстэй
сумдын нутаг, Говь Алтай аймгийн Бурхан буудайн БНГ, Отгон тэнгэрийн ДЦГ-аар
цоохор ирвэс, Завхан аймгийн Нөмрөг сумын Баянзүрх, Нөмрөг ууланд баданга хүдэр
нутагладаг гэсэн мэдээлэл байна.  Нутгийн уулархаг хэсэгт уулын тайгын хөрс,
баруун хэсэгт элс, Өмнөд хэсгээр нь хээрийн хүрэн хөрс тархжээ. Нутгийн хойд ба
зүүн хэсэгт ой тайга, өмнөд хзсгээр нь хээрийн ургамал тархжээ. Завхан аймгийн
нутагт ойн баавгай', гахай, говийн хар сүүлт гэхчилэн олон байгалийн бүсийн
амьтан амьдардаг. нэн ховор амьтан ургамал элбэгтэй үүнд вансэбэрүү

Газар тариалан бага хөгжсөн. Завхан аймагт барилгын хүнсний машин засварын
үйлдвэрийн газрууд бий. МУИС-ийн салбар Эдийн засгийн дээд сурууль ажилладаг.
Завхан аймагт ОХУ-руу гарах хилийн боомт Арцсуурь Тэс сумын нутагт бий.

Бэгзийн Явуухулан, Яруу найрагч, БНМАУ-ын Төрийн шагналт, Соёлын Гавьяат
Зүтгэлтэн

Пунсалмаагийн Очирбат, Монголын улс төрийн зүтгэлтэн, Монгол Улсын анхны
ерөнхийлөгч

Нацагийн Багабанди, Монголын улс төрийн зүтгэлтэн, Монгол Улсын хоёр дахь
ерөнхийлөгч

Дэмчигжавын Моломжамц Монгол банкны ерөнхийлөгч (1992-1996), сангийн сайд
(1984-1990)

Шагдарын Отгонбилэг, Монгол Улсын хөдөлмөрийн баатар (1996 он), Эрдэнэт
үйлдвэрийн захирал (-2001 он)

Рэгзээгийн Амарсайхан, Монгол Улсын Их Хурлын гишүүн(1996-2000 он), АСЗХ-ын дэд
ерөнхийлөгч, ШУА-ын дэд ерөнхийлөгч, УБ хотын БЗД-ийн засаг дарга.



https://mn.wikipedia.org/wiki/%D0%A5%D0%B0%D1%80%D1%85%D0%BE%D1%80%D0%B8%D0%BD_%D1%81%D1%83%D0%BC

Хархорин нь Өвөрхангай аймгийн сум юм. Хүн ам нь 13,828 (1994), 13,964 (2000),
13,496(2003) тус тус байсан. Хархорин хотын хүн ам нь 8,977 (2003), газар
нутгийн хэмжээ нь 20.5 км2.

Хархорины ойр орчимд Өгэдэй хааны байгуулсан Их Монгол улсын нийслэл Хархорин
хотын үлдэгдэл оршино. Мөн Эрдэнэ-Зуу хийд оршино.

Хархорины орлогын ихэнх хувийг аялал жуулчлал ба хөдөө аж ахуй авчирдаг.
Хархорин нисэх буудал (KHR/ZMHH) нь 1 шороон зурвастай бөгөөд Улаанбаатар уруу
байнгын нислэгтэй.

Хархорин хот нь Монгол улcын бараг төв хэсгийн Хангай-Хэнтийн уулархаг их муж
дотор Хангайн нурууны өмнөд хэсгийн зүүн биед далайн түвшнээс дээш 1540 метрийн
өндөрт байрлана.

Хөгшин Орхон голын энэ бүс нутгийн уулс нь геологийн гарал үүслийн хувьд девоны
системийн ангилагдаагүй чулуулаг, дунд төрмөлийн гранодиорит, боржин,
лейкоборжин, литий-фторт боржин, граносиент, сиенит, шүлтлэг, боржин,
дөрөвдөгчийн системээс дунд дээд нэгтгэлээс тогтдог. Газрын хэвгийн зонхилох
өнцөг 30-60. Газар чичирхийллийн MSK-64 шатлалын баллаар 8 ба түүнээс дээш
баллын бүсэд хүчтэй газар хөдлөлтийн төвөөс баруун хойд зүгт 50 км зайтай
оршино. Давтамж нь 3-10000 жилд нэг удаа.

Хархорин орчмын газар нь хотгор гүдгэрийн ялгаа, далайн түвшнээс дээшхи өндөр
зэргээс хамааран өвөл нь төдийлөн хүйтэнгүй, харин зун нь сэрүүн байдаг зүй
тогтолтой. Энд 1 дүгээр сард агаарын дундаж температур –18.1 байдаг бөгөөд
хамгийн их хүйтрэлт –44 хэмээс хэтрээгүй, өвлийн 36 хоногт нь агаарын температур
–30 хэмээс хүйтэн байна. Жилийн 180 гаруй хоногт хүйтэн байх бөгөөд дулаан
хүйтний үргэлжлэх хугацаа бараг тэнцүү буюу жилийн дундаж агаарын температур 00
орчим байна.

Хур тунадас олон жилийн дундажаар жилд 354.5 мм хүрнэ. Газар нутгийн онцлогоос
хамаарч аадар бороо орох тохиолдол цөөнгүй бөгөөд зарим тохиолдолд хоногт 46 мм
тунадас унана. Жилд ордог тунадасны дийлэнхи нь зөвхөн зуны 3 сард орно. Жилийн
дулааны улиралд 336 орчим мм хур тунадас орно. Харин өвлийн улиралд жилийн
тунадасны 18.2 мм нь орно. Энд дулаан улирлын 62 хоногт хур бороо, 36 хоногт нь
цас орно. Энэхүү хур тунадасны горимтой уялдан агаарын чийгшил сард 50-70%
байна. Ер нь агаарын чийгшлийн хувьд эл нутаг тийм ч хуурай биш. Тухайлбал
хаврын 4 дүгээр сард 30%-аас бага чийгтэй өдрийн тоо дунджаар 14 байна.

Өвлийн улиралд хур тунадас бага унах учир тогтвортой цасан бүрхүүл үндсэндээ
тогтохгүй. Зарим цас ихтэй жил богино хугацаанд цасан бүрхүүл тогтоно. Энэ
нутагт өвлийн улиралд орсон цасны хэмжээнээс хамааран ойролцоогоор 130 орчим
хоногт дундажаар 7 см зузаан цасан бүрхүүл тогтдог байна.

Салхины дундаж хурд бараг бүх саруудад 4.2-5.2 м/с, салхины хамгийн их хурд
14-20 м/с хүрэх бөгөөд хавар , намрын улиралд хүчтэй салхины үргэлжлэх хугацаа
бусад саруудынхаас илүү байдаг ажээ. Жилийн дундажаар авч үзвэл баруун хойд,
хойд, зүүн өмнө зүгийн салхи зонхилох бөгөөд эдгээрийн давтагдал 17.5-22.4
байна. Жилийн аль ч сарыг авч үзсэн баруун ба баруун өмнөд, зүүн зүгийн
чиглэлийн салхины давтагдал хамгийн бага буюу 1.6-8.2% -ийн хооронд хэлбэлзэнэ.

Хархорин орчмын газар нутаг нь хөрс газарзүйн мужлалын хувьд Төв Азийн их мужийн
Хангайн мужид багтах бөгөөд энд гол хөндийн нугын хүрэн хөрс, хээрийн ба уулын
хээрийн хүрэн хөрс тархана. Механик бүрэлдэхүүний хувьд хөнгөн шавранцар хөрс
голлон өнгөнөөсөө эхлэж том жижиг сайран чулуу элбэг байна. Энэ хүрэн хөрс
доошилж уулын бэл хормой нам хэсэг рүү шилжих тусам үржил шимт давхарга нь
зузаарч ялзмагийн хэмжээ нэмэгдэнэ. Ингээд хүрэн хөрс нь хар хүрэн, зарим
хэсэгтээ ялангуяа хойшлох тусам шавранцар хөрстэй бүрдэл байдлаар тархана.

Хангайн гол нуруу ерөнхийдөө баруун хойноос зүүн урагшаа сунаж тогтсон бөгөөд
баруун талын Цэцэн уулнаас зүүн талын Дэлгэрхаан уул хүртэл 700 км шахам
үргэлжилсэн нуруу юм. Энэ нурууны геологийн бүтцэнд боржин чулуу ихээхэн суурь
эзлэхийн зэрэгцээ хувирмал занар, элсэн чулуу, хүрмэн чулуу зэрэг чулуулаг элбэг
тохиолдоно. Үнэмлэхүй өндөр дунджаар 3000 м орчим боловч зарим оргил далайн
түвшнээс дээш 3500-4000 м хүрнэ. Хамгийн өндөр оргил нь мөнх цастай Отгонтэнгэр
уул 4031 м хүртэл сүндэрлэнэ. Хангайн гол нурууны хяр голдуу хавтгай буюу
бөмбөгөрдүү хэлбэртэй, эртний тэгш өндөрлөгүүдтэй. Тэгш өндөрлөгүүдийн оройгоор
намаг, жижиг нууруудтай. Гол нурууны дунд хэсэгт уулын хажуу эгц цавчим, хад
чулуу элбэгтэй байдаг. Харин зах тийшээгээ намссаар гадаргын байдал бэсрэг уулын
шинжтэй болно.

Тус бүс нутаг нь олон гол, горхи, нууруудтай бөгөөд Будант, Хар хушт, Улаан
з‎эрэг нуурууд, Хангайн нуруугаас эх аван урсдаг Улиастай, Битүүт, Хятруун,
Улаан, Хөнөг, Хамар, Могойт, Мойлт зэрэг олон гол горхи Орхон голд цутгаж түүний
ус зүйн сүлжээг бүрдүүлдэг.

2004 оны гадаргын усны тооллогын дүнгээр Хархорин сумын нутагт Шар бүрд, Цагаан,
Азар, Дуут зэрэг 7 нуур, байнгын урсгалтай 27, ширгэсэн 13 гол, булаг шанд 48,
рашаан 4 байна.

Орхон гол нь Сэлэнгэ мөрний хамгийн том цутгал төдийгүй Монгол орны хамгийн урт
голд тооцогдох бөгөөд Хангайн нурууны Суврага Хайрхан уулын ар хажуугаас эх авах
Өлзийт, Тээл, Будант зэрэг голуудаас эх авч том жижиг олон голыг өөртөө
нийлүүлсээр Сэлэнгэ мөрний баруун гарт цутган нийлнэ. Голын нийт урт нь 1124 км,
ус цуглуулах талбйн хэмжээ 132855 ам дөрвөлжин километр болно. Ус зүйн сүлжээний
нягтшилт голын эх хавьд 0.185- 0.250 км /км2 байна. Голын ус хураах талбай
харьцангуй том, гол өөрөө урт болохоор байгалийн хэд хэдэн бүсийг хамран буюу
дамжин урсахдаа голын хөндийн байдал усны горимын байдал ч голын хэсэг бүрд өөр
өөр байна. Бүс бүслүүрийн ийм байдал голын гольдролын байдалд ч нөлөөлнө. Голын
хөндий уулсаас гарахдаа илэрхий тавиурч тахирлан тохойрч эхлэх ба Туулын
цутгалаас доош хэд хэд салаалж, хар ус, татаал цээл, арал олныг үүсгэнэ. Голын
өргөн газар бүр адилгүй, эхэн хэсэгтээ 10-60 м байснаа адаг руугаа120-150 м болж
өргөсөх ба урсгалын хурд ч бас илт саарна. Голын гүн 0.5-1.5 м, гүн цээл газраа
2.5-4.0 м, харгиа боргиотой газар 0.5 м байна. Түвшний хэлбэлзлэл 2.0-3.0 хүрэх
ба 4-5 сард хаврын шар усны үер бууж 6-р сард урсацын зуны гачиг үе эхлэнэ. Зуны
хур борооны үед Орхон гол савнаасаа хальж татам нугаараа халих үе цөөнгүй байх
ба урсгалын дагуу Туул, Ерөө, Хараа зэрэг ус элбэг гол цутгах учир уруудах тусам
зарцуулгын хэмжээ нэмэгдэнэ. Зарцуулгын олон жилийн дундаж Булган хотын орчим
45.1 м3/сек, Сүхбаатар хотын дэргэд 106.0 м3/сек хамгийн их үерийн үеийн
зарцуулга дээрх газруудад 514.0 м3/сек , 891.0 м3/сек тус тус байна. Орхон голын
адгаас Хараа голын адаг хүртэл 123 км зайд бага даацын усан онгоц явж болох ба
бороо хур ихтэй голын усны түвшин өндөр байх үед бүр Туул голын б‎элчир хүртэл
явж болно. Орхон голд олон арван гол горхи нийлэхээс томд нь Тамирын гол, хөгшин
Орхон, Туул, Ерөө, Хараа, Шарын гол орно. Мөсөн бүрхүүлтэй байх хугацаа 140-160
хоног.

Тус нутгийн ой нь нутгийн баруун болон хойд хэсгээр Хангайн нурууны салбар
уулсаар тархан ургана. Ойн сангийн талбай нь 16403 га бөгөөд үүнээс байгалийн ой
13981 га, мод бэлтгэсэн 375 га, ойжуулах 1299 га талбай байна.

Ой үүсгэх модны төрлөөр шинэс (Larix Sibirica) зонхилох бөгөөд хуш (Pinus
sibirica), хус (Betula platyphylla) бага хэмжээгэ‎эр тархана. Сумын ойн сангийн
97.8 хувийг шинэс, 1.9 хувийг хуш, 0.2 хувийг хус мод эзэлж байна.

Ботаник газарзүйн мужлалаар Евразийн хээрийн их муж, Монголын хээрийн муж,
дундад халхын дэд мужид алаг өвст-бутлаг үетэн ба бутлаг алаг өвст хээрийн хаяа
уулс, цав толгод, хотгор хотос, тал газрын Дагуур Монголын ба Монголын дорнод
хэв шинжид багтах алаг өвс-хиаг-хялганат (Stipa baicalienesis, Stipa kriloүii,
Leymus chinensis, Bupleurum scopzonerifolium, Galium үerum, Astragalus
melilotoides) бүлгэмдэл зонхилсон нутаг юм. Энэ дэд мужийн ургамлын нөмрөгийг 7
эвшилд хуваах бөгөөд зонхилох ургамлууд нь цөм үетэн байхаас гадна түүний
бүрэлдэхүүнд алаг өвс тун бага байдаг онцлогтой. Энэхүү хээрийн мужид тохиолдох
эвшлүүдээс хуурай хээрт хамгийн элбэг нь хазаар өвст-хялганат, дааган
сүүлт-хялганат хээр юм. Нийт 139 зүйл ургамалтайгаас модлог-4 зүйл, хүнсний-12
зүйл, эмийн-21 зүйл, жимсгэнэт-2 зүйл, тэжээлийн-52 зүйл, гоел чимэглэлийн-6
зүйл, техникийн-1 зүйл ургамал тус тус байна. Хархорин орчмын уул нуруу, Орхон
голын хөндий орчмын амьтны аймгийн талаар судалсан цогцолбор ажлууд одоогоор
байхгүй байна.

Хос далавчтаны багаас тэмээлзгэнэ (tipulidae), шумуул (culicidae), дэлэнч
(simuliidae), хирономид ялаа (chironomidae), сирфид ялаа (syrphydae), эрээн
далавчит ялаа /tephritidae/-ын овгийн төлөөлөгчид элбэг тархсан. Харин шавьжийн
ангийн төлөөлөгчид дотроос Монгол улсын улаан номонд орсон махан дэвүүр /Papilio
machaon/ гэх ганцхан зүйл байна.

Загасны ангиас Хойд мөсөн далайн ай савын гол мөрөн, усан сангаар өргөн тархсан
8 овгийн 14 зүйлийн загас зонхилж байгаагаас Монгол улсын Улаан номонд орсон
Хилэм (Acipenser baeri baicalensis), ан агнуурын ховор зэрэглэлд хамаарах Тул
/Hucho taimen/ зэрэг ховор загас байна.

Хархорины төвийн нутагт тэмдэглэгдсэн хүйтэн цуст амьтдын дотор Монгол оронд
өргөн тархсан монгол бах, рашааны могой зэрэг 6 зүйл амьтан байна.

Нутгийн жигүүртэн шувуудын зүйлийн бүрдэлд 15 баг, 42 овог, 98 төрөлд хамаарах
163 зүйл шувуу байна. Оршин амьдрах хэв маяг, статусын хувьд өндөглөдөг нүүдлийн
95, өндөглөдөг суурин 35, нүүдлийн үедээ дайрч өнгөрдөг 28, тогтмол ирж өвөлждөг
3, тохиолдлын 2 зүйл байдаг. Ховор болон нэн ховор шувууд дотроос Улаан номонд
бүртгэгдсэн халбаган хошуут, гангар хун, хээрийн галуу, усны цагаан сүүлт
бүргэд, азийн цууцаль, уран шувуу гэх 6 зүйл шувууд амьдардаг байна.

Хархорин орчмын эргэн тойрны уул нуруу, голын хөндийн хөхтөн амьтны зүйлийн
жагсаалтанд 4 баг, 12 овог, 26 төрөлд хамаарах 38 зүйлийн амьтдыг оруулж болох
юм. Үүнээс Монгол улсын улаан номонд орсон дагуурын зараа, ховор зүйлийн шилүүс
байна. Мөн Вашингтоны ЗАУХЗОУХХ (CITES)-ын конвенцийн 2-р хавсралтад орсон
саарал чоно элбэг тохиолдоно.

Орхон-Хархорины бүсэд Хангайн нурууны аялал жуулчлалын гол төв хэсэг болох Орхон
голын эх, Эрхэт, Суварга хайрхан, Найман нуур, Хоргой хүрэм зэрэг Хангайн
нурууны хамгийн үзэсгэлэнтэй сайхан газрууд хамрагдана. Энд Хангайн нурууны
байгалийн цогцолборт газар, Хүйсийн найман нуурын дурсгалт газар гэсэн улсын
тусгай хамгаалалттай газрууд байгуулагдаад байна. Байгалийн дурсгал, өвөрмөц
тогтоц, байгаль түүхийн дурсгалтай танилцах чиглэлтэй аялал жуулчлалыг хөгжүүлэх
боломжтой. Энэ бүсэд Хангайн уулархаг нутгийн аялал жуулчлал эрчимтэй хөгжих гол
бүс нутаг бол Хархорины район юм. Байгалийн болоод түүхийн олон дурсгалт
газруудтай тус нутагт ирэх жуулчдын тоо жил ирэх тусам улам нэмэгдэж байна. Тус
нутагт байгалийн аялал жуулчлал (ecotour), морин аялал (horse riding) , мөн
түүхийн аялал (history tour) түлхүү хөгжүүлэх боломжтой.

Байгаль орчны яамны судалгаагаар сүүлийн 10 жилийн хугацаанд Монгол Улсын гандуу
нутгийн эзлэх талбай 3.4%-иар ихэсч цөлжилт хүчтэй илэрсэн нутгийн талбай 5.4
дахин, маш хүчтэй илэрсэн нутгийн талбай 1.8 дахин нэмэгдсэн байна.

Үүний дээр Хархорин орчмын бүс нутаг нь баруун өмнөд, зүүн өмнөд талаасаа хуурай
хээрийн бүс, говь цөлөөр хүрээлэгдсэн учир говь цөлийн нөлөөнд амархан өртөх
эмзэг шинжтэй. Хангайн нурууны баруун өмнөд, өмнөд, зүүн өмнөдөөс эх авсан Онги,
Таац, Түйн голууд нь Монгол орны говийн бүс болон Их нуурын хотгорын олон нуурын
гол тэжээл болдогоороо говийн бүсийн экоситемд чухал үүрэгтэй бүс нутаг юм.

Хархорин хотыг Хангайн‎ бүсийн тулгуур төв болгохтой холбогдуулан боловсруулсан
хөтөлбөрт Хархорины хөгжлийн бүс‎эд түүн‎ээс 100-130км-ийн зайнд орших дараахи
сумдыг багтаасан байдаг. Үүнд: Өвөрхангай аймгийн Бат-Өлзий, Хужирт, Өлзийт,
Есөнзүйл, Бүрд сумд, Архангай аймгийн Ц‎энх‎эр, Түвшрүүлэх, Хотонт, Хашаат,
Өгийнуур сумд болон Булган аймгийн Гурванбулаг, Рашаант, Дашинчил‎‎эн сумд
ордог.

Тус бүс‎эд улсын бүртг‎элтэй хоршоо 45, нөхөрлөл 19, хувьцаат компани 8,
хязгаарлагдмал хариуцлагатай компани 95, улсын үйлдв‎эрийн газар 5, бүгд 172 аж
ахуйн нэгж ажиллаж байна. Мах, гурил, талх нарийн боов, архи, спирт з‎эрэг
хүнсний бүт‎ээгдэхүүн, г‎э‎рийн мод, модон эдлэл, зочид буудал, аялал жуулчлалын
бүтээгдэхүүн тодорхой х‎эмжээгээр үйлдвэрлэдэг.

Хархорин хотоор төвлөсөн бүс нутагт төвдөө татагдах хязгаар нутгаа т‎этгэх
т‎энцвэрт хөгжлийн орчинг одооноос тодорхой бодлого төлөвлөгөөтэ‎й бүрдүүл‎эх нь
н‎эн чухал. ‎ Э‎нэ асуудалд одоо л цаг алдалгүй анхаарал тавьж тодорхой арга
х‎эмжээний алхамууд хийж ‎‎эхлэхгүй бол богино хугацаанд хүн амын х‎эт механик
төвлөрөл Хархорин сумын төв, хөдөө орон нутагт үүс‎эх, нөгөө талаасаа д‎ээр
дурдагдсан сумдын төвүүд‎‎эд ‎ажилгүйдэл, ядуурал өсөх, эзгүйрэх аюултай.

Эн‎‎э бүс нутаг “Орхоны Хөндийн Соёлын Дурсгалт Газар”-ын ‎эргэн тойронд
байгаль, экологи, соёлын түүхэн хам хөгжлийн хосгүй өвөрмөц тогтолцоог хадгалсан
газар байгаа нь давуу талтай. Мөн ‎э‎нэ бүс нутгийн амьдрал хоорондоо түүх‎ээр
гагнагдсан хүйн холбоотой, тогтвортой хөгжлийн орчин харилцан бүрдүүл‎эх өвөрмөц
онцлогтой. Тус бүс нутгийн хүн, хүний амьдрал, байгалийн баялгын нөөц чадавхи
ир‎ээдүйн Монгол Улсын нийслэлийн баримжаатай Хархорин хотыг хөгжүүл‎эх,
т‎энцвэрт хөгжлийн төвийг бүрдүүл‎эхэд бүрэн хүрэлцээтэй зэрэг онцлогтой.

БСШУЯ, Японы Жайка байгууллагын хооронд Хархориныг жишиг хот болгохтой уялдуулан
"Хархорин" гэсэн төсөл хэрэгжүүлэхээр хэлэлцэж тохироод байгаа бөгөөд энэ
төслийн хүрээнд Эрдэнэзууд "Хархорин" хэмээх орчин үеийн тоног төхөөрөмжөөр иж
бvрэн тоноглогдсон томоохон музей байгуулагдах юм. Санхүүгийн талын асуудлыг
Японы Засгийн газрын буцалтгүй тусламжийн хүрээнд шийдвэрлэх юм байна.



https://mn.wikipedia.org/wiki/%D0%9D%D0%B8%D0%B4%D0%B5%D1%80%D0%BB%D0%B0%D0%BD%D0%B4

Нидерланд нь Нидерланд болон Карибын тэнгист орших Нидерландын Антилын арлууд,
Арубагаас бүрдэх Нидерландын Вант Улсын Европт орших хэсэг нь юм. Нидерланд нь
Баруун Европын, парламентийн ардчилсан үндсэн хуульт хаант засагтай улс болно.
Тус улс хойд болон баруун талаараа Хойд тэнгисээр хүрээлэгдсэн ба өмнө зүгт
Бельги, зүүн зүгт Германтай тус тус хиллэдэг.

Нидерландыг Голланд гэж дууддаг нь буруу юм. Учир нь Хойд Голланд болон Өмнөд
Голланд нь Нидерландын 12 мужийн хоёр нь л төдий юм. Нидерланд нь олон улсын
тавцанд идэвхтэй үүрэг гүйцэтгэдэг. Тус улс нь Европын Холбоо, НАТО, ЭЗХАХБ
(OECD)-ыг үндэслэн байгуулагч гишүүдийн нэг юм. Түүнчлэн Киотогийн протоколд
гарын үсэг зурсан. Нидерланд нь Бельги, Люксембургийн хамтаар Бенилюкс хэмээх
эдийн засгийн холбоог бүрдүүлдэг. Тус улсад олон улсын таван шүүх байрладаг.
Тухайлбал: Арбитрын байнгын шүүх, Олон улсын шүүх, Хуучин Югославын асуудлаархи
олон улсын эрүүгийн шүүх, Олон улсын эрүүгийн шүүх, Ливаны асуудлаархи тусгай
шүүх байрладаг. Эхний дөрвөн шүүх нь ЕХ-ны эрүүгийн цагдаагийн агентлаг болох
Европолын хамт Гаагад байрладаг. Тийм учраас тус хотыг "дэлхийн хууль зүйн
нийслэл" гэж нэрлэдэг ажээ."

Нидерланд нь газарзүйн хувьд нам дор байрлалтай улс бөгөөд нийт нутаг
дэвсгэрийнх нь 27% болон хүн амынх нь 60% далайн түвшнээс доор байдаг. Ихээхэн
нутаг дэвсгэрээ газрын нөхөн сэргээлтээр бий болгосон. Нидерландын ихээхэн
хэсгийг Европын гурван томоохон голын адаг бүрдүүлдэг ба тэдгээр гол
салаануудынхаа хамтаар Райн-Мойз-Шелдтийн дельта гэгддэг. Тус улсын зүүн өмнөд
хэсэг дэх Арденнийн нуруу болон мөсөн галвын мөсөн голоор үүссэн төв хэсгийн
намхан толгодыг тооцохгүй бол нутаг дэвсгэрийн ихэнх хэсэг нь маш хавтгай.

Нидерланд нь хүн ам шигүү суусан улс. Уламжлалт салхин тээрэм, алтанзул, бяслаг,
модон ултай шаахай, гауда вааран эдлэл, унадаг дугуй, уламжлалт үнэт зүйл,
сонгодог хүлцлээрээ алдартай. Хуучны парламентийн ардчилсан улс болох Нидерланд
сүүлийн жилүүдэд мансууруулах бодис, биеэ үнэлэх явдал, ижил хүйстний гэрлэх
эрх, эвтанази зэрэгт орчин үеийн либерал бодлого баримтлах болсон.



https://mn.wikipedia.org/wiki/%D0%93%D0%BE%D0%B2%D1%8C-%D0%90%D0%BB%D1%82%D0%B0%D0%B9_%D0%B0%D0%B9%D0%BC%D0%B0%D0%B3

Говь-Алтай (худам монголоор ᠭᠣᠪᠢ ᠠᠯᠲᠠᠢ – гоби-алтаи) нь Монгол улсын баруун
өмнөд хэсэгт орших аймаг юм. Аймгийн төв нь Алтай.

Говь-Алтай аймаг нь монголын баруун өмнөд хэсэгт орших бөгөөд нутгийн дундуур нь
Монгол Алтайн нуруу баруун хойноос зүүн урагшаа чиглэлтэйгээр нэвтлэн өнгөрнө.
Сутай, Бурхан Буудай, Алагхайрхан, Ажбогд, Гичгэнэ зэрэг өндөр уулууд оршино.
Мөн Шарга, Бигэр, Хүйс зэрэг томоохон хотгоруудад нь кайнозойн хурдас тархсан
бөгөөд уулархаг нь кембрийн ба кембрийн өмнөх суурь чулуулагтай юм. Чулуун нуүрс
(Зээгт), үнэт чулуу (Алтан худаг), барилгын материал зэрэг ашигт малтмал бий.

Аймгийн нутгийн хойд захаар Завхан гол урсах бөгөөд Зүйл, Сагсай зэрэг адагтаа
ширгэдэг гол горхи бий, Мөн Ихэс, Шарга, Тонхил зэрэг нуурууд бий. Хөнхөр
зуслан, Улаанхайрхан, Аргалант зэрэг рашаан ус бий. Говь-Алтай аймаг бол нутаг
дэвсгэрийнхээ хэмжээгээр улсдаа 2-рт орно.

Алтайн өвөр хэсгээр цөлийн бор саарал, хөрс, ууландаа уулын нугын ба уулын хүрэн
хөрстэй, нутгийн хойд хэсгээр хүрэн хөрстэй, Алтайн өврөөр говийн ургамалтай,
ууландаа уулын хээр, хойд хэсгээрээ хээрийн ургамал тархжээ. Аймгийн нутагт
дэлхийд нэн ховордсон бөхөн, хулан, хавтгай, мазаалай болон бусад олон төрлийн
амьтад амьдардаг байна, Аймгийн хэмжээгээр 2 сая гаруй малтай бөгөөд малын
олонхи нь хонь, ямаа юм. Газар тариалан бараг хөгжөөгүй газар болно. Говь-Алтай
аймагт Хятад улс руу гарах Бургастайн хилийн боомт Алтай суманд бий.

Говь-Алтай аймаг нь Монгол Улсын Генерал цолтон хамгийн олон төрсөн аймгийн нэг
юм. Мөн шинэ үеийн дүрслэх урлагийн анхдагч Балдуугийн Шарав МУ-ын ерөнхий сайд
асан П.Жасрай болон Монгол Улсын баатар Магсарын Жанчив, Дүгэрийн Гуулин,
В.Шарав, төрийн хошой шагналт нэрт зохиолч Чадраабалын Лодойдамба, Зохиолч
судлаач Лодонгийн Түдэв, Монгол Улсын гавьяат хуульч Ж.Авхиа, Монгол улсын
гавьяат тамирчин Нанзадын Бүргэдаа, Монгол улсын Ардын эмч Жамбал, Гавъяат эмч
Бундангийн Болдсайхан, Академич Монгол улсын гавьяат багш төрийн шагналт доктор
професор Дарийн Содномдорж, Монгол улсын Хуулийн салбарын алтан үеийнхэний нэг
Гавъяат хуульч Буяндэлгэрийн Санжмятав, Монгол Улсад Худалдаа, нийтийн хоолны
салбарыг хөгжүүлэхэд үнэтэй хувь нэмэр оруулсан анхдагчдын нэг Дан-Аажавын
Пунцаг нар энэ нутгийн бахархал .



https://mn.wikipedia.org/wiki/%D0%90%D0%B7%D0%B8

Ази дэлхийн хамгийн том газар нутаг, хамгийн олон хүнтэй тив юм. Дэлхийн
бөмбөрцгийн дорнод болон умард хагаст газрын гадаргуугийн 8.7%, хуурай газрын
30% эзлэн оршиж байна. Ази тивд хүн төрөлхтний 60 хувь болсон 4.4 тэрбум хүн аж
төрөн сууж байна.

Ази тив Европ тив холбоотой бөгөөд Евразийн эх газар хэмээнэ. Тэгээд Ази,
Европын хил хязгаарыг хэд хэдэн янзаар зурдаг. Дийлэнх олонхийн бодсоноор баруун
тал нь Улаан тэнгис, Суэцийн суваг, Хар тэнгис, Кавказын нуруу, Каспийн тэнгис,
Урал гол, Уралын нуруугаар зурдаг. Зүүн тал нь Номхон далай хүрч, өмнөд талаараа
Энэтхэгийн далай, умард талаараа Умард мөсөн далайд тулдаг.



https://mn.wikipedia.org/wiki/%D0%9E%D1%82%D0%B3%D0%BE%D0%BD%D1%82%D1%8D%D0%BD%D0%B3%D1%8D%D1%80

Хангайн нурууны ноён оргил Отгонтэнгэрийг, түүний орчны уулсыг оролцуулсан 955
ам км талбайг хамруулан 1992 оноос дархлан хамгаалж байна. Отгонтэнгэр уулын
ноён оргил нь далайн түвшнээс дээш 4008 м өндөр өргөгдсөн бөгөөд түүний 3752
м-ээс дээш өндөрт мөнх цастай юм. Мөнх цасны хилээс доохно уулын энгэрт дархан
газрын бүсэд Бадархундага гэдэг үзэсгэлэнт нуур бий.

Энэ уул нь эртнээс онголон тахисаар ирсэн Монголын их тахилгатай уулын нэг
бөгөөд тахилгатай уулынх нь хувьд ЮНЕСКО “Дэлхийн гайхамшигт үнэт зүйл болох нь”
зэрэглэлээр дэлхийн байгалийн өв гэж бүртгэн авах санал гаргажээ. Отгонтэнгэр
уул нь Улиастай хотоос 100 км, амралтын газраас урагш 20 гаруй км зайтай оршино.



https://mn.wikipedia.org/wiki/%D0%AD%D0%BB%D1%8D%D0%B3%D0%BD%D0%B8%D0%B9_C_%D0%B2%D0%B8%D1%80%D1%83%D1%81

Цирроз гэдэг нь грекээр нимбэгэн шар гэсэн утгатай үг юм. Эрүүл хүний элэг улаан
өнгөтэй байх ёстой атал циррозоор өвдсөн хүнийг тод шар өнгөтэй болдог тул
ийнхүү нэрлэжээ. Элэгний эрүүл эс нь холбогч эдээр солигдон бүтэц нь алдагдаж
эхэлдэг элэгний өвчнийг цирроз гэнэ. Энэ нь гепатитийн C вирусаар дамждаг
элэгний хурц халдварт өвчин болно. Гол дамжих эх үүсвэр нь цусаар болон цөөн
тохиолдолд бэлгийн замаар дамждаг. Дэлхий даяар С вирусын халдвартай 180 сая хүн
байна. С вирусын өвчлүүлэх хэлбэр нь элгийг шархлуулах, цирроз үүсгэх, цаашлаад
хорт хавдар үүсгэх аюултай байдаг. Эмээр эмчилж болно, бас пегинтерферон ба
рибавирин аргаар эмчилнэ, нийт өвчлөлийн 51% нь эдгэрдэг. Одоогоор элэгний
халдварын A, B, C, D, E төрлийн вируснууд илрээд байна.

Цусны биохимийн шинжилгээ Элэгний вирусын гаралтай үрэвсэл үүсгэгчийг
тодорхойлох цусны шинжилгээ Элэгний болон бусад эрхтэний хэт авианы шинжилгээ
Улаан хоолойн венийн судасны байдлыг хянах ба цус алдах магадлалыг тодорхойлох
ходоод дурандах шинжилгээ Элэгний сцинтиграф буву цацраг идэвхит шинжилгээ
Компьютерийн томограф шинжилгээ. Элэгний ба хэвлийн хєндийн бусад эрхтнvvдийн
єєрчлєлтийг харна Зарим тохиолдолд элэгний эдийн шинжилгээ хийнэ.

Энэ өвчнийг бүрэн эмчлэх боломжгүй. Зөвхөн эхний шатанд нь түр зогсоох боломж
байдаг. Өвчин даамжирсан үед эмч- гепатолог зөвхөн таагvй шинж тэмдэгийг
арилгаж, хүндрэл vvсэх явцыг удаашруулж чаддаг.

Хоолны дэглэм барих. Энд өөх тостой, шарсан хуурсан, халуун ногоотой хоолноос
татгалзах. Архийг тэчвих. Давс болон уургийн хэмжээг хязгаарлах. Шээс хөөх эмүүд
Вирусын эсрэг эмчилгээг ховорхон хэрэглэнэ. Гэвч заримдаа өвчнийг удаашруулдаг
талтай Плазмоферез. Цусыг хортой бодисоос шүүж цэвэрлэх. Элэг єєрєє энэ vvргээ
биелvvлж чадахаа больсон нєхцєлд энэ эмчилгээг хийнэ. Євчин улам даамжирч
хvндэрсэн vед євчтєнийг эмнэлэгт хэвтvvлнэ. Мэс заслын эмчилгээний шаардлага
гарч болзошгvй; Парацентез. Хэвлийн хөндийд хуримтлагдсан шингэнийг хэвлийн
хананд хатгалт хийж гаргах. Цусны гүйдлийн өөр зам бий болгох хагалгаа хийх. Энэ
нь гэмтэл ихтэй маш хүнд хагалгаа бөгөөд судасны мэс засалчийн нарийн ур чадвар
шардагдана. Элэг нөхөн суулгах.

2011 оны 5 сард АНУ-ын Эм ба Хүнсний Хорооноос boceprevir, telaprevir эмнүүдийг
С вирусын эмчилгээнд хэрэглэхийг зөвшөөрч баталжээ.



https://mn.wikipedia.org/wiki/%D0%9D%D1%8D%D0%B3%D0%B4%D1%81%D1%8D%D0%BD_%D2%AE%D0%BD%D0%B4%D1%8D%D1%81%D1%82%D0%BD%D0%B8%D0%B9_%D0%91%D0%B0%D0%B9%D0%B3%D1%83%D1%83%D0%BB%D0%BB%D0%B0%D0%B3%D0%B0

Нэгдсэн Үндэстний Байгууллага (НҮБ) нь олон улсын хууль, эдийн засгийн хөгжил,
аюулгүй байдал, нийгмийн асуудлууд болон хүний эрхийн талаар хамтран ажиллах
зорилго бүхий олон улсын байгууллага юм. Үндэстнүүдийн Лиг үүргээ гүйцэтгэж
чадалгүй дэлхийн дайн гаргуулснаас улбаалан Дэлхийн хоёрдугаар дайны ялагч тал
болох Холбоотнууд голлон 1945 байгуулжээ. Өнөөдөр дэлхийн бараг бүх улс гүрэн
энэхүү байгууллагад элсжээ. Тухайн үед дайнд ялсан улсууд Аюулгүйн Зөвлөлийн
байнгын гишүүн орнууд болсон бөгөөд тэдгээр улсуудын нөлөө маш их байдаг нь
даяаршил, Нэгдсэн Үндэстний байгууллагыг эсэргүүцэгчдийн шалтгаан болдог байна.
НҮБ нь 1945 оны 10-р сарын 24-нд АНУ-ын Калифорни муж улсын Сан-Франциско хотод
51 гишүүн оронтойгоор үндэс сууриа тавьж байжээ.

1943 оны 10-р сард Москва хотноо АНУ, Их Британи, ЗХУ-уудын Гадаад хэргийн сайд
нарын уулзалтаар "Хүн төрөлхтний аюулгүй байдлын талаарх 4 улсын тунхаглал"
гаргаж, Дэлхийн хоёрдугаар дайны дараа олон улсын хэмжээний энхтайвны
байгууллагыг дахин байгуулах хэрэгцээтэй гэж үзжээ. Үүнд үндэслэн 1944 оны 8-10
дугаар саруудад АНУ, Их Британи, Бүгд Найрамдах Хятад Улс, ЗХУ-ын төлөөлөгчид
Вашингтон дахь Дамбэртон Оукст хуралдан, НҮБ-ын дүрмийн төсөл （"Олон Улсын
Байгууллага байгуулах тухай"）-ийг боловсруулсан юм.

1945 оны 4-р сарын 25-нд Герман буюу Японд дайн зарлаад байсан Холбоотны 50 орны
төлөөлөгчид Сан-Францискод цугларан, НҮБ-ыг байгуулах Сан-Францискогийн чуулган
чуулж, Дамбэртон Өүксийн хурлаас боловсруулагдсан НҮБ-ын дүрмийн төслийг
хэлэлцэн баталжээ.

United Nations хэмээх нэр анх 1942 оны 1 дүгээр сарын 1-нд "Нэгдсэн
Үндэстнүүдийн Тунхаг (Вашингтоны Тунхагт)"[1] дурьдагдсан бөгөөд дайны дараа
байгуулагдсан шинэ байгууллагын нэр болгох тухай Дамбэртон Оуксын хурлаас санал
болгосон юм. Энэ нэрийг санаачилсан АНУ-ын ерөнхийлөгч Франклин Рузвельт НҮБ-ыг
байгуулах үйлсэд хүчээ зориулсан бөгөөд харамсалтай нь Сан-Францискогийн
чуулганаас НҮБ-ын дүрмийг батлахаас хэдхэн долоо хоногийн өмнө нас эцэслэсэн юм.

1919 оноос 1946 оны хооронд оршин тогтносон Үндэстнүүдийн Лигтэй хууль зүйн
үүднээс холбоогүй боловч Олон Улсын Эрүүгийн Шүүх, Олон Улсын Хөдөлмөрийн
Байгууллага зэрэг байгууллагуудыг нь өвлөн авч, хуучин Үндэстнүүдийн Лигийн
байрыг шилжүүлэн авсан учир нэг талаар уг байгууллагын үргэлжлэл хэмээн үзэж
болох юм.

2011 оны 7 сарын 14-нд Өмнөд Судан НҮБ-д элссэнээр, нийт 193 гишүүн оронтой
болжээ.

НҮБ-ын төсвийн хэмжээ 4.19 тэрбум америк доллар байгаа (Хүснэгтийг үз) ба гишүүн
орнуудын хандив, татвараар санхүүждэг байна.

Гишүүн орнуудын төлөх татварын хэмжээг тусгай байгууллага Үндэсний нийт
бүтээгдэхүүний хэмжээнд нь үндэслэн 2 жил тутам шинэчлэн тогтоодог. Түүнчлэн аль
нэг улс орны нөлөөг ихэсгэхгүйн тулд гишүүн орнуудын татварын хувь хэмжээний
дээд хязгаарыг тогтоосон байдаг.

НҮБ-ын дэргэдэх НҮБ-ын Хүүхдийн Сан (UNICEF), НҮБ-ын Хөгжлийн Хөтөлбөр (UNDP),
НҮБ-ын Хүн Амын Сан (UNFPA), Дэлхийн Хүнсний Байгууллага (WFP) гэх мэт
байгууллага, хөтөлбөрүүд нь гишүүн орнуудын сайн дурын хандиваар санхүүждэг.

НҮБ-ын зардлын дийлэнх нь энхийг сахиулах үйл ажиллагаанд зориулагддаг байна.
2005-2006 онд 70,000 цэрэг бүхий, 17 энхийг сахиулах ажиллагаанд 5 тэрбум ам.
доллар (мөн хугацаанд НҮБ-ын бусад зардал 1.5 тэрбум ам. доллар байсан)
зарцуулсан байна. 2008 оны 1 сарын байдлаар Энхийг сахиулах ажиллагааг хамгийн
ихээр санхүүжүүлэгч 10 оронд: АНУ, Япон, Герман, Их Британи, Франц, Итали,
Хятад, Канад, Испани, Өмнөд Солонгос багтаж байв.

НҮБ-ын албан ёсны хэлд Аюулгүйн Зөвлөлийн байнгын гишүүн орнуудын хэлүүд болох
англи хэл, франц хэл, хятад хэл, орос хэлнүүдээс гадна түгээмэл хэрэглэгддэг
испани хэл, араб хэл гэсэн 6 хэл тооцогддог. Aнгли, франц, хятад, орос, испани
хэлийг албан ёсны хэл болгох тухай Ерөнхий Чуулганы 2-р шийдвэр 1946 онд
хуралдсан анхны чуулганаас[2], араб хэлийг нэмж оруулах тухай шийдвэр 1973 оны
30-р чуулганаас тус тус гарсан байна[3]. Албан ёсны хурал чуулгануудын
протоколууд, бичиг баримтууд эдгээр хэлээр заавал орчуулагдах ёстой байдаг юм.
НҮБ-ын Ажлын алба англи ба франц хэлийг хэрэглэнэ.

НҮБ нь доорхи 5 үндсэн байгууллагаас бүрдэнэ (хуучин 6 байсан ба Фонд хариуцсан
зөвлөлыг 1994 онд татан буулгасан). Үүнд: Ерөнхий чуулган, Аюулгүйн зөвлөл,
Эдийн засаг, нийгмийн зөвлөл, Ажлын алба (Нарын бичгийн дарга нарын газар - the
Secretariat), Олон улсын шүүх багтана.

Бүх гишүүн улсаас бүрдэх Ерөнхий Ассамблейд улс бүр 1 саналын эрхтэй бөгөөд
НҮБ-тэй холбоотой бүх асуудлыг хэлэлцэнэ. Бүх гишүүд санал нэгдсэн асуудал л
батлагддаг системтэй байснаас болж үйл ажиллагаа нь зогсонги байдалд орсон
Үндэстнүүдийн Лигийн туршлагад тулгуурлан Ерөнхий Ассамблейгаар чухал
асуудлуудыг гуравны хоёр, энгийн асуудлуудыг олонхийн саналаар шийдвэрлэх
болсон. Гэвч Ерөнхий Ассамблейн шийдвэр нь гишүүн улсууд болон Аюулгүйн Зөвлөлд
хүргүүлэх санал төдий байх бөгөөд шийдвэрээ хэрэгжүүлэх эрхгүй.

НҮБ нь Аюулгүйн Зөвлөлд маш том эрх мэдэл олгосон байдаг бөгөөд НҮБ-ын Энхийг
Сахиулах хүчний тусламжтайгаар энхийг сахиулах үйл ажиллагаа явуулах эрхтэй.
Түүнчлэн Аюулгүйн Зөвлөлийн байнгын гишүүн орон болох 5 орон (АНУ, Франц, ОХУ,
Их Британи, БНХАУ) нь дангаараа хориг тавих эрхтэй байдаг нь хүйтэн дайны үед
АЗ-ын байнгын гишүүн орнуудын сөргөлдөөнөөс болж үйл ажиллагаанд нь нөлөөлж
байв. Мөн Аюулгүйн Зөвлөл нь НҮБ-ын байгууллагууд дундаас гаргасан шийдвэрээ
хэрэгжүүлэх эрхтэй цорын ганц байгууллага юм.

Эдийн засаг, нийгэм, соёл, боловсрол, эрүүл мэндийн асуудлаар үйл ажиллагаа
явуулахаар заагдсан байдаг ч ихэнхдээ дэргэдээ байх Олон Улсын Хөдөлмөрийн
Байгууллага (ILO) зэрэг тусгай байгууллагуудаар дамжуулан явуулдаг.

Aль нэг улс орны нөлөөнд авталгүй дундыг баримтлан НҮБ-ын өдөр тутмын үйл
ажиллагааг эрхлэн явуулдаг байгууллага юм. НҮБ-ын Ерөнхий нарийн бичгийн дарга
удирддаг.

НҮБ-ын Олон улсын шүүх нь 1945 онд байгуулагдсан ба Нидерландын Гааг хотод
байрлана. Үйл ажиллагаагаа 1946 оноос эхэлсэн байна. Зорилго нь улс хооронд
гарсан маргааныг таслан шийдвэрлэх юм. Шүүхээр дайны гэмт хэрэг, улсын дотоод
хэрэгт хууль бусаар хөндлөнгөөс оролцох, үндэстний хомроголон устгах зэрэг
асуудлуудыг шүүн хэлэлцэнэ.

1994 онд үйл ажиллагаа нь зогссон. Ядуу орнуудад тусламж үзүүлэх зорилготой
байсан.

1945 оны НҮБ-ын Дүрэмд "Даян дэлхийн хүн төрөлхтөн болон эдийн засгийн нөөцийг
зэвсэглэлд зарцуулахыг багасгах" талаар дүрэм журмуудын цогцыг бий болгохоор
заасан байдаг. Харамсалтай нь НҮБ-ын дүрэм батлагдсанаас хэдхэн долоо хоногийн
дараа цөмийн зэвсэг хэрэглэгдсэн нь энэхүү асуудлыг хурцаар тавих шаардлагыг бий
болгожээ. Ийнхүү НҮБ-ын Ерөнхий Чуулганы анхны хуралдааны (1946 оны 1 дүгээр
сарын 24) анхны шийдвэр нь "Цөмийн энергийг нээсэнтэй холбоотой асуудлуудын
тухай зөвшилцөх зөвлөл байгуулах тухай" гэсэн нэртэй гарсан байна.

Өдгөө НҮБ нь цөмийн туршилтыг хориглох, сансарт зэвсэг хэрэглэхийг хязгаарлах,
химийн зэвсгийг хориглох, цөмийн зэвсэггүй бүс нутаг бий болгох, батлан
хамгаалах зардлыг бууруулах, олон улсын аюулгүй байдлыг хангах талаар хүчин
чармайлт тавин ажиллаж байна.

Энхийг сахиулах нь НҮБ-ын хамгийн чухал үүрэг бөгөөд тус байгууллагын дүрмийн
1-р бүлгийн 1-р зүйлд НҮБ-ын зорилгын нэгээр тодорхойлогдсон байдаг. Үүний тулд
цэргийн хүч хэрэглэх тухай 7-р бүлэгт зааснаар зөвшөөрөгддөг боловч хүйтэн дайны
үед Аюулгүйн Зөвлөлийн байнгын гишүүн орнууд болох АНУ болон ЗХУ-ын сөргөлдөөний
улмаас бараг хэрэглэгдэж байгаагүй бөгөөд цорын ганц удаа Солонгосын дайнд
Энхийг сахиулах хүчин үйл ажиллагаа явуулсан байна. Харин үүний оронд хэрэглэж
байсан арга нь сөргөлдөгч талуудыг хэлэлцээрийн ширээний ард суулгах үйл
ажиллагаа байлаа. Хүйтэн дайн төгсгөл болсноор 7-р бүлгийг хэрэглэж эхэлсэн
хэдий ч уг дүрэм ёсоор төлөвлөгдөж байсан Нэгдсэн Үндэстний Арми хараахан
байгуулагдаагүй байна.

1988 онд НҮБ-ын Энхийг Сахиулах Хүчин ("Цэнхэр дуулгатнууд" гэж нэрлэгддэг),
2001 онд НҮБ-ын Ерөнхий нарийн бичгийн дарга Кофи Анан Нобелийн Энхтайвны шагнал
хүртсэн байна.

Хүний эрхийн асуудал нь НҮБ-ыг байгуулах болсон үндсэн шалтгаануудын нэг билээ.
Дэлхийн 2-р дайны үед харгислал, аймаглан устгах явдал гарч байсан учраас
иймэрхүү асуудал дахин гаргахгүй байх нь шинэ тутам байгуулагдсан НҮБ-ын үүрэг
хэмээн заажээ.

Хүний Эрхийн Түгээмэл Тунхаглал нь хууль зүйн үүднээс заавал биелүүлэх ёстой
зүйл биш боловч "бүх хүн төрөлхтөн, бүх улс орнууд заавал хангах ёстой ерөнхий
стандарт" болж 1948 онд Ерөнхий Чуулганаар батлагдсан билээ. Эдийн Засаг,
Нийгмийн Зөвлөл (Economic and Social Council, ECOSOC)-ийн дэргэдэх НҮБ-ын Хүний
Эрхийн Хороо (UN Human Rights Commission, UNHRC) нь янз бүрийн судалгаа явуулж,
техникийн туслалцаа үзүүлэх зэргээр энэ асуудлыг шууд хариуцдаг бөгөөд НҮБ-ын
Хүний Эрхийн Дээд Комиссар нь энэхүү хороог удирдана.

НҮБ болон түүний дэргэдэх байгууллагууд улс орнуудад чөлөөт сонгууль явуулах
бололцоогоор хангах, эрүүгийн хуулийг шинэчлэх, хүний эрхийн ажилтнуудыг сургах,
зэвсэгт бүлэглэлүүдийг улс төрийн нам болгон төлөвшүүлэх зэргээр ардчилал, хүний
эрхийг хамгаалах үйлсэд маш их хувь нэмэр оруулж байна.

Сүүлийн жилүүдэд Аюулгүйн Зөвлөлийг өргөтгөх зэрэг төрөл бүрийн шинэчлэл хийхээр
төлөвлөж байгаа юм.

Иракийн дайны үед өөрийн үүргээ биелүүлж чадаагүй нь томоохон асуудал болсон юм.
Япон, Герман, Энэтхэг болон Бразил зэрэг улсууд Дэлхийн хоёрдугаар дайны үеэс
хойш огт өөрчлөгдөөгүй Аюулгүйн Зөвлөлийн байнгын гишүүн орон болохоор зорьж
байна.

Гэтэл нөгөө талаар Канад зэрэг Аюулгүйн Зөвлөлийн эрх хэтэрхий их байна хэмээн
шүүмжилж, Ерөнхий Ассамблей эрхийг нэмэгдүүлэх хүсэлтэй байгаа орон ч олон
байгаа юм.



https://mn.wikipedia.org/wiki/%D0%91%D0%B0%D1%80%D1%85%D0%B0%D1%81%D0%B1%D0%B0%D0%B4%D1%8C

Бархасбадь /Jupiter/ нь нарны аймаг дахь тав дахь гариг юм. Түүнийг аварга том
хийн гариг гэж нэрлэдэг ба учир нь уг гариг хийнээс тогтдог бөгөөд нарны аймгийн
хамгийн том гариг юм. Түүний масс нь маш их ба нарны аймгийн бусад долоон
гаригийн массын нийлбэрээс ч их байдаг. Бархасбадийн татах хүч дэлхийнхээс олон
дахин их. Шөнө нь цельсийн 1250 хэм халуун байх ба өглөө нь цельсийн 1700 хэм
халуун байна. Цацраг туяа ихтэй байдаг учраас 150 000 километрийн зайд байсан ч
амь насанд аюултай хэмжээнээс 500 дахин их цацраг туяатай байдаг. Атмосферт нь
гели байдаг боловч ихэнх хувийг нь устөрөгч эзэлнэ. Ромын бурхдын хаан Юпитерийн
(Jupiter) нэрээр нэрлэгдсэн.

2009 он гэхэд түүний 63 дагуулыг нээсэн. Үүнээс 16 том дагуултай. Ио, Европ,
Ганимед, Каллисто гэсэн хамгийн том дөрвөн том дагуулыг нь Галилей Галилео 1610
онд нээжээ, Галилейн дагуулууд гэж нэрлэнэ.

Бархасбадийн агаар мандал болон хэмжээ нь асар их даралтыг үүсгэдэг. Хэрэв уг
гариг руу сансрын хөлөг илгээвэл тэр нь секундын дотор эвдрэх болно. Ийм учраас
түүний дотоод бүтцийг судлах боломжгүй юм. Бархасбадь гурван нимгэн цагирагтай.



https://mn.wikipedia.org/wiki/%D0%A5%D3%A9%D0%BB%D0%B1%D3%A9%D0%BC%D0%B1%D3%A9%D0%B3

Хөлбөмбөг нь тус бүр арван нэгэн тоглогчтой хоёр багийн хооронд явагддаг,
бөөрөнхий бөмбөг хэрэглэдэг дэлхийд хамгийн өргөн тархсан багийн спорт юм. Тус
спорт нь дэлхийн хамгийн түгээмэл спорт юм.

Энэ спортод тус бүр 11 хүнтэй 2 баг тэгш өнцөгт хэлбэртэй талбайд бөмбөг ашиглан
тоглодог. Тоглоомын зорилго нь чухам энэ бөмбөгийг эсрэг багийнхаа хаалганд
оруулах юм. Хөлбөмбөгт зөвхөн хаалгач л бөмбөгөнд гараараа хүрэх боломжтой
байдаг ба бусад нь тоглогчид нь хөлөөрөө бөмбөгийг өшиглөж тоглоно. Мөн агаар
дахь бөмбөгтэй толгой, цээжээ ашиглан тоглож болдог. Тоглолтын төгсгөлд хамгийн
олон гоол оруулсан баг нь ялсанд тооцогдоно. Хэрвээ тоглолтын төгсгөлд 2 багийн
оруулсан бөмбөгийн тоо адилхан бол тэнцсэн гэж үзнэ. Гэхдээ тэмцээнийн төрлөөс
хамааран цаг сунгах, 11 метрийн торгуулийн цохилтоор ялагчаа тодруулах нь бий.

Орчин үеийн хөлбөмбөгийн дүрмийг анх Английн Хөлбөмбөгийн холбоо (The Football
Association) 1863 онд The Laws of the Game буюу Тоглолтын дүрмүүд нэртэйгээр
гаргасан. Энэ нь одоогийн хөлбөмбөгийн үндсэн дүрэм болж ирсэн байна.
Хөлбөмбөгийн хамгийн том тэмцээнүүдийг Олон улсын хөлбөмбөгийн холбоо буюу FIFA
(Fédération Internationale de Football Association) ерөнхийд нь зохион
байгуулдаг. Тэдгээрийн хамгийн алдартай нь 4 жилд нэг удаа болдог дэлхийн аварга
шалгаруулах тэмцээн юм. Энэ нь зуны олимпоос 2 дахин их үзэгчтэй дэлхийн хамгийн
том шоу спорт юм.

Мэргэжлийн хөлбөмбөгийн тоглолтод цөөн тооны гоол ордог. Жишээлбэл 2005-2006 оны
Английн хөлбөмбөгийн Премьер лигт нэг тоглолтод дунджаар 2.48 гоол орж байжээ.
Хөлбөмбөгийн дүрмээр бол хаалгачаас бусад тоглогчдийн тоглох байрлалыг
тогтоогоогүй байдаг боловч мэргэжлийн хөлбөмбөгт өөр өөрийн үүрэг бүхий байрлалд
тоглодог хөлбөмбөгчид бий болсон байна. Эдгээрийг гоол оруулах үүрэг бүхий
довтлогч, төвийн байрлалд тоглож, хамгаалалт довтолгоонд зэрэг оролцдог төвийн
тоглогч, өрсөлдөгчдийнхөө гоол оруулахад саад хийн тоглодог хамгаалагч гэсэн
үндсэн 3 төрөлд ангилдаг. Эдгээр ангилалууд нь цаашаа нарийвчлан задарч
байрлалаар нь жигүүрийн хамгаалагч, төвийн хамгаалагч, цэвэрлэгч, төвийн
тоглогч, жигүүрийн тоглогч, довтлох чиглэлийн төвийн тоглогч, хамгаалах
чиглэлийн төвийн тоглогч гэх мэтээр ангилагдана. Эдгээр тоглогчдийн тооны
харьцаанаас хамааран янз бүрийн комбинацаар тоглох боломжтой болно. Жишээ нь
олон тооны довтлогчтой баг хурдан темптэй довтолсон тоглолт үзүүлдэг (гэхдээ
хамгаалалт нь суларч эсрэг багийнхандаа гоол алдах магадлал мөн адил ихсэнэ) бол
олон хамгаалагчтай багийн тоглолтын темп удаан эсрэг багийнхандаа гоол хийхэд
хүндрэлтэй байдаг. Үүнийг хөлбөмбөгт формац буюу байрлал гэж нэрлэдэг. Энэ
формацийг гаргах, тактикийг зохиох нь багийн ерөнхий дасгалжуулагч буюу
менежерийн үүрэг юм.

Түүхийн бүх л үеийн турш хүн төрөлхтөн бөмбөгийг өшиглөн тоглосоор ирсэн.
ФИФА-гаар бол шинжлэх ухаанаар батлагдсан хамгийн анхны бөмбөг өшиглөх
тоглоомоор МЭӨ 2-3-р зуунд америк тоглож байжээ. Мөн Ромын үед тоглож байсан
Харпастум хэмээх тоглоом нь өнөөгийн хөлбөмбөгийн өвөг дээдэс байж болох талтай.

Орчин үеийн хөлбөмбөгийн эхлэл 19-р зуунд Английн сургууль бүрд өөрийн өөрийн
дүрмээр тоглогдож байсан бөмбөг өшиглөх тоглоомыг нэгдсэн нэг дүрмэнд оруулснаар
тавигджээ. 1863 оны 10 сарын 26-нд Лондоны Квин гудамжны Фриймэйсоны уушын
газарт анхны хөлбөмбөгийн холбоо (The Football Association)-ны уулзалт болжээ.
10-12 сарын хооронд уг уушын газар 5 уулзалт хурал болж хамгийн анхны
хөлбөмбөгийн дүрмийг гаргасан байна. Гэхдээ сүүлчийн уулзалтан дээр Блекхет
болон бусад зарим багийн төлөөлөгч бөмбөгийг гараараа барьж гүйх, ингэж гүйж
байхад нь бөмбөгийг хүчээр булааж авч болох гэсэн дүрмийг нь зөвшөөрөөгүйн
улмаас энэ холбоог орхин гарчээ. Тэд сүүлд нь 1871 онд Регбигийн хөлбөмбөгийн
холбоог үүсгэсэн байна. Дэлхийн хамгийн эртний хөлбөмбөгийн тэмцээн бол FA Cup
буюу Английн хөлбөмбөгийн холбооны цомын тэмцээн юм. Энэ тэмцээнийг анх Чарльз
Алкок санаачилжээ. Хамгийн анхны олон улсын хөлбөмбөгийн тоглолт 1872 онд Англи
Шотландын багуудын хооронд болсон байна.

Харин 1904 онд Парис хотноо ФИФА буюу Олон Улсын Хөлбөмбөгийн Холбоо
байгуулагдсан байна. Хөлбөмбөгийн хамрах хүрээ өргөжсөний улмаас 1913 онд Олон
улсын хөлбөмбөгийн удирдах зөвлөлийг байгуулжээ. Анхны зөвлөлд энэ холбооны 4
гишүүн улс бүрээс нэг, Их Британы 4 улс (Англи, Шотланд, Уэльс, Ирланд)-аас тус
бүр нэг гишүүн оржээ.

Өнөөдөр хөлбөмбөгийн холбоо нь НҮБ-ээс олон гишүүн орнуудтай болж, дэлхийн
хамгийн том спортын холбоо гэж тооцогддог. Сая сая чөлөөт цагаараа, эсвэл
мэргэжлийн дагуу хөлбөмбөг тоглохоор стадиум руу явж байхад тэрбум тэрбум хүн
түүнийг нь телевизээр үздэг болжээ. ФИФА-гаас гаргасан тооцоогоор бол 2001 онд
дэлхийн 200 гаруй орны 240 сая хүн байнга хөлбөмбөг тоглодог байна. Хөлбөмбөгийн
хялбар дүрэм, янз бүрийн нэмэлт төхөөрөмж шаардлагагүй зэрэг нь хөлбөмбөгийг
ингэж өргөн дэлгэр тархахад нөлөөлсөн нь дамжиггүй.

Дэлхийн өнцөг булан бүрт хөлбөмбөг нь энгийн нэгэн фен, ямар нэгэн олон нийтийн
байгууллага, эсвэл бүр бүхэл бүтэн улс орны урам зориг, утга учир нь болж
чадсан. ESPN–ээс Зааны ясан эрэгт иргэний дайн гарахаас хөлбөмбөгийн баг нь
сэргийлсэн гэж үздэг байна. Тэр бүү хэл 1969 онд Эль-Салвадор болон Гондурасын
хооронд хөлбөмбөгөөс болж дайн дэгдэж байсан түүхтэй. 1990 оны 3 сард Динамо
Загреб, Ред Стар Белград багийн тоглолт нь 1990-өөд оны Югославийн дайны
эхлэлийг тавьсан гэж үздэг.



https://mn.wikipedia.org/wiki/%D0%A5%D3%A9%D0%B2%D1%81%D0%B3%D3%A9%D0%BB_%D0%BD%D1%83%D1%83%D1%80

Хөвсгөл нуур буюу Хөвсгөл далай нь Монгол улсын хойд хэсэгт Хөвсгөл аймагт
оршдог. Энэ нуур нь Монголын хамгийн их эзлэхүүнтэй, хамгийн гүн нуур юм.
Хөвсгөл дэлхийн арван долоон эртний нуурын нэг, 2 сая гаруй жилийн настай хэмээн
тооцоолсон байдаг. Нийт усны эзэлхүүн 381 км³ байдаг нь дэлхийн нийт цэнгэг усны
0.4 хувьтай тэнцэнэ.

Хөвсгөл нуурт 46 гол горхи цутгах бөгөөд ганцхан Эгийн гол эх авч урсан Сэлэнгэ
мөрөнд цутгана. Явсаар нийт 1000 км зайг туулан Байгал нуурт цутгадаг. Энэ хоёр
нуурын хоорондын шууд зай нь ердөө 200 км.

Хөвсгөл нуурын байгалийн цогцолбор газар Сибирийн тайга, Төв Азийн хээр талын
бүсийн шилжилтийн хэсэгт хамаарна. Хөвсгөл нуурын өмнөд, хойд эрэгт орших
Хатгал, Турт гэсэн хоёр боомтын хооронд зун цагт усан тээвэр хийгддэг. Хөвсгөл
нуурын эргэн тойрон фосфоритоор баялаг. Уг нуур нь Монгол улсын аялал жуулчлалын
томоохон чиглэл юм.

Хөвсгөл гэдэг үг нь түрэг хэлээр Кеп Сү Кель буюу "Хөх устай нуур" гэсэн үг
болой. Монголчууд уг нуурыг эрт дээр үеэс Ариг ус хэмээн нэрлэж байжээ. Хөвсгөл
гэдэг үгийн язгуур нь монголоор хөв /ой хөвч гэдэг үгийн хөвтэй гарал нэг/ олон
их гэсэн утгатай, түрэг гаралтай хэлнүүдийн көп /олон их гэсэн утгатай/ су гэдэг
нь монголоор ус /эртний монгол хэлний усу гэдэг үг нь одоогийн монгол хэлээр
төгсгөлийн у эгшиг нь гээгдсэн байхад, түрэг гаралтай хэлнүүдэд эхний у эгшиг нь
гээгдсэн байна./ гөл гэдэг нь нуур гэсэн утгатай түрэг гаралтай хэлнүүдийн "көл"
гэсэн үг /гэхдээ монгол хэлэнд байдаг "хөлгүй нуур, хөлгүй ус, зэрэг үг хэллэгт
байдаг "хөл" гэсэн үгтэй гарал нэг байж ч болох юм/ Ингээд Хөв/көп-их, су-ус
көл-нуур буюу их уст нуур гэсэн үг болно.

Хөвсгөл нуур нь Монголын ОХУ-тай хилийн ойролцоо байрлах бөгөөд Саяны нурууны
зүүн хэсэгт байрлана. Азийн цэнгэг уст нууруудаас усны эзлэхүүнээрээ хоёрт
жагсах бөгөөд Монгол улсын нийт цэнгэг усны 70%, дэлхийн цэнгэг усны 0.48%-г
өөртөө агуулна.



https://mn.wikipedia.org/wiki/%D0%A5%D0%B0%D1%81%D0%B0%D0%B3_%D1%83%D0%BB%D1%81

Хасаг (хас. Қазақстан, орос. Казахстан; 1991 оноос хойш Бүгд Найрамдах Хасаг
Улс) — Дунд Ази болон Дорно Европыг дамнан оршдог бүрэн эрхт улс. Хойд талаараа
Орос, зүүн урд талаараа Хятад, урд талаараа Хиргис, Узбек, Туркмен улстай
хиллэж, баруун талдаа Каспийн тэнгист эрэгтэй далайд гарцгүй орон. Нийслэл нь —
Астана.

Алтайн нуруунаас Ижил мөрөн, Баруун Сибирийн тэгш талаас Кызылкум, Тэнгэр уул
хүрсэн 2 сая 725 мянган хавтгай дөрвөлжин километр газар нутагтай дэлхийн 9-р
том, далайд гарцгүй хамгийн том орон болно. 2015 онд тооцсоноор хүн амын тоо –
17 сая 500 мянга. Олонх буюу 63 хувь нь хасаг үндэстэн. Мөн орос, узбек, украйн,
уйгур, татар, герман, солонгос зэрэг 100 нэрийн ард түмэн амьдардаг. 70 хувь нь
ислам (суннит), 25 хувь нь христийн шүтлэгтэй.

Урьд цагт Хасаг орныг иран, түрэг, монгол угсаатан эзэрхэж явсан. Хасагийн хант
улс 15-р зуунд үүсэв. 18-р зуунд Оросын ивээлд орж ЗХУ-ын мэдэлд 1936 онд
«Зөвлөлт Социалист Бүгд Найрамдах Хасаг Улс» болон өнөөгийн хил хязгаар тогтжээ.
1991 онд ЗХУ бутран БНХасУ тусгаар тогтнож 1992 онд НҮБ-ын бүрэн эрхт гишүүн
болжээ. Түрэг төрлийн бөгөөд үндсэн ард түмний хасаг хэл болон хуучин байсан
орос гэсэн хоёр хэлийг албан ёсоор хэрэглэдэг.

Хасаг бол хөгжиж буй орон. Дотоодын нийт бүтээгдэхүүний хэмжээгээр (420 тэрбум
ам.доллар) дэлхийд 43-т жагсаж, нэг хүнд ноогдох хэмжээгээр (24000$) Дунд Азидаа
тэргүүлж байна. Каспийн нам доор газраас газрын тос олборлодог. Мөнгөний нэгж —
тенге. НҮБ, ЕАБХАБ, ТУХН, ШХАБ, ЕАЭЗН зэрэг олон улсын байгууллагын гишүүн.

Тус улсыг хасаг үндэстний улс болохоор «Хасаг улс» гэнэ. Монгол оноосон нэр нь
«Хасаг». Мөн -стан (улс, орон гэсэн утгатай) дагавар залгагдаж орос нэрээс
«Казахстан», хасаг хэлнийхээс «Казакстан» гэж бичих нь бий.

Түрэг—монгол хэлний авиа, үсэг сэлгэцээр түрэг үгийн К (Қ) нь монгол бичигт Х/Г
болдог. Жишээ нь: қазақ (казах, казак) — хасаг, қара — хар, аймақ — аймаг.

Хасаг орон 2,724,900 км² нутаг дэвсгэртэй. Алжирын урд буюу дэлхийн 9-р байрын
том , Монголоос том буюу далайд гарцгүй хамгийн том орон юм.

Уралын нуруу, Эмбе голоор таслагдаж, үндсэн бие нь Ази, бага хэсэг нь Европ тивд
хамаардаг. Хойд өргөргийн 40° — 56°, зүүн уртрагийн 46° — 88° дотор багтана.

Умардаас нар зөв тойруулвал Орос (хилийн урт 6846 км), Хятад (1533), Хиргис
(1051 км), Узбек (2203 км), Туркмен (379 км) гэсэн таван оронтой 12012 километр
зурвасаар хиллэж, 1,894 км газар Каспийн тэнгист захалдаг.

Нутгийн төв хэсэгт хасагуудын Сары-Арка («шар нуруу») гэж нэрийддэг өндөрлөг,
түүнээс хойшлоход намссаар Ишим гол, Сибирийн тэгш тал гэж байна. Дорно Европын
тэгш тал, Каспийн нам доор газар орны өрнө хэсгийг төлөөлдөг ба Мугожары зэрэг
Уралын нурууны бага шиг уулс бий.

Нутгийн дорно тал уулархаг, Зайсан нуурын ар Алтай, өвөр нь Тарвагатайн нурууных
гэдэг. Зүүн өмнөд хилээр бараг долоон мянган метр өндөртэй Тэнгэр уул, түүний ар
хормой салбар уулс, түүнээс баруунш Сырдарья, Арал тэнгис хавийн нам доор,
цөлөрхөг говь газар, хээр тал Каспийн тэнгис хүртэл оршиж байгаа.

Хасаг оронд 6000 зүйлийн ургамал ургадаг. Үүнээс 88 зүйл мод байх ба нутаг
дэвсгэрийн 5.9%-ийг ой бүрхжээ.

590 зүйлийн шувуу, 178 зүйл хөхтөн, 39 зүйл хэвлээр явагч, 12 зүйл хоёр
нутагтан, 107 зүйл загас, 30 гаруй шавж байна.

Хасаг улс 2015 онд 17,476,141 хүнтэй (дэлхийд 61-р олон) байв. 22 хувь нь 0–14
насны багачууд, 70% нь 15–64 насны хөдөлмөрийн чадвартан, 8 нь 65-ээс дээш өндөр
настан юм. Хүн амын 54 хувь хотод, 46% хөдөө оршин суудаг. Жилд 1.7%-аар өсөж
байан. Хүн амын нягт — 6.4 хүн/км2, жилийн өсөлт — 1.7 хувь, дундаж наслалт —
67.9 жил, хүйсийн харьцаа — 0.97.

ЗХУ-д байсан улсын жишгээр олон үндэстний улс болсон. Хүн амын 65 хувь (11 сая)
хасаг үндэстэн. Удаагаар нь орос 21 хувь (3.7 сая), узбек 3 хувь (520 мянга),
украйн 1.8%, уйгур 1.4%, татар 1.2 хувь, герман 1.1%, солонгос 0.6%, турк,
азербайжан, дунган, беларусь гээд 100 гаруй яс үндэс байна. 1959 оноос, ялангуяа
ЗХУ бутарсанаас хойш оросын эзлэх хувь буурч хасагийнх өсчээ. Хасагийн өсөлтөд
мөн Хятад, Орос, Монгол, Узбек зэрэг улсаас нүүн ирэгсэд (оралман) нөлөөлсөн.
Хасаг үндэстэн малчин нүүдэлчин, узбек, орос нь тариачин суурин соёлтой. Хасаг,
узбек нь адил түрэг угсаатан, ислам шашинтан, орос, украйн нь адилхан слав
угсаатан, христос шашинтан.

Хүн амын 70% ислам шашинтан (түрэг, дунган ард). Суннит дэгийг үндсэндээ
барьдаг. 26% христосын шашинтан (орос, украйн). 3% шашингүй. 1990 оноос хойш
шашин чөлөөтэй болж, сүм хийдийн тоо 4170 болж нэмэгджээ.

Хасаг, орос хоёр хэл албанд хэрэглэгдэнэ. Хасаг хэл түрэг салбарын кыпчак бүлэгт
хамаарах ба бөгөөд хархалпак, хиргис хэлтэй ойр төрөл юм. 1940 оноос кирил
үсгээр бичдэг болсон. Кирил хасаг цагаан толгой 42 үсэгтэй (монголынхоос Ә, Ғ,
Қ, Ң, Ұ, Һ, І үсгээр илүү).

Хасаг улсад 86 хот байна.Улсын ач холбогдолтой 3 (Астана, Алматы, Байконур),
мужийн харьяа 38, районы 46 хот байна.

Хасаг оронд шинэ чулуун зэвсгийн үед хүн амьдарч байсан ул мөр байдаг. Тал хээр
зонхилсон энэ газар эртнээс малчин нүүдэлчний өлгий байв. Эрт үед скиф, сака
зэрэг иран угсаатан суурьшиж байв. Алматы орчмоос «Алтан хүн» хэмээгдсэн сака
хүний алтан хувцас олдсон. 6-р зуунаас түрэг угсаатан тус нутагт зонхилсон.
Өмнөд нутгаар усунь, дорнод нутгаар хүннү, өрнөд нутгаар угор хүмүүс оршин байв.
556 оноос Түрэг улсын мэдэлд орсон. Чүй, Талас гол, Сырдарья мөрний эргийн
балгадаар Торгоны зам дайрч худалдаа хөгжив. Каспи хавиар Хазар улс (650—969),
Долоон уснаар Харлуг улс (756—940) тогтжээ. Арабын байлдан дагууллаар ислам
шашин, араб үсэг дэлгэрсэн. X зуунаас Мавераннахр газарт Хар ханы улс, Арал,
Каспи хавиар огуз түрэг байв. XI зуунд кыпчак аймгууд тал нутагт түрэв.

Их Монгол улс Дунд Азийг байлдан дагуулж, 1223 онд Зэв, Сүбээдэйн цэрэг
кыпчактай тулалдаж байв. 1237 оноос Зүчийн улсын Бат ханы мэдэлд Хасагийн тал
нутаг, харин Цагаадайн улсын харьяанад Мавераннахр оржээ. 1391 онд Төмөр хаан
ялагдсанаар Дунд Азид суусан цөөн ноёрхогч монгол бүрэн түрэгжив.

Зүчийн улсын доор кыпчак хэл соёл дэлгэрч хасаг үндэстэн бүрэлджээ. онд 1458 онд
Абулхайр хан, Жанибек, Керей нар нэгдсэнээр Хасагийн хант улс (1465—1847)
тогтов. 1635 оноос ойрд монгол, Зүүнгар улсынхан довтолсоор 1718 онд хасагууд их
жуз (өмнөд нутагт), дунд жуз (дорнод), бага жуз (өрнөд) болон гурав хэсэг
ялгарчээ. 1730 оноос хойш Абулхайр, Аблай зэрэг түүхэн хан тодорч байв.

Орос улс Хасаг орон руу худалдаачин, колоничлогч хазаг (казак) цэргийг явуулж
байв. Урал голын эрэгт Яик шивээг 1613 онд босгосноос ахиулсаар 1731 хасагийн
бага жузийг мэдэлдээ авсанаас хойш 1818 он гэхэд олон аймаг Оросын ивээлд орсон
байлаа. 1846 онд хасагийн сүүлчийн Кенесары хан оростой байлдаад дийлээгүй.
Оросууд Оренбург, Алматы зэрэг олон суурин үүсгэжээ. Орост тэр үед хасагуудыг
«киргиз-кайсак» (хиргис хасаг), хиргисийг «кара-киргиз» (хар хиргис) гэж
нэрийдэж байлаа. Оросын иргэний дайны үед «Алаш орд» (1917 -1920) автономит улс
түр тогтоод няцаагдсан.

ЗХУ-ын доор 1920 онд «Хиргис» нэртэй үүссэн автономит улс 1925 онд «Хасаг»
(казах) хэмээн нэрээ сольж, 1936 онд ЗХУ-ын бүрэлдэхүүн 15 улсын нэг Зөвлөлт
Социалист Бүгд Найрамдах Хасаг Улс (ЗСБНХасУ) болсон нь 1991 он хүртэл хэвээр
байв. 1927 онд Алма-Ата нийслэл болсон. Бүх нийт бичиг үсэг мэддэг болж, 1940
оноос хасаг хэлийг кирил үсгээр бичдэг болсон ба ЗХУ-ын нэгдмэл байдлын орчинд
орос хэл хасаг хэлийг их даржээ. Сталины зарлигаар улс төрийн эсэргүү гэгдэн
польш, герман, чечень, солонгос гэх мэт олон ардыг Хасагийн тал руу цөлж байв.
1930-аад оноос хойш аж үйлдвэр хөгжсөн. 1949 онд Семипалатинскийн цөмийн
туршилтын талбай нээгдэж, 1955 онд Байконурын сансрын буудал ашиглалтад орж Юрий
Гагарин 1961 онд сансарт нисч байв.

Бүгд Найрамдах Хасаг Улс 1991 оны 12 сарын 15-нд тусгаар тогтнолоо зарлан
тунхаглаж, 1992 онд НҮБ-ын гишүүн бүрэн эрхт улс болжээ. 1989 оноос Зөвлөлт
Хасагийн тэргүүн болсон Нурсултан Назарбаев үргэлжлүүлэн тусгаар Хасагийн
ерөнхийлөгчөөр одоог хүртэл ажиллаж байна. 1998 онд улсын нийслэлийг Алматаас
Акмола руу шилжүүлэн Астана (нийслэл) хэмээн нэрийдэв.

Хасаг улс ардчилсан дэглэм, ерөнхийлөгчийн эрх мэдэл давуу бүгд найрамдах
засагтай.

Төр улсын тэргүүн нь ерөнхийлөгч байна. Нурсултан Назарбаев 1990 оноос хойш
ерөнхийлөгчөөр ажиллаж байна. 1991-2015 оны хооронд таван сонгууль болоход бараг
100 хувийн дэмжлэгээр сонгогддог болсон. Ерөнхийлөгч гүйцэтгэх байгуулагын
тэргүүн ерөнхий сайдыг томилно. 1991 оноос 2015 хүртэл 8 хүн ээлжилсэн бөгөөд
2014 оноос хойш Карим Масимов дахин томилогдоод байна.

Хоёр танхимт Улсын хурал (᠌Парламент) хууль тогтоон баталдаг. Дээд танхим нь 47
гишүүнтэй Сенат (чуулган), доод танхим нь 107 суудалтай Мажилис (хурал) байна.
Тус улсад нэг нам зонхилдог. 2012 оны Мажилисийн сонгуулийн дүн:

Хасаг улсын нутаг дэвсгэр их түвшинд 17, дунд шатанд 208, гуравдугаар шатанд
2740 нутаг болж хуваагддаг. 17 их нутгаа «аймақ» (монгол «аймаг»-тай нэг гарлын
боловч газар нутаг гэх утгатай) гэж бичдэг. Түүний 14 нь муж (облыс), 3 нь хот
(улсын ач холбогдолтой хот) байна. Гурван хотоос Байконурыг 2050 он хүртэл ОХУ
түрээсэлсэн. Муж дотроо аудан (хошуу), мужийн хот болж хуваагдах бол улсын хот
дотроо дүүрэгт хуваагдана.

Зөвлөлт, Орост үйлдвэрлэсэн зэвсэг техниктэй. Жишээлбэл Т-72 танк — 670 ширхэг,
БТР-70 хуягт — 190, БМ-21 пуужин харвагч машин — 190, МиГ-29 сөнөөгч онгоц — 39
байна. Тэнгисийн цэргийн боомт нь Актау.

Хасаг улс хөршүүдтэйгээ найрсаг харилцаатай. НҮБ, ЕАБХАБ, ТУХН, ШХАБ, ЕАЭЗН,
ИХАБ зэрэг олон улсын байгууллагын гишүүн юм. Дэлхийн 130 оронтой, түүнээс
Монгол улстай 1992 оны 1 сарын 22-нд дипломат харилцаа тогтоосон.

2014 онд дотоодын нийт бүтээгдэхүүний хэмжээ 420 тэрбум ам.доллар байсан. Нэг
хүнд 24000 $ ноогдоно. Дунд Азид эдийн засгийн чадавхаар тэргүүлдэг. Жилийн
өсөлтийн хувь — 8%. Мөнгөний нэгж — тенге.

Газрын тос, шатдаг хийн олборлолтоос их орлого олдог. Мөн нүүрс, өнгөт төмөрлөг,
төмрийн хүдэр, үр тариа экспортолдог.

Банкны системийн хөгжил сайн. Банкны нийт хөрөнгийн хэмжээ 50 сая доллар
байдгаараа Украйны жишигт хүрсэн. Үнийн өсөлт тогтвортой 10%-аас бага.

Казахстан 189,000 километр авто замтайгийн 108,100 км нь цардмал зам. Улсын
хэмжээнд 3,264,400 тээврийн хэрэгсэл байна. Алматаас эхтэй Узбек, Оросын хил
хүрсэн таван чиглэлийн хурдны зам тавигдсан байдаг.

Төмөр замын урт 15333 км бөгөөд Хасагийн төмөр зам ТӨХК ажилладаг. Бүх таван
хөрштэйгээ төмөр замаар холбогдсон. Хятад улстай Достык хилийн боомт, Зүүнгарын
хаалгаар холбогдоно. Цариг сольдог. Алматы, Астана хоёр хот метротой.

Иргэний агаарын тээврийн Эйр Астана компани Алматын олон улсын нисэх буудал,
Астанагийн олон улсын нисэх буудал, Атыраугийн нисэх буудлыг ашиглан дотоод,
гадаадын нислэг үйлдэнэ. Улсын хэмжээнд 22 томоохон нисэх буудал бий.

Хасаг үндэстний урлагт суурилдаг. Домбор, кобыз хөгжмийн зэмсэг бий. Гэр урлал,
нэхмэл эртнийх.

Хасаг зохиолч, философич: Абай Кунанбаев, Макатаев, Шакарим, Байтурсынов, Чокан
Валиханов, Олжас Сулейменов, Мухтар Ауэзов, Габит Мусрепов гэх мэт.

Байга, кыз куу, кокпар, хасаг бөх барилдаан, тогыз кумалак, асык зэрэг уламжлалт
тоглоом наадгай байна.

Хасаг улсын баг 1994 оноос хойш өвөл, зуны олимпод орж эхэлсэн. 2015 оны
байдлаар Зуны олимпоос нийт 52, үүнээс 16 алт, Өвлийн олимпоос нийт 7, үүнээс 1
алтан медаль хүртээд байна. Бокс, бөх барилдаан, хүндийг өргөлт, хөнгөн атлетик,
гүйлтийн цанаар алтан медаль хүртэж байв. Дугуйчин Александр Винокуров, цаначин
Владимир Смирнов зэрэг алдартай тамирчид бий.

Олон нийтийн дунд хөлбөмбөг хамгийн их дэлгэрсэн. Хасагийн хөлбөмбөгийн дээд
лигт 12 баг тоглодог. Хасаг улсын хөлбөмбөгийн шигшээ баг дэлхийн чансааны 134-р
байрыг эзэлж байна. Европын хөлбөмбөгийн холбооны тэмцээнд тоглодог болсон.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%B1%D0%B8%D1%87%D0%B8%D0%B3

Авиаг тэмдэглэх тэмдэгтүүдийг нь Монгол үсэг, тэрхүү үсгээр бичсэн зүйлсийг
Монгол бичиг (‎ᠮᠣᠩᠭᠣᠯ ᠪᠢᠴᠢᠭ᠌‎) гэж нэрлэх нэгэн зүйл үсэг бичиг өдгөө байна. Энэ
үсэг бичгийг 6-7-р зуунаас эхлээд өнөө үед ч гэсэн Монгол үндэстэн (Монгол
угсаатан) хэл аялгуугаа тэмдэглэхэд хэрэглэсээр ирлээ.

Өдгөө Бүгд Найрамдах Хятад Ард Улсын Өвөр Монголын Өөртөө Засах Оронд Монгол
хэлийг тэмдэглэхэд албан ёсоор хэрэглэдэг бол Монгол Улсад Монгол хэлийг
тэмдэглэх хоёрдогч бичиг болгон хэрэглэж, төрийн албан хэрэгт зарим байдлаар
хэрэглэж байна. Нийт 26 үсэгтэй бөгөөд үүнээс гадаад үгийг тэмдэглэх 9 үсэгтэй.

Чингис хаан 1206 онд Их Монгол улсыг байгуулан Монгол угсаатаныг дахин сэргээн
мандуулж, эдүгээ хүртэл оршин байх үндсийг бататгасан билээ. Тулгар улсын алив
хэргийг явуулахын тулд Уйгур үсгээс Тататунга нэрт бичгийн хүн Монгол үсгийг
зохиожээ гэж зарим эрдэмтэд үздэг. Үүнд төрийн албан ёсны бичиг болгосон хэмээх
санааг XVII зууны Лу. Алтан товчид дурдсаныг эш болгодог. Харин үүнийг "мөхсөн"
Уйгураас бичиг үсэг авсан байх үндэсгүй Согдоос Уйгуртай зэрэгцэн аль эрт бичиг
үсэгтэй болсон байх боломжтой гэж олон эрдэмтэн өөрөөр тайлбарладаг. Уламжилж
ирсэн бичгийг Чингис хаан нэгдсэн төрийн албан ёсны үсгээр зарлигдсаныг тэр
цагаас үүссэн мэтээр тайлах нь буруу гэж эдгээр судлаачид үздэг. Үүний нэг
баримт нь Чингис хааныг нас барахаас өмнө ба дараа бичигдсэн "Чингисийн чулууны
бичиг", Монголын нууц товчоонд бичиг үсгийн нилээд урт хугацааны боловсорсон
төлөв илэрхий ажиглагдаж байдаг ажээ. Гэвч Чингис хаан Найман аймгийг нэгтгэсний
дараа олзлогдсон бичээч Тата-Тунга нь эртний Иран дахь Согд бичгээс үүссэн
хуучин Уйгур бичигээр үндэс болгож зохиосон гэдэг үзлийг баримтлах явдал бас
байсаар байдаг. Тататунга төрийн албан бичгийг улам хөгжүүлэх үйлсийг эрхэлсэн
байж болох юм.

Монголчууд эхэндээ "Уйгаржин бичиг" гэж нэрлэдэг байсан гэдэг. Мөн онцлог
шинжүүд болоод бусад монгол түүхэн бичгүүдээс ялгах зориулалтаар Босоо бичиг,
Хуучин Монгол бичиг, Худам Монгол бичиг гэж олон янзаар нэрлэж байжээ.

Монгол хэлээр бичигдсэн монгол бичгийн анхны дурсгал нь 13-р зуунд урласан
Чингисийн чулууны бичиг юм. Уг бичиг нь зөвхөн босоо чиглэлд бичдэгээрээ онцлог.
Мөн үгийн эхэн дунд адагт буй үсгийн хэлбэр нь өөр өөр хэлбэртэй. Монгол бичиг
нь Баруун Монголын ойрад аялгуунд тулгуурласан тод бичиг, буриад аялгуунд
ойртуулсан вагиндрагийн үсэг гэх мэт хэд хэдэн хувилбартай. Мөн Аюуш Гүүшийн
зохиосон галиг үсэг болох Али-Гали нь уйгаржин үсгийн хөгжилд томоохон хувь
нэмэр оруулсан бөгөөд уг үсгээр монгол хэлнээс гадна төвөд, самгард, хятад
хэлний үгийг тэмдэглэх өргөн боломж нээгдсэн.



https://mn.wikipedia.org/wiki/%D0%94%D1%8D%D0%BB%D1%85%D0%B8%D0%B9

Дэлхий нь нарны аймгийн 3 дахь гариг, цор ганц амьдралт ертөнц юм. Дэлхий нь
4.57 тэрбум жилийн өмнө үүссэн, нэг дагуултай (Сар), 365.26 өдөрт Нарыг бүтэн
тойрдог).. Дэлхийн эргэлтийн тэнхлэг 23.5° хазайсан байдаг нь, дэлхийн улирлын
өөрчлөлтийн шалтгаан болно.

Дэлхий нь агаар мандалтай, гадаргуугийнх нь 71% нь далай (ус), үлдсэн 29% нь
хуурай газар (тив, арал). Дэлхийн гадаргуу нь тектоникийн плитүүдэд хуваагдах ба
тэдгээр нь тасралтгүй нүүж (хөвж) байдаг. Дэлхий нь гүн рүүгээ бүслүүрлэг
тогтоцтой бөгөөд цөм, манти, царцдасаас тогтоно.

4.57 тэрбум жилийн өмнө Дэлхий болон Hарны аймгийн бусад гарагууд хийн
мананцраас (Solar Nebula) үүссэн гэж таамаглаж байгаа бөгөөд Дэлхий нь эхлээд
халуун хайлмаг байгаад аажмаар хөрж, хатуу царцдастай болсон байна. Дэлхийн
дагуул Сар нь, Дэлхийг [[Ангар гаригтай ойролцоо хэмжээтэй биет ("Тейя" гэж
нэрлэдэг) мөргөх үед үүссэн гэж таамагладаг.

Аажмаар Дэлхийн температур 100 °C (212 °F) орчим болоход эртний агаар мандал
дахь усны уур коденсацлагдан, далай үүсэж эхэлсэн байна. Агаар мандалд
хүчилтөрөгч, улмаар агаар мандлын дээд давхаргад озон (O3) үүссэнээр, нарнаас
ирэх хэт ягаан туяа багасаж, анхны нийлмэл эст амьтад, улмаар жинхэнэ олон эст
амьтад үүсэж эхэлжээ.

Дэлхийн гадаргуу байнга, тасралтгүй өөрчлөгдөж байсан гэж үздэг. Өөрөөр хэлбэл
эх газрууд нүүж, хоорондоо нэгдэн супер тив үүсгэн, дараа нь задраж байснаас
нилээд чухал супер тив нь 600-540 сая жилийн өмнө үүсэж, 180 сая жилийн өмнө
задрасан (Гондван, Лаурази 2 супер тивийг үүсгэсэн) Пангей юм. Дэлхий дээр хэд
хэдэн томоохон мөстлөгүүд явагдсан гэж таамагладаг ба эхнийх нь 750-580 сая
жилийн өмнө (Неопротерозой), сүүлийнх нь 10,000 жилийн өмнө дууссан байна.

Дэлхийн хөгжлийн түүхэнд амьд организмын томоохон сүйрлүүд тохиолдож байснаас
сүүлийнх нь 65 сая жилийн өмнө болсон үлэг гүрвэлүүдийн мөхөл юм (Шалтгааныг нь
дэлхий дээр солир унасантай холбон таамагладаг). Уг сүйрлийн дараагаар жижиг
амьтад жишээлбэл сүүн тэжээлтэн амьтад эрчимтэй тархаж эхэлсэн ба хэдэн сая
жилийн өмнө Африкийн мичтэй төстэй амьтдыг хоёр хөл дээрээ явдаг болсон гэж
таамагладаг.

Нарны аймгийн 4 гариг (Наранд ойрхон 4 гариг) хатуу, чулуурхаг гадаргуутай
("Хөрст гариг") бөгөөд тэдгээрээс Дэлхий нь хамгийн том, их нягттай, хүчтэй
соронзон оронтой, газрын татах хүч хамгийн ихтэй гариг юм. Дэлхий нь ерөнхийдөө
зуйвандуу бөмбөлөг хэлбэртэй боловч, үнэндээ гадаргуу нь тэгш биш учир Дэлхийн
хэлбэрийг Геоид гэж нэрлэнэ.

Дэлхийн масс ойролцоогоор 5.98 ×1024 кг. Гол бүрдүүлэгч элементүүд нь төмөр
(32.1%), хүчилтөрөгч (30.1%), цахиур (15.1%), магни (13.9%), хүхэр (2.9%),
никель (1.8%), кальци (1.5%), хөнгөнцагаан (1.4%) ба үлдэх 1.2% нь бусад химийн
элементүүд юм.

АНУ-ын геохимич Ф.Кларк-ийн тооцоогоор, Дэлхийн царцдасын 47% нь хүчилтөрөгч
бөгөөд нийт чулуулагийн 99.22% нь цахиур, хөнгөн цагаан, төмөр, кальци зэрэг
нийт 11 ислээс тогтдог байна.

Харин Геологийн хувьд литосфери, астеносфери, дээд манти, доод манти, гадаад
болон дотоод цөм гэсэн үе давхрагуудтай .

Дэлхийн дундаж нягт 5515 кг/м3, харин гадаргуугийн дундаж нягт 3017 кг/м3 тул
Дэлхийн цөмийг харьцангуй илүү нягттай гэж үздэг ба энэ нь сейсмийн судалгаагаар
батлагддаг байна. Сейсмийн (чичирхийллийн) S долгионы хурдны сааралтаар гадаад
цөмийг шингэн зуурмаг хэмээн баталжээ. Учир нь S долгион нь шингэн биеийг
нэвтэрдэггүй байна. Дэлхийн үүслийн эхний үед, ойролцоогоор 4.52 тэрбум жилийн
орчим, хүнд химийн нэгдлүүд дэлхийн төврүү сууж буюу бөөгнөрөн, хөнгөн нь
дэлхийн царцдас буюу гадаргуу руу шилжин, ялгаралт явагдсаны үр дүнд цөм нь
үүссэн гэж үздэг. Цөм нь үндсэндээ төмөр (80%), никель, мөн багахан хэмжээний
бусад химийн элементээс тогтоно. Эдгээр бусад элементүүдийг хүхэр, карбон,
устөрөгч байх магадлалтай хэмээн үздэг.

Манти нь Дэлхийн нийт эзэлхүүний 70%-ийг эзэлдэг, нийтдээ 2,890 км зузаан.
Даралт манти ба цөмийн заагт ~140 ГПа (1.4 Maтм), температур 500 °C-900 °C
(932 °F-1,652 °F) хооронд хэлбэлзэх ба манти, гадаад цөмийн зааг дээр 4,000 °C
(7,200 °F) байна. Мантийг үндсэн 2 хэсэгт хуваадаг. Дээд болон доод манти. Энэ
хоёр үе нь бүрдүүлэгч эрдэс минералаараа ялгагдана.

Геологийн үүднээс, Дэлхийн царцдас нь Дэлхийн хамгийн гадна талын хатуу бүрхүүл
(литосферийн дээд хэсэг) бөгөөд базальтлаг болон боржинлог чулуулгаас тогтоно.
Дэлхийн нийт эзэлхүүний < 1% эзлэнэ.

Литосфери нь тектоникийн плитүүд гэж нэрлэгдэх хэсгүүдэд хуваагдсан (эвдэрсэн)
байдаг бөгөөд астеносфери дээгүүр нүүж (хөвж) байдаг байна. Нийтдээ 7 том плит,
олон тооны жижиг плитүүд байна.

Дэлхийн нийт гадаргуугийн 70.8% нь усаар (Далайгаар) бүрхэгдэнэ. Далайн ёроолын
гадаргуу нь тэгш бус бөгөөд уул нурууд (Далайн голч нуруу), галт уул, хавцал,
дэвсэг зэрэгтэй байна. Үлдэх 29.2% нь хуурай газар бөгөөд цөл, тэгш тал, өндөр
уулс зэрэг геоморфологийн олон элементүүдээс бүрдэнэ. Хуурай газрын гадаргуугийн
75% нь тунамал чулуулгаар хучигдана. Үлдэх хэсэгт нь магмын болон хувирмал
чулуулаг тархана. Дэлхийн газрын гадаргуу дээр хамгийн өргөн тархалттай эрдэсүүд
бол кварц, хээрийн жонш, амфибол, гялтгануур, пироксен, оливин, кальцит, доломит
зэрэг юм. Дэлхийн гадаргуу нь тектоник хөдөлгөөн болон элэгдэл, өгөршлөөс
хамааран тасралтгүй өөрчлөгддөг байна.

Дэлхийн хуурай газрын хамгийн нам дор цэг нь далайн төвшнөөс доош 418 м-т орших
Сөнөсөн тэнгис, хамгийн өргөгдсөн цэг нь 8,848 м өргөгдсөн Эверест оргил юм. Эх
газар дунджаар далайн төвшнөөс дээш 686 м өргөгдсөн байдаг.

Дэлхийн нийт гадаргуугийн ихэнхи нь усаар бүрхэгдсэн байдгаараа Нарны аймгийн
бусад гаригуудаас ялгаатай бөгөөд "Цэнхэр Гариг" гэж нэрлэгддэг. Дэлхийн усан
мандал үндсэндээ Дэлхийн далайнуудаас бүрдэх боловч, үүнд бас эх газрын тэнгис,
нуур, гол мөрөн, газрын гадаргуугаас 2000 м хүртэл гүнд орших гүний усыг
оруулдаг байна. Дэлхийн хамгийн гүн устай газар бол Номхон далайд орших Марианы
хотгор (10,911 м гүн). Далайн дундаж гүн 3,794 м байдаг.

Далайн нийт масс 1.35 х 1018 тонн буюу Дэлхийн нийт массын 1/4400, эзэлхүүн нь
1.386 × 109 км³. Дэлхий дээрхи нийт усны 97.5% нь давстай ус бөгөөд үлдэх 2.5%
нь цэвэр ус юм. Цэвэр усны 68.7% нь мөс хэлбэрээр оршино.

Далайн ус нь нарны энергийг их хэмжээгээр шингээдэг учир далайн усны
температурын тархалтаар дэлхийн цаг уур тодорхойлогдоно. Үүний тод жишээ бол
ЭНСО (El Niño-Southern Oscillation) юм.

Дэлхийн агаар мандал гэж Дэлхийн татах хүчинд захирагдан, Дэлхийн гадна талаар
хүрээлэн байгаа хийн давхрагыг хэлнэ. Агаар мандлын 78% нь азот, 20.95%
хүчилтөрөгч, 0.93% аргон, 0.038% нүүрстөрөгчийн давхар исэл, 1% усны уур болон
маш бага хэмжээтэй бусад хийнүүд байна. Эдгээр хийнүүдийг нийлүүлээд бид агаар
гэж нэрлэдэг. Агаар мандал нь Нарнаас ирэх хэт ягаан туяаг шингээж, өдөр, шөнийн
температурын ялгааг тогтворжуулан, Дэлхий дээр амьдрал байх нөхцөлийг бүрдүүлнэ.

Дэлхий тэнхлэгээрээ 23 цаг, 56 минут, 4.091 секундэд нэг бүтэн эргэдэг бөгөөд
Нарнаас дунджаар 150 сая км зайд, 30 км/сек (108,000 км/ц) хурдтайгаар 365.2564
өдөрт Нарыг нэг бүтэн тойрно.

Дэлхийн хүн ам нь 2006 оны 2 сарын байдлаар 6,600,000,000 байгаа бөгөөд 2013 онд
7 тэрбум, 2050 онд 9.2 тэрбум хүрнэ гэсэн тооцоо байдаг. Хүн амын өсөлтийн
дийлэнх нь хөгжиж буй орнуудад хамаарна. Дэлхийн нийт гадаргуугийн 1/8 нь хүн
оршин суухад тохиромжтой гэж тооцогддог байна (2/3 нь далай, үлдэх хуурай газрын
тэн хагас нь цөл (14%), өндөр уулс (27%) зэрэг).



https://mn.wikipedia.org/wiki/%D0%93%D1%8D%D1%80

Монгол гэр бол Төв Азийн нүүдэлчин ард түмний уламжлалт гэр сууц юм.Монгол гэр
3000 орчим жилийн тэртээгээс одоогийн хэв шинж нь бүрэлдэн, хүний амьдралын гол
хэрэгцээ болсоор өнөө цагт иржээ. Нүүдэллэн аж төрөхөд хамгийн сайн зохицсон гэр
сууц нь бүтэц зохиомжийнхоо хувьд ихээхэн сонирхол татдаг билээ. Хөнгөн,
авсаархан, удаан эдлэгддэг, архитектурын онцгой шийдэлтэй гэх мэт олон
тодотголыг гэрт өгсөн байдаг.

XIII зууны монголчуудын гэр тэрэг хэмээх нэгэн сууцны тухай дундад зууны
жуулчдын тэмдэглэлд "гэр тэрэгтэй нүүдэл нь их хот нүүж яваа мэт сүртэй"
харагддаг тухай тэмдэглэсэн нь бий. Байнгын хэрэгцээний гэр сууцыг хийц, гадаад
хэлбэрээр нь монгол, түрэг гэр гэсэн хоёр үндсэн ангилалд хамруулна. Монгол
гэрийг халх, ойрад, буриад гэж ялган үздэг.



https://mn.wikipedia.org/wiki/%D0%90%D0%B2%D1%81%D1%82%D1%80%D0%B8

Бүгд Найрамдах Австри Улс (герм. Republik Österreich, "Österreich" нь
[ˈøːstəˌʁaɪç],  Өстэррайх) — төв Европт оршдог далайд гарцгүй улс. Хойд талаараа
Герман, Чех, зүүн талаараа Словак, Унгар, урд талаараа Словен, Итали, баруун
талаараа Швейцари, Лихтенштейн гэсэн найман улстай газраар хиллэдэг. Дунай
мөрний эрэгт байх Вена нэрт нийслэл хоттой.

Орчин үеийн Австрийн түүх нь 9-р зуунд дээд, доод Австрийн нутаг дэвсгэрт хүн ам
ихсэх үеэс эхлэсэн байна. 996 онд "Остаррихи" (Ostarrichi) гэдэг нэр албан ёсны
бичигт тэмдэглэгдэн үлджээ. Энэ үг нь одоо Оостеррайх (Österreich) болтлоо
хувьссан ажээ.

Австри нь парламентийн засаглалтай төлөөллийн ардчилсан системтэй бөгөөд есөн
холбооны мужтай. Мөн үүрдийн үл довтлох байдлыг тунхагласан зургаан Европын орны
нэг бөгөөд Үндсэн хуулинд нь тийнхүү заагдсан байдаг цөөн орнуудын нэг юм. 1955
оноос НҮБ, 1995 оноос Европын холбооны гишүүн байна.

Австрийн нутаг дэвсгэрийнх нь хэмжээ нь нийт 83,872 квадрат километр. Нутгийн
баруун болон баруун өмнөд хэсэг нь Альпийн нурууны бүсэд хамаарна. Нутгийн зүүн
болон хойд хэсэгт Дунай мөрний бэлчир, тал нутаг оршдог. Хамгийн нам дор цэг
болох Нойзийдлэр нуур далайн түвшнээс дээш 115 метр, хамгийн өндөр цэг болох
Альпийн нурууны Гроссглокнер оргил 3798 метр өндөр юм.

Австрийн хилийн нийт урт нь нийт 2562 км. Үүнд, Германтай 816 км, Чехтай 466 км,
Словактай 107 км, Унгартай 354 км, Словенитай 816 км, Швейцаритай 166 км,
Лихтенштайнтай 35 км.

Эх газрын чийглэг уур амьсгалтай. Өвөлдөө Альпийн нуруунд цас их унадаг. Өндөр
уулын цас нурах, Дунай мөрний усны түвшин нэмэгдэж үер болох үзэгдэл тохиолдоно.

Төмрийн хүдэр, хүрэн нүүрсний нөөцтэй. Өндөр уулын бүсэд усны эрчим хүч ашиглах
өргөн боломжтой.

Австрийн хүн ам нь 2006 оны 10 сарын байдлаар 8,292,322 байжээ. Хүн амын өсөлт
жилд дунджаар 0,22 хувьтай. Нийт хүн амын 98 хувь нь герман хэлээр ярьдаг, албан
ёсны хэл нь герман хэл юм. Үлдэх 2 хувь нь хорват, унгар, словен, чех, словак,
румын хэлүүдээр ярилцдаг. Хүн амын ихэнх хувь нь христийн шашинтан бөгөөд 78
хувь нь католик, 5 хувь нь протестант ургалынх. 4.5 хувь нь бусад шашин шүтдэг.

Австри нь парламентын бүгд найрамдах улс. Хууль тогтоох, гүйцэтгэх болон шүүх
засаглал нь чанд тусгаарлагдсан.

Холбооны Ерөнхийлөгчийг 6 жилээр ард түмэн шууд сонгодог. Одоогийн Ерөнхийлөгч
Хайнц Фишер 2004 оны 4 сарын 25-ны өдрөөс ажиллаж байна.

Австрийн парламент нь Холбооны болон Үндэсний зөвлөл гэсэн хоёр танхимтай. Дээд
танхим болох Холбооны зөвлөл нь муж улсуудын Засгийн газрын төлөөлөгчдөөс тухайн
муж улсын хүн амын тооноос хамааруулан сонгодог 64 гишүүнтэй. Доод танхим болох
Үндэсний зөвлөлийг 4 жил тутамд намын нэрсийн жагсаалтаар шууд сонгоно. 183
депутаттай, дөрвөн хувийн босготой. Үндэсний зөвлөлийн Ерөнхийлөгчөөр 2006 оны
парламентын сонгуулийн дүнд АСДН-ын төлөөлөгч, хатагтай Барбара Праммер
сонгогдон ажиллаж байна.

Австри нь Европын парламентад 21 депутаттай, тэднийг Үндэсний зөвлөлийн
сонгуулийн дүнг үндэслэн намуудад хувь тэнцүүлэн суудал хуваарилж илгээд

2006 оны сонгуулийн үр дүнд голлох улс төрийн хүчнүүд болсон АДСН, ААН их эвсэл
байгуулж Холбооны Засгийн газрыг байгуулсан. Засгийн газрын бүрэн эрх энэ оны
нэгдүгээр сараас эхлэсэн бөгөөд холбооны канцлер буюу Еерөнхий сайдаа Альфред
Гузэнбауэр ажиллаж байна.

Холбооны төрийн байгууламжтай Австри улсын нутаг дэвсгэр холбоот 9 муж (газар,
орон, муж улс, bundesländer, «бундэс-лайндаа») болж хуваагдана.



https://mn.wikipedia.org/wiki/%D0%A7%D3%A9%D0%BB%D3%A9%D3%A9%D1%82_%D0%B0%D0%B3%D1%83%D1%83%D0%BB%D0%B3%D0%B0

Чөлөөт агуулга ( англ. free content, эсвэл open content буюу нээлттэй агуулга ч
гэж нэрлэдэг) гэдэг нь тухайн сэдвийн агуулгыг үнэгүйгээр ашиглах болон цааш
түгээх нь зохиогчийн эрхийн дагуу зөвшөөрөгдсөн бүтээл юм. Энэ нь жишээлбэл
хуулийн дагуу зохиогчийн эрхийн хамгаалсан хугацаа дууссанаар тухайн
хамгаалагдсан бүтээлийг нийтэд хүртээл болгосоноор түүний агуулгыг засаж өөрчлөх
боломжтой болно. Чөлөөт агуулга гэдэгт орох бас нэг хэлбэр нь зохиогч эсвэл
эзэмшигч нь өөрийн бүтээлийг бүрэн эхээр нь чөлөөт лицензийн дор ашиглах
зөвшөөрөлтэйгээр түгээхийг бас хэлнэ.

Ихэнх чөлөөт агуулгын лицензүүд нь бүтээлийг хэрэглэхэд бүтээгчийн нэрийг тавих
шаардлагатай л гэж үзсэн байдаг. Үүний нэг жишээ нь ГНУ чөлөөт баримт бичгийн
лиценз юм.



https://mn.wikipedia.org/wiki/%D0%A5%D0%BE%D0%B2%D0%B4_%D0%B0%D0%B9%D0%BC%D0%B0%D0%B3

Ховд (ᠬᠣᠪᠳᠤ) нь Монгол улсын аймаг юм. Аймгийн төв нь Ховд хот. Ховд нь
Улаанбаатараас 1,580 км-н зайд оршдог.

Эдгээр ястан, үндэстнүүд нь бүгд өөрсдийн уламжлалт суурин газар, түүний хэв
маяг, уламжлалт хувцас зэрэг соёлын ялгаанууд, мөн уран зохиолын, урлагийн, дуу
хөгжмийн уламжлалуудтай юм. Ховд аймгийн олон ястан иргэд өөр өөрийн онцлог аман
аялага бүхий Монгол хэл-ээр харилцах ба Жаргалант сум, Ховд сум, Буянт сум,
Булган сум зэрэг зарим сумдад олноор суурьшсан казакууд Монгол хэл ба Казах
хэл-ээр харилцдаг.

Ховд аймгийн хүн амын өсөлт нь 1991 онд зогсжээ. Үүний дараа аймгаас гарах
хөдөлгөөн (1992-2004 онуудад ойролцоогоор 20,000) нь байгалийн өсөлтийг болиулж
аймгийн хүн амыг 87,000 – 92,000 байлгахад хүрчээ.

Өндөр уулаар хад асга, тагийн бүсийн хөрс, нутгийн хойд хэсгээр хээрийн цайвар
хүрэн хөрс, өмнөд хэсгээр нь Говийн саарал хөрс тархжээ. Уулархаг нутгаар тагийн
бүсийн ба уулын хээрийн ургамал, өмнөд хэсгээр нь говийн ургамал ургана. Дэлхийд
ховордсон хулан, хавтгай, бөхөн ,азийн шар минж зэрэг олон ан амьтан амьдарна.
Ийм учраас Булган гол, Хөхсэрхийн нурууг дархлан хамгаалжээ.

Ховд аймаг ямаа олонтой. Аймгийн олон суманд хүнсний ногоо тухайлбал амтат гуа,
тарвас тариалдаг.Булган суманд Монголдоо ховор жимс тариалдаг . Ховд аймагт
Хятад улс руу гарах хилийн боомт Ярант, Байтаг хоёр Булган суманд байдаг юм.

Ховд нь маш эрс тэс уур амьсгалтай. Зун +40OC хүрч байхад өвөл -35OC хүрдэг. Уур
амьсгал нь хуурай.

Ховд нисэх буудал (HVD/ZMKD) нь 2 зурвастай ба үүний нэг нь засмал. Улаанбаатар,
Мөрөн, Булган хотууд руу нислэгтэй.



https://mn.wikipedia.org/wiki/%D0%98%D1%85_%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81

Их Монгол Улс (), мөн Монголын Эзэнт Гүрэн (Англи: Mongol Empire) (1206–1405) нь
Монголын газар нутагт байгуулагдсан түүхэн дэх хамгийн том үргэлжилсэн газар
нутагтай эзэнт гүрэн юм. Судлаачид ИМУ-н газар нутгийг 26,000,000 эсвэл
33,000,000 км2 хэмээн зөрүүтэй байдлаар тооцоолжээ. Британий түүхчид Британы
эзэнт гүрний газар нутгийн хэмжээнээс Монголын эзэнт гүрэн нь түүхэн дэх
хоёрдахь том эзэнт гүрэн хэмээн тэмдэглэгдсэн нь дагаж орсон буюу хараат түшмэг
асан улс орон, овог аймгуудын газар нутгийг оруулаагүй тооцсонтой холбоотой юм.
1206 онд Чингис хаан анхлан байгуулсан бөгөөд алтан үедээ Номхон далайн эргээс
Хар тэнгис, Дунай мөрний сав газар, өмнөд этгээдэд Зүүн өмнөд Азийн болон далайн
арлуудын хараат буюу вассал орнууд, хойд зүгт Умард мөсөн далай Енисей мөрний
сав газрын дагаж орсон овог аймгуудын эзэмшлийг хамруулсан өргөн уудам газар
нутгийг эзэмшиж байлаа.

Ази, Европын олон арван хот улсуудыг сөнөөж хэдэн арван сая хүнийг өөрсдийн
эрхшээлдээ оруулсан авч Монголчуудын цэргийн тоо нь 250000-аас хэтэрч байсангүй.
Чингис хаан төв Ази, одоогийн Монгол улсын газар нутаг дахь олон арван тархай
бутархай нүүдэлчин аймгуудыг нэгтгэж, Зүрчидийн Алтан улс, Тангуд улс, Хорезмын
эзэнт улсыг байлдан дагуулснаар их гүрний үүсэл хөгжил эхэлжээ.

12-р зууны сүүлийн хагаст Монголын газар нутагт Хамаг Монгол, Хэрэйд, Мэргид,
Татар, Найман зэрэг олон арван нүүдэлчин аймгууд мөнхийн дайн дажинтай байлаа.
Хамаг Монгол аймгийн ханаар 1189 онд өргөмжлөгдсөн Чингис хаан улс төр болон
цэрэг зэвсгийн хүчээр зэргэлдээх аймгуудыг өөртөө нэгтгэж 1206 онд Их Монгол
Улсыг байгуулсан байна. Нүүдэлчин аймгуудын нэгдлийг хөрш зэргэлдээ орнууд
эерэгээр хүлээж авсангүй. Улмаар улс төр, эдийн засгийн зөрчил нь дайн үүсэх
шалтгаан болж Чингис хаан Зүрчидийн Алтан улс, Тангуд болон Хорезм эзэнт улсад
цэрэглэн халдаж цаашлан Азербайжан, Гүржийг эзэлж Калка голын хөвөөн дээр Оросын
вангуудын цэргийг бут цохьжээ. Тангудын эсрэг хийсэн сүүлчийн аян дайндаа Чингис
хаан өвчнөөр таалал төгссөн бөгөөд өөрийн байгуулсан эзэнт улсаа хүү нартаа
гэрээслэн үлдээжээ.

XII зууны монголчуудьн өмнө тархай бутархай оршиж, өөр хоорондоо ямагт харгалдан
бусдын зууш болох уу, эсвэл нэгэн дээвэр дор нэгдэн нягтарч, өгсөн дээшлэх үү
гэсэн ацан зам тулгарчээ. Тэрхүү түүхэн сонголтыг зөв ухамсарласан Хамаг
Монголын хан Тэмүжин эсгий туургатныг нэгтгэх тэмцэлд эргэлт буцалтгүй оржээ.
Хамаг Монголын дотор Тэмүжинээс гадна Жамухын толгойлсон хүчний нөгөө туйл
үүсэж, тэд тус тусдаа хүчээ зузаатгахыг эрмэлээж байв. Харин цагийн байдал
Тэмүжиний талд аятай эргэж, Жамухын харъяат нараас түүний талд дагаар орсоор
байлаа. Хэрэйдийн ханлигийн дотор эвдрэл гарч, Тоорил ханыг хүчин мөхөсдөхөд
Тэмүжин ивээлдээ авч дахин тэнхрүүлэв. Ингээд түүнтэй хамт 1196 онд Алтан улсад
туслан, Татарт хамтын хүчээр цохилт өгчээ. Тэд 1199 онд Найманы ханлигтай нүүр
тулж байлдсанаас гадна Монгол угсааны олон аймгийг байлдан дагуугав. Гэвч
Тайчууд, Хонгирад, Ихирэс, Горлос, Татар, Ойрад, Найман аймгийн ноёд эвсэж,
Чингисийн эсрэг шинэ холбоо байгуулжээ. Тэд 1201 онд Эргүнэ мөрний хөвөөн дээр
хуралдаж, Жамуха сэцэнийг Гүр хаан хэмээн өргөмжилжээ. Эл бүлэглэлийн эсрэг
Тэмүжин Тоорил хантай хүч хавсран тулалдаж бут цохижээ. Жамухын эвслийг бут
цохисны дараа Тэмүжин 1202 онд Татарыг эрхэндээ бүрмөсөн оруулав.

Жамуха Хамаг Монголын нөлөө бухий язгууртан Алтан, Хучир нарыг талдаа урвуулж,
Тоорил ханы хүү Нялх Сэнгүмээр эцгийг нь ятгуулж, 1203 онд Тэмүжиний эсрэг дахин
эвсэл байгуулжээ. Үүнийг тагнаж мэдсэн Тэмүжин 1203 оны намар Туул голын хавь
газар Тоорил ханыг гэнэдүүлэн цохижээ. Ингэж Тэмүжин хамгийн хүчирхэг Хэрэйдийн
ханлигийг мөхөөснөөр Монгол туургатны дотор эрх сүр, нэр хүнд нь эрс өсөв. Эцэст
нь өмнөх тулалдаануудад ялагдаж, Найманы Таян ханыг тойрон бүгсэн ханлиг,
аймгуудын хэсэг бусаг хүчийг 1204 онд бут цохисноор Монгол туургатны үндсэн гол
хэсгийг өөртөө нэгтгэжээ. Тэмүжин ийнхүү «хагацсан улсаа хамтатгаж, бутарсан
улсаа бүртгэх» их үйл хэргийг бүтээсэн билээ. Энэ үе бол Их монгол улс
байгуулагдах явц дахь нэг ёсны шилжилтийн үе байжээ.

3-р жарны улаан бар жил (1206) бол Монгол түмэнд ивээлээ өгч, хэзээ ч үл умартах
түүхэн аугаа их үйлсийн гараа болсон юм. 1206 оны намар цагт Онон голын эхнээ
Тэмүжиний oрд өргөөнд Монголын язгууртан дээдсийн их чуулган Их Хуралдай
хуралджээ. Их Хуралдайн өмнө тавигдсан үндсэн зорилт нь Их Монгол улс
байгуулагдсаныг даяар олноо зарлан тунхаглах, нүүдэлчин монголчуудын төрийн
жолоог бат түвшин атгах их хааныг сонгон өргөмжлөх явдал байв.

Ийнхүү монгол угсааны олон ханлиг аймгуудыг нэгтгэн захирсан Монгол хэмээх улс
Төв Азид тогтнон мандсан байна. Шинэ тулгар Монгол улс тогтнон мандахад бас
Чингис хааны шадар эүтгэлтнүүд, нийт Монгол түмэн гол үүрэг гүйцэтгэсэн.
Монголын тулгар төр тогтсоныг өргөн утгаар нь авч үзвэл, МЭӨ 3 зуунаас үүдэлтэй
яэгуурын монголчуудын 1400-аад жилийн шаргуу тэмцлийн зүй ёсны үр дүн, нүүдэлч
удмынхны нийгэм-улс төрийн хөгжилд гарсан чанарын хувьсал өөрчлөлт, өтгөс
өвгөдөөс маань улбаалсан төр ёсны уламжлал, шинэчлэлийи яах аргагүй гойд содон
түүхэн үзэгдэл байсан юм. Их Монгол нь улс хэмээх орчин цагийн ухагдахууны
үндсэн шалгуур - тодорхой газар нутаг, хил хязгаар, хүн ам, төр болон төрийн
бүрэн эрхт байдал хэмээх гол болзолуудыг бүрэн дүүрэн хангаж байсан юм.

Чингис хааны үндэслэн байгуулсан Их Монгол улс нь эхэн үедээ умардаас өмнөд
этгээдэд Байгаль нуураас Түмэн газрын цагаан хэрэм хүртэл, зүүнээс өрнөд
этгээдэд Хянганы нуруунаас Алтайн чинад хүртэл өргөн уудам нутгийг эзлэн оршиж
байв. 1207 онд Зүчи баруун гарын их цэргийг удирдан, буриад, хабханас, тува,
зэрэг Ойн иргэдийг Их Монгол улсад нэгтгэжээ.

1218 онд киргизүүдтэй хамт бослого гаргасан түмэдүүд Чингисийн цэрэгт дарагдсаны
дараа зарим хэсэг нь мэргидүүдтэй цуг Якут руу очсон нь якутын мэргид, тумат
овог болжээ. Якут эрдэмтэд энэ нүүдлийг якутын ард түмэн бүрэлдэхэд нөлөөлсөн
сүүлчийн үйл явдал гэж үздэг. Түрэг хэлнүүдээс монгол хэлтэй хамгийн ойр нь якут
хэл юм. Якут хэлний 30% нь монгол үг байдаг. Якутын баруун нутгийн адуу нь
монгол адуутай төстэй нь тогтоогджээ. Бусад түмэд хүмүүсийг урагш нүүлгэсэн нь
одоогийн Өмнөд Монголын Түмэд болсон бололтой. Хожим Батмөнх хаан мөн адил
бослого гаргасан урианхайчуудыг тарааж хуваажээ.

Чингис хааныг тэнгэрт хальсны дараа түүний хүүхдүүд нь хоорондоо хаан ширээний
төлөө тэмцэлдэв. Чингисийн гэрээслэл ёсоор Өгэдэй ширээнд суух ёстой байсан
боловч Чингисийн дүү Тэмүгэ Отчигин зэрэг нөлөө бүхий зарим ноёд Чингисийн отгон
хүү Тулуйг хаан болгох санаатай байжээ. Түүнийг гадарлаад ч тэр үү, Өгэдэй ширээ
залгамжлахаас цааргалах дүр үзүүлж, түүнээс шалтгаалан шинэ хаан өргөмжлөхөөр
Хэрлэний “хөдөө аралд” эхэлсэн Их хуралдай 40-өөд хоног үргэлжлэн байж 1229 оны
билгийн 8-р сард сая өндөрлөжээ. Өгэдэйн ширээнд суухад авга ах Отчигин,
Бэлгүдэй, ах Цагадай, дүү Тулуй, ах Зүчийн хүү Бат зэрэг дээдэс онцгой хүндэтгэл
үзүүлж мөргөн ёсолж, Цагадай Тулуй нар 2 талаас түшиж, авга Отчигин араас нь
тулж ширээнээ суулгажээ. Үүнээс хойш их хааныг өргөмжлөх бүрд бүгд мөргөх ёсон
тогтсон гэдэг. 1241 онд [Өгэдэй] нас бармагц хаан ширээний төлөө тэмцэл дахин
өрнөжээ. Өгэдэйн ач хөвгүүн Ширмүн буюу Тулуйн хүү Мөнх хоёрын нэгийг ширээ
залгамжлуулахаар гэрээслэлсэн гэдэг. Гэтэл Өгэдэйн хатан мэргэд овгийн
Дөргэнэ/Туракина/ төрийн эрхийг түр барьж байгаа байдлаа ашиглаж өөрийн хүү
Гүегийг хаан болгох гэж хүчлэн оролджээ. Үүнээс болж шинэ хааныг сонгон
өргөмжлөх явдал хойшлогдож 4-н жил шахам Дөргэнэ хатан төр барьжээ. Шинэ хааныг
сонгох Их Хуралдайг хуралдуулах гэж хэдэн удаа оролдсон боловч шийдвэрлэх гол
эрх мэдэл бүхий хүмүүс цуглахгүй хойшлогдсон байна. Гагцхүү 1245 оны намар Хар
хүрмийн( Хүрмэн чулуутайн нутагт Хар хүрэм голын хөвөөнд боссон тул хар хүрэм
гэж нэрлэсэн.) ойролцоох Далан даваа гэдэг газар Их хуралдай болж Гүегийг хаанд
өргөмжилсөн байна. Тэр хуралдай их өргөн болсон гэнэ. Их монгол улсын өнцөг
булан бүрээс алтан ургийн ноёд язгууртнаас гадна Хятад, Орос, Солонгос, Франц,
Гүрж, Герман, Араб, Богдад улс болон Ромын пап ламын элч Плано Карпини зэрэг
гадаадын олон улс ирсэн аж. Гүег бас л хаан болохоос татгалзсан дүр үзүүлж миний
дараа манай удмынханд хаан ширээг залгамжлуулж байх юм бол хаан больё гэсэн
болзол тавьж зөвшөөрүүлээд хаан болжээ. Гүег ширээнд удсангүй. 1248 оны хавар
дайнд явж байгаад Самарканд хотын орчимд тэнгэрт хальжээ. Хаан ширээний тэмцэл
дахиад л өрнөжээ. Энэ завшааныг Гүегийн хатан Хаймиш ашиглан 1249-1251 онд төр
барьжээ. Чингис хааны хойчис Зүчи-Тулуйхан, Цагадай-Өгэдэйхэн гэсэн 2 тал
болжээ. Алтан ордны улсын Батхаан насны ахмад, нэр хүндтэйн учир 1249 онд өөрийн
байгаа газарт Их хуралдай хийх санал дэвшүүлж, олон ноёдод урилга зарлага
явуулжээ. Тэнд цөөхөн хүн очсон боловч Батыг өөрийг нь их хаан болгох саналыг
дэвшүүлжээ. Бат түүнийг хүлээж авсангүй, харин Тулуйн хүү Мөнхийг хаан
өргөмжлүүлэхээр тогтоожээ. Гэтэл Өгэдэй-Цагадайнхан Өгэдэйн ач хүү Ширмүнийг
хаанд өргөмжлөх санаатай байжээ. Хаан ширээний төлөөх тэмцэл ил далд үргэлжилж
1251 оны зун Алтан ордны улсын Бэрх ноёны удирдлагаар болсон Их хуралдайгаар
Мөнхийг өргөмжилжээ. Мөнх хаан болоод өөрийг нь эсэргүүцсэн Өгэдэйн ач хүү
Ширмүн, Гүегийн хүү Хочин, Нуху, Чингис хааны дотны нөхөр Зэлмийн хүү Есүндэй,
Занги, Цанай, Элжигдэй, түр хугацаагаар төр барьж байсан Хаймиш хатан, Гүегийн
их түшмэл Чингай зэрэг 70 гаруй хүнийг хатуу чанга шийтгэн ихэнхийг нь цааш нь
харуулж Дөргэнэ хатан зэргийг цөлсөн байна. Гүегийн дэмжлэгээр Цагадай хаант
улсын ширээг эзэлж байсан Цагадайн хүү Есөнмөнхийг баривчилж цаазлаад, ширээг
Цагадайн ач Хар-Хулагуд эзлүүлжээ. Мөнх хааын энэ эрс тэс ширүүн арга хэмжээ нь
Мөнх хааны байр суурийг бэхжүүлж, улс төрийн хямрал тэмцлийг намжаасан байна.
Ийнхүү Чингисээс хойш Чингисийн удмынханы дунд хаан ширээний төлөө тэмцэл ахин
дахин өрнөж байжээ. Энэ муу үзэгдэл ганц монголд тохиолдсон зүйл бус, дэлхийн
олон улс оронд үзэгдэж байсан ба байдаг үзэгдэл болохыг тэмдэглэх хэрэгтэй.

Хишигтэн нь Их Монгол улсын зэвсэгт хүчний цөм болж байсан боловч, цэргийн хэрэг
нь цар далайцаараа ихээхэн өргөн агуулгатай байжээ. Арван өрхөөс татсан арван
цэргээс бүрдэх аравт, арван аравт бүрийн цэрэг нийлсэн зуут, арван зуутын
цэргээс бүрдсэн мянгат, арван мянгатын цэрэг бүхий түмт байхаар журамласан
цэргийн зохион байгуулалтын тогтолцоо нь Их Монгол улс байнгын хүчирхэг армитай
байх нөхцлийг бүрдүүлсэн юм.

Чингис хаан цэргээ шинэ зохион байгуулалтанд оруулж, байнгын армийг бий болгов.
Цэргийн ерөнхийлөн захирах тушаалтныг буй болгож, тэр тушаалд нэрт жанжин
Хубилай-г томилов. Мөн дээд хэмжээний арван хоёр зөвлөхөөс бүрдсэн Илдэч хэмээх
цэргийн бодлогын газрыг байгуулав. Цэргийн яамны маягийн эл байгууллага нь
цэргийн эрдэм ухааныг хөгжүүлэх, цэргээ байлдааны байнгын бэлтгэл сургуультай
байлгах, цэргийн жанжин, дарга нарын удирдлагын ур чадварыг ямагт
төгөлдөржүүлэх, армийн зохион байгуулалтыг чанд цэгцлэх, дээд зэргийн уян хатан,
хөдөлгөөнт армийг байлдааны бэлэн байдалд барьж байх гол үүрэгтэй байжээ.

Чингис хаан, түүнийг залгамжлагчид цэргийн үйлдвэрүүдийг хөгжүүлж, анги,
нэгтгэлүүдийг шинэчлэн зохион байгуулав. Чингис хааны цэрэг 105000-д 10000
хишигтэн 95000 аравт цэрэг хүрч байсан гэж тэмдэглэсэн нь үнэнд ойртсон буй за.

Монгол цэргийн зэвсэглэлд байсан их буу нь Кидан гүрний үеэс өвлөгдөн
уламжлагдаж улам боловсронгуй болж ирснийг хэлэх хэрэгтэй. Энэ төрлийн зэвсэг нь
Чингис хааны үед чанарын шинэ түвшинд гарч явган, морьт цэргийн эсрэг галт,
тэсрэх, хорт хийт бөмбөг, бэхэлсэн цайз, хэрэм, хамгаалалтын сэтлэх, нураах гол
хэрэгсэл нь их буу, чөдөр оньс, шидэх харвах зориулалт бүхий бусад тоног
төхөөрөмж болж байв. Ийм буу нь тухайн үедээ гал, утаа, сүрлэг дуу чимээ, хөнөөх
чадвараараа хосгүй байжээ. Чингис хаан баруун зүг хийсэн дайндаа (1218-1220) их
буу хэрэглэж байсан бөгөөд түүнийгээ богино буу гэх буюу “пуужин” буу гэдэг
байлаа. Мөн хурдан буу буюу арван таван гуурс бүхий шувтлагч буу гэх зэрэг сүр
хүч ихтэй гайхамшигт их буу хэрэглэж байж. Монголын цэргийн жанжин Тажир, Алтан
улсын цайз балгадыг бүслэн байлдаж байхдаа (1233 он) мөн монгол цэргийн жанжин
Ганбухын цэрэг (1237 он) их буутай байсан тухай Хятадын түүхчид бичиж үлдээсэн
байна. Энэ мэтчилэн Хятадын түүхийн сурвалж бичигт монгол цэрэг дарьт их буу
хэрэглэж байсан тухай тэмдэглэжээ. Хятадын түүхч Чжоу Вэй, Тогоон төмөр хаан
Цинзян хотыг (1338 он) их буугаар галлаж байсан гэж бичжээ. Юань улсын эхэн үед
төв Азиас чулуун сумтай галт үхэр буу олдож байсан тухай мөн тэмдэглэгдсэн
байдаг.

Чингис хаан улсаа ерөнхий гурван түмэн буюу хэсэгт хуваагаад, дотор нь бага
түмэн болгосон. Бага түмнээ 5 мянгат, мянгатаа зуут, зуутаа аравт болгон
хуваажээ. Мянгат нь эхлээд 95 байгаад сүүлдээ 130-д хүрсэн бололтой. Чингис хаан
ийнхүү мянгатын тогтолцоог яаравчлан бүрдүүлсэнээр Их Монгол улсьн өнө удаан
тогтнох үндсийг тавьжээ. Эл тогтолцоо нь улс үндсээ батлан хамгаалах аян дайнд
мордоход үлэмж хэмжээннй цэргийг богино хугацаанд шуурхай зохион байгуулах, ард
олноос албан татвар авах зэрэгт нэн тохиромжтой цэрэг, засаг захиргааны нарийн
чанд зохион байгуулалт байв.

Мянгат нь дотоод, гадаад хэмээн хуваагдах бөгөөд гадаад мянгат нь зэрэг
зиндаагаараа дотоод мянгатаас даруй нэг дахин доогуур байжээ. Чингисийн эх,
хөвгүуд, дүү нар болон авга Отчигин нар өөр өөрийн тусгай мянгаттай байв. Чингис
хаан Отчигин, Өэлүн эх хоёрт түмэн өрх, хоёрдугаар хүү Цагадайд 8000 өрх,
гуравдугаар хүү Өгэдэйд 5000 өрх, отгон хүү Тулуйд 5000 өрх, дүү Хасарт 4000,
хаяал дүү Алчидайд 2000, дүү Бэлгүдэйд 1500 өрх тус тус «хувь» болгон өгчээ.

Монголын эртний нүүдлийн нийгмийн улс төрийн эохион байгуулалтын эртний өвөрмөц
нэгэн хэлбэр нь “Хишигтэн” байв. Хишигтнийг эхлээд овог, аймгийн тэргүүлэгч нар
биеэ болон орд өргөөгөө хамгаалах зорилгоор бий болгожээ. Тэмүжин ч Хамаг
Монголын хаан болоод бие, орд өргөөгөө сахин хамгаалах өдрийн манааны 70
торгууд, шөнийн харуулын 60 хэвтүүлээс бурдсэн 150 хүн бүхий хишигтэнтэй болжээ.

Их Монгол улс байгуулагдсанаас хойш хишигтний үүрэг өсч, зохион байгуулапт дэг
журам нь нарийсчээ. Чингис хаан хишигтний тоог нэгэн түмд хүргэж, түүний эгнээг
түмт, мянгат, эуутын ноёдын хүүхдээс бүрдүүлж, бас сул чөлөөтэй хүмүүсийн
хүүхдээс ухаан, чадлаараа шалгарсныг нь сонгон оруулж байв.

Чингис хааны зарлигаар шадар түшмэл Шихихутаг "Их Засаг" хэмээх кодчилсон
хуулийг батлан гаргасан байна. "Их Засаг" хуулийн өмнө энгийн ард иргэд болон
ихэс дээдэс тэгш эрхтэй байж, адил ял зэмлэл хүлээдэг байснаараа онцлог юм.
Хуулийн ял шийтгэл нь маш хатуу байсан бөгөөд жишээлбэл дайнд явах үед урд яваа
хүнийхээ санамсаргүй унагаасан зүйлийг арын хүн авч өгөхгүй бол цаазаар авах ял
оноодог байв. Энэхүү хатуу засаглал нь Монголын эзэнт гүрэнг амар амгалан,
тайван тогтуун улс болгох үндэс суурь нь болж өгчээ. Европын жуулчид их гүрний
ард иргэдийн өндөр зохион байгуулалттай, дэглэм журамтай байдлыг гайхан шагшсан
байдаг.Мөн их засаг хууль нь Монголын хамгийн эртний хууль цаацын бичиг ба
одоогоор олдсон эх сурвалж нь Солонгос улсад хадгалагдаж байна.

Их Монгол улсын үед аян дайнд мордох, их хааныг сонгох зэрэг хамгийн чухал
асуудлуудыг Их Хуралдайгаар шийддэг байв. Их Хуралдайд алтан ургийнхан, цэргийн
жанжид, төрийн сайдууд зэрэг хамгийн нөлөө бүхий хүмүүс уулзан цуглаж хамтаар
улсын чухал асуудлуудыг шийддэг байжээ.

Их гүрний өнцөг булан бүрт өртөө улаа байгуулж худалдаачид, элч нарын аюулгүй
байдлыг хангасан байна. Эдгээр өртөө улаагаар дамжуулан худалдаачид Хятадаас
Ойрх дорнод, Европ хүртэл саадгүй аялдаг байв. Чингис хаан төрийн тамгыг
хэрэглэх болж, Монголчуудыг бичиг үсэгтэй болгох ажлыг эхлүүлж, мөн хуулчид,
багш нар, уран бүтээлчдийг татвараас чөлөөлсөн байна.

Их Монгол улс өргөжин бэхжихийн хэрээр эрх зүйн болон заншлын эрхийн хэм хэмжээ
нь ялгамж, онцлогоороо тодорч харилцан бие биедээ нөлөөлөн, Монголын нийгмийн
харилцааны нарийн түвэгтэй байдлыг зохицуулахад чухал үүрэг гүйцэтгэсэн юм. Энэ
үеийн эрх зүйн хэм хэмжээг агуулсан хууль цаазын сурвалж бол Их Засаг хэмээх
нэгдмэл хууль юм. Эл хууль бол нийгмийн нэг төрлийн харилцаа бус, харин олон
төрлийн харилцааг зохицуулсан нэгдмэл хууль цааз байжээ. Харамсалтай нь Их Засаг
хууль бидэнд бүрэн эхээрээ уламжлагдаж ирээгүй. "Монголын нууц товчоо", Рашид Ад
Дины "Судрын чуулган", Жүвейний "Ертөнцийг байлдан дагуулагчийн түүх", Магакийн
"Нум, сумтан ард түмний түүх" зэрэг сурвалжийн шинжтэй бүтээлүүдэд Их Засаг
хуулийн хэсэг зүйл заалтууд уламжлагдан иржзэ. 1320 онд Египетийн түүхч Макризи
Алтан ордны улсаас Их Засаг хуулийн хамгийн томоохон хэсэг зүйл нээлтийг олсон
нь тэр үеийн эрх зүйн чухал сурвалж болж буй.

Их Засаг хууль бол дэлхийн соёл иргэншлийн түүхнээ бүхэл бүтэн нийгэмд улс
төрийн байгуулал бүрэлдэн төлөвшихөд томоохон үүрэг гүйцэтгэсэн эртний Вавилоны
Хаммурапийн хууль, Энэтхэгийн Манугийн хууль зэрэг алдартай хуулиудтай эн
зэрэгцэхүйц ач холбогдолтой цааз-эрхэмжийн нэн чухал баримт бичиг юм. Учир нь эл
хуулийн зарчим, үзэл санаа зөвхөн Монгол нутаг төдийгүй, ертөнцийн талыг
эзэгнэсэн их гүрний хэмжээнд үйлчилж байсан хувьд дэлхийн хууль цаазны түүхэнд
баларшгүй ул мөрөө үлдээсэн бөлгөө.

Хааныг сонгон өргөмжилж, төр улсын тулгамдсан асуудалд ончтой хариу эрэлхийлж,
нягтлан магадласаны үндсэн дээр их хаанд зөвлөх эрх бүхий байгууллага бол Их
Хуралдай байжээ. Их Хуралдай нь өмнөх үеийнхээс зохион байгуулалтын хэлбэрийн
хувьд боловсронгуй болж, төрийн дээд байгууллагын шинжийг агуулж байсан. Хамгийн
гол нь хэн бугай ч Их Хуралдайг алгасан хааны титэм хүртэх эрхгүй байсан явдал
юм. Чухам үүгээр Их Хуралдайн эрх, сүр хүч илэрхийлэгдэж байв. Их Хуралдайд
Чингис хааны ах дүү, үр хүүхэд, эх ба хатад, цэргийн жанжин, итгэлт нөхөд
оролцоно. Зарим судлаач эл байгууллыг парламентат ёсны дээд өвөг хэмээн үздэг.

Их хаанд хэдийгээр хэмжээгүй эрх мэдэл төвлөрч байсан боловч эрдэм ухааныг
дээдлэн биширч, мэргэдийн зөвлөлөөг сонсон, болгоон соёрхдог байжээ. Тиймээс ч
Чингис хаан дэргэдээ Сэцдийн зөвлөл байгуулж, улс төрийн шаггүй бодлоготон,
эрдэмтэн мэргэдийг оруулж, тэдний санал бодлыг анхааралтай сонсдог байв. Зарим
эрдэмтэд Сэцдийн зөвлөлийг төрийн институт болж чадаагүй гэж үэдэг. Их хаан
гүйцэтгэх эрх мэдлээ хэрэгжүүлэх зорилгоор улс орны амьдралын хүрээ, салбарыг
хариуцсан төрийн сайд нарыг томилж байжээ. Энэ ёсоор Мухулайг Го ван буюу улсын
ван болгожээ, Энэ нь хааны тэргүүн шадар сайд байв. Түүнтэй эн зэрэгцэхүйц
эрхтэй албан тушаалтан бол улсын заргач байв. Энэ тушаалд Чингис хаан өөрийн
өргөж авсан дүү Шихихутугийг томилжээ. Их хаан түүнд «Мөнх тэнгэрийн ивээлээр
улс гүрнийг тохинуулж байхад чи үзэх нүд, сонсох чих болж яв» гээд Надтай
зөвлөж, Шихихутугийг шийтгээд цагаан дээр хөх бичиг бичиж, дэвтэрлэснийг ургийн
урагт хүртэл хэн ч бүү өөрчилтүгэй» гэж тушаасан байна.

Чингис хааны хууль зарлигийн биеллийг хянах тусгай албан тушаалтан буй бопгожээ.
Маркизийн Их Засаг хуулиас түүвэрлэж авсан гэсэн тэмдэглэлд засаг хэрэгжүүлэхийг
хянагч тушаалд хүү Цагадайгаа томилсон гэж бичсэн байна. Ийнхүү төрийн хяналтыг
буй болгожээ. Чингис хаан төрийн бусад сайд нарыг дэс дараалан томилсон байна.
Тухайлбал. Боорчи, Зэлмэ, Наяа нарыг өөрийнхөө удирдлагад их төлөв цэргийн
хэргийг эрхлэх төрийн сайдын тушаалд тохоон талбижээ. Мөн тийм зиндааны албан
тушаалтан бол төрийн бэхи (шинжээч) Үсүн Өвгөн юм. Тэрбээр тэнгэр огторгуйг
шинжиж, он жил, сар өдрийг заасан хуанли зохиож, наран, саран хиртэхийг эртнээс
мэдэж хаан эзэндээ айлтгах, дайлаар мордох, Их Хуралдай чуулах сайн өдрийг
тогтоох зэрэг үүрэг гүйцэтгэнэ. Төрийн бэхи цагаан хувцас өмсч, цагаан морь унаж
явдаг заншилтай. Түүнээс дутахааргүй эрх мэдэлтэй байсан хүн бол Хөхчү бөө байв.
Гэвч тэрбээр их эзнийхээ итгэлийг даалгүй, хаан төрд тэрсэлж, цаазын тавцанд
очсон түүхтэй.

Гүйцэтгэж байсан үүргээс нь хөөн үзэхэд Тодой чэрби мал аж ахуйн сайд, Тататунга
захиргаа, боловсролын сайдын зиндаанд ажиллаж байсан байна. Зарим хүмүүс төр,
түмний өмнө байгуулсан баатарлаг гавъяа, цэргийн удирдакх ур чадвараараа тодорч
албан тушаалд томилогдож байв. Тухайлбал, Мухулай, Боорчи, Зэлмэ, Шихихутуг,
Сорхон-шира, Сүбээдэй, Зэв, Борохул (удалгүй нас барсан) Хэра-Унругэ, хожим Цуу
мэргэн (Елюй Чуцай) нарыг есөн өрлөг хэмээн цэргийн жанжнаар томилсон байна.
Зарим судлаачид тэднийг орчин цагийн цэргийн маршалуудтай дүйцүүлэн бичдэг.

Монголын нутгаас 12-р зууны сүүл, 13-р эхэнд хамаарагдах 7 хүний булш олдсон ба
тус бүрт нь 7 морь дагалдуулан оршуулжээ. Нэг булшинд нь 1190-1230 оны үед
амьдарч байсан эмэгтэй хүний шарил олдсон ба түүний булшнаас шонхорын дүрстэй
бөгж олджээ.

1300-аад оноос Монголын эзэнт гүрэн хямралд орж эхлэв. 1260 онд Хубилай өөрийгөө
хаанд өргөмжилж, улмаар 1267 онд Монголын нийслэлийг Хархорум хотоос Хаан балгас
(Дайду) (одоогийн Бээжин хотын баруун хойд талд байсан) хотод шилжүүлэв. 1271
онд Их Монгол Улсын нэрийг өөрчилж, Юань хэмээн нэрийдсэнээр Монголын эзэнт
гүрэн Алтан Орд, Ил Хаант Улс, Цагадайн улс, Юань улс гэсэн дөрвөн хаант улсад
хуваагдав. Алтан орд, Ил хант улс, Цагадайн улсууд Юань улсад жил бүр татвар
өгч, Юань улсын хааныг өөрсдийн эзэн захирагч гэдгийг хүлээн зөвшөөрдөг байв.
Гэвч энэ харилцаа төдий л бат бэх биш байв. XIV зууны эхэн үед Евразид Хар үхэл
хэмээх тахал гарч олон сая хүнийг үхүүлжээ. Энэ өвчин худалдааны зам дагуу асар
хурдацтай тархаж байсан тул хүн, амьтны хөл тасарч, орон нутгуудад хөл хорио
тогтоосон байна. Үүний улмаас улс орнуудын элчин харилцаа тасарч, Монголчуудыг
байгаа газартаа суухаас өөр аргагүй болгосоноос хоорондын харилцаа алдагджээ.
Мөн газар сайгүй өлсгөлөн дэгдэж, үймээн самуун гарах болов. Орон нутгийн
захирагчид бие даах болсон ба Чингис хааны удмынханы хооронд эрх мэдлийн төлөөх
тэмцэл улам хурцадсаар байлаа. Ил Хаант Улс Абу Саид ханыг нас барсны дараа олон
тооны эмирийн улсуудад хуваагдав. Ил ханы шууд удмын сүүлчийн хан Хасан Хүчүг
үхсэнээр Ил хант улс үндсэндээ мөхжээ. Энэ үед Хятадад тахал, өлсгөлөн,
байгалийн гай гамшгаас болж, олон хүн үхэж үрэгджээ. Мөн орон нутгийн засаг
захиргаа болон Монголчуудын авах албан татвар улам нэмэгдэж, ард түмний амьдрал
улам дорджээ. Түүний улмаас Хятадад Юань улсын эсрэг бослого үймээн газар сайгүй
гарах болов. Тэдгээрээс хамгийн далайцтай бослого нь 1330-аад оны үеэс гарсан
Улаан алчууртны бослого юм. Улаан алчууртнууд болон Юань улсын засаг захиргааны
хоорондын дайн хэдэн жилийн туршид үргэлжилжээ. Үүний эцэст Улаан алчууртнууд
дараа дараалан бут цохигдож, бослого бараг дарагдах гэж байтал Улаан алчууртны
бослогын нэгэн толгойлогч Чжу Юань Чжан Мин улсыг байгуулж, өөрийн босогчдыг
чадварлаг удирдаж, Хятадын ард түмний дэмжлэгийг авсаны үр дүнд 1368 онд Юань
улсын нийслэл Хаан балгас хотыг эзлэн авч, Хятад дахь Монголын захиргааг
устгажээ. Юань улсын хаан Тогоонтөмөр цагаан хэрмийн ард зугатан гарч, Юань
улсын захиргааг Хятадад дахин сэргээхийг санаархах болов. Чжу Юань Чжан цагаан
хэрмийн ард хөөгдөж гарсан Монголчуудын эсрэг аян дайн хийж, Юань улсыг бүрэн
устгахыг оролдсон боловч бүтээгүй юм.

Лев Николаевич Гумилев "Их талын байгаль ба хүмүүс" бүтээлдээ "Төв Азийн
үндэстнүүд хятадын соёлд таагүй ханддаг байв. Жишээ нь түрэгүүд хятадын уусгах
бодлогын эсрэг тусгайлсан бодлого баримталдаг байв. Уйгурууд манихейн, харлугууд
лал, басмал, онгудууд несторын, төвдүүд буддын шашныг хятадаар дамжуулалгүйгээр
шууд Энэтхэгээс хүлээн авч хятадын соёл Цагаан Хэрэмнээс гадагш нэвтэрч
чадсангүй. Хүннү, түрэг, монголчууд нь хоорондоо зөрчилдөн тэмцэлддэг байсан ч
хятадын уусгах аюулын эсрэг хаалт болж байв" гэж бичжээ.

Цагадайн улс XIII зууны сүүл үеэс Самарканд хотоор төвлөрсөн суурин соёл
иргэншилтэй Мавереннахр, Долоон мөрөн, Турфаны хөндийгөөр төвлөрсөн нүүдлийн
соёл иргэншилтэй Моголистан хэмээх хоёр хэсэгт хуваагдаж, XIV зууны туршид
хоорондоо тэмцэлдсээр байв. 1340-өөд оноос Мавереннахрт доголон хэмээх хочтой
Монголын Барулас овгийн угсааны эмир Төмөрийн улс бий болсон боловч XV зууны
эхэн үед доголон Төмөрийн нас барсны дараа олон жижиг эзэмшил болон хуваагдсан
ба улмаар Алтан ордноос нүүж ирсэн Үзбекүүдийн довтолгоонд өртөж, мөхжээ.
Доголон Төмөрийн угсааны Бабур ноён Үзбекүүдэд шахагдан Энэтхэгт очиж, Их Могол
улсыг байгуулсан юм. Хожим 1859 онд Их Моголын улс Британичуудад цохигдон
мөхжээ. Моголистан XVI зууны үеэс суурин соёл иргэншилд орж, Исламын шашныг
шүтэх болжээ. Моголистаны Мухаммед хаан захирагдагсаддаа чалма малгай өмсөхийг
хүчээр тулган хүлээлгэсэн ба Таш-Рабат хотыг байгуулж, суурин байдлаар амьдрах
болов. Моголистаны баруун талаас Үзбекүүдээс тасарсан Казахууд, зүүн талаас
Ойрадууд довтолж шахамдуулах болсон тул Моголистаны Султан Саид хаан XVI зууны
үед нийслэлээ Яркенд хотод шилжүүлж, улсаа Яркендын хаант улс хэмээн нэрийджээ.
XVII зуунд Яркендын хаант улс Зүүнгарын хаант улсын захиргаанд орсон юм. Алтан
орд XIV зууны эхэн үеэс хямралд орж, олон хан солигджээ. Улмаар XV зууны үед
Алтан орд Түрэг хэлт нүүдэлчдийн ордууд болон задарчээ. Алтан ордны улсаас
Казань, Крым, Астрахань, Ногайн орд, Сибирийн хант улсууд тасран гарчээ. Алтан
ордны үлдэгдэл болох Их орд 1502 онд Крымийн ханлигт эзлэгдэн мөхсөн байна.
Алтан ордны улсаас тасран гарсан улсууд XV-XVIII зууны үед бүгдээрээ Орост
эзлэгдсэн бөгөөд хамгийн сүүлчийн бие даасан улс болох Крымийн хаант улс 1784
онд Орост эзлэгджээ. Юань улсын хаад Монголд эргэн ирсний дараа Монголын хаан
Аюушридар Юань улсын Цагаан хэрэмнээс хойших нутгийг эрх мэдэлдээ барьсаар
байлаа. Гэвч 1389 онд Төгстөмөр хаан Мингийн цэрэгт ялагдан зугатаж яваад
Аригбөхийн угсааны Есүдэр ноёнд алагдсанаар Юань улсын нэгдмэл хүч үгүй боллоо.
Монголчууд олон жижиг ноёдын эзэмшлүүдэд хуваагджээ. Эдгээрээс Хубилайн удмынхны
толгойлсон монголчууд, Цорос аймгийн ноёдын толгойлсон ойрадууд давамгайлан гарч
ирж, хоорондоо тэмцэлдэх болжээ. Энэ хоёр хүчин зарим үед нэгдэж байсан боловч
удалгүй задардаг байлаа. XVII зууны үед Хубилайн удмынхны толгойлсон Монголчууд
Манж Чин улсад дагаар орсоноор Юань улсын улбаа ариллаа. XVIII зуунд Ойрадуудын
байгуулсан Зүүнгарын хаант улс Манж Чин улсад эзлэгдсэнээр Евразийн их тал
нутагт монголчууд ноёрхох явдал үгүй болжээ.

ИМУ-н байлдан дагууллын үед гарсан хохирлын хэмжээг гадаадын орнууд хэт
дөвийлгөн гуйвуулах явдал байдаг. Энэ нь тухайн цагийн түүхийн сурвалж үлдээсэн
хүмүүс нь эзлэгдсэн орны хүмүүс байсантай холбоотой юм.



https://mn.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8

Австрали, албан ёсоор Австралийн Хамтын Нөхөрлөл (англ. Commonwealth of
Australia) нь Австрали тив, Тасман арал, Энэтхэгийн, Номхон далайд орших
арлуудаас тогтох далайн орон юм. Хойд талд нь Индонез, Зүүн Тимор, Папуа-Шинэ
Гвиней, зүүн хойд талд нь Соломоны Арлууд, Вануату, Шинэ Каледони (Францын
хэсэг), зүүн өмнөд талд нь Шинэ Зеланд оршдог. Австрали нь бүтэн тивийг эзэлдэг
цорын ганц орон юм.

Австралийн эх газарт уугуул иргэд (аборигенууд) 42,000 жилийн тэртээгээс амьдарч
байжээ. Хойд зүгээс загасчид хааяа ирж, 1606 онд Голландын аялагч нар анх энэ
тивийг нээсний дараа Австралийн зүүн хэсгийг 1770 онд Британичууд өөрийн
болгосон байна. Анх 1788 оны 1 сарын 26-аас эхэлж Шинэ Өмнөд Вэльсийн (New South
Wales) колонид Британиас хоригдлуудыг зөөж авчирч байв. Хүн ам өсч, өөр газрууд
судлагдаж нээгдснээр 19-р зуунд голдуу өөрөө удирдах засаглал бүхий, таван
Титмийн колони байгуулагджээ.

1901 оны 1 сарын 1-нд зургаан колони нэгдэж, Австралийн Хамтын Нөхөрлөлийг
байгуулжээ. Анх байгуулагдсан цагаасаа Австрали нь тогтвортой либерал ардчилсан
улс төрийн системийг баримталж байгаа бөгөөд Үндэстнүүдийн Хамтын Нөхөрлөлийн
гишүүн орон хэвээр үлдсэн. Нийслэл нь Австралийн Нийслэлийн Нутаг Дэвсгэр
(Australian Capital Territory, ACT) дотор орших Канберра хот юм. Хүн ам нь 21.3
сая гаруй бөгөөд хүн амын 60% нь муж улсуудын нийслэлүүд болох Сидней, Мельбурн,
Брисбэн, Перт, Аделаид хотуудад төвлөрдөг.

Австрали гэдэг нэр нь латин хэлний Australis буюу "Өмнөд" гэсэн үгнээс гаралтай.
"Өмнөдийн үл таних газар"-ын (terra australis incognita) тухай домог яриа бүр
Эртний Ромын үеэс эхтэй бөгөөд дундад зууны газарзүйд түгээмэл хэрэглэгддэг
байсан боловч тус тивийн тухай ямар нэгэн баримтжуулсан мэдлэг дээр үндэслээгүй
байлаа. 1521 онд испаничууд Номхон Далайгаар аялсан анхны европчууд болсон.
Англи хэлэнд "Australia" гэсэн үг анх 1625 онд хэрэглэгдсэн бөгөөд Самуэл
Пөрчазын Hakluytus Posthumus-д нийтэлсэн "A note of Australia del Espiritu
Santo, written by Master Hakluyt" хэмээх бичигт анх дурдагджээ. Голланд тэмдэг
нэрийн хэлбэр болох Australische хэмээх үгийг анх Батавиад Голландын Зүүн
Энэтхэгийн Компанийн албан тушаалтнууд 1638 онд өмнө зүгт шинээр нээсэн газрын
тухай ярихдаа хэрэглэсэн. 1676 онд Францын зохиолч Габриел дэ Фуанигийн (Жак
Садөр нэрээр гаргасан) бичсэн Les Aventures de Jacques Sadeur dans la Découverte
et le Voyage de la Terre Australe хэмээх туужийн орчуулгад анх удаа "Australia"
гэсэн нэрийг хэрэглэсэн. Александер Далримпл дараа нь энэ нэрийг An Historical
Collection of Voyages and Discoveries in the South Pacific Ocean (1771) хэмээх
бүтээлдээ Өмнөд Номхон Далайн бүсийг тэр чигт нь нэрлэж хэрэглэсэн. 1793 онд
Жорж Шоо ба Сэр Жэймс Смит нар асар том арал, бараг тив болох Австрали,
Австралази буюу Шинэ Голландын талаар бичсэн Zoology and Botany of New Holland
номондоо бас хэрэглэжээ.

Австралийг анх удаа эргийнх нь дагуу тойрч аялсан хүн болох Мэттью Флайндерсийн
1814 онд бичсэн A Voyage to Terra Australis хэмээх бүтээлээр "Australia" хэмээх
нэр анх удаа түгээмэл болсон. Флайндерс номынхоо гарчигт Британийн Тэнгисийн
Цэргийн Яамны хэрэглэдэг нэр томъёог хэрэглэсэн боловч номон дотроо "Australia"
гэсэн үгийг хэрэглэжээ. Энэ ном их уншигдсан учраас тухайн нэр томъёог өргөн
дэлгэр тархахад ихэд нөлөөлжээ. Шинэ Өмнөд Вэльсийн Амбан захирагч Лаклан
Маккуэри Англи руу явуулж байсан илгээлтдээ энэ үгийг хэрэглэх болсон бөгөөд
1817 оны арванхоёрдугаар сарын 12-нд Колонийн удирдах газарт энэ үгийг албан
ёсоор хэрэглэхийг зөвлөсөн байна. 1824 онд Тэнгисийн Цэргийн Яам тус тивийг
албан ёсоор "Australia" гэж байхыг зөвшөөрчээ.

Анх 42,000-48,000 жилийн өмнө Австралид хүн нутаглаж эхэлжээ. Эдгээр анхны
австраличууд одоогийн уугуул австраличуудын өвөг дээдэс байсан бололтой. Тэд
өнөөгийн Зүүн Өмнөд Азиас хуурай газрын гүүрээр дамжиж, тэнгисээр богинохон зайд
аялсаар Австралид хүрч ирсэн байх магадлалтай. Эдгээр хүмүүсийн ихэнх нь нарийн
төвөгтэй аман зохиолын уламжлалтай, газрыг шүтэж, зүүдэнд итгэдэг оюун санааны
үнэт зүйлтэй ан агнаж, үр жимс түүж амьдардаг хүмүүс байлаа. Угсаатны хувьд
Меланезчуудад хамаарах Торрес хоолойн арлынхан Торрес хоолойн арлууд болон
Квийнслэндийн алс умардын хэсгүүдэд нутагласан бөгөөд тэдний соёл, зан заншил
уугуул иргэдийнхээс ялгаатай байлаа.

Австралийн эх газрыг харсан нь бүртгэгдсэн анхны Европ хүн бол Голландын аялагч
Виллем Янсзоон бөгөөд тэрбээр 1606 онд Кэйп Йорк хойгийн эргийг харсан юм. XVII
зууны турш голландчууд Шинэ Голланд гэж нэрлэсэн газрынхаа баруун болон хойд
эргийн шугамыг бүрэн зурагласан боловч суурин байгуулах оролдлого огт хийгээгүй
ажээ. 1770 онд Жэймс Күүк Австралийн зүүн эрэг дагуу аялж, зураглал үйлдсэн
бөгөөд түүнийгээ Шинэ Өмнөд Вэльс хэмээн нэрийдэж, Их Британийн эзэмшил болгон
зарласан байна. Энэ экспедицийн хийсэн нээлтүүд тэнд цөллөгийн колони
байгуулахад түлхэц өгчээ.

1788 оны нэгдүгээр сарын 26-нд Ахмад Артур Филлип Порт Жэксонд суурин
байгуулснаар Британийн Шинэ Өмнөд Вэльсийн титмийн колонийн суурь тавигдсан. Энэ
өдрийг сүүлд Австралийн үндэсний баярын өдөр Австралийн Өдөр болгосон билээ.
Одоогийн Тасман буюу Ван Диймений газарт анх 1803 онд суурьшиж, 1825 онд тусдаа
колони болгосон. Нэгдсэн Вант Улс 1829 онд Австралийн баруун хэсгийг албан ёсоор
эзэмшилдээ оруулсан. Шинэ Өмнөд Вэльсийн хэсгүүдээс тусдаа колониуд үүссэн.
Тухайлбал: 1836 онд Өмнөд Австрали, 1851 онд Викториа, 1859 онд Квийнслэнд тус
тус байгуулагджээ. 1911 онд Өмнөд Австралиас Хойд Нутаг Дэвсгэрийг тасдан авч
байгуулсан. Өмнөд Австрали нь "чөлөөт муж" байдлаар байгуулагдсан бөгөөд хэзээ ч
цөллөгийн колони байгаагүй юм. Викториа болон Баруун Австрали нь мөн "чөлөөт"
статустай байгуулагдсан боловч сүүлд нь цөлөгдсөн ялтнуудыг хүлээн авч байлаа.
Нүүдэллэн суурьшигчид эсэргүүцлийн кампанит ажил өрнүүлсний дүнд 1848 онд
ялтнуудыг Шинэ Өмнөд Вэльсийн колони руу цөлөхийг зогсоосон.

Европчуудыг анх суурьших үед 350,000 байсан уугуул иргэд суурьшсанаас хойших 150
жилд огцом хорогдсоны гол шалтгаанууд гэвэл халдварт өвчин, албадмал нүүлгэн
шилжүүлэлт, соёлын задрал байлаа. Гэр бүлээс хүүхдүүдийг салгаж байсан явдлыг
зарим түүхчид болон уугуул австраличууд нэг талаар геноцид гэж тооцож болно
хэмээн мэтгэдэг. Энэ явдал уугуул хүн амын тоо цөөрөхөд бас нэмэр болсон байж
болно. Уугуул иргэдийн түүхийн ийм тайлбарыг зарим судлаачид улс төр, үзэл
суртлын шалтгаанаар хэтрүүлсэн буюу зохиосон хэмээн маргадаг. Энэ мэтгэлцээнийг
Австрали дотроо Түүхийн дайн гэгддэг. 1967 оны Австралийн бүх нийтийн санал
асуулгын дараа Холбооны засгийн газар уугуул иргэдийн талаар бодлого хэрэгжүүлж,
хууль гаргах эрх мэдлийг олж авсан. 1992 онд Дээд Шүүх Мабо Квийнслэндийн эсрэг
хэргийг шийдвэрлэхдээ Европчуудыг анх эзэмших үед Австрали terra nullius
(үгчилбэл "хоосон газар" гэсэн утгатай) байсан гэх ойлголтыг няцаах хүртэл
газрын уламжлалт өмчлөх эрхийг хүлээн зөвшөөрдөггүй байв.

1850-иад оны эхээр Австралид алтны халуурал эхэлсэн бөгөөд 1854 онд ашиглалтын
лицензийн хураамжийг эсэргүүцэж Эврика Стокэйд хэмээх бослого гаргасан нь
иргэний эсэргүүцлийн эхэн үеийн илэрхийлэл байв. 1855-1890 онд зургаан колони
тус тусдаа хариуцлагатай засгийн газартай болж, Британийн Эзэнт Улсын
бүрэлдхүүнд хэвээр байхын зэрэгцээ өөрсдийн хэргийн ихэнх хэсгийг удирддаг
болжээ. Лондон дахь Колонийн удирдах газар гадаад харилцаа, батлан хамгаалах,
олон улсын тээвэр зэрэг зарим асуудлыг хариуцсан хэвээр байлаа. 1901 оны
нэгдүгээр сарын 1-нд арван жилийн төлөвлөлт, зөвлөлдөөн, санал хураалтын эцэст
колониудын холбоо байгуулагджээ. Австралийн Хамтын Нөхөрлөл Британийн Эзэнт
Улсын Доминион байдлаар байгуулагдлаа. Холбооны шинэ нийслэл болох Канберраг
байгуулахын тулд Холбооны Нийслэлийн Нутаг Дэвсгэрийг (хожим Австралийн
Нийслэлийн Нутаг Дэвсгэр болсон) 1911 онд Шинэ Өмнөд Вэльсээс таслан байгуулсан.
(1901-1927 онд Канберраг барьж байгуулж байх үед төр засгийн газар Мельбурнд түр
байрлаж байлаа). 1911 онд Хойд Нутаг Дэвсгэр Өмнөд Австралийн засгийн газрын
хяналтаас Хамтын Нөхөрлөлийн хяналтад шилжжээ. Австрали Дэлхийн нэгдүгээр дайнд
өөрийн санаа зоригоор оролцсон юм. Олон австраличууд Австрали, Шинэ Зеландын
Армийн Корпус (АНЗАК) Галлиполийн тулалдаанд ялсан явдлыг үндэстэн төрсөн явдал
- тус улсын анхны томоохон цэргийн ажиллагаа гэж үздэг. Олон хүн Дэлхийн
хоёрдугаар дайны үеэр хийсэн Кокодагийн жимийн аян дайныг тухайн үндэстнийг
тодорхойлсон үйл явдалтай адилтган үздэг.

1931 оны Вэстминстерийн тогтоолоор Австрали, Нэгдсэн Вант Улсын хоорондох үндсэн
хуулийн холбоог албан ёсоор тасалжээ. Австрали энэхүү хуулийг 1942 онд баталсан
боловч баталсан тогтоолын он сар өдрийг Дэлхийн хоёрдугаар дайны эхэн үе рүү
ухраан тавьж, дайны үеэр Австралийн Парламентаас гаргасан хууль тогтоомжийн
хүчин төгөлдөр байдлыг баталгаажуулж байв. 1942 онд Нэгдсэн Вант Улсын Ази дахь
ялагдал, Японы Эзэнт Улсын аюул занал зэргийн улмаас Австрали АНУ-г шинэ
холбоотон, хамгаалагч гэж үзэхэд хүрчээ. 1951 оноос хойш Австрали АНЗЮС-ын
гэрээний дагуу АНУ-ын албан ёсны цэргийн холбоотон болсон юм. Дэлхийн хоёрдугаар
дайны дараа Австрали Европоос ирэх цагаачдыг хөхиүлэн дэмжсэн бодлого явуулсан.
1970-аад оны үе буюу Цагаан Австрали бодлогыг цуцалснаас хойш Европын бус Ази
зэрэг тивээс ирэх цагаачдыг мөн хөхиүлэн дэмжих болсон. Үүний үр дүнд Австралийн
хүн ам зүй, соёл, дүр төрх өөрчлөгдөн шинэчлэгджээ. 1986 оны Австралийн Акт
батлагдсанаар Австрали, НВУ-ын хоорондох үндсэн хуулийн сүүлчийн холбоос тасарч,
Австралийн муж улсуудын засгийн газруудад Британийн гүйцэтгэх аливаа үүргийг
дуусгавар болгож, НВУ-ын Нууц Зөвлөлд давж заалддаг байсныг болиулсан. 1999 оны
Австралийн бүгд найрамдах засгийн бүх нийтийн санал хураалтаар Австралийн
сонгогчдын 54% нь Австралийн Парламентын хоёр танхимын гуравны хоёрын саналаар
сонгогддог ерөнхийлөгч бүхий бүгд найрамдах улс болох саналыг няцаажээ. 1972 онд
Гоф Витлэмийн засгийн газар сонгогдсоноос хойш Австралийн уламжлалт холбоотнууд
болон худалдааны түншүүдтэй ойр дотно харилцаатай байхын зэрэгцээ Номхон Далайн
эргийн бусад улсуудтай харилцаа холбоогоо өргөжүүлэхэд улам бүр анхаарах болсон.

Австралийн Хамтын Нөхөрлөл нь холбооны засаглал хуваарилах зарчим дээр
үндэслэсэн үндсэн хуульт ардчилсан улс болно. Австралид хэрэглэдэг засаглалын
хэлбэр нь засаглалын парламентын систем бүхий үндсэн хуульт хаант засаглал юм.
Хатан хаан II Элизабет нь Австралийн Хатан хаан бөгөөд гүйцэтгэдэг үүрэг нь
Хамтын нөхөрлөлийн хүрээн дэх бусад улсын хувьд гүйцэтгэдэг хатан хааны үүргээс
нь өөр ажээ. Хатан хааныг холбооны түвшинд Амбан захирагч төлөөлдөг бол муж
улсын түвшинд Захирагч нар төлөөлдөг. Үндсэн хуулиар Амбан захирагчид гүйцэтгэх
өргөн эрх мэдэл өгсөн боловч, эдгээр эрхийг зөвхөн Ерөнхий сайдын зөвлөснөөр
хэрэгжүүлнэ. Ерөнхий сайдын чиглэлээс гадуур Амбан захирагч эрх мэдлээ
хэрэгжүүлсэн хамгийн тод жишээ бол 1975 оны Австралийн үндсэн хуулийн хямралын
үеэр Витлэмийн засгийн газрыг огцруулсан явдал юм.

Хоёр танхимт Хамтын Нөхөрлөлийн Парламент нь Хатан хаан, 76 сенатч бүхий Сенат
(дээд танхим), 150 гишүүн бүхий Төлөөлөгчдийн Танхимаас (доод танхим) бүрдэнэ.
Доод танхимын гишүүдийг нэг мандаттай тойргуудаас сонгодог. Төлөөлөгчдийн
Танхимын суудлуудыг хүн амынх нь тоон дээр үндэслэн муж улсуудад хуваарилдаг ба
анхны муж улс бүр доод тал нь таван суудалтай байхыг баталгаажуулсан байдаг.
Сенатад муж улс бүрийг 12 сенатч төлөөлдөг бол нутаг дэвсгэр бүрийг (Австралийн
Нийслэлийн Нутаг Дэвсгэр, Хойд Нутаг Дэвсгэр) хоёр сенатч төлөөлнө. Хоёр
танхимын сонгуулийг гурван жил тутамд явуулна. Сенатчид зургаан жилийн
хугацаатай сонгогддог ба сонгууль бүрт нийт суудлын хагас нь л хамрагддаг бөгөөд
хоёр танхимыг хоёуланг нь бүрэн тараасан тохиолдолд энэ орчил тасалдана.
Төлөөлөгчдийн Танхимд олонхийн дэмжлэг авсан нам засгийн газраа байгуулж,
удирдагч нь Ерөнхий сайд болдог.

Засгийн газрыг бүрдүүлдэг улс төрийн хоёр гол бүлэг бий. Тухайлбал: Австралийн
Лэйбор Нам ба Австралийн Либерал Нам ба Австралийн Үндэсний Нам хэмээх хоёр улс
төрийн намаас бүрдэх Эвсэл засгийн газрыг бүрдүүлдэг. Бие даагчид болон хэд
хэдэн жижиг нам, үүний дотор Австралийн Ногоон Нам, Австралийн Ардчилсан Нам
Австралийн парламент, ялангуяа дээд танхимд төлөөлөлтэй болж чадсан. 2007 оны
сонгуулийн дараа арванхоёрдугаар сарын 3-наас хойш, Ерөнхий сайд Кэвин Раддаар
удирдуулсан Лэйбор Нам Канберрад төрийн эрх барьж байгаа бөгөөд 2008 оны
есдүгээр сард Либерал Нам Үндэсний Намтай хамтран Баруун Австралид цөөнхийн
Засгийн газрыг байгуулах хүртэл Лэйбор Нам бүх муж улс, нутаг дэвсгэрийн
парламентад төрийн эрхийг барьж байв. 2004 оны сонгуулиар Жон Ховардаар
удирдуулсан эвсэл Сенатад олонхийн суудал авсан нь 20 гаруй жилийн түүхэнд анх
удаа засгийн эрх барьж буй нам Сенатад олонхийн суудал авсан тохиолдол болжээ.
Муж улс, нутаг дэвсгэр бүрт болон холбооны түвшинд сонгогчдын жагсаалтад
бүртгэгдсэн 18 буюу түүнээс дээш насны бүх иргэд заавал санал өгөх ёстой. Өмнөд
Австралиас бусад бүх газар иргэд сонгогчдын жагсаалтад заавал бүртгүүлэх ёстой.

Австрали зургаан муж улс, эх газрын хоёр гол нутаг дэвсгэр, бусад жижиг нутаг
дэвсгэрүүдтэй. Муж улсуудыг дурдвал Шинэ Өмнөд Вэльс, Квийнслэнд, Өмнөд
Австрали, Тасмани, Викториа, Баруун Австрали болно. Эх газрын хоёр гол нутаг
дэвсгэр нь Хойд Нутаг Дэвсгэр ба Австралийн Нийслэлийн Нутаг Дэвсгэр (АННД) юм.
Нутаг дэвсгэрүүд ихэнх талаараа муж улсууд шиг ажиллах боловч Хамтын Нөхөрлөлийн
Парламент нутаг дэвсгэрийн парламентаас гаргасан аливаа хууль тогтоомжийг
хэрэгсэхгүй болгож болно. Харин холбооны хууль тогтоомж Австралийн Үндсэн
хуулийн 51-р хэсэгт заасан тодорхой зарим чиглэлээр муж улсын хуулийг
хэрэгсэхгүй болгож болно. Муж улсын парламентууд үлдсэн бүх чиглэлээр, тухайлбал
эмнэлэг, боловсрол, цагдаа, шүүх засаглал, зам, нийтийн тээвэр, орон нутгийн
засаг захиргааны чиглэлээр хууль тогтоох эрх мэдлээ хадгална.

Муж улс, нутаг дэвсгэр бүр өөрийн хууль тогтоох байгууллагатай: Хойд Нутаг
Дэвсгэр, Австралийн Нийслэлийн Нутаг Дэвсгэр, Квийнслэндийн хууль тогтоох
байгууллагууд нэг танхимтай бол бусад муж улсынх хоёр танхимтай. Муж улсууд дор
бүрнээ бүрэн эрх хэрэгжүүлдэг боловч Үндсэн хуульд тодорхойлсон Хамтын
Нөхөрлөлийн зарим эрхэнд захирагддаг. Доод танхим нь ерөнхийдөө Хууль Тогтоох
Ассемблей (Өмнөд Австрали, Тасманид Ассемблейн Танхим гэдэг) гэгддэг бол дээд
танхим нь Хууль Тогтоох Зөвлөл гэгддэг. Муж улс бүрийн засгийн газрын тэргүүнийг
Premier буюу Ерөнхий сайд гэдэг бол нутаг дэвсгэр бүрийн засгийн газрын
тэргүүнийг Chief Minister буюу Ахлах сайд гэдэг ажээ. Хатан хааныг муж улс бүрт
Захирагч төлөөлдөг бол Хойд Нутаг Дэвсгэрт Администратор, Австралийн Нийслэлийн
Нутаг Дэвсгэрт Австралийн Амбан захирагч ижил төстэй үүрэг гүйцэтгэдэг.

Австрали мөн хэд хэдэн жижиг нутаг дэвсгэртэй; холбооны засгийн газар Шинэ Өмнөд
Вэльсийн дотор Жервис Булангийн Нутаг Дэвсгэр хэмээх тусгай бүс нутгийг үндэсний
нийслэл хотын далайн бааз болон боомтынх нь хувьд шууд удирддаг. Үүний зэрэгцээ
Австрали хүн ам суурьшсан гадаад нутаг дэвсгэрүүдтэй. Тухайлбал: Норфолк Арал,
Зул Сарын Арал, Кокос (Кийлинг) Арал. Түүнчлэн хүн ам оршин суугаагүй хэд хэдэн
гадаад нутаг дэвсгэртэй. Тухайлбал: Эшмор ба Картьер Арлууд, Шүрэн Тэнгисийн
Арлууд, Хэрд Арал ба Макдоналд Арлууд, Австралийн Антарктидын Нутаг Дэвсгэр.

Сүүлийн хэдэн арван жилийн турш Австралийн гадаад харилцаа АНЗЮС-аар дамжуулан
Америкийн Нэгдсэн Улстай ойр холбоотой байх, түүнчлэн АСЕАН, Номхон Далайн
Форумаар дамжуулан Ази, Номхон Далайн орнуудтай харилцаагаа хөгжүүлэх хүсэл
эрмэлзлээр тодорхойлогдож ирсэн. 2005 онд Австрали Эв Найрамдал, Хамтын
Ажиллагааны Гэрээнд элссэнийхээ дараа Зүүн Азийн Дээд хэмжээний уулзалтад
оролцдог болсон. Австрали Үндэстнүүдийн Хамтын Нөхөрлөлийн гишүүн бөгөөд
Үндэстнүүдийн Хамтын Нөхөрлөлийн Засгийн Газрын Тэргүүнүүдийн уулзалт хамтын
ажиллагааны гол форум нь болдог. Австрали олон улсын худалдааг либералчлах
талаар эрчимтэй ажилладаг. Австрали Каирын Бүлэг болон Ази-Номхон Далайн Эдийн
Засгийн Хамтын Ажиллагааны байгууллагыг байгуулахад манлайлан оролцсон. Түүнчлэн
Эдийн Засгийн Хамтын Ажиллагаа, Хөгжлийн Байгууллага, Дэлхийн Худалдааны
Байгууллагын гишүүн болно. Австрали хоёр талын чөлөөт худалдааны хэд хэдэн гол
хэлэлцээрийг байгуулсны дотор Австрали-Америкийн Нэгдсэн Улсын Чөлөөт Худалдааны
Хэлэлцээр, Шинэ Зеландтай байгуулсан Эдийн Засгийн Ойр Харилцааны Хэлэлцээр
багтана. Нэгдсэн Үндэстний Байгууллагын үндэслэн байгуулагчдын нэг Австрали олон
улсын тусламжийн хөтөлбөрөөрөө дамжуулан дэлхийн 60 орчим улсад тусламж
үзүүлдэг. 2005–2006 оны төсөвт хөгжлийн тусламжид зориулан 2.5 тэрбум австрали
доллар төсөвлөжээ. Үүнийг нь ДНБ-д эзлэх хувиар нь авч үзвэл НҮБ-ын Мянганы
Хөгжлийн Зорилтуудад заасан хувиас бага байгаа юм.

Австралийн зэвсэгт хүчин—Австралийн Батлан хамгаалах хүчин (ADF)—Австралийн Эзэн
Хааны Тэнгисийн цэргийн хүчин (RAN), Австралийн Арми, Австралийн Эзэн Хааны
Агаарын Цэргийн Хүчнээс (RAAF) бүрдэх ба нийт 51,000 орчим бие бүрэлдхүүнтэй.
Батлан хамгаалах хүчний бүх салбарууд НҮБ болон бүс нутгийн энхийг сахиулах
ажиллагаа(хамгийн сүүлд Зүүн Тимор, Соломоны Арлууд, Суданд ийм үүрэг
гүйцэтгэсэн), гамшгийн үр дагаврыг арилгах ажиллагаа, зэвсэгт мөргөлдөөн, үүний
дотор 2003 оны Иракийн дайнд оролцсоор ирсэн. Засгийн газар Батлан хамгаалах
хүчний даргыг зэвсэгт хүчний аль нэгнээс сонгодог. Одоогийн дарга нь Агаарын
цэргийн хүчний дарга Маршал Ангус Хьюстон юм. 2006–2007 оны төсөвт батлан
хамгаалахын зардал 22 тэрбум австрали доллар болж байв. Амбан захирагч нь
Австралийн Батлан Хамгаалах Хүчний Ерөнхий Командлагч боловч тэрбээр зэвсэгт
хүчний командын бүтцэд идэвхтэй үүрэг гүйцэтгэдэггүй, харин Австралийн
сонгогдсон засгийн газар зэвсэгт хүчнийг удирддаг.



https://mn.wikipedia.org/wiki/%D3%A8%D0%B2%D3%A9%D1%80_%D0%9C%D0%BE%D0%BD%D0%B3%D0%BE%D0%BB%D1%8B%D0%BD_%D3%A8%D3%A9%D1%80%D1%82%D3%A9%D3%A9_%D0%97%D0%B0%D1%81%D0%B0%D1%85_%D0%9E%D1%80%D0%BE%D0%BD

Өвөр Монголын Өөртөө Засах Орон (хят. 内蒙古自治区 Nèi Měnggǔ Zìzhìqū; монг. ; товч.
ӨМӨЗО, Өвөр Монгол, Өвөр Монголын ӨЗО) — Бүгд Найрамдах Хятад Ард Улсын өөртөө
засах орон (нэгдүгээр түвшний нэгж). Хойд талаараа Монгол Улс, ОХУ-тай БНХАУ-г
төлөөлж хил залгадаг бол улс дотор Хармөрөн, Гирин, Ляонин, Хэбэй, Шаньси,
Шэньси, Ганьсү гэх долоон муж, Ниншя - Хотонгийн ӨЗО-той хаяална. Нийслэл нь Хөх
хот, хамгийн том хот нь нь Бугат. 1947 оны 5 сарын 1-нд Улаан хотод төвлөн
байгуулагдсан. 1,183,000 км² (нэгдүгээр түвшинд 3-р том) талбайт нутагтай, 2010
оны байдлаар 24,706,321 (23-р олон) хүн амтай. 2000 оны байдлаар хүн амын
79.17%-ийг улсын олонх Хятад үндэстэн, 17.13%-г өөртөө засах орны өргөмжит
Монгол үндэстэн, 3.70%-г бусад угсаатан эзлэж байна. ӨЗО-ны дотор Хятад хэлнээс
гадна Монгол бичигт Монгол хэл албан ёсных байна.

Монгол үндэстний нутаг анх Хятадын харъяанд байсангүй. Заримдаа ар, өвөр,
баруун, зүүн гар болон хуваарилагдагддаг байлаа. Баруун урд зүгт Алтай, зүүн урд
зүгт Говь нь суурьшмал Хятадаас нүүдэлч умардын үндэстнүүдийг тусгаар байлгах
байгалийн саад, тотгор болдог байжээ.

Юань улс (Их хааны улс) мөхсөний дараа Цагаан хэрэмээс умард нутаг ахин
Монголчуудын төв болов. Эхний зуунд үнэндээ Баруун (Дөрвөн Ойрд), Зүүн хоёр
болон тусгаарлаж, түүнээс Зүүн Монгол баруун, зүүн хоёр гарт хуваагджээ. Халх,
Цахар, Урианхай гурав буюу Зүүн гар хаанаар удирдуулж, Түмэд, ордос, Юншээбү
гурав буюу Баруун гар жононгоор залуулж байлаа.

1504 онд Батмөнх Даян хаан өөд болсны хойно орон нь 12 хөвүүнд салж өвлөгдөв. Ар
Халх (одоогийн Монгол орны дийлэнх хэсэг) отгон хүү Гэрсэнзэд очиж, Өвөр Халх
зэрэг бусад Зүүн Монголын ихэнх хэсэг хожим Өвөр Монгол болсон юм.

16-р зууны дунд үед Барсболд жононгийн хүү Түмэдийн Алтан хүчийг олов. Тэр
Цахарт суух хааны зэрэгцээгээр хан цолтон болжээ. Алтан хан Мин улсыг уулгалан
довтолж, худалдааны ашигтай нөхцөлийг тулган хүлээлгэж, 1552 онд Ойрдын заримыг
ихээр дарж, Хөх нуурын газрыг эзэлж байжээ. Мөн 1575 онд Хөх хотыг үүсгэн
байгуулсан нь өдгөө Өвөр Монголын нийслэл хот юм. 1577 онд Алтан хан Төвөдийн
Гэлүгваа ёсын их лам Содномжамцад Далай лам цол өргөмжилжээ.

17-р зууны эхээр Цахарын Лигдэн хаан Монголын хаан гэх нэртэй боловч үнэндээ
Монгол ноёд бие даан тус тусдаа нутгаа мэдэн сууж байв. Тэр эвээр ноёдыг
нэгтгэхийг хичээсэн боловч үеэл нарынхаа үйлдлээс болж санасандаа хүрээгүй.
Харчин, Хорчин, Өвөр Халхын ноёд Зүрчидийн Нурхач баатартай холбоолов. Лигдэн
хаан хэд хэдэн ялагдлын дараа 1634 онд Хөх нуур руу ухарч яваад Ганьсүд өвчнөөр
нас эцэслэжээ. Хөх хот Манжид эзлэгдэн Манжын хаан Абахай өөрийгөө Монголын хаан
өргөмжлөв. Ингэж одоогийн Өвөр Монгол орон Чин улсын нутаг дэвсгэр болж байлаа.
Энэ үеэс 1691 он хүртэл Ар Халх тусгаар байсан.

Хятадыг Манжууд байлдан эзлэхэд Өвөр Монгол голлох үүрэгтэй оролцсон бөгөөд Чин
улсын дор 49 хошуу болон хуваагджээ. Харъяатын ёсоор 17-р зууны эцсээр Галдан
бошогтийн эсрэг, 18-р зууны дундуур Зүүнгарын хаант улсын эсрэг аян дайнд
явалцжээ. 19-р зууны Өвөр Монголын уран зохиол онцгой хөгжиж байлаа. Тэр дундаас
Ванчинбалын Инжаннаш хэмээх нэрт зохиолч төрсөн билээ. 19-р зууны эцсээр Манжын
ноёрхлын эсрэг дугуйлан хөдөлгөөн өрнөсөн. Хөдөлгөөний нэг идэвхтэн нь шүлэгч
Хишигбат байжээ. Хөдөлгөөн Манжын цэргийн хүчинд дарагджээ.

20-р зууны эхээр Ар Монголд үндэсний эрх чөлөөний хөдөлгөөн үүсэж, 1911 онд
шашны тэргүүнээ хаан залж Богд хаант Монгол улсыг байгууллаа. Энэ үед Өвөр
Монголын 49 хошууны дийлэнх нь (зарим судлаачид 36, 38 хошуу гэдэг), Хөхнуур,
Алшаагийн Монголчууд шинээр тогтсон улсад дагаар орохоо баталж байв. 1913-1914
онд Богдын засгийн газраас Дундад Иргэн Улсын цэргийг Өвөр Монголоос үлдэн
хөөхөөр цэрэг илгээн байлдаан үүсгэж байлаа.

1915 оны Монгол, Орос, Хятад гурван этгээдийн Хиагтын гэрээгээр Өвөр Монголыг
нийлүүлэх Монголын төлөвлөгөө үгүйсгэгджээ. Чухамдаа Хаант Орос Японтой Гадаад
Монголыг Оросын, Дотоод Монголыг Японы нөлөөний хүрээнд хамруулна гэж
тохиролцсоноо барьсан болон Өвөр Монголын газар орныг лавшруулан эзлэх Дундад
Иргэн Улсын хүсэл үүнд нийлсэн байдаг.

Тэгэвч Өвөр Монголын ард түмэн эрх чөлөөнийхөө төлөө үргэлжлүүлэн тэмцэж байв.
Дэлхийн хоёрдугаар дайны үед Японыг түшиглэн Хятадын эзэмшлээс гарахаар хэсэг
ноёд чармайсан байдаг. Энэ үеийн эрх чөлөөний тэмцлийг Дэмчигдонров ван
оройлсон.

1945 оны Японы Квантуны армийн эсрэг Зөвлөлтийн армийн давшилтанд туслах, Японы
цэрэг болон Хятадаас Өвөр Монголыг чөлөөлөхөөр Бүгд Найрамдах Монгол Ард Улсын
цэрэг Өвөр Монголд нэвтэрсэн. Чөлөөлсний дараахан Өвөр Монгол Монголын цэргийн
мэдэлд тогтнож байлаа. Гэвч Алс Дорнодод АНУ-ыг сөрөхийн тулд Манж Чин Улсын
дайтай Хятад орныг нэгтгэх Иосиф Сталины төлөвлөгөө хэрэгжсэнээр Мао Зэдуны
хүчин ахин Өвөр Монголыг эзлэсэн. Дэмчигдонров болон бусад эх орончид 1949 он
хүртэл эрх чөлөөний төлөө тэмцсээр байжээ.

Манж Чин гүрэн 1636 онд Өвөр Монголыг бүрэн эзэлж аваад 6 чуулганд хувааж,
Гадаад Монголын төрийг засах яам байгуулан, түүнийгээ Монгол журган хэмээн
нэрлэх болжээ. Энэ 6 чуулганыг Шилийн голын, Жирмийн, Зостын, Хөлөнбуйрын,
Зуу-Удийн, Улаанцавын чуулган хэмээн нэрлэж, эдгээр чуулган 1912 он хүртэл
хэвээр оршин тогтнож байгаад Дундад Иргэн Улсын (1912-1949) үед 8 аймаг болон
хуваагдсан нь Шилийн гол, Жирмэн, Хөлөнбуйр, Зост, Улаанцав, Баяннуур (Урад),
Ордос (Зуу-Уд), Алшаа аймаг бөгөөд саяхнаас 4 том аймгийн зохион байгуулалтыг
эвдэж хот болгосон бөгөөд Шилийн гол, Хөлөнбуйр, Баяннуур, Алшаа 4 аймгаараа
үлдэж, Ордос аймгийг Ордос хот, Улаанцав аймгийг Бугат хот (голдуу Баотоу гэнэ),
Зост аймгийг Улаан хот (голдуу Чэфэнг гэнэ), Жирмэн аймгийг Түнляо хот гэж
нэрлэж байна.

Хятадын коммунист удирдагч Мао Японы эсрэг дайнд монголчуудын дэмжлэгийг авахын
тулд өвөр монголчуудад Монголын түүхэн нутгийг эргүүлэн өгөхөөр амлаж дайны
дараа нилээд нутгийг эргүүлэн өгөхөөр оролдсон ч шинээр суурьшсан хятад иргэдийн
эсэргүүцлээс шалтгаалж зарим хэсэг нь хятад мужуудын хилд үлджээ. 19-р зууны
сүүлээс хойш өвөр монголчууд хятад иргэдэд шахагдан хойш нүүх, уусах, олноороо
хядагдах, ноёд нь манжийн Шинэ засгийн бодлогийн үед газраа худалдах, хятад
мужид монголын нутгийг тасдан өгсөн зэргээс шалтгаалан Өвөр Монголын газар
багасчээ. 1891 оны хятадын нууц байгууллагын босогчдын хядлагаар Өвөр Монголын
зүүн талаар байсан (харчин голдуу?) 150,000 амь үрэгдсэн байдаг.

ӨМӨЗО өөрөө БНХАУ-ын нэгдүгээр түвшний засаг захиргааны нэгж. Харин дотроо
хоёрдугаар түвшний (аймагтай тэнцэх) 12 нэгжид хуваагддаг. Энэ түвшний нэгжүүд
Чин улсын үеэс чуулган, 20-р зуунаас аймаг (хят. 盟 méng) гэж нэрлэгдсээр ирсэн.
Үүний адилаар гуравдугаар түвшинд хошуу үндсэн нэгж болдог уламжлалтай. 1990-ээд
оноос аймгуудыг тойргийн энтэй хот (хят. 地级市 dìjíshì) болгон хувиргасаар
одоогоор гурав нь (Алшаа, Хянган, Шилийн гол) аймаг нэрээрээ байна. Энэ өөрчлөн
байгуулалтаар Хайлаар, Жинин, Дуншэн гэх мэтийн хотууд хотын дүүрэг гэгдэх
болсон. Хөлөнбуйр, Баяннуур, Улаанцав гурав нэрээ хадгалж үлдсэн бол Улаанхад,
Жирэм хоёр Чифен (одоо Монголоор Улаанхад гэдэг), Тонляо гэх Хятад албан нэртэй
болж өөрчлөгджээ. Их Зуу харин Ордос гэж өөр нэг Монгол нэрээр солигдсон. Үлдэж
буй гурван аймгийн зэргэмж яваандаа бас өөрчлөгдөх шинжтэй.

Хоёрдугаар (аймагтай тэнцэх) түвшнээс доор гуравдугаар (хошуутай тэнцэх) түвшинд
21 дүүрэг, 11 сианы энтэй хот, 17 сиан, 49 хошуу, 3 өөртөө засах хошуу бүгд 101
нэгжид хуваагдаж байгаа. Цаашилвал дөрөвдүгээр (сумтай тэнцэх) түвшинд 532
балгас, 407 шян, 277 сум, 18 угсаатны шян, 1 угсаатны сум, 190 хороо буюу бүгд
1425 нэгжид хуваагддаг.

ӨМӨЗО-д 2000 оны байдлаар 23.84 сая хүн суурьшиж байна. Хүн амын 79.17% Хятад
үндэстэн, 17.13% болох 3,995,349 нь Монгол үндэстэн байгаагаас гадна бусад 48
угсаатны төлөөлөл нийлээд 3.70%-г бүрдүүлж байна.

Өвөр Монголын 4 сая гаруй Монгол нь Хятад дахь Монголчуудын 68.72% нь болж
байгаа. Хятад дахь Монголчуудыг "Монгол" гэж бүртгэдэг болохоор ястан тус бүрийн
хүн амын тоог мэдэхэд хүндрэлтэй. Хэдий тийм ч түүхэн нутаг болон хэл аялгуугаар
ялгардгаас Цахар,Сөнөд,Үзэмчин,Авга,Авханар,Урад,Ордос,Хошууд,Халх,Баарин,Ар
хорчин,Онгиуд,Хишигтэн,Хорчин, Харчин, Дөрвөд, Барга, Буриад, Түмэд, Өөлд,
Торгууд гэх мэтээр олон яст Монголчууд Өвөр Монголд байгаа. Өвөр Монголын хэл
шинжлэлийн газраас ангилснаар тэндэх Монгол хэлийг Урд Монголын (магадгүй урд
биш өвөр байж мэднэ), Ойрад, Барга-Буриад гурван аялгуутай гэдэг. Халхтай ойр
Цахар аялгууг Шулуун хөх хошууныхны аман аялгуунд үндэслэн Өвөр Монгол дахь
Монгол хэлний баримжаа авиа гэж тогтоожээ. Монгол хэлээр бичих, уншихдаа Монгол
бичгээ гээлгүй хэрэглэж байгаа.

Өвөр Монгол Хятадад төдийгүй дэл­­хийд үнэт металл, орд газраараа тэргүүлж
бай­на. Дэлхийн үнэт метал­лын орд газрын 50 хувь тус нутагт байдаг гэдэг нь
судал­гаагаар тогтоогджээ. 2001 оны судал­гаагаар нэг жилд 46.600 тн үнэт металл
олборлодог аж.

Улаан буудай, эрдэнэ шиш, наран­цэцэг тарьж газар тариаланг түлхүү хөгжүүлэх
бодлогыг Хятадын Засгийн газраас явуулж байна.



https://mn.wikipedia.org/wiki/%D0%A5%D3%A9%D0%B4%D3%A9%D3%A9_%D0%B0%D0%B6_%D0%B0%D1%85%D1%83%D0%B9

Хөдөө аж ахуй нь гаршуулсан амьтан болон ургамлыг тодорхой зохион
байгуулалттайгаар өсгөн үржүүлэх замаар хүнс, тэжээл, цардуул болон бусад
бүтээгдэхүүнүүдийг үйлдвэрлэх үйл явц юм. Орчин цагийн хэлэнд Хөдөө аж ахуй
(ХАА) гэдэг нэр томъёонд мал амьтан өсгөн үржүүлэхээс эхлээд тэдгээрээс авч
болох түүхий эдийг боловсруулах, мөн хүнс, тэжээл, цардуул үйлдвэрлэх бүхий л
үйл ажиллагааг хамруулан ойлгодог. Хөдөө аж ахуй гэдэг нь мөн ХАА-н практик үйл
ажиллагааны судалгаа бөгөөд үүнийг Хөдөө аж ахуйн шинжлэх ухаан гэдэг.

Хөдөө аж ахуй нь дэлхий нийтийн нийгэм эдийн засгийн өөрчлөлтийн гол хүчин зүйл
байсаар ирсэн учир хөдөө аж ахуйн түүх нь хүний түүхийн үндсэн нэг, салшгүй
бүрэлдүүлэгч хэсэг билээ.

2006 оны байдлаар дэлхийн нийт ажиллах хүчний 36 хувь нь ХАА-н салбарт ажиллаж
байгаа нь (1996 онд энэ үзүүлэлт 42% байсан) ХАА-г хамгийн түгээмэл ажлын байрны
талбар болгож байна. Гэсэн хэдий ч фермийн аж ахуйн ач холбогдол аж үйлдвэржиж
эхэлснээс хойш харьцангуйгаар нилээд унасан ба 2006 онд түүхэнд анх удаа
үйлчилгээний салбар дэлхий дээр хамгийн их ажлын байр бий болгож ХАА-н салбараас
давж гараад байна. Мөн ХАА-н үйлдвэрлэл нь дэлхийн нийт бүтээгдэхүүний (бүх
ДНБ-үүдийн нийлбэр) 5%-иас бага байдаг.

ХАА-н нэг хэсэг нь хязгаарлагдмал нөөц бололцоо бүхий жижиг хэмжээний газар
ашиглан зөвхөн өрхийнхөө хүнсний хэрэгцээг хангадаг өрхийн фермер бол нөгөө
хэсэг нь эрчимжсэн хөдөө аж ахуй гэх мэтийн арилжааны чиглэлийн аж үйлдвэржсэн
хөдөө аж ахуй байдаг. Энэ төрлийн аж ахуй нь өргөн уудам газар, талбай ашиглаж
эсвэл олон тооны өндөр ашиг шимт мал амьтан өсгөн үржүүлж мөн өндөр түвшний
механикжуулалт ашигладаг. Ийм үйл ажиллагаанууд нь ерөнхийдөө эцсийн
бүтээгдэхүүнээс, эсвэл түүхий эд, дайвар бүтээгдэхүүнээс хамгийн их орлого олох
зорилготой байдаг.

Орчин үеийн ХАА нь хүний хүнсний хэрэгцээг хангах, малын тэжээл бэлтгэх
уламжлалт хэв маягаас халин гарсан. Тухайлбал бусад төрлийн ХАА-н бүтээгдэхүүн
гэвэл бэлэг дурсгалын цэцэг, гоёлын болон эмчилгээний ургамал, мод бэлтгэх,
бордоо, амьтны арьс шир, үс ноос, аж үйлдвэрийн химийн бодис (цардуул, чихэр,
этанол, спирт, хуванцар гэх мэт), нийлэг (хөвөн, ноос, олс ургамал, флакс), түлш
(биомассын метан, био-дизель), мөн хууль ёсны болон хууль бус бодис (эмийн
ургамал, тамхи, марихуана, хар тамхи (opium), кокаин) зэргүүдийг нэрлэж болно.

Хорьдугаар зуунд ХАА-н практикт маш их өөрчлөлт гарсан. Ялангуяа хөдөө аж ахуйн
химийн салбар болон механикжуулалт. ХАА-н хими нь химийн бордоо, химийн
инсектицид, пестицид, фунгицид, хөрсний нөхөн сэргээлт, ХАА-н бүтээгдэхүүний
судалгаа, өндөр ашиг шимт малын тэжээлийн хэрэгцээ гэх мэтийн асуудлуудыг
шийддэг.

1970-аад он болон түүнээс өмнө химийн бордоо болон пестицид хөрсний гадаргуугаас
урсах болсон нь нэмэгдэж, улмаар үл хянаж чадах асуудал болсон. Барагцаагаар
1980 оны үед барууны олон орон байгаль орчныг хамгаалах хөдөлгөөнүүдийн
шахалтаар ХАА-н гаралтай бохирдлын эсрэг хяналт тавьж, хэрэгжүүлж эхэлсэн ба
энэхүү ногоон хувьсгал нь байгаль орчныг бохирдуулахгүйгээр хөдөө аж ахуйн
химийн бодисын хэрэглээний олон үр ашигтай давуу талуудыг дэлхийн олон фермүүдэд
тарааж эхэлсэн. 1950-аас 1984 онуудын хооронд ногоон хувьсгал нь дэлхий даяар
ХАА-г өөрчилсөн ба дэлхийн хэмжээнд улаан буудайн үйлдвэрлэл 250%-иар өссөн
байна. Дэлхийн ихэнх бүс нутагт механикжуулалт ялангуяа трактор, пресслэгч,
комбайны хэрэглээ нь ХАА-н үр ашиг, үйлдвэрлэлийг огцом нэмэгдүүлсэн (Хөдөө аж
ахуйн машиныг үзнэ үү).

ХАА-д гарсан сүүлийн үеийн өөрчлөлт, ололт гэвэл гидропоник, ургамал сортлох,
гибридезац, ген судлал, хөрсний тэжээлийн менежмент гэх мэт дурдаж болно. Генийн
инженерчлэл нь аливаа ургамалыг байгаль дээр байгаагаас илүү үр ашигтай болгох
тухайлбал өндөр ургацтай, өвчинд тэсвэртэй гэх мэт боломжтой болсон.

Инженерүүд усжуулалт, газар хатаалт, байгаль хамгаалал, эрүүл ахуйн төлөвлөгөө
боловсруулах боломжтой болсон. Энэ нь ялангуяа байнгын усалгаа шаардсан хуурай,
чийг багатай газар нутагт байдаг том хэмжээний фермийн хувьд маш чухал асуудал.

Адуу, луус, үхэр, тэмээ, лам гөрөөс, нохой зэрэг амьтдыг тариалангийн талбайг
боловсруулах, ургац хураан авах, ХАА-н бүтээгдхүүн тээвэрлэх зэрэгт түгээмэл
ашигладаг. Мал аж ахуй нь мал сүргийг өсгөн үржүүлж тогтмол хугацаанд мах, сүү,
өндөг, ноос гэх мэт бүтээгдэхүүнийг гаргаж авах зорилготой. Механикжуулалт нь
фермийн аж ахуйн үр ашиг, үйлдвэрлэлийг ихээхэн хэмжээгээр дээшлүүлдэг. (Хөдөө
аж ахуйн тоног төхөөрөмжийг үзнэ үү.)

Онгоц, нисдэг тэрэг, ачааны машин, трактор зэрэг техникүүдийг барууны ХАА-н
үйлдвэрлэлд үр суулгац суулгах, хортон шавьж, өвчний эсрэг бодис цацах, бордоо
цацах, амархан муудах бүтээгдэхүүн тээвэрлэх зорилгоор өргөн хэрэглэдэг.
Фермерүүдийн хувь холбоо харилцаа нь цаг агаарын мэдээлэл, эдийн засаг зах
зээлийн тойм мэдээлэл авах зэргээр ач холбогдол өндөр болсон. Фермийн
менежментийг оновчтой байлгах үүднээс компьютер хэрэглэж байна.

АНУ-ын Үндэсний Инженерчлэлийн Академи нь ХАА-н механикжуулалтыг 20-р зууны
инженерчлэлийн шилдэг 20 ололт амжилтын нэг гэж үзжээ. Энэ зууны эхэн үед нэг
америк фермер 2.5 хүний хүнсийг үйлдвэрлэж байсан бол өнөөдөр ХАА-н технологийн
хөгжил дэвшлийн ачаар нэг фермер 130 хүний хүнсийг бэлтгэдэг болж.

Сүүлийн жилүүдэд эрчимжсэн ХАА-н зарим асуудал ихээр анхаарал татаж хэлэлцэгдэх
болов. Асуудлын гол цөм нь томоохон ХАА-н химийн бодис үйлдвэрлэгчид, мах
савлагчид, хүнс боловсруулах үйлдвэрүүдийн нөлөөлөл ихэсч буй явдал. Өөр нэгэн
асуудал бол эрчимжсэн ХАА-н байгаль орчинд үзүүлж буй сөрөг нөлөөллийн талаар
юм. Жишээлбэл, АНУ-ын Миссисипи мөрөнд химийн бордоо олон жилийн турш урсан орж
буй бөгөөд энэ нь Мексикийн булангийн дээрх мөрөн цутгадаг хэсэгт Үхлийн Бүс бий
болох шалтгаан нь болж. Эрчимжсэн ХАА нь мөн газарын үржил шимийг аажмаар
багасгаж яваандаа цөлжилт үүсгэх нөхцлийг бүрдүүлж байна.

Генетикийн инженерчлэлийг ашиглан шинэ төрлийн үрийг гаргаж авсан байгууллагууд
патентаар өөрсдийн бүтээлийг хамгаалснаар компьютерын программ хангамжийг
түрээслүүлдэг шиг өөрсдийн үрийг фермерүүдэд түрээслүүлэх замаар хэрэглэх эрхийг
нь олгож байна. Энэ нь үр нийлүүлдэг компаниудын хувьд хүчний тэнцвэрийг
алдагдуулж, урьд өмнө дуулдаагүй сонин нөхцөл шаардлагуудыг тавьж эхлэх болов.
Энэтхэгийн эрдэмтэн, идэвхтэн Вандана Шива эдгээр компаниудыг Био-хулгайд
буруутгаж байгаа юм.

Хөрс хамгаалал болон шим судлалын менежмент нь 1950-иад оноос эхлэн чухал сэдэв
болж ирсэн. Гэсэн хэдий ч олон оронд усны суваг, намаг зэрэг нь азот, фосфор
мэтийн шим тэжээллэг бодисоор бохирдох болж.

Хөдөө аж ахуйг англиар Agriculture гэдэг. Agri нь Латин хэлний "газар, талбай"
гэсэн утгатай ager, culture нь Латин хэлний cultura буюу боловсруулах (гэхдээ
хөрс) гэсэн үгнүүд юм. Утгачлан орчуулбал талбайн хөрс боловсруулалт гэж болно.

Газар зүйн хувьд алслагдмал хүн ард бие биеэсээ хамааралгүйгээр ХАА-г хөгжүүлж
эхэлсэн. Эхний зохион байгуулалттай ХАА эрхэлж байсан ул мөр баруун өмнөд Азид
буюу Месопатамын үржил шимт хөндийд (Fertile Crescent) олддог. МЭӨ 9500 жилийн
тэртээд фермерүүд тодорхой шинж чанар бүхий хүнсний ногоог сонгож аван тарьж
эхэлжээ. Гэхдээ үүнээс эрт зэрлэг арвайг хэрэглэж байсан ул мөр байдаг ч анхны
найман үндсэн ХАА-н ургамлыг хүмүүс тарьж эхлэхээс тийм өмнө биш юм. Анхных нь
Эмер болон Ганц эвэрт буудай, дараагаар нь арвай, вандуй, сэвэг зарам, исгэлэн
буурцаг, хонин вандуй, флакс зэрэг ургамлуудыг тарьж эхэлсэн байна.

МЭӨ 7000 он гэхэд Египетэд цар хүрээ багатай хөдөө аж ахуй эрхэлж эхэлсэн байна.
МЭӨ 9000 оны тэртээ Энэтхэгийн хойг дээр арвай, улаан буудай тариалж байсан
археологийн олдвор Балочистаны Мергарх дахь археологийн малталтаас олджээ. МЭӨ
6000 он гэхэд дунд оврын фермийн аж ахуй нь Нил мөрний сав газар өргөн тархсан
байна. Ойролцоогоор энэ үед ХАА нь Алс Дорнодод бас харилцан хамааралгүйгээр
хөгжиж байсан ба тэнд улаан буудайнаас илүү цагаан будааг голлон тариалж байв.
Хятад, Индонезийн фермерүүд вандуй, шар буурцаг, азуки, таро зэрэг ургамалыг
тарималжуулж байв. Эдгээр нүүрс усны шинэ эх үүсвэрийг энэ бүс нутаг дахь
тэнгисийн эрэг, нуур цөөрөм, гол мөрний дагуух загасчлалтай хослуулсанаар
шаардлагатай амин дэм, уургийг их хэмжээгээр авах болсон. Бүхэлдээ энэхүү шинэ
төрлийн хөдөө аж ахуй болон загасчлал нь хүн амын өсөлтийг огцом нэмэгдүүлэх
хүчин зүйл болсон ба өнөөдөр ч үргэлжилсээр байна.

МЭӨ 5000 жилийн үед Шумерууд хөдөө аж ахуйн үндсэн цөм техникүүд болох газрыг
өргөн цар хүрээтэйгээр, эрчимтэйгээр боловсруулах, нэг төрлийн ургамал тариалах,
зохион байгуулалттай усжуулалт, мэргэшсэн ажиллах хүчнийг ашиглах зэргүүдийг
ялангуяа Персийн булангаас Тигр, Евфратын ай сав хүртэлх одоогийн Шат ал-Арабын
усан замын дагуу хөгжүүлж ирсэн байна. Зэрлэг үхэр болон аргалийг үхэр, хонь
болгон гаршуулж тэдгээрийг өргөнөөр хүнс, өмсгөлийн хэрэгцээндээ болон
тээвэрлэлтэнд ашиглаж байжээ.

Эрдэнэ шиш, шуулж, хулслаг харвуулын үндэс зэрэг ургамлуудыг анх Америкт МЭӨ
5200 жилийн тэртээгээс гаршуулж эхэлсэн. [1] Төмс, лооль, чинжүү, хурган гуа,
бусад төрлийн буурцаг, канна, тамхи болон бусад ургамлуудыг Шинэ Ертөнцөд
тариалдаг байсан бөгөөд Өмнөд Америкийн Андын нуруунд дов толгодын налууг
шатлуулах маягаар тариалдаг байж.

Ромчууд болон Грекүүд сүүлд нь Шумеруудын буй болгосон техникүүдийг арай
боловсронгуй болгон ашиглаж эхэлжээ.

Дундад зууны үед Хойд Африкын болон Ойрхи Дорнодын Исламын фермерүүд гидролик
болон гидростатик зарчим дээр үндэслэн усжуулалтын систем, далан зэргийг ашиглан
усны нөөцийг бий болгох, ус дамжуулах хүрдэн машин зэрэг ХАА-н технологиудыг бий
болгосон байна. Муслимууд мөн газар тариалангийн гарын авлага бичиж энэ нь
чихрийн нишингэ, цагаан будаа, жүржийн төрлийн жимс, гүйлс, хөвөн зэрэг ургамлыг
гаршуулан ургуулах суурь нь болж өгчээ. Муслимууд анх Испанид нимбэг, жүрж,
хөвөн, бүйлс, гадил зэрэг жимс ногоог авчирсан байна.

Дундад зууны үед сэлгэцийг анх бодон олж, Хятадуудын зохион бүтээсэн анжисыг авч
хэрэглэснээр ХАА-н үйлдвэрлэл үлэмж нэмэгдсэн.

1492 оноос хойш мал амьтан, шинэ сортын үр тариа, ногоог тив дамжуулан солилцож
өсгөн үржүүлэх болсон. Тухайн үед шинэ тивээс хуучин руу орж ирсэн ХАА-н гол
бүтээгдэхүүнүүд гэвэл лооль, эрдэнэ шиш, төмс, какао, тамхи, харин хуучин тивээс
шинэ тив рүү чинжүү, кофе, чихрийн нишингэ зэрэг байсан. Хуучин тивээс шинэ тив
рүү аваачсан чухал амьтад гэвэл адуу, нохой зэрэг болно (Нохой хэдий Колумбаас
өмнөх Америкт байсан ч гэсэн хөдөө аж ахуйд ашиглахад тохирохгүй үүлдэр угсааных
байв). Адууг хүнсний хэрэгцээнд өргөн хэрэглэдэггүй байсан ч адуу, илжиг, пони
болон нохой зэрэг амьтад нь дэлхийн хойд хагаст фермийн аж ахуйд ихээр
хэрэглэгдэх болсон.

1800-аад оны эхний үед ХАА-н практикт сайжруулсан сорт, үрийг сонгон хэрэглэх
болсноор дундад зууны үеийн ургацаас хэд дахин илүүг хураах болов. 19-р зууны
сүүл, 20-р зуунд механикжуулалт хөгжиж түүнийг ХАА-н практикт ашигласнаар
фермийн аж ахуй хурдацтай, өргөн цар хүрээтэй үйлдвэрлэл болон хувирав. Энэхүү
давуу тал нь өнөөгийн АНУ, Аргентин, Израйль, Герман болон бусад цөөн хэдэн
оронд газрын хязгаарлагдмал нөөц бололцоог ашиглан өндөр үр ашигтай фермийн аж
ахуйг бий болгосон.

Олон улсын валютын сангийн тооцоолсноор 2005 онд Хятадын хөдөө аж ахуйн бүтээмж
дэлхийд хамгийн томд тооцогдож байсан ба Европын Холбоо, Энэтхэг, АНУ-ууд
удаалсан байна.

Тодорхой зүйлийн үр тариа, ногоо нь дэлхийн тодорхой бүс нутгуудад тариалагддаг.
Дэлхийн Хүнс Хөдөө Аж Ахуйн Байгууллагын үнэлгээг сая тонноор доор илэрхийлэв.

Зэрлэг ургамлыг гаршуулан тариалах болсон шалтгаан нь мэдээж арвин их ургац
авах, өвчин болоод хортон шавьжны эсрэг тэсвэртэй, ган хуурай нөхцөлд мөн
тэсвэртэй, тэжээллэг чанар болоод амт чанар сайтай ургамлыг гаргаж авах болон
өөр олон шалтгаан байдаг. Олон зууны туршид явагдсан эрлийзжүүлэх, сонгон
сайжруулах үйл явц нь тариа, ногооны ургамлын шинж чанарт ихээхэн өөрчлөлтийг
авчирсан. Шинэ сортын ургамал гаргаж авдаг хүмүүс өнөөдөр хүлэмж болон өөр бусад
технологиудыг ашиглан нэг жилийн дотор ургамлын гурваас дээшх үе удмыг гарган
ажиллаж байгаа нь дээрх сайжруулах, сортлох явцыг улам хурдлуулж байна. 1920
болон 30-аад онд Шинэ Зеландад шинэ сорт гаргаж авснаар бэлчээрийн чанар эрс
сайжирсан. 1950-аад оны үед мутагенийг ашиглан өнөөгийн бидний хэрэглэж буй
(арилжааны зорилгоор) үр тариануудын сорт бий болсон юм. Тухайлбал, улаан
буудай, эрдэнэ шиш, арвай зэрэг үр тариаг дурдаж болно.

1900 оны орчимд АНУ-д нэг гектар газраас авах эрдэнэ шишийн хэмжээ 2.5 тонн
байсан бол 2001 оны байдлаар 9.4 тонныг 1 гектараас авсан байна. Үүнтэй адилаар
1900 оны үеийн улаан буудайн дэлхийн дундаж хэмжээ 1 гектарт 1 тонноос ихгүй
байсан бол 1990 онд 2.5 тонноос илүү болсон байна. Өмнөд Америкийн улаан буудайн
дундаж хэмжээ 1 гектарт 2 тонн орчим, Африкт 1 тонноос бага, харин Египет болон
Арабт усжуулалтын систем ашиглан 3.5-аас 4 тонн хүртэл улаан буудайг хураан авч
байна. Франц мэтийн орнуудад бол 1 гектараас 8-аас дээш тонн улаан буудай хураан
авдаг. Ургацын гарц нь олон янзын хэмжээтэй байгаа нь цаг уур, тухайн ургамлын
сорт, эрчимжсэн фермийн техник технологийг ашиглаж буй эсэх зэргээс хамааран янз
бүр байдаг.

Сүүлийн хэдэн жилд дэлхийн зарим орнуудад генийн инженерчлэлийг шинэ сорт гаргаж
авах тал дээр эрчимтэй ашиглаж байна. Хортон ургамалын эсрэг тэсвэр сайтай ген
бүхий сортуудыг гаргаж авах тал дээр анхаарч байна.

ХАА-тай холбоотой өөр нэгэн аж ахуй бол загас, сам хорхой болон замаг үржүүлэх
үйл ажиллагаа бөгөөд үүнийг загасны аж ахуй гэдэг (Aquaculture).

Уламжлалт зөгийн бал гаргаж авдаг байсан зөгийн аж ахуйг сүүлийн үед таримал
ургамлын үржилд ихээр ашиглах болов.

Мал аж ахуйн дадал нь дэлхий даяар өөр өөр мал амьтан өсгөн үржүүлдэг учраас янз
бүр байдаг. Малыг ерөнхийдөө хашаа, саравч, хороонд байлгадаг бөгөөд хүмүүсийн
бэлтгэсэн тэжээлээр хооллож, тэдгээрийг зориудаар эрлийзжүүлдэг бол зарим газар
малыг чөлөөтэй байлгаж бэлчээрийн байдлаар тэжээдэг, улмаар чөлөөтэй
эвцэлдүүлдэг. Хөдөө аж ахуйд ашиглагдаж буй нийт газрын ойролцоогоор 68%-ийг
малын байнгын бэлчээр байдлаар ашиглаж байна.

ХАА-н үйл ажиллагаанаас болж ой мод багасч, оршин суугчид шинэ газрыг фермийн аж
ахуйн хэрэгцээт газар болгон хувиргаж байгаа нь олон орны биологийн төрөл зүйлд
(biodiversity) мэдэгдэхүйц таагүй нөлөө үзүүлж байна гэж тухайн орнуудын
Биологийн төрөл зүйлийг хамгаалах үйл ажиллагааны хөтөлбөрт дурдагдсан байна.
Зарим шүүмжлэгчид ХАА нь өнөөгийн дэлхийн цаг агаарын өөрчлөлтөд нөлөөлж байна
гэж үзжээ.

НҮБ-ийн тайланд дурдсанаар манай дэлхийн хүрээлэн байгаа орчинд орон нутгийн
түвшнээс эхлээд дэлхийн түвшинд хамгийн сөргөөр нөлөөлж буй хоёроос гурван хүчин
зүйлийн нэг нь мал аж ахуйн (голдуу үхэр, тахиа болон гахайн аж ахуй) сектор
хэмээжээ. Мал аж ахуйн үйлдвэрлэл нь ХАА-д ашиглагдаж буй нийт газрын 70%-ийг
эзэлдэг, харин манай гаригийн хуурай газрын 30%-ийг эзэлдэг байна. Энэ аж ахуй
нь хүлэмжийн хий ялгаруулж буй хамгийн том эх сурвалжуудын нэг юм байна. СО2
эквивалентаар хэмжихэд дэлхийн нийт ялгаруулж буй хүлэмжийн хийн 18%-ийг
дангаараа бүрдүүлж байна. Бусад эх сурвалжаас дурдвал зам тээвэр нийт хүлэмжийн
хийн ердөө 13.5%-ийг хувийг ялгаруулдаг. Мал аж ахуйн сектор нь мөн хүний үйлтэй
холбогдон ялгарч буй азотын оксидын 65%-ийг дангаараа, хүний оролцоотой ялгарч
буй метаны 37%-ийг агаар мандалд ялгаруулж байна. 64%-ийн аммиакийг ялгаруулж
байгаа явдал нь хүчиллэг бороо орох болон экосистемийн хүчиллэгжилтийг
нэмэгдүүлж байдаг.

Хөдөө аж ахуйн болон мал амьтаны биологийн төрөл зүйлийн тархац дахь генетикийн
элэгдэл гэдэг нь генетикийн төрөл зүйл устаж үгүй болохыг хэлнэ. Үүнд тодорхой
хувь ген устах, тодорхой генүүдийн хослол үгүй болохыг буюу тухайлбал орчиндоо
дасан зохицож бий болсон гаршуулсан амьтдын үүлдрүүд, тухайн байгальдаа дасан
зохицож буй болсон ургамлуудыг нэрлэж болно. Генетикийн элэгдэл гэдэг нэр томъёо
нь явцуу хүрээнд ашиглагдах бөгөөд үүнд жишээлбэл генүүдийн эсвэл аллелуудын
алдагдал, эс бөгөөс арай өргөн хүрээнд төрөл эсвэл бүр зүйлийн алдагдлыг ойлгож
болно. Ургамлын генетикийн элэгдлийн ард буй томоохон нөлөөлөх хүчин зүйлс нь
төрөл зүйлийг өөрчлөх, газрын цэвэрлэгээ, зүйлүүдийн хэт их тариалалт, ургамлын
тоо хэмжээний дарамт, хүрээлэн буй орчны тэнцвэрт байдал алдагдах, хэт их
бэлчээрийн талбайг бий болгох бодлого болон ХАА-н системүүдийн өөрчлөлт зэрэг
байдаг.

Гэхдээ хамгийн голлох хүчин зүйл нь тухайн орчны амьтан, ургамлуудыг өндөр шимт
эсвэл ашигтай төрөл, зүйлүүдээр сольж байгаа явдал юм. Амьтан, ургамлын төрөл
зүйлийн тоо нь маш ихээр байнга багасч буй явдал нь арилжааны шинжтэй төрөл
зүйлүүд уламжлалт хөдөө аж ахуйн системд орж ирж буйтай холбоотой юм (үүнд нь
ГХО орно). Олон судлаачид агро-экосистемийн менежменттэй холбоотой гол бэрхшээл
нь орчин үеийн ХАА-н хөгжлийн үр дүнд бий болж буй генетикийн болон экологийн
түгээмэл байдал руу шилжих хандлага юм гэж үзэж байна.

Хөдөө аж ахуй болон мал аж ахуйн салбарт ногоон хувьсгал нь өндөр ашиг шимт
төрлүүдийг бий болгох замаар малын ашиг шимийг хэд дахин ихэсгэх уламжлалт
эрлийзжүүлэх аргыг түгээмэл болгосон. Хөгжсөн орнуудад гол төлөв амьтан болон
ургамлын олон үүлдрийг ихээр эрлийзжүүлж эхэлсэн бөгөөд бусад хөгжиж буй
орнуудад тухайн бүс нутгийн байгаль цаг уур, өвчин эмгэгт тэсвэртэй төрөл
зүйлүүдтэй эрлийзжүүлэх замаар өндөр ашиг шимт төрөл зүйлүүдийг гарган авч
байна.

ХАА-н бодлого нь ХАА-н үйлдвэрлэлийн зорилго болон арга технологи дээр
анхаардаг. Бодлогын түвшинд дараах ХАА-н нийтлэг зорилгыг хэрэгжүүлдэг:

ХАА нь хамгийн аюултай аж үйлдвэрүүдийн жагсаалтанд багтдаг. Фермерүүд нь аминд
хүрэх болон үл хүрэх гэмтэл авах, ажлын гаралтай уушигны өвчлөлт, чимээ
шуугианаас үүдэлтэй дүлийрэл, арьсны өвчин, урт хугацаанд наранд ажилласнаас
болон химийн бодистой ажилласнаас үүдэх тодорхой төрлийн хорт хавдруудад
нэрвэгдэх өндөр эрсдэлтэй байдаг. Фермийн аж ахуй нь гэр бүлээрээ (ихэвчлэн гэр
бүлээрээ ажилладаг бөгөөд ферм дээрээ амьдардаг) гэмтэл бэртэл авах, өвчин
тусах, үхэх эрсдэлтэй цөөхөн аж үйлдвэрүүдийн нэг юм.

ХАА нь залуу ажилчдын хувьд хамгийн аюултай үйлдвэрлэл юм. АНУ-д 1992 оноос 2000
оны хооронд залуу ажилчдын авсан нийт бэртэл гэмтлийн 42% нь ХАА-н салбарт
ноогдож байна. Бусад аж үйлдвэрүүдтэй адилгүйгээр эдгээр залуу хохирогчдын тал
хувь нь 15 наснаас доош насныхан байдаг.

ХАА дахь 15-аас 17 насны залуу ажилчдын аминд халгаатай гэмтэл бэртэл авах
эрсдэл нь бусад ажлын талбар дахь залуу ажилчдын ийм төрлийн бэртэл авах
эрсдэлээс 4 дахин их байдаг байна. ХАА-д залуу ажилчид нь машинтай харьцах,
хязгаарлагдмал орон зай, цахилгаан шат, мал амьтантай харьцсанаас үүдэх гэмтэл
бэртэлд өртдөг.



https://mn.wikipedia.org/wiki/%D0%93%D0%B0%D0%B7%D1%80%D1%8B%D0%BD_%D1%82%D0%BE%D1%81

Газрын тос (Petroleum - грек гаралтай, латин үг бөгөөд πετρα - чулуу + ολιον -
тос) нь олон төрлийн нүүрсустөрөгчдөөс тогтох шингэн, шатах ашигт малтмал юм.
Алкан нь газрын тосыг бүрдүүлэгч үндсэн нүүрсустөрөгч бөгөөд C5H12 аас C18H38
хүртэлх нэгдэлүүд нь тааралдана. Үүнээс хөнгөн нүүрс-устөрөгчид нь (хийн төлөвт)
байгалийн хий, болон тосны хийг, харин хүндүүд нь хатуу төлөвт орших ба нүүрсний
үндсэн бүтэц болно.

Газрын тос нь хүхэр, хүчилтөрөгч, азот зэрэг химийн элементүүдийг тодорхой
хэмжээгээр агуулна. Ихэвчлэн хар, хар хүрэн өнгөтэй. Газрын тос нь байгаль дээр
элстэй холилдон хагас хатуу хэлбэртэй тохиолдож болох ба битум гэж нэрлэнэ
(Жишээлбэл, Канадын "Athabasca").

Газрын тос нь байгальд, нүх сүвэрхэг чулуулагт агуулагдах ба нөөцийн хэмжээг 1.2
триллион баррель гэж тооцож байна . Дэлхийн газрын тосны хэрэглээ 84 сая
баррель/өдөр бөгөөд өнөөгийн хэрэглээний төвшингөөр тооцвол 32 жилийн дараа буюу
ойролцоогоор 2039 онд газрын тосны нөөц шавхагдаж дуусна.

Газрын тосонд 1000 орчим төрлийн химийн нэгдлүүд агуулагддагаас ихэнх нь шингэн
нүүрсустөрөгчид (> 500 буюу массын 80—90%), гетероатомт органик нэгдлүүд
(4—5 %), хүхэрт нэгдлүүд (250 орчим), азоттой (>30), болон хүчилтөрөгчтэй (85
орчим) нэгдлүүд, мөн бага хэмжээний ванади ба никельт нэгдлүүд байна. Үүнээс
гадна ууссан нүүрсустөрөгчийн хий (C1-C4, 4 % хүртэл), ус (10 % хүртэл), эрдсийн
давсууд (голчлон хлорид, 0,1—4000 мг/л түүнээс дээш), мөн мeханик хольцууд болох
шавар, элс, шохойн чулуу агуулагдана.

Парафины нүүрсустөрөгчид (дунджаар 30—35 %, ховороор 40—50 %), нафтены
(25—75 %), бага хэмжээний ароматик (10—20, ховор тохиолдолд 35 %)
нүүрсустөрөгчид газрын тосыг бүрдүүлнэ.

Үндсэн элементийн найрлагын хувьд (%): нүүрстөрөгч - 82-87, устөрөгч - 11-14.5,
хүхэр - 0.01-6 (ховроор 8 хүртэл), азот - 0.001-1.8, хүчилтөрөгч - 0.005-0.35
(ховроор 1.2 хүртэл) бөгөөд мөн V(10-5 - 10-2%), Ni(10-4 - 10-3%), Cl (хүртэл
2•10-2%) зэрэг нийт 50 орчим химийн элемент агуулна.

Дэлхийн газрын тосны зах зээл дээр газрын тосыг хэд хэдэн төрөл (Benchmark)-д,
АПИ (АРI) хувийн жин ("хөнгөн", "дунд зэрэг", "хүнд") болон зууралдлага дээр нь
үндэслэн ангилдаг байна. Үүнээс гадна, бага хүхрийн агуулгатай түүхий тосыг
"амтат", өндөр агуулга бүхий тосыг "гашуун" гэж хэлэх нь байдаг байна. Учир нь
хүхрийн өндөр агуулгатай тосыг хүхрээс нь салгахын тулд урьдчилсан боловсруулалт
хийх хэрэгтэй болно.

Газрын тосыг олборлодог үндсэн арга нь цооногоор олборлох бөгөөд, анхдагч
олборлолтоор тосны нийт нөөцийн 20% орчимыг гадаргуу дээр гаргаж авна. Тосыг
агуулж буй давхраас нь газрын гүнд тодорхой даралтад байх бөгөөд, уг давхраасын
даралт болон газрын гадаргуугийн даралтын зөрүүнээс хамааран тос нь газар дээр
өөрөө гадны нөлөөгүйгээр гарна. Үүнийг анхдагч олборлолт гэж нэрлэнэ. Аажмаар
давхраасын даралт бууран, тос өөрөө гарч ирэх нь багасах тул шахуурга ашиглан
соруулах, мөн давхраасын даралтыг нэмэгдүүлэхийн тулд ус, хийг тосны давхрааст
шахаж тосны гарцыг ихэсгэхээр хэрэглэж буй аргуудыг хоёрдогч олборолтын аргууд
гэж нэрлэнэ. Хоёрдогч олборлолтоор тосны 5-10%-ийг олборлоно. Улмаар хоёрдогч
олборлолтын аргууд үр дүн өгөхгүй бол, агуулагч чулуулгийн нэвчимжийг ихэсгэх,
тосны зууралдлагыг багасгах замаар гуравдагч олборлолтыг явуулна. Дулааны болон
химийн аргуудыг хэрэглэнэ. Жишээлбэл усны уурыг гүнд шахаж, тосны зууралдагыг
багасгах гэх мэт.

4000 гаруй жилийн өмнөөс газрын тосыг хүмүүс хэрэглэж эхэлсэн байна. Вавилон
хотын хана, цамхагийг барихад асфальт хэрэглэж байсан гэсэн мэдээ бий. IV зуунд
Хятадад 243 м гүнтэй анхны газрын тосны цооногийг өрөмдөж байв. VII зуунд Японд
газрын тосыг "шатагч ус" гэж нэрлэдэг, дэнлүү болгон хэрэглэдэг байжээ.

Орчин үеийн газрын тосны түүх 1846 онд Абрахам Пино Геснэр (Abraham Pineo
Gesner) керосинийг нүүрснээс гаргаж авснаас эхэлсэн гэж үздэг. Анхны тосны
цооног Апшероны хойг (Азербайжан, Бакугаас зүүн хойш) дээр 1848 онд өрөмдөгдөж,
1852 онд Польшийн эмзүйч Игнаси Люказевски газрын тосноос керосин гаргаж авах
аргыг нээжээ. Улмаар Бакуд анхны газрын тосны нэрэх үйлдвэр 1861 онд
байгуулагдав. Тухайн үед Баку Дэлхийн тосны 90 хувийг үйлдвэрлэж байв.

1910 он гэхэд, Канадын Албертад, Индонезийн Суматра арал, Иран, Перу, Венесуэл,
Мексикт хэд хэдэн газрын тосны томоохон ордуудаас олборлолт явуулж байв. Гэвч
1950-аад оны дунд хүртэл, нүүрс нь эрчим хүчний үндсэн түүхий эд байсан юм.

Өнөөгийн байдлаар нийт тээврийн хэрэгслийн 90% газрын тосноос гарган авсан төрөл
бүрийн түлшийг хэрэглэж, химийн үйлдвэрийн маш чухал түүхий болжээ. Газрын тос
олборлолтын хэмжээгээр Саудын Араб, ОХУ, АНУ-ууд, мэдэгдэж буй нөөцийн 62.5%
Саудын Араб, АНЭУ, Ирак, Катар, Кувэйт-д байна.

Газрын тосны үндсэн хэрэглээ нь төрөл бүрийн түлш (бензин, дизель түлш,
тийрэлтэт хөдөлгүүрийн түлш, шингэрүүлсэн хий (LPG) гэх мэт), тос болон тослох
материал, хуванцарууд, химийн бодисууд гарган авах юм.



https://mn.wikipedia.org/wiki/%D0%91%D0%B0%D1%8F%D0%BD%D1%85%D0%BE%D0%BD%D0%B3%D0%BE%D1%80_%D0%B0%D0%B9%D0%BC%D0%B0%D0%B3

116 мянган км² нутаг, 82 мянган хүнтэй. Засаг захиргааны төв — Баянхонгор (хот).

Баянхонгор аймаг нь Монголын баруун өмнөд хэсэгт Хангайн нурууны өмнөх өндөрлөг,
Говь-Алтайн нурууны уулс, Алтайн өврийн говийг хамран говь хангайн бүсийг дамнан
оршдог аймаг юм. Иймд нутаг нь уул тал хөндий хосолсон хэлбэр бүхий гадаргатай
юм. Нутгийн хамгийн өндөр цэг нь Говь-Алтайн нурууны оргил 3957 м өргөгдсөн Их
богд бөгөөд хамгийн нам цэг нь Алтайн өвөр говьд 750 м өндөр юм. Зээрэнгийн
хөндий, Номингийн говь зэрэг Алтайн өврийн их говиуд бий. Говь-Алтайн ууланд
1957 онд газар хүчтэй хөдөлж, Ихбогд, Баянцагааны араар 300 орчим км үргэлжилсэн
их хагархай гарсан юм. Баянхонгор аймгийн нутагт чулуун нүүрс, алт, барилгын
материал элбэг байдаг. Байдраг, Түй зэрэг томоохон гол мөрдтэй, Бөөнцагаан, Орог
нуур, Хөх нуур зэрэг том нууруудтай. Мөн 95 хэм хүрдэг халуунтай Шаргалжуутын
рашаан болон Өүхэг рашаан, Хүрэмт рашаан, Халиут рашаан, Өргөөтийн рашаан гэж
сайн рашаанууд бий. Баянхонгор аймгийн нутгийн хойд хэсэгт уулын хар шороон ба
нутгийн хөрс, дунд хэсгээр нь тал хээрийн хүрэн хөрс, урд хэсгээр нь говийн
саарал хөрс тархжээ.

Баянхонгор аймагт агаарын дундаж температур нь жилд -0.7° бөгөөд 1 сард -18.4°
хүйтэн, 7 сард 15° дулаан болдог. Жилд дунджаар 216.3 мм тунадас унана. Агаарын
даралтын дундаж нь 1 сард 812 мм, 7 сард 808.5 мм байна. Салхины хурд жилийн
дундажаар 3.1 м/с бөгөөд хамгийн их салхитай, 5 сард 3.9 м/с хүрнэ.

Нутгийн хойд хэсэгт ойт хээрийн ургамал, дунд ба урд хэсгээр нь хээрийн говийн
ургамал тархжээ. Гоёо, цулхир, вансэмбэрүү, лидэр, алтан гагнуур зэрэг ховор
ургамал бий. Баянхонгор аймгийн нутагт манай орны байгалийн энэ гурван бүсэд
оршдог амьтад тарвага, үнэг, чоно, ирвэс, аргаль, бор гөрөөс гээд бараг цөм байх
бөгөөд дэлхийд нэн ховордсон мазаалай гэх амьтан цөөн тоогоор оршиж байна.

Баянхонгор аймаг 2012 онд 82,439 хүнтэй байв. Үндсэндээ монгол үндэстэн. Халх
ястан зонхилно.



https://mn.wikipedia.org/wiki/%D0%A8%D0%B2%D0%B5%D0%B4

Швед, албан ёсоор Шведийн Вант Улс (Швед хэл: Konungariket Sverige) нь Умард
Европт Скандинавын хойг дээр орших нордикийн улс болно. Нийслэл хот Стокгольм.
Швед улс нь Норвеги (баруун зүгт), Финланд (зүйн хойд зүгт), Скагеррак,
Каттегат, Өресундын хоолойнууд (баруун өмнө зүгт) болон Балтын тэнгистэй хиллэнэ
(зүүн зүгт). Далайгаар Дани, Герман, Польш, Оросын Холбооны Улс, Литва, Латви,
Эстон улсуудтай хиллэх бөгөөд Дани улстай (баруун өмнө зүгт) Өресундын гүүрээр
холбогддог. 1995 онд Европын Холбоонд гишүүнээр элссэн.

450 295 км² нутаг дэвсгэрийн хэмжээгээр Швед улс нь Өрнөд Европт гурав дахь том
улсад тооцогдоно. Хотожсон бүсүүдээс бусад нутгууд нь хүн амын нягтшил багатай.
Хүн амын 84 хувь нь нийт газар нутгийн 1.3 хувийг эзлэх хот суурин газарт
амьдардаг.

Швед улс нь орчин үеийн өндөр хөгжилтэй, ардчилсан улс бөгөөд иргэдийн амьдралын
түвшин өндөр. Хувийн хэвшил аж үйлдвэрийн бүтээгдэхүүний 90 хувийг гаргах бөгөөд
үүнд инженерийн салбар тэн хагасыг нь эзлэнэ. Энэ нь Икеа, Вольво зэрэг дэлхийд
данстай компаниудыг дурдахад ойлгомжтой. Хөдөө аж ахуй үндэсний нийт
бүтээгдэхүүний зөвхөн 1 хувийг эзэлдэг онцлогтой. Швед улс нь урт хугацааны турш
төмөр, зэс, модны гол экспортлогчдын нэг байсан. 1890-ээд оноос эхлэн
боловсролын болон аж үйлдвэрийн салбар эрчимтэй хөгжин 20-р зуунд Швед улс нь
эдийн засаг, нийгмийн хамгааллын хувьд хүчирхэг улс болон дэлхийн тавцанд гарч
ирсэн бөгөөд өнөөдөр НҮБ-ын хүний хөгжлийн индексээр топ орнуудын тоонд байнга
дээгүүр бичигдэх түвшинд хүрсэн. Усны баялаг нөөцтэй боловч нүүрс, газрын тосны
нөөцөөр дутмаг.

100-аад жилийн өмнө сая гаруй Шведчүүд Америкийн Нэгдсэн Улс руу шилжин
суурьшсан гэгддэг. Тэдний ихэнх нь газар тариалан эрхэлдэг байжээ. Аж үйдвэржилт
хөгжихийн зэрэгцээ гадаад улсаас цагаачдыг олноор хүлээн авах болсон.



https://mn.wikipedia.org/wiki/%D0%A7%D0%B8%D0%BC%D1%8D%D0%B4%D0%B8%D0%B9%D0%BD_%D0%A1%D0%B0%D0%B9%D1%85%D0%B0%D0%BD%D0%B1%D0%B8%D0%BB%D1%8D%D0%B3

Чимэдийн Сайханбилэг нь улс төрч, УИХ-ын гишүүн, Монгол Улсын 28 дахь ерөнхий
сайд юм.

Сайханбилэг нь 1969 онд Дорнод аймгийн Сүмбэр суманд төрсөн. 1986 онд
Улаанбаатар хотын 45 дугаар дунд сургууль, 1991 онд Москва хотын Хүмүүнлэгийн их
сургуулийг түүхийн багш мэргэжлээр, 1995 онд Монгол Улсын Их Сургуульд хуульч
мэргэжлээр, 2002 онд АНУ-ын Вашингтон хотын Жорж Вашингтоны их сургуулийг тус
тус төгссөн. Хууль зүйн ухааны магистр зэрэгтэй.

1991 онд Монголын Залуучуудын Холбоонд, 1992-1997 онд Монголын Залуучуудын
Холбооны Нарийн бичгийн даргаар, 1996-2000 онд Монгол Улсын Их Хурлын гишүүн,
1997-2002 онд Монголын Залуучуудын Холбооны Ерөнхийлөгч, 1998-1999 онд Монгол
Улсын Засгийн газрын гишүүн, Гэгээрлийн сайд, 2002-2004 онд Хууль зүйн Е&Т
товчооны захирал, 2004-2008 онд Мэдээлэл, харилцаа холбоо, технологийн газрын
дарга, 2004 онд Монгол Улсын Засгийн газрын Хэвлэл мэдээллийн албаны дарга зэрэг
хариуцлагатай алба хашсан.

2008 оны УИХ-ын ээлжит сонгуулиар Монгол Улсын Их Хурлын гишүүн болж, УИХ дахь
Ардчилсан намын бүлгийн даргаар сонгогдон ажилласан бөгөөд 2012 оны УИХ-ын
зургаа дахь удаагийн сонгуулиар Монгол Улсын Их Хуралд дахин сонгогдож,
Шинэчлэлийн Засгийн Газар-ын гишүүн-Монгол Улсын сайд, Засгийн газрын Хэрэг
эрхлэх газрын даргаар томилогдон ажилласан. Шинэчлэлийн Засгийн Газар огцорсоны
дараа Ардчилсан Намын Үндэсний Зөвлөлдөх Хорооны шийдвэрээр түүнийг Ерөнхий
сайдад нэр дэвшүүлсэн ба 2014.11.21-ны УИХ-ын хуралдаанаар албан ёсоор
томилогдсон.Ардчилсан Намын Үндэсний зөвлөлдөх хорооны гишүүн юм.



https://mn.wikipedia.org/wiki/%D0%A2%D0%BE%D1%91%D0%BE%D1%82%D0%B0_%D0%9F%D1%80%D0%B8%D1%83%D1%81

2009 оны 1-р сард зохиогдсон Хойд Америкийн Олон улсын /2010 оны загвар машин/
авто шоунд Тоёота компани Приус машиныхаа шинэ загварыг танилцуулсан ба 2009 оны
5-р сарын 18-нд Япон улсад худалдаанд гарсан. Хонда компанийн Insight загвар нь
хайбрид машины хувьд хямд үнийн өрсөлдөөнийг бий болгосон бөгөөд Тоёота
компанийн хувьд Приус машинаараа баялаг бүтээж амжилт олоход хэцүү байсан. Гэвч
2013 оны 6-р сар гэхэд Тоёота 1,688,000 ширхэг 3-р үеийн Приус машинаа дэлхий
дахинд худалдсан. 2009 онд энэ загвараараа хоёр дахь “Японы Оны машин”
өргөмжлөлийг авсан. Хэлбэр нь өмнөх загвараасаа бүр илүү бөөрөнхий, загварлаг
болсон нь салхи эсэргүүцэх чадвар нь нэмэгдэж татах коэффициент нь Cd=0.25 болон
сайжирсан. - Цахилгаан болон бензинээр давхар ажилладаг автомашиныг эрлийз машин
гэж нэрлэдэг байна. Тухайлбал, монголд хамгийн өргөн хэрэглэгдэж байгаа
автомашин бол Toyota Prius юм. Prius-г өвөл асахдаа муу гэж мэтээр жолооч нар
ярилцдаг. Энэ нь манай улсын эрс тэс уур амьсгалаас гадна эрлийз машиныг арчлах
тал дээр жолооч нарын мэдлэг тааруу, мөн амжиргааны түвшинтэй холбоотой жолооч
бүр дулаан гаражинд автомашинаа тавиад байх нөхцөл бололцоо муу зэрэг олон хүчин
зүйлээс шалтгаалдаг нь тодорхой юм. Ингээд хамгийн өргөн хэрэглэгдэж байгаа
Toyota Prius-г сонгон авч дэлгэрэнгүй мэдээлэл өгөхийг зорилоо.

1. Prius маркын хосолмол хөдөлгүүртэй суудлын тэрэг хотын хөдөлгөөнд илүү
тохирсон тээврийн хэрэгсэл болно. 2. Таны худалдаж авахаар сонирхож буй Prius
суудлийн авто машины төв болон хянах самбарт анхааруулах тэмдэгтүүд асаж байвал
авах гэж зүтгэх хэрэггүй. 3. Унаж шалгаж үзэхдээ хаазын педалыг огцом гишгэж
үзэхэд урд хянах самбарт анхааруулах гэрлүүд асч байвал өндөр хүчдэлийн батерей
муудсаны шинж. 4. Сонирхож буй Prius-ын дотоод шаталтын хөдөлгүүр болон хурдны
хайрцагнаас ямар нэгэн илүү дуу чимээ гарч байгаа эсэхийг сайн сонсох. 5.
Худалдаж авахаар тогтсон бол мэргэжлийн засварын газарт оношлуулах хэрэгтэй.
/Приус засварын газарт/



https://mn.wikipedia.org/wiki/%D0%91%D0%B0%D0%BD%D0%B3%D0%BB%D0%B0%D0%B4%D0%B5%D1%88

Бангладеш (бен. বাংলাদেশ «бенгал орон»), албан ёсоор Бүгд Найрамдах Бангладеш
Ард Улс нь Өмнөд Азийн улс юм. Урдуураа Бенгалын булантай нийлж, эргэн тойрондоо
Энэтхэг, зүүн урд талдаа багахан зурвасаар Мьянмар улстай тус тус хил залгадаг.
Бангладеш улс (Зүүн Бенгал) нь Энэтхэг улсын Баруун Бенгал мужтай нийлж,
Бенгалын бүс нутаг хэмээгдэнэ.

1947 онд Бенгал, Энэтхэг салж шинээр байгуулагдсан Пакистан улсын зүүн хэсэг
болох үед өнөөгийн Бангладеш улсын хил хязгаар тогтоогджээ. Харин энэ нь баруун
хэсгээс нь Энэтхэгээр 1,600 км газраар тусгаарлагдаж байв. Улс төр, хэл ярианы
ялгаварлан гадуурхал, мөн эдийн засгийн хайхрамжгүй байдал зэргээс болж тусгаар
тогтнолын төлөөх дайн болж, 1971 онд тусгаарлажээ. Гэвч шинээр байгуулагдсан
Бангладеш улс нь хоолны хомсдол, байгалийн гамшиг, ядуурал, улс төрийн үймээн
самуун, цэрэг армийн эхлүүлсэн төрийн эргэлт зэрэг үйл явдлууд олноор тохиолдох
болов. 1991 онд ардчилсан тогтолцоог сэргээснээр харьцангуй тогтвортой байдал,
эдийн засгийн хөгжил дагалдаж байна.

Бангладеш нь дэлхийд хүн амын нягтралаараа маш өндөрт бичигддэг бөгөөд ядуурлын
түвшин нь ч өндөр. Газар зүйн хувьд Ганга мөрний бэлчирийн хоёр талд орших
бөгөөд жил болгон улирлын борооны үер, хар салхи тохиолдоно. Засаглалын хэлбэр
нь парламентийн засаглалтай ардчилал боловч 2007 оны 1 сарын 11-нээс онцгой
байдал зарлан ард түмний засаглалыг түр зогсоосон байгаа. Бангладеш нь
Үндэстнүүдийн Хамтын Нөхөрлөл, Өмнөд Азийн Хамтын Ажиллагааны Байгууллага (South
Asian Association for Regional Cooperation), Бенгалын Буланд Бүх Секторын
Техник, Эдийн Засгийн Хамтын Ажиллагааг Дээшлүүлэх Санаачлага (Bay of Bengal
Initiative for MultiSectoral Technical and Economic Cooperation), Исламын шашинт
улсуудын байгууллага (Organization of the Islamic Conference), Хөгжиж буй 8 орон
(Developing 8, D8) зэрэг байгууллагуудын гишүүн орон юм. Дэлхийн Банкны 2005 оны
7 сарын судалгаагаар Бангладеш улс нь бичиг үсэгт тайлагдах байдал, сургуулиудад
хүйсийн тэгш байдал, хүн амын өсөлтийн сааруулалт зэрэгт ихээхэн ахиц дэвшил
гаргажээ.

Эртний Бенгал газарт Ванга, Саматата, Харикелын гэх мэт төр улс оршин байв. МЭӨ
II зуунд Ашока хааны Маурья гүрний мэдэлд байсан. III-VI зууны Гуптын улс
задарсны дараа Шашанка гэгч Гауда (590–626) улсыг үндэслэсэн нь Бенгал нутагт
төвлөсөн анхны төр улс байсан. Хэсэг уймарсны дараа Пала улс (750–1174) тогтож
буддын шашныг дагаж байлаа. Түүнийг хинду шашинт Сена улс (1070–1230) залгаж
авсан. 1206 онд Делийн султант улсыг үндэслэсэн түрэг угсааны хилжи аймгийн
Бахтияр, хожим түүний үр хойч Сена улсыг мөхөөж Бенгалд эзэн суув. Энэ цаг,
түүнээс урьд гэвэл XII зуунаас ислам шашны суф урсгал Бенгалд дэлгэрчээ. XIV
зуунаас Бенгалын султант улс (1352–1576) хүчирхэг оршин байгаад Их Могол улсын
үе ирэхэд мөхөв. Могол гүрний доор Бенгал мужийн эрхтэй болж, Дакка шинээр үүсч
төв нь болсон.

Европын худалдаачид Ганга мөрний адаг Бенгалыг баян чинээлэг гэж санаархаж байв.
Анх Португалын худалдаачид Читтагонгт ирж суугаад 1577 онд Акбар хаанаас
зөвшөөрөл аван байнгын суурин үүсгэжээ. Европынхон байр сууриа бэхжүүлсээр
Палаши гэдэг газар 1757 онд шийдвэрлэх ялалт байгуулснаар Бенгал нутаг Британийн
Дорно Энэтхэгт хамаарчээ. 1857 оны их бослого нэг жил үргэлжлээд дарагдсан.
Бослогын дараа Британийн хаан Энэтхэгийг (тухайн үеийн Бенгал бас орно) шууд
өөрийн мэдэлд авч чангалаад урлаг соёлын хүчтэй нөлөө үзүүлэв. Рам Мохан Рой
(1775–1833) гэгээнээс эхлээд Рабиндранат Таагүр (1861–1941) яруу найрагчаар
дуустал олон сэхээтэн төрснийг Бенгалын сэргэн мандалт гэдэг.

1905 онд Бенгалыг хоёр хуваав. 1911 онд буцаад нэгдэв. Британиас 1947 онд
тусгаар тогтноход урьдын адил хуваагдлаа. Хинду шашин давамгайлдаг баруун хэсэг
нь Энэтхэгт нийлж, ислам шүтлэгтэй Дорно Бенгал нь Пакистанд нийлж 1956 оноос
Дорно Пакистан гэгджээ. Эхний жилээс л ялгаа мэдрэгдсэн. Эдийн засаг, хүн амын
тоогоор дорнод илүү жин дарж, улс төрийн эрх, цэрэг зэвсгээр өрнөд ноёлж байв.
1952 онд Даккын оюутнууд урду хэлээр хөтөлж буй албан хэргийг бенгал хэлээр
хөтлөхийг шаардан жагсч байсан. 1949 онд байгуулагдсан «Авами лиг» (Ардын
холбоо) нам одоо ч улс төрийн гол хүчин байсаар байгаа. 1966 онд намын тэргүүн
Мужибур Рахман зургаан заалтат шаардлагынхаа гайгаар шоронд хоригдсон ч олны
тэмцлээр 1969 онд суллагдаад хожим Бангладешийн анхны ерөнхийлөгч болжээ. Дорно
Пакистанд Пакистаны арми орсон 1971 оны III сарын 26-ны орой Бангладеш тусгаар
тогтнолоо зарлан дайтав. Үхэж үрэгдсэн ч тоймгүй. Өвөл нь Бангладеш-Энэтхэгийн
холбоот цэрэг нийслэлийг эргүүлэн авч XII сарын 16-нд ᠌Пакистан бууж өгчээ.

Тусгаар тогтносон Бангладеш 1975–1990 оны хооронд цэргийн эрхтний гарт байв. Бие
биенийгээ авч чулуудсаар 1982 оны Хуссейн Мохаммад Эршадын үед овоо тогтож 1990
оны коммунизмын уналтын нөлөөгөөр ардчилсан зам руу орсон. 1991 онд Халеда Зиа
ерөнхий сайд болжээ. Түүнтэй ээлж халаа солилцсон бас нэгэн эмэгтэй бол нөгөө
анхны ерөнхийлөгчийн охин Шейх Хасина юм.

Өнөөдөр Бангладеш нэгдмэл төрийн байгууламж, парламентийн эрх давуу бүгд
найрамдах засаг бүхий төрийн хэлбэр, ардчилсан дэглэмтэй улс юм. Төрийн тэргүүн
нь ерөнхийлөгч боловч ерөнхий сайд хамаг ажлыг нугалдаг. 5 жил тутам сонгодог
нэг танхимийн 350 суудал (50 эмэгтэй байх)-тай «Жатио Шонгшод» (Үндэсний Хурал)
гэдэг улсын хуралтай.

Бангладешийн нутаг дэвсгэр 7 «бипхага» (муж), дотроо 64 «зила» (тойрог), 483
«упазила» (дэд тойрог)-д хуваагддаг.

Бангладеш улсад 2011 онд 142,316,000 хүн байна гэж тоологдсон. Үүнээс олон буюу
150-170 сая хүн байгаа гэж үзэх нь ч бий. Хүн амын олноор дэлхийд 8-рт, хүн амын
нягтшилаар 11-д зогсдог. Бага газартай орнуудыг үл тооцвол нэгдүгээр байр
эзлэхээр шигүү суудаг гэж ойлгож болно. 1960-1970-аад онд Бангладешийнхан 65
саяаас 110 сая хүрч огцом олширсон. Ингээд 1980-аад оноос төрөлтийг
хязгаарласнаар арай саарсан. Гэвч хүн амын өндөр өсөлттэй (жилд 1.59%) хэвээр
байна. Хүн ам харьцангуй залуу, 15 хүртэлх насны хүүхэд 34 хувийг бүрдүүлдэг.
Хүн амын 98% нь бенгал үндэстэн. Түүнээс тэдний төрөлх энэтхэг-ари салбарын
бенгал хэл (бангла [банла]) улсын албанд хэрэглэгдэнэ. Нэгэн зүйлийн үет үсэг
болох бенгал үсгээр бичдэг. Уламжлалт хэрэглээтэй учраас англи хэлийг бусад харь
хэлнээс илүү сайн мэднэ. Шашин шүтлэгээр үзвэл бүх ард түмний 90.4% ислам, 8.2%
хинду шашны шүтлэгтэй. Ислам шашинтан (хотон) нь үндсэндээ суннит дэгийг
дагадаг. 1972 оны үндсэн хуульдаа төр шашин хоорондоо хамаагүйг цаазлан
тогтоожээ.

Бангладешийн хүн амын 27% хот газар суудаг. 30 мянгаас олон хүнтэй 200 гаруй хот
байгаа. Томоохон нь:

Бангладешт бичиг үсэг тайлагдалтын хувь бага байна. Эрэгтэйд 61.3%, эмэгтэйд
52.2%. Бага, дунд, ахлах сургууль, зарим хувийн дунд сургуулийг төрөөс
санхүүжүүлдэг. Ерөнхий мэдлэгт 12 жил боловсорно. Их дээд сургууль гурван янзаар
санхүүжнэ. Улсын сургууль (төр санхүүжүүлнэ), хувийн сургууль (хувийн хэвшлийн),
олон улсын (олон улсын байгууллага, сангаас). Улсын өмчит их дээд сургууль 34,
хувийн 64, олон улсын 2 сургууль одоо байгаа. Хамгийн том нь Бангладеш улсын их
сургууль (1992 онд байгуулагдсан) бол хамгийн нэртэй нь Даккын их сургууль (1921
оноос) юм.

Бангладешт эрүүл мэндийн байдал муу, эмнэлгийн хангамж тэр бүр хүрэлцдэггүй.
10,000 хүний дунд эмнэлгийн 4 ор ноогдоно. Хүн амын 26% хоол тэжээл, хүүхдийн
46% жингийн дутагдалтай. Хүнсний хангамж хүрэлцдэггүйгээс өлсгөлөн, өлөн зэлмүүн
байдал хавтгай. ДНБ-ийн 3.35% эрүүл мэндийн салбарт зарцуулагдаж байгаа.

Бенгал нутгаас Кази Назрул Ислам, Рабиндранат Таагүр, Сарат Чандра гээд зохиолч,
яруу найрагч олон төрсөн. Бенгал яруу найргийн эх нь VIII зууны Чарьяпада байж
магадгүй. Бенгал аман зохиолын сан арвин баян. Бангладешийн нийслэл Даккад 1956
оноос кино хийж эхэлсэн. Далливүүд гэх энэ газраас жилд 80-100 орчим кино төрж
байна. Гэхдээ телевизээр ихэвчлэн Энэтхэгийн кино гардаг. Гамбхира, бхатиала гэх
мэт энэ нутгийн дуулах өвөрмөц хэв маяг, урсгал гэж бий. Эктара (нэг чавхдаст)
гэдэг хөгжмийн зэмсэг байна.

Хоолондоо цагаан будаа, загас, хүнсний ногоо, халуун ногоо, өндөг хийдэг.
«Биряни», «панта бхат», «рашгула» зэрэг хоол байна.

Эмэгтэйчүүд сари өмсдөг бол эрэгтэйчүүд европ хувцас их өмсөнө. Курта гэдэг
хослол, лунги гэх богино өмд бас өмсдөг.

Бангладешийн хүүхэд залуус хөлбөмбөг, крикет, каббади тоглодог. Бангладеш
Олимпийн наадмаас медаль хүртэж амжаагүй.



https://mn.wikipedia.org/wiki/%D2%AE%D0%BD%D0%B4%D1%8D%D1%81%D0%BD%D0%B8%D0%B9_%D0%B1%D3%A9%D1%85

Дундговь аймгийн Өлзийт сумын Дэл хөнжлийн ууланд Монгол бөхийн барилдаанаар
наадам хийж байсан хадны зураг олдсон байна. Энэ зураг хүрлийн үеийн дурсгалд
холбогдож байгаагаас үзэхэд 7,000- 11,000 жилийн өмнөх үед хамаарах ба хамгийн
багаар бодоход 7,000 жилийн өмнө монгол бөх байсан гэсэн үг юм.

2005 онд батлагдсан үндэсний баяр наадмын тухай хуулиар Улсын наадамд 5 давбал
Улсын начин, 6 давбал Улсын харцага, 7 давбал Улсын заан, 8 давбал Улсын гарьд,
9 ба түүнээс дээш давбал Улсын арслан, Улсын Арслан цолтон түрүүлбэл Улсын
аварга, Улсын Аварга цолтон түрүүлбэл Далай аварга, Улсын Далай Аварга цолтон
түрүүлбэл Даян аварга, Улсын Даян Аварга цолтон түрүүлбэл Дархан аварга цол
олгодог болсон. Мөн аймгийн наадамд 5 давбал Аймгийн начин, 6 давбал Аймгийн
харцага, 7 давбал Аймгийн заан, 8 ба түүнээс дээш давбал Аймгийн арслан, Аймгийн
арслан цолтон түрүүлбэл Аймгийн хурц арслан цол олгоно.

1921 оноос хойш буюу орчин цагт хамгийн өндөр амжилт үзүүлсэн тамирчин бол
Дархан аварга Бадмаанямбуугийн Бат-Эрдэнэ бөгөөд улсын баяр наадамд нийт 11, мөн
Монголын Нууц Товчооны 750 жилийн ойн даншигт түрүүлсэн амжилт үзүүлжээ. Дархан
аваргууд болох Хорлоогийн Баянмөнх 10 түрүү, Бадамдоригийн Түвдэндорж 7 түрүү,
Жигжидийн Мөнхбат 6 түрүү, Дарийн Дамдин 5 түрүү, Дашдоржийн Цэрэнтогтох нар 4
түрүү, мөн даян аварга Гэлэгжамцын Өсөхбаяр 4 түрүү, даян аварга
Агваансамдангийн Сүхбат 3 түрүү авсан өндөр амжилтуудыг үзүүлжээ.



https://mn.wikipedia.org/wiki/%D0%9C%D1%8D%D0%B4%D1%8D%D1%8D%D0%BB%D0%BB%D0%B8%D0%B9%D0%BD_%D1%81%D0%B8%D1%81%D1%82%D0%B5%D0%BC

Мэдээллийн систем бол биднийг хүрээлэн буй системүүдийн нэг төрөл бөгөөд түүний
бусад системүүдээс ялгарах гол онцлог бол зөвхөн өгөгдөл мэдээлэлтэй ажилладаг.
Иймээс мэдээллийн системийг ерөнхий байдлаар нь байгууллага, бизнесийн системийн
үйл ажиллагааг дэмжих, хөгжүүлэх; шийдвэр гаргалтыг үр ашигтай, оновчтой
байлгах; нөөцийг үр ашигтайгаар зөв хуваарилах гэсэн зорилгод хүрэхийн тулд
хүрээлэн буй орчноосоо өгөгдөл, мэдээллийг хүлээн авч боловсруулаад тодорхой
мэдээллийг нь буцаан өгдөг. Мэдээллийн систем нь хүн, технологи болон өгөгдөл
мэдээллийг цуглуулах, дамжуулах, хадгалах, сэргээх, төрөл бүрийн хэлбэрээр
дүрслэх, гаргах үйл ажиллагаа буюу процессууд -ын нэгдэл юм.

Компьютерт суурилсан мэдээллийн систем нь үндсэндээ төлөвлөсөн ажлуудын заримыг
эсвэл бүгдийг нь хэрэгжүүлэхэд компьютерийг бүхэлд нь ашигладаг мэдээллийн
систем юм. Компьютерт суурилсан мэдээлийн системийн хэсгүүд:

Мэдээллийн систем гэж нэрлэгддэг судалгааны салбар нь дүн шинжилгээ хийх, зураг
төсөл, компьютерийн сүлжээ, мэдээллийн аюулгүй байдал, мэдээллийн сангийн
менежмент, шийдвэр гаргахад туслах систем зэрэг олон ухагдахууныг дотроо
багтаадаг. Мэдээллийн менежмент нь бизнесийн бүтээмжийн хэрэгсэл, програмууд,
аппликэшин, хэрэгжүүлэлт, электрон худалдаа, дижитал хэвлэл мэдээллийн
үйлдвэрлэл, уул уурхайн мэдээлэл, шийдвэр гаргахад дэмжлэг үзүүлэх гэх мэт
бизнесын үйл ажиллагааны мэдээлэлийг цуглуулах, үүнд дүн шинжилгээ хийх зэрэг
практик болон онолын асуудлуудыг шийдвэрлэдэг. Харилцаа холбооны технологид
харилцаа холбоо болон сүлжээний талаарх асуудлуудыг авч үздэг. Мэдээллийн систем
нь компьютерийн шинжлэх ухааны салбарын хүрээнд төрөл бүрийн бизнесийн загвар,
холбогдох алгоритмын үйл явцыг судалж, мэдээлэл, тооцооны онолын суурийг ашиглан
бизнес, компьютерийн шинжлэх ухааны гүүр болдог. Компьютерийн мэдээллийн систем
нь компьютерийн програм хангамж болон техник хангамжийн дизайн, тэдгээрийн
програмууд болон нийгэмд үзүүлэх нөлөө зэрэг алгоритмын үйл явцыг судалдаг
салбар юм.

Энэ арга барилын нэг асуудал нь олон нийтийн сүлжээ, компьютерийн тоглоом, гар
утасны хувийн хэрэглээ гэх мэт ICT-гийн бус хэрэглээг мэдээллийн системийн
салбарлуу орохоос сэргийлж байгаа. Ойролцоох салбаруудыг мэдээлийн системийн
салбараас ялгахийн тулд мөн "Бодит байдал дээрх ямар үзэл баримтлал мэдээллийн
системийн салбар болон бусад салбарт хамгийн их утга учиртай байна вэ?” гэсэн
асуултыг асуух хэрэгтэй. Энэ үзэл санаа нь гүн ухаан дээр суурилсан ба зөвхөн
гол хэсэг, чиг баримжаа, зорилгыг тодорхойлох бус бусад бүх салбарын нэр төр,
хувь тавилан, хариуцлагыг мөн тодорхойлоход тусалдаг. Мэдээлэл менежментийн олон
улсын сэтгүүл 30, 13-20.

Энэ арга барилын нэг асуудал нь олон нийтийн сүлжээ, компьютерийн тоглоом, гар
утасны хувийн хэрэглээ гэх мэт ICT-гийн бус хэрэглээг мэдээллийн системийн
салбарлуу орохоос сэргийлж байгаа. Ойролцоох салбаруудыг мэдээлийн системийн
салбараас ялгахийн тулд мөн "Бодит байдал дээрх ямар үзэл баримтлал мэдээллийн
системийн салбар болон бусад салбарт хамгийн их утга учиртай байна вэ?” гэсэн
асуултыг асуух хэрэгтэй. Энэ үзэл санаа нь гүн ухаан дээр суурилсан ба зөвхөн
гол хэсэг, чиг баримжаа, зорилгыг тодорхойлох бус бусад бүх салбарын нэр төр,
хувь тавилан, хариуцлагыг мөн тодорхойлоход тусалдаг. Мэдээлэл менежментийн олон
улсын сэтгүүл 30, 13-20.



https://mn.wikipedia.org/wiki/%D0%9C%D0%B0%D1%82%D0%B5%D0%BC%D0%B0%D1%82%D0%B8%D0%BA

Математик (Грек: μάθημα, Англи: mathematics, Орос: математика) буюу Тоон ухаан
нь тоо хэмжээ, бүтэц, огторгуй, өөрчлөлт зэрэг ойлголтууд дээр төвлөрсөн
мэдлэгийн цогц, мөн тэдгээрийн тухай судалдаг шинжлэх ухаан юм. Бенжамин Пиерс
математикийг "зайлшгүй дүгнэлтүүдийг гаргадаг шинжлэх ухаан" хэмээсэн. Линн
Стийн ба Кейт Девлин нар математик нь зүй тогтлын шинжлэх ухаан бөгөөд тоонууд,
огторгуй, шинжлэх ухаан, компьютер, эсвэл хийсвэр зүйлүүдэд зүй тогтлуудыг эрдэг
гэж үзсэн.

Математик нь тоолох, тооцоолох ба хэмжих үйлдлүүд, мөн физик объектуудын хэлбэр
дүрс ба хөдөлгөөний системтэй судалгаан дээр хийсвэрлэл, логик сэтгэлгээг
хэрэглэсний үр дүнд үүссэн. Математикчид эдгээр ойлголтуудын талаар шинэ
таамаглал дэвшүүлж, тэдгээрийн үнэн болохыг зохих аксиомууд ба
тодорхойлолтуудаас логик дүрмүүдийг чанд баримтлан батлах зорилготой судалгаа
хийдэг.

Математикийн наад захын хэмжээний мэдлэг ба хэрэглээ нь хувь хүн болон нийгмийн
зайлшгүй чухал хэсэг болсоор ирсэн. Энэ үндсэн санаануудын сайжруулсан хэлбэр
эртний Египет, Вавилон, Энэтхэг, Хятад ба Грекийн ном судруудад хадгалагдан
үлдсэн байдаг. Хамгийн анх Евклид "Эхлэл" бүтээлдээ логикийн хатуу чанд хэрэглээ
ямар байх ёстойг харуулсан. Үүнээс хойш математикт том дэвшил гарах нь их цөөн
байж байгаад XVI зууны Сэргэн Мандлын Үед математикийн шинэчлэл дараа
дараагаараа гарч байсан шинжлэх ухааны нээлтүүдтэй харилцан үйлчилсний дүнд
өнөөг хүртэл үргэлжилсэн их хурдацтай судалгааг эхлүүлсэн юм.

Өнөөдөр математик нь байгалийн шинжлэх ухаан, инженерчлэл, анагаах ухаан, эдийн
засаг гэх мэт олон салбаруудад дэлхий даяар хэрэглэгдэж байна. Математикийг
эдгээр салбарт хэрэглэснийг ихэвчлэн хэрэглээний математик гэдэг ба энэ нь
математикийн нээлтүүдийг хэрэглэдэг, уг нээлтүүдэд хүргэдэг, заримдаа цоо шинэ
шинжлэх ухааныг ч төрүүлдэг математикийн нэг салбар юм. Математикчид мөн цэвэр
математикийн, өөрөөр хэлбэл юунд хэрэглэхийг нь харгалзахгүйгээр зөвхөн
математикийг өөрийг нь судлах судалгаа хийдэг. Сонирхолтой нь цэвэр математикийн
ихэнх судалгаанууд эрт орой хэзээ нэгэн цагт амьдрал практикт хэрэглэгддэг
байна. Математикийн гоо сайхан чанар нь математикчдын мэргэжилдээ дурлах гол
шалтгаан болдог.

Манай орон төдийгүй дэлхийн ихэнх оронд хэрэглэгддэг «математик» гэдэг үг нь
эртний грек хэлний μάθημα (máthema, монголоор: сурах, судлах, шинжлэх) ба
холбогдох тэмдэг нэр болох μαθηματικός (mathēmatikós, монголоор: сурах,
судлахтай холбоотой) гэдгээс гаралтай.

Бүх математикийн түүхийг төвшин нь улам улам өндөрсөх хийсвэрлэлүүдийн дараалал,
эсвэл судлах зүйлүүдийнх нь хүрээ яаж өргөссөн тухай түүх гэж үзэж болно.
Хамгийн анхны хийсвэрлэл нь тоо байсан байж мэднэ. Гурван үхэр ба гурван чулууны
хооронд ямар нэг ерөнхий зүйл байгааг ойлгосон явдал хүний сэтгэхүйд гарсан том
үсрэлтүүдийн нэг байсан юм. Бодит физик объектуудыг тоолж сураад зогсохгүй
эртний хүмүүс хийсвэр хэмжигдэхүүнүүдийг тоолж эхэлсэн. Жишээлбэл цаг хугацааг
тоолохын тулд өдөр, сар, жил хэмээх ойлголтуудыг хэрэглэж ирсэн. Үүний дараа
арифметик (нэмэх, хасах, үржих, хуваах) хөгжсөн ба эртний балгасын ул мөрүүд тэр
үеийн хүмүүс геометрийн мэдлэгтэй байсныг гэрчилдэг.

Цаашилбал тоонуудыг бүртгэж авах ямар нэг арга, жишээлбэл бичих, жижиг чулуунууд
ашиглах, эсвэл Инкагийн Эзэнт Гүрэнд хэрэглэдэг байсан шиг куйпу гэгдэх олсон
зангилаа хэрэг болж эхэлсэн байна. Энэ явцдаа хүн төрөлхтөн төрөл бүрийн тооллын
системүүдийг зохиожээ.

Түүхэнд тэмдэглэгдэж үлдсэнээр математикт хамрагдах гол салбарууд татвар ба
худалдаатай холбоотой тооцоо хийх, тоонуудын хоорондох харьцаа хамаарлуудыг
ойлгох, газрыг хэмжих, одон орны үзэгдлүүдийг урьдчилан хэлэх шаардлагуудаас
үүдэн бий болсон аж. Эдгээр шаардлагуудыг барагцаагаар тоо хэмжээ, бүтэц,
огторгуй, ба өөрчлөлтийн судалгаануудад харгалзуулж болж байгааг анзаараарай.

Энэ үеэс хойш математик асар ихээр өргөжсөн бөгөөд математик ба шинжлэх ухаанууд
хоорондоо нягт холбоотойгоор хөгжсөн. Математикийн нээлтүүд түүхийн туршид
хийгдэж ирсэн ба одоо ч хийгдсээр байгаа. Америкийн Математикийн Нийгэмлэгийн
Мэдээ сэтгүүлийн 2006 оны 1-р сарын дугаарт Михайл Б. Севрюкийн бичсэнээр
"Математикийн Судалгаа санд 1940 （энэ сангийн ажиллаж эхэлсэн жил）оноос хойш
хамрагдсан ном хэвлэлүүдийн тоо нь одоо 1.9 саяыг даваад байгаа ба жил бүр 75
мянган ном хэвлэл нэмэгдэж байна. Энэ их далай дахь ажлууд бараг бүгдээрээ
математикийн теоремууд ба тэдгээрийн баталгаануудыг агуулдаг".

Хаана л тоо хэмжээ, бүтэц, огторгуй, эсвэл өөрчлөлт оролцсон хэцүү бодлогууд
байна тэнд математик илэрдэг. Ийм бодлогууд эхлээд худалдаа, газар хэмжилт,
сүүлд одон оронд олддог байсан бөгөөд одоо үед бүх шинжлэх ухаан, түүнчлэн
математик өөрөө төрөл бүрийн математикийн бодлогуудын эх үүсвэр болдог.
Тухайлбал Исаак Ньютон интеграл ба дифференциал тооллыг үндэслэгчдийн нэг
байсан, Фейнманы замын интегралыг физик сэтгэлгээний үндсэн дээр Фейнман
оруулсан, мөн өнөөгийн утасны онол шинэ математикийг бий болгоход нөлөөлж байна.
Математикийн зарим онолууд зөвхөн түүнийг бий болгоход нөлөөлсөн талбарт л
ашиглагддаг бол ихэнх онолууд бусад олон талбарт мөн ашиглагддаг. "Хамгийн
цэвэр" математикт ч хэзээ нэгэн цагт ашиглагдах газар олддог явдлыг Евген Вигнер
математикийн ер бусын хэмнэлттэй байдал гэж нэрлэсэн.

Математикийг дотор нь барагцаагаар цэвэр математик ба хэрэглээний математик гэж
хоёр том хэсэгт хуваадаг. Хэрэглээний математикийн олон салбар математикийн
гаднах харгалзах шинжлэх ухаануудтай нийлж статистик, үйлдлийн судалгаа,
компьютер судлал гэх мэт биеэ даасан шинэ шинжлэх ухаанууд болж хөгжсөн.

Математикт энгийн байдал ба ерөнхий байдал чухал. Мөн Евклидийн энгийн тооны
тоог хязгааргүй гэж баталсан баталгаа шиг ур ухаан шаардсан баталгаа, Фурьегийн
хурдан хувиргалт шиг тооцооллыг хурдасгах аргуудад гоо сайхан чанар бий. Ихэнх
математикчид өөрийн ажлаас болон математикаас гоо сайхны таашаал авдаг. Зарим
математикчид математикийг урлагийн төрөл, ядаж л бүтээлч үйл ажиллагаа гэж үздэг
бөгөөд математикийг хөгжим ба яруу найрагтай жишдэг.

Поль Эрдос ингэж хэлсэн байна: "Тоонууд яагаад сайхан гэж? Энэ нь яагаад
Бетховений 9-р симфони сайхан бэ гэж асуусантай адил. Хэрэв чи яагаад гэдгийг нь
харахгүй байгаа бол хэн ч чамд ойлгуулж чадахгүй. Би тоонууд сайхан гэдгийг
мэдэж байна. Хэрэв тоо сайхан биш бол юу ч тийм биш."

Дээр дурдсанаар математикийн гол салбарууд татвар ба худалдаатай холбоотой
тооцоо хийх, тоонуудын хоорондох харьцаа хамаарлуудыг ойлгох, газрыг хэмжих,
одон орны үзэгдлүүдийг урьдчилан хэлэх шаардлагуудаас үүдэн бий болсон. Эдгээр
шаардлагуудыг барагцаагаар тоо хэмжээ, бүтэц, огторгуй, ба өөрчлөлтийн
судалгаануудад (ө.х. арифметик, алгебр, геометр, ба анализ) харгалзуулж болно.
Эдгээр гол хэсгүүдээс гадна математикийн цөмөөс бусад салбарууд руу холбогдсон
холбоог судлах зорилготой дэд хэсгүүд бий: логик, олонлогийн онолтой холбоотой
тулгуур салбарууд, төрөл бүрийн шинжлэх ухааны туршлагын математиктай холбоотой
хэрэглээний математик гэх мэт.

Тоо хэмжээний судлал нь бидний мэдэх натурал тоонууд, бүхэл тоонууд ба тэдгээр
дээр хийгдэх арифметик үйлдлүүдээр эхлэх бөгөөд энэ нь арифметикийг төрүүлнэ.
Бүхэл тоонуудын илүү гүнзгий шинж чанаруудыг тооны онол судлах ба Фермагийн
сүүлчийн теорем гэх мэт үр дүнгүүдийг гаргадаг. Тооны онолын алдартай
бодогдоогүй бодлогуудад хос энгийн тооны болон Гольдбахын таамаглалууд орно.

Тоон системийн цаашдын хөгжил бүхэл тоонуудыг рациональ тоонууд буюу "бутархай"
тоонуудын дэд олонлог болгоход хүргэсэн. Рациональ тоонууд нь мөн өөрийн ээлжинд
тасралтгүй тоо хэмжээг илэрхийлдэг бодит тоонуудад агуулагдана. Бодит тоонууд нь
комплекс тоонууд руу өргөтгөгддөг. Энэ шаталсан дараалал цаашаа кватернион ба
октонион хүртэл явна. Нөгөө талаас натурал тоонуудын судлал төгсгөлгүй хүртэл
тоолохыг формальжуулдаг трансфинит тоонуудад хүргэдэг. Хэмжээний судлал кардинал
тоонуудыг оруулдаг бөгөөд энэ нь төгсгөлгүй том хэмжээтэй олонлогуудыг хооронд
нь харьцуулах боломж олгодог альеф тоонуудад хүргэнэ.

Олонлог, функц гэх мэт олон математик объектууд өөрийн дотоод бүтэцтэй байдаг.
Ийм объектуудын бүтцийн шинж чанаруудыг бүлэг, цагираг, ба талбар болон бусад
абстракт системүүдийн тусламжтай судалдаг. Эдгээр нь өөрсдөө мөн математик
объектууд болох бөгөөд эдгээрийн судалгаа абстракт алгебрыг бүрдүүлнэ. Нэг чухал
ойлголт бол векторууд ба эдгээрийг вектор огторгуй болгож өргөтгөн шугаман
алгебрт судална. Векторуудын судалгаа нь тоо хэмжээ, бүтэц, огторгуй гэсэн
математикийн гурван үндсэн судлагдахууныг нэг дор авч үздэг. Цаашилбал вектор
тоололд дөрөвдэх үндсэн судлагдахуун болох өөрчлөлтийг мөн авч үздэг байна.

Огторгуйн судалгаа нь геометрээс, тухайлбал Евклидийн геометрээс эхлэлтэй.
Тригонометр нь огторгуй, тоо хоёрыг хооронд нь холбодог ба бидний сайн мэдэх
Пифагорын теорем дээр үндсэндээ тулгуурладаг. Огторгуйн тухай орчин үеийн
онолууд эдгээр санаануудыг өргөтгөн олон хэмжээст геометр, Евклидийн биш
геометрууд (энэ геометрууд харьцангуйн ерөнхий онолд гол үүрэг гүйцэтгэдэг) ба
топологийг судалдаг. Аналитик геометр, дифференциал геометр, болон алгебрлаг
геометрт тоо хэмжээ ба огторгуй хоёул чухал үүрэг гүйцэтгэдэг. Дифференциал
геометр нь ширхэг багц ба цогцос дээрх тооллыг агуулна. Алгебрлаг геометр нь
геометрын объектуудыг олон гишүүнт тэгшитгэлүүдийн шийдийн олонлогоор
дүрсэлснээр тоо хэмжээ ба огторгуйг хооронд нь холбоод зогсохгүй топологи
бүлгийн тухай судалж бүтэц ба огторгуйг хооронд нь холбодог байна. Ли бүлгүүдийг
огторгуй, бүтэц, өөрчлөлтийг зэрэг судлахад ашигладаг. Топологи нь бүх дүрс
хувирлуудынхаа хамт магадгүй XX зуунд хамгийн их хөгжсөн математикийн салбар юм.
Энд жишээлбэл удаан хугацаанд шийдэгдээгүй байсан Пуанкарьегийн таамаглал ба
компьютерээр баталсан боловч хүн хэзээ ч баталгааг нь шалгаагүй дөрвөн өнгийн
теорем зэрэг хамрагдана.

Өөрчлөлт хувьслыг ойлгож тайлбарлах асуудал нь байгалийн шинжлэх ухааны нийтлэг
асуудал бөгөөд интеграл ба дифференциал тоолол нь яг үүнийг судлахын тулд бий
болгосон хүчтэй хэрэгсэл юм. Өөрчлөгдөж байгаа хэмжигдэхүүнийг илэрхийлэх
тулгуур ойлголт болгон функцийг энд оруулж ирдэг. Бодит тоонууд ба бодит утга
авдаг функцүүдийн судалгааг бодит анализ гэдэг бөгөөд комплекс тоотой холбоотой
ийм салбарыг нь комплекс анализ гэж нэрлэдэг. Математикийн хамгийн тулгуур
шийдэгдээгүй асуудлуудын нэг болох Риманы таамаглал комплекс анализаас урган
гарсан. Функционал анализ нь функцүүдийн (ерөнхийдөө төгсгөлгүй хэмжээстэй)
огторгуй дээр төвлөрдөг бөгөөд үүний нэг хэрэглээ нь квант механик юм. Нийтлэг
илэрдэг тоо хэмжээ болон түүний өөрчлөлтийн хоорондох холбоог дифференциал
тэгшитгэл болгож судалдаг. Байгалийн олон үзэгдэл динамик системээр
илэрхийлэгддэг. Эдгээр системүүд ямар үед детерминистик боловч урьдчилж таахын
аргагүй шинж байдал үзүүлэх вэ гэдгийг хаосын онолд судална.

Бүх математикийн дээр нь тогтож байгаа үндэс суурийг тодорхой болгохын тулд
математик логик ба олонлогийн онол, мөн одоогоор бүрэн төгөлдөржөөгүй байгаа
категорийн онолыг үүсгэжээ.

Математик логик нь математикийг хатуу аксиомчилсан системийн хүрээнд авч үзэх ба
үүнээс гарах үр дагавруудыг судалдаг. Энд жишээлбэл логикийн хамгийн алдартай үр
дүн байж мэдэх Гёделийн гүйцэд бусын хоёрдугаар теорем хамаарагдана. Энэ теорем
нь (барагцаагаар хэлбэл) үндсэн арифметикийг багтаасан дурын формаль систем
хэрэв уг системд баталж болох бүх теорем үнэн бол уг систем дотор батлах
боломжгүй, үнэн теоремууд оршин байна гэдэг. Гёдель тооны онолын дурын аксиомууд
өгөгдсөн байхад уг аксиомуудаас гарахгүй, тооны онолын үнэн баримтыг илэрхийлэх
логик өгүүлбэрийг яаж байгуулахыг зааж өгсөн. Иймд ямар ч формаль систем тооны
онолын жинхэнэ аксиомчлал болж чадахгүй юм. Орчин үеийн логик нь рекурсын онол,
моделийн онол, ба баталгааны онол гэж хуваагддаг бөгөөд онолын компьютер
судлалтай нягт холбоотой оршдог.

Дискрет математик нь ерөнхийдөө онолын компьютер судлалд хэрэглэгддэг
математикийн салбаруудыг нэрлэсэн нэр юм. Үүнд тооцоологдох байдлын онол,
тооцооллын нийлмэл байдлын онол, ба мэдээллийн онол багтана. Тооцоологдох
байдлын онол нь одоогоор мэдэгдэж байгаа хамгийн хүчирхэг загвар болох Тюрингийн
загварыг оролцуулан компьютерийн төрөл бүрийн онолын загваруудын боломжийн
хязгаарыг судалдаг. Нийлмэл байдлын онол нь компьютер ашиглан бодлогуудыг бодох
үед зарцуулах өртгийг судална. Зарим бодлогыг зарчмын хув

Харьцангуй шинэ салбар тул дискрет математикт шийдэгдээгүй тулгуур асуудлууд
нилээд бий. Эдгээрээс хамгийн алдартай нь Мянганы Шагналт Бодлогуудын нэг болох
"P=NP?" бодлого юм.

Шинжлэх ухаан, бизнес болон бусад салбарт математикийн абстракт аппаратыг
ашиглах явдлыг хэрэглээний математикт авч үздэг. Хэрэглээний математикийн нэг
чухал салбар нь статистик бөгөөд энд магадлалын онолыг ашиглан тохиолдох эсэх нь
тодорхойгүй үзэгдлүүдийг тайлбарлах, шинжлэх, урьдчилсан таамаг гаргах талаар
судална. Ихэнх туршилт, хайгуул, болон ажиглалтууд статистикийн ядаж анхан шатны
мэдлэг шаарддаг. Ерөнхийдөө хүний тооцон бодох чадвараас хэт давсан төрөл бүрийн
математикийн бодлогуудыг хэмнэлттэйгээр тооцоолох аргуудыг тоон анализ судалдаг.
Энд тухайлбал тоймлолын алдаа болон бусад алдааны эх үүсвэрүүдийг шинжлэх явдал
орно.



https://mn.wikipedia.org/wiki/%D0%94%D0%BE%D1%80%D0%BD%D0%BE%D0%B4_%D0%B0%D0%B9%D0%BC%D0%B0%D0%B3

Дорнод аймаг 1931 онд байгуулагджээ. 1941 оноос Хорлоогийн Чойбалсангийн алдраар
"Чойбалсан аймаг" гэж нэрлэгдэж байгаад 1963 оноос эргэн "Дорнод" хэмээн
нэрлэгдэх болжээ. Газар нутгийн хэмжээ - 123,597 км². Хүн амын тоо - 74,200
(2007 оны эцсийн байдлаар). Засаг захиргааны төв - Чойбалсан хот. Аймгийн нутаг
засаг захиргааны хувьд 14 суманд хуваагддаг.

Дорнод аймаг Монгол орны хамгийн зүүн талд оршдог. Хэрэглээний бүсчлэлээр зүүн
бүст хамаарна. Умард талаараа ОХУ (Өвөр Байгалын хязгаар), дорнод талаараа БНХАУ
(ӨМӨЗО-ы Хөлөнбуйр, Хянган, Шилийн гол) гэх хоёр улстай хил залгана. Улс дотор
Сүхбаатар, Хэнтий хоёр аймагтай хаяална. Тэгш тал газар зонхилно. Тус аймгийн
нутагт байх Хөх нуурын хотгор (д.т.д. 560 метр) Монгол орны хамгийн нам дор
газар гэгддэг.

Дунд палеозой, Юра, Цэрдийн галавын чулуулаг болон дөрөвдөгчийн неогены хурдас
их тархжээ. Хэрлэн, Онон, Улз, Халх зэрэг гол урсаж, Буйр, Хөх, Галуут, Яхь
зэрэг нуур долгиотдог. Цагаан хүндийн, Утаатминчүүр, Эрээн, Цагаанчулуут зэрэг
рашаан бий.

Дорнод аймгийн нутаг засаг захиргааны хувьд дээд түвшинд 14 сум, дэд түвшинд 63
багт хуваагддаг. Дорнод аймгийн хүн амын тоо 2000 онд 75,373 байсан бол 2010 оны
тооллогоор нийт хүн ам 69,552 болж буурчээ. Үүн дотор МУ-д оршин суугаа МУ-ын
харъяат иргэн 68589, МУ-д оршин суугаа гадаадын харъяат болон харъяалалгүй хүн
ам 284, гадаадад суугаа Дорнод аймаг, МУ-ын харъяат иргэн 679 бүртгэгджээ.

Аймгийн нутгийн ихэнхээр хээрийн хүрэн хөрс голлох бөгөөд хойд ба бүр зүүн өмнөд
захаар нь нугын хүрэн хөрс тархжээ. Хээрийн өвслөг ургамал ихтэй, манай орны
хадлан бэлчээрийн хамгийн их нөөцтэй аймаг юм. Халиун буга, цагаан зээр, монгол
тарвага зэрэг ан амьтан элбэгтэй.

Мал аж ахуй, газар тариалан голлон хөгжүүлсэн бөгөөд барилгын материал, хүнсний
үйлдвэр хөгжүүлсэн. Аймгийн төв Чойбалсан хот нь төмөр замын цэг бөгөөд энд зүүн
аймгуудад үйлчилдэг дамжлага бааз ажилладаг. Дорнод аймагт ОХУ руу гарах хилийн
боомт Эрээнцав, Ямалах боомт Чулуунхороот суманд, Ульхан боомт Баян-Уул сумын
нутагт, Хятад улс руу гарах Хавиргын боомт Чойбалсан суманд,Баянхошууны болон
Өвдөгийн боомтууд Халхгол суманд тус тус бий. Давс, нүүрс (Адуун чулуу), холимог
металл,газрын тос, уран, барилгын материал зэрэг ашигт малтмалтай.



https://mn.wikipedia.org/wiki/%D0%A7%D0%B8%D0%BD_%D1%83%D0%BB%D1%81

Чин улс, Дайчин гүрэн — манж үндэстэн үүсгэн байгуулж захирсан, 1636-1912 оны
хооронд оршин тогтносон хаант улс байв.

Хятад, Монгол, Тайвань орны 14.7 сая км² нутаг дэвсгэрийг эзлэн, хятад, манж,
монгол, төвөд, хуй таван өнгөтнийг захирсан гүрэн байлаа. Анх Өмнөд Манжуураас
мандаж, 1636 онд Мүгдэн хотод анх төвлөж, 1644-1661 онд бүх хятад орныг эзлэж,
1636-1757 онд бүх Монгол улсыг байлдан дагуулж оргил тэлэлтэндээ хүрээд БНХУ-д
1912 онд мөхжээ.

Улсын нэр монголоор Чин улс, манж Чин улс, Дайчин гүрэн зэрэг байна. Манжаар
Дайчин гүрэн гэж байснаас «дайчин», «гүрэн» зэрэг үгс монгол хэлнээ орсон.
Хятадаар 清朝 чин-чао (Чин улс), 大清 да-чин (их ариун) гэдэг. Хятадын «Да чин»,
манж-монголын «дайчин» (цэргийн туршлагатан) нь угтаа нэг үг бөгөөд сунжирсан
хэлбэр нь юм. Анх Нурхач баатар улсаа Да-жинь буюу «Их Алтан» улс хэмээсэн ба
хожим нь түүхчид «Хожуу Алтан» улс гэжээ. Харин түүний хүү Дээд эрдэмт хаан
үндэстнийхээ нэрийг манж хэмээхийн сацуу улсын нэрийг 1636 онд Да-чин буюу
«Дайчин» болгон сольжээ.

Нурхачи баатар (1575-1626) манж аймгуудыг 1616 онд нэгтгээд Монголын Лигдэн
хаанд захидал илгээж, нийтийн дайсан Мин улсын эсрэг хамтарч дайтахыг санал
болгосноор Манж Чин улсын түүх эхэлнэ. Лигдэн урьд нь Мин улсыг удаа дараа
довтолж, Мин улс Лигдэн хааныг алт мөнгөөр хахуульдсан тул дахин Хятадтай
байлдахыг сонирхохгүй байлаа. Мөн Нурхачиийг өөртэй нь тэгш зиндаанд харьцсанд
дургүйцэж, хамтарч ажиллахаас татгалзсан байна. Тэр ч байтугай 1619 онд Мин
улстай холбоо тогтоон, Манжийн цэрэг рүү Өвөр Халхын тайж нарт 1 түмэн цэрэг өгч
илгээн, байлдуулахад ялагджээ. Олзлогдсон тайж нарт Нурхач баатар өршөөл үзүүлж
тавьж явуулсан. Тэр цагаас Нурхачи Өвөр Халхын тайж нарыг өөртөө татаж сэтгэлийг
нь урвуулах болжээ. Чингис хаан "Бусдын сэтгэлийг эзэл, сэтгэлийг нь эзэлсэн
байхад бие нь хаа одох" хэмээн сургаж байсан лугаа адил Нурхач баатар "Дайснаа
зочин болгоё, зочноо нөхөр болгоё" гэж ярьдаг байв.

Тэгсээр Хорчин, Горлос зэрэг аймгийн тайж нар, мөн Өвөр Халхын тайж нар
Нурхачтай холбоотон болж, Лигдэн хаан ганцаарджээ. Өвөр Халхын тайж нар Манжтай
холбоо тогтоохдоо Мин улсын эсрэг хамтарч байлдана гэж тангарагласан. Харин
Лигдэн хаан Мин улсын их хэмжээний алт эрдэнэст шунаж, бусад ноёдыг өөрөөсөө
түлхэх нөхцөлийг бүрдүүлсэн нь эргээд өвөрлөгчийн ноёд, их хааны хооронд дайн
гарахад хүрсэн. Тухайлбал, 1622 онд Лигдэний эсрэг байлдаж ухраасан байна. 1623
онд Лигдэн хаан Өвөр Монголын Түмэд, Ордос зэрэг нутгуудыг Манжаас өрсөн өөртөө
нэгтгэсэн байна.

1626 онд Нурхачиийг Абахай хаан (1592-1643) залгамжилж, Лигдэн хааныг өөрийн
талд оруулахаар чармайж байв. Лигдэн хаан 1631 онд Манжийн эсрэг дайтан эхэлж,
нутагт нь гүн давшин орсон боловч 1634 онд Манж ба түүний холбоотон монгол тайж
нарын цэргийн нэгдсэн хүчинд цохигдож, Хөх нуурын (одоогийн БНХАУ-ын Цинхай муж)
зүг ухарч яваад өвчнөөр нас барав. Манжууд Хөх хотыг эзэлж, 1636 онд Манжийн
Абахай хаан өөрийгөө бүх Монголын хаан өргөмжилж, улсаа "Чин улс" хэмээн
нэрлэжээ.

Манжууд Өвөр Монголын цэргийн хүчинд дулдуйдан 1640 онд Бээжинг авч, Мин улсыг
мөхөөн, Хятадыг эзэлсэн юм. 1670 онд Манжийн Энх Амгалан хаан Хөх нуурыг
эзэлжээ. 1646-1675 онуудад Өвөр Монголд Сөнөдийн Тэнгис ван, Лигдэний хүү Эрх
Хонгор, ач Абунай, гуч Бүрни ван нар Манжийн эсрэг боссон боловч дарагдсан
байна.

Манжийн хаад эхэн үедээ Хасарын угсааны язгууртадын удмын охидоос хатан
буулгадаг байв. Тиймээс Энх Амгалан хаан тэргүүтэн манжийн хаад өөрсдийгөө
басхүү Юань улсын хаадын залгамжлагчид гэж үзэж байв. Манж нар Хятадыг эзлэхийн
тулд хятад жанждуудад өөрсдийн эмэгтэйчүүдийг гэрлүүлэн урвуулж байв.

Монголын тухай манж нараас “Монгол цаазын бичиг"-т оруулсан хууль цөм феодаль
ангийн шинж чанартай нь илэрхий юм. Тэдгээр хууль ёсоор монголын хөдөлмөрчин
олны аж төрөх хамаг юмыг нарийн чанд дүрэм хэмжээтэй болгож, монгол газарт
Манжийн хянан цагдах дэглэм тогтжээ.

Манж Чин улсын засаг төрөөс манж хэл, соёлыг хадгалан авч үлдэх бодлого явуулж
байсан авч нэгэнт хүрээлэн буй нанхиад угсаатны хэл, ёс, заншилд аажим аажмаар
автсаар, 19-р зуун болоход Манжийн хааны ордонд ч манжаар ярилцах нь ховор
болжээ. Гэвч Чин улсыг мөхөх хүртэл манж бичгийн хэл зөвхөн тэдэнд захирагддаг
байсан Монголын ноёд дээдсийн албан хэрэгт хэрэглэгдсээр байсан нь тун
сонирхолтой агаад манж нар өөрсдөө ор тас умартсан байжээ. Манж улсын сүүлийн
хаан Хэвт Ёс хоёрхон настайдаа хаан эзэн өргөмжлөгдсөн боловч эх хатан төрийн
хэргийг барьж байлаа. 20-р зууны эхнээс Сун Ят Сен мэтийн Хятадын үндэсний
үзэлтнүүд манж нарыг харийн булаан эзлэгчид гэдгийг нь тунхаглаж байв. Гэвч
Синьхайн хувьсгал ялж, бүгд найрамдах улс байгуулмагцаа манжуудыг хятадын
бүрэлдэхүүнд оруулах эрх ашгийн үүднээс тэднийг харийн түрэмгийлэгчид хэмээн
тунхаглахаа зогсоож, өөрсдийн нэг хэсэг мэтээр сурталдах болжээ.

Чин улс 18-р зуунд хамгийн өргөн буюу Дотор газар (18 муж), өнөөгийн зүүн хойд
орон, Өвөр Монгол, Ар Монгол, Шиньжян, Төвөдийг хамарсан 13 сая км² газар
нутагтай болсон байв. Дотор газрын 18 муж дээр Манжуур, Шиньжянг задалж 22 муж
болгон өсгөжээ. Фужянь дотор байсан Тайванийг дотоод 19 дэх мужаа болгосон авч
19-р зууны төгсөлийн Япон-манжийн дайнд ялагдсанаар Японы мэдэлд шилжүүлсэн.

Үүнээс гадна Солонгос (тухайн үеийн Чусонь), Вьетнам зэрэг орон Чин улсад алба
барьж байсан бөгөөд Афганы Катоор улс 19-р зууны дунд хүртэл гувчуур төлдөг
байв. 1774-1798 онд Кокандын хант улс Чинд алба барьсан.

Мин улсыг түлхэн унагаасан үймээн самууны эцэст туйлдсан Хятадын эдийн засаг
17-р зууны төгсгөлд сэргэж хэвэндээ оржээ. Дараагийн зуунд Мин улсын төгсгөл
үеийнх мэт дотоодын зах зээл үргэлжлэн тэлсээр, гадаад зах зээлээс хамаарах
хамаарал ихэсч, бүс нутгуудын хоорондын худалдаа өсөн, хүн ам ч түргэн
нэмэгдсэн. 17-р зууны сүүл үеэр хаагдсан зүүн өмнөд эргээ дахин нээснээр гадаад
худалдаа маш хурдан дахин сэргэж, 18-р зууны сүүлийн хагасын турш жил тутам 4%
өсч байлаа. Хятад нь цай, торго болон бусад бүтээгдхүүнүүдээ экспортлож,
Баруунтай хийдэг гадаад худалдааны баланс нь ашигтай байв. Энэ урсгалын үр дүнд
мөнгөний нийлүүлэлт маш их хэмжээгээр нэмэгдэж, өрсөлдөх чадвартай, тогтвортой
эдийн засгийг бий болгожээ.

Мин улсын үед татвараа төлөх боломжгүйгээс хураагдаж, томоохон газар эзэмшигчдэд
худалдагдсан газрыг Чин улсын засгийн газар хуучин эздэд нь эргүүлэн өгч, газар
эзэмшигчид олшров. Иргэдийг зах зээлд идэвхтэй оролцуулахын тулд Мин улсын
үеийнхээс татварын ачааллыг багасгаж, хамжлагат ёсыг халж, ажиллах хүчний
толгойн татварыг тогтоожээ. Их Сувгийн захиргаанд шинэчлэл хийж, тээврийн
системийг хувийн худалдаачид ч ашиглах боломжтой болгосон байна. Мөн үр тарианы
үнийн хяналтын систем нь тариа будааны хомсдолыг арилгаж, ингэснээр цагаан
будааны үнэ 18-р зууны турш зугуухан өссөөр байлаа. Чин улсын төр баригчид
чинээлэг худалдаачдын эрх ашгаас болгоомжилж, худалдаа хийх эрхийг хягаарлан,
мөн ядуу нутгаас бусад газарт шинэ уурхай нээхийг зөвшөөрдөггүй байв.



https://mn.wikipedia.org/wiki/%D0%A5%D0%B8%D1%80%D0%B3%D0%B8%D1%81_%D1%83%D0%BB%D1%81

Товчоор Хиргис (хир. Кыргызстан, орос. Киргизия → Киргиз) буюу Бүгд Найрамдах
Хиргис Улс (БНХирУ) — Дунд Ази дахь Тэнгэр уулын уулархаг нутагт оршдог бүрэн
эрхт улс юм. Хойд талаараа Хасаг, баруун талаараа Узбек, урд талаараа Тажик,
зүүн талаараа Хятад улстай хиллэдэг далайд гарцгүй орон. Нийслэл нь — Бишкек.

Нутаг дэвсгэр – 199,900 км2, 2015 онд тооцсоноор хүн амын тоо – 5,895,100. Олонх
буюу 72 хувь нь хиргис үндэстэн. Мөн узбек, орос, дунган, тажик, турк, хасаг
зэрэг ард түмэн амьдардаг. Дийлэнх олонх 80 хувь нь ислам шүтлэгтэй.

Хиргис орныг иран, түрэг, монгол угсаатан ээлжлэн эзэрхэж явсан. 19-р зуунаас
Оросын мэдэлд орж "хар хиргис" хэмээгдээд ЗХУ-ын мэдлийн доор 1936 онд «Зөвлөлт
Социалист Бүгд Найрамдах Хиргис Улс» болсон. 1991 онд хил хязгаар хэвээрээ,
тусгаар тогтносон улс болж 1992 онд НҮБ-ын бүрэн эрхт гишүүн болжээ. Ойрын арван
жилд хоёр ч (2005, 2010) хувьсгал гарсан Хиргис нь төрийн нэгдмэл байгууламж,
парламентийн эрх мэдэл давамгай бүгд найрамдах засагтай. Түрэг төрлийн хиргис
хэл болон хуучин байсан орос хэл гэсэн хоёр хэлийг албанд хэрэглэдэг.

Нэг хүнд ноогдох ДНБ-ийн хэмжээ харьцангуй бага буюу 2,372 $. Гадаадад алт,
эрчим хүч экспортолдог.

Тус улсын оноосон нэрийг уламжлалт монгол «Хиргис» [хиргис], оросоос зээлсэн
«Киргиз» [кирги́з], хиргисийг мэдсэн «Кыргыз» [~каргаз] гэсэн гурван үгээр
илэрхийлж байна. Мөн -стан (улс, орон гэсэн утгатай) дагавар залгагдаж
«Кыргызстан» гэдэг.

Дээрх нэг үгний гурван янз хэлбэр мөн «хяргас»– «хягас»–«хагас»-«хакас»–«хаас»
үгстэй гарал нэг.

Хиргис 198,951 хавтгай дөрвөлжин километр газар нутагтай, Сенегалаас арай том
буюу дэлхийн 86-р том орон юм.

Хойд өргөргийн 39° — 44°, зүүн уртрагийн 69° — 81° дотор төв Ази, тэр дундаа
дунд Азид оршдог. Хөндлөн чигт цомцойн тогтсон бөгөөд далайд гарцгүй. Хойд
талаараа Хасаг улстай 1224 км, зүүн талаараа Хятадтай 858 км, урд талаараа
Тажиктай 870 км, баруун талаараа Узбек улстай 1099 км газраар хиллэдэг. Хилийн
нийт урт нь 3,878 км.

Хиргис уулархаг орон юм. Нутгийн дөрөвний гурав нь уул нуруу. Хиргис орны дорно,
төвийн уул нуруу, ихэнх нутаг нь Тэнгэр уул (Тянь-Шань)-ын баруун бие болж,
нутгийн өрнө өмнөд тал нь Памир-Алай нурууны ар хормой болно. Уулын өндрийг
нэрлэвэл Ялалтын оргил (7439 м), Лениний оргил (7134 м), Хантэнгэр (6995 м)
байна.

Хиргисийн байгалийн хосгүй үзэсгэлэн Иссык нуур (Иссык-Күл) нутгийн дорно-умар
талд Тэнгэр уулын салбар Терскей Ала-Тоо, Кунгей Ала-Тоо хоёрын завсар байна.
Сон (Сонкёль), Чатыр нуур гэж бий. Ферганы хөндий рүү томоохон хоёр гол Нарийн,
Карадарья урсдаг.

Хиргис улсад байгалийн цогцолборт газар 9, байгалийн нөөц газар 8, ой, ургамал,
ашигт малтмал, ерөнхий ашигтай 67 газрыг зэрэглэн хамгаалж байна. Үүнээс Иссык
нуур, Сарычелекийн байгаль нөөц газар хоёрыг онцгойлсон байдаг.

Хиргис улс 2014 онд 5,604,212 хүнтэй (дэлхийд 112-р олон) байв. 34 хувь нь 0–14
насны багачууд, 60% нь 15–64 насны хөдөлмөрийн чадвартан, 6.2 нь 65-ээс дээш
өндөр настан юм. Хүн амын 1/3 хотод, 2/3 хөдөө оршин суудаг. Хүн амын нягт — 25
хүн/км2 (148-р шигүү), дундаж наслалт — 69.4 жил, хүйсийн харьцаа — 0.96, бичиг
үсэг тайлагдалт —98.7%.

ЗХУ-д байсан улсын жишгээр олон үндэстний улс болсон. Хүн амын 73 хувь (4 сая)
хиргис үндэстэн. Удаагаар нь узбек 14 хувь (800 мянга), орос 6.4 хувь (370
мянга), дунган 1.1%, уйгур 0.9%, тажик 0.8 хувь, турк 0.7%, хасаг 0.5% гээд 80
нэрийн яс үндэс байна. ЗХУ-ын бутрал тохиосон сүүлийн хэдэн арванд хиргисийн
эзлэх хувь 50-аас 70% болон өссөн бол Европ зүгийн ард (орос, украин, герман)
олноор гадагш гарч эзлэх хувь нь 35-аас 10% болтол буурчээ.

Хиргис үндэстэн нь эрт дээрээсээ малчин нүүдэлчин, узбек, тажик нь тариачин
суурин соёлтой. Хиргис улсын хүн амын 85 хувь (түрэг угсаатан, дунган хятад)
ислам шашны суннит дэгийг сахьдаг, 10 хувь (орос, украин) христос - үнэн
алдартны шашинтан.

Хиргис, орос хоёр хэл албанд хэрэглэгдэнэ. Хиргис хэл түрэг салбарын кыпчак
бүлэгт хамаарах ба бөгөөд хасаг хэлтэй ойр төрөл юм. 1941 оноос кирил үсгээр
бичдэг болсон. Кирил хиргис цагаан толгой 36 үсэгтэй (монголынхоос Ңң [ng]
үсгээр илүү).

Хиргис оронд анх скиф, сака зэрэг иран угсаатан амьдарч байв. 5-р зуунаас усунь,
цагаан хүннү нүүж ирсэн ба Сасаны улсын иран болон түрэг угсаатан ирж суужээ.
8-р зуунд Түрэгийн баруун улс, дараа нь Харлуг улс оршин байв. 11-р зуунд Өзгөн,
Баласагун хавиар Хар ханы улс хэмээх түрэг улс орд өргөө босгон төвлөж байсан ба
монголын Хар хятан улсад залгуулжээ.

13-р зуунд Их Монгол улс, түүний залгамж Цагаадайн улсынх болоод 1347 онд
Моголистанд хамаарагдсан.

Эртний хиргис МЭӨ 2-р зуунаас эхтэй. Хятад болон араб үсгийн сурвалжид "улаан
үс, ногоон нүдтэй" гэж дүрсэлжээ. 8-р зуунд Енисейн хиргисүүд Енисей мөрний дээд
урсгал Тува, Хакас, Алтайд төвлөж байсан. 840 онд Уйгурын нийслэл Хар балгасыг
галдан шатааж уйгурыг хөөж, Монголын ноён болоод удалгүй хятанд түрэгдсэн.

16-р зуунд Тэнгэр уулнаас Зүүнгар, Долоон усанаар дайраад Енисей хүртэлх нутгийн
түрэг ард түмнийг нийтэд нь "хиргис (киргиз)" гэдэг байв. Генийн шинжилгээгээр
адилхан R1 гентэй гардагаараа өнөөгийн хиргис үндэстэн, хакас ястан нь хамтдаа
Енисейн хиргисийн үр удам болно.

Моголистаны дараа Тэнгэр уулнаа хиргисүүд амар жимэр байв. 17-р зуунаас
Зүүнгарын ойрдод, 18-р зуунаас Чингийн манжид, 19-р зуунаас Кокандын узбекуудад
зандруулж явав. 1876 оноос хиргис нутаг Оросын Долоон усан мужид хамаарчээ.
Орост тэр үед хасагуудыг "киргиз-кайсак" (хиргис хасаг), хиргисийг "кара-киргиз"
(хар хиргис) гэж нэрийдэж байлаа. 1910 онд нүүрсний уурхай нээгдэж уурхайчин
оросууд иржээ. 1916 онд оросын эсрэг 2000 хүний амь үрсэн бослого гарч нухчин
дарагдаж Шиньжян, одоогийн Кызылсу ӨЗТ рүү нэлээн дайжсан.

Зөвлөлт Холбоот Улс байгуулагдаад 1924 онд Хар хиргисийн өөртөө засах мужийг
байгуулжээ. 1926 оноос Оросын дотор автономит улс, 1936 оноос Оросоос
тусгаарлаж, Зөвлөлтийн 15 ЗСБН улсын нэг болж өнөөгийн хил хязгаар зурагдаж,
Фрунзег нийслэл болгожээ. 1920-иод оноос бүх нийтээр бичиг үсэгт суралцан, 1924
онд араб үсэг, 1928 онд латин, 1941 оноос кирил үсгийг тохируулан хэрэглэсэн.
Оросууд хот тосгон барьж Хиргисийг нүүдлийн соёл иргэншлээс суурин болгов. 1989
онд нийслэлийн хүн амын дийлэнх нь орос, украин үндэстэн байлаа.

ЗХУ задарсанаар Хиргис улс 1991 онд бүрэн тусгаар тогтнож, 1992 онд НҮБ-ын
гишүүн болжээ. 1990 онд Ош хотод хиргис-узбек үндэстэн хоорондын мөргөлдөөн болж
300-600 хүн амь үрэгдэв. 1991 онд нийслэлийн нэрийг эргүүлэн Бишкек болгож,
хиргис хэл төрийн хоёр хэлний нэг (нөгөөх нь орос хэл) болон дэвшсэн. 1993 онд
үндсэн хуулиа шинэчилж, улсын нэрээ тогтжээ. Коммунизмаас ардчилсан дэглэм, зах
зээлийн эдийн засагт шилжих үед бусдын адил эдийн засаг хямарсан.

1990 онд Аскар Акаев анхны ерөнхийлөгчөөр сонгогдож 2005 оны эсэргүүцлийн
хөдөлгөөнөөр огцорсон бол Курманбек Бакиевыг 2010 онд Роза Отунбаевагийн
удирдсан хувьсгал мөн авч чулуудав. Замбараагүй байдал үргэжилж Ош орчим
зэвсэглэсэн хиргисүүд узбекуудыг хөөн устгаж, нийтдээ 893 хүн амь үрэгджээ. 2011
оны сонгуулиар Алмазбек Атамбаев ерөнхийлөгч болсон.

Хиргис улс ардчилсан дэглэм, бүгд найрамдах засагтай. 1993 онд үндсэн хууль
баталж, 2010 онд шинэчилсэн. 2010 оныг хүртэл ерөнхийлөгч, түүнээс хойш
парламентын эрх мэдэл давамгай болсон. Төр улсын тэргүүн нь ерөнхийлөгч байна.
Ерөнхий сайд хэрэгжүүлэх байгууллага буюу засгийн газрын тэргүүн байна. 1994 онд
анх хоёр танхимтай эхэлж, 2010 оноос нэг танхимтай болсон улсын хурал нь Жогорку
Кенеш (Дээд Зөвлөл) юм. Үүнээс гадна шүүх байгууллага, дээд шүүх бий.

Улсын ерөнхийлөгч эв нэгдлийг илэрхийлэгч бөгөөд 6 жил тутам сонгоно. 35-65
насны улсын хэлийг (хиргис хэл) мэддэг хүн байх ёстой. Аскар Акаев (1990-2005),
Курманбек Бакиев (2005-2010), Роза Отунбаева (2010-2011), Алмазбек Атамбаев
(2011-одоо) нар ажилласан.

Ерөнхий сайдыг Дээд зөвлөл тодруулж, Ерөнхийлөгч зөвшөөрснөөр сонгоно. Ерөнхий
сайд сайд нарын багаа бүрдүүлдэг ба 1991 оноос хойш 17 хүн энэ албыг хашжээ.
Сүүлд 2015 онд Темир Сариев томилогдов.

Улсын хурал Жогорку Кенеш (Дээд зөвлөл) 120 суудалтай. Намын хувь тэнцүүлэх
сонгуулийн аргаар 5 жил тутам сонгодог. Өнгөрсөн 2010 оны 10-р сарын 10-ны
сонгуулиар Дээд зөвлөлийн гишүүд таван намаас тэнцүүхэн тоогоор сонгогдсон.
Үүнд:

Хиргис улс төрийн нэгдмэл байгууламжтай. Төрийн хуулиар орон нутгийг захирдаг.
Гурван түвшинд 9 нэгжээр задална. Эхлээд бүхэл орон 7 муж (область), улсын ач
холбогдолтой 2 хот (город республиканского подчинения) буюу есөн нутаг болно.

Бишкек хот дотроо 4 дүүрэгтэй. Муж дотроо район (хошуу, 40 бий) , мужийн харьяа
хот (13 бий) болж задарна.

Зөвлөлт, Орост үйлдвэрлэсэн зэвсэг техниктэй. Жишээлбэл Т-72 танк — 150 ширхэг,
БТР-60 хуягт — 53, БМ-21 пуужин харвагч машин — 15 байна. Агаарын цэргийн хүч
сул, орхигдсон. Терроризмын эсрэг Альфа хэмээх тусгай анги нэгтгэл байдаг.

Кыргызстан НҮБ, ТУХН, ДХБ-ын гишүүн орон. 2001–2014 оны хооронд Америкийн
цэргийн баазыг нутагтаа байлгасан.

2013 онд дотоодын нийт бүтээгдэхүүний хэмжээ 13.47 тэрбум ам.доллар байсан. Нэг
хүнд 2,452 $ ноогдоно. Хөршүүдийг бодвол эд мөнгө муутай орон. Мөнгөний нэгж нь
сом. Хиргис улсын төв банк мөнгөний бодлого явуулдаг.

Хөдөө аж ахуй уламжлалт салбар. Ноос, мах, сүүн бүтээгдэхүүн гээд малын ашиг шим
хүртэнэ. Улаан буудай, чихрийн нишингэ, төмс, хөвөн, тамхи, хүнсний ногоо, жимс
тариалдаг.

Газрын тос, шатдаг хийн их нөөцтэй. Канадын Сентерра Гоулд компани Кумтөрийн
алтны уурхайг ажиллуулж байгаа. Уулархаг нутгаа түшиглэж усан цахилгаан станц
хөгжүүлсэн. Эрчим хүч экспортолдог.

Хиргис уулархаг орон учраас зам харгуйн сүлжээ бага. 50 нисэх буудал байна.
Томоохноос нь хэлвэл Бишкекийн Манас олон улсын нисэх буудал, Ошийн нисэх
буудал. Өргөн цариг бүхий 370 км төмөр зам байна. Салангид хоёр хэсэг байгаагаас
хойд нутгийн Бишкек нь Ташкент, Алматытай холбогддог бол өмнөд нутгийн Ош нь
Узбекийн хоттой холбогдоно.

34000 км авто замтайн 22600 км нь цардмал. Саяхан АХБ-ны дэмжлэгтэйгээр
Бишкек—Ошийн зам ашиглалтад орсон.

Хиргис үндэстний соёл энэ орны онцлог байна. 3 сарын 21-нд уламжлалт шинэ жилийн
баяр буюу Наурузыг тэмдэглэдэг.

Комуз хөгжмөө тоглон Манас туулийг хайлсаар ирсэн. Манас туйлын ам дамжин ирсэн
60 өөр янз үг байна. Хамгийн урт нь 500 мянган мөр шүлгээс бүтэх ба Грекийн
Илиад, Одиссей, Энэтхэгийн Махабхаратагаас хэд дахин урт байх юм.

Үзэсгэлэнт Иссык нуурыг жуулчид зорьсоор байна. Жилд саяаас олон хүн очдог.
Нуурын хойд эргээр амралтын газрууд Чолпон-Ата хот орчмын эрэг газар төвлөрдөг.
Хиргист мөн ууланд авирч, цанаар гулгаж, бүргэдийн ан хийж болно.



https://mn.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80_%D1%82%D0%BE%D0%B3%D0%BB%D0%BE%D0%BE%D0%BC

Яг л зүүд нойрны ертөнц шиг видео тоглоом, виртуаль ертөнц гэдэг биелээгүй
мөрөөдлийн талбар юм шүүдээ. Та виртуаль ертөнцөд эртний Трой хотод морьдын эзэн
Хектор, хүмүүний дундаас хамгийн хурдан хөлт Ахиллес нарын хамтаар мөр зэрэгцэн
тулалдаж, Индиана Жонс, Лара Крофт зэрэг зоригт археологичдын хамтаар Андын
нуруунд нууцлагдсан хот Мачу Пичуд хүрч, зоригт эрдэмтэн Гордон Фрийманы хамтаар
аймшигт зомби нартай тулалдаж, эрэлхэг Инженер Исаак Кларкыг дагаж уурхайн
хөлөг, нүгэлд идэгдсэн Ишимура дээр газардаж, Персийн хунтайжийн хамтаар элсэн
цагийг удирдаж, цаг хугацааны харуул аймшигт мангас Дахакаг ялан дийлж, Мастер
Ассассин Эцио Аудиторе, Алтайр ибн Ла Ахадын хамтаар загалмайтны 3-р их аян дайн
болоод сэргэн мандалтын үеийн үзэсгэлэнт Итали орноо аялсан ч болно ....

Дээр дурдсан шиг хэн нэгэн зохиолч эсвэл уран төсөөлөлтэй нэгний оюун санаанд
мэндэлсэн тэр санааг бүгдээрээ хэлэлцэх болно. Бүхий л нарийн зүйлсийг нэгд
нэггүй хэлэлцэн тохирсоны үндсэн дээр уг тоглоомын зохиолыг цаасан дээр буулгах
эсэхийг шийднэ. Нэгэнт нааштай хариу авсан бол бараг л ногоон гэрлээр гарлаа л
гэсэн үг.

Удалгүй зохиолд дүрслэгдсэний дагуу мэргэжлийн зураачид тухайн дүрийг, мөн
зохиолыг цаасан дээр амилуулан зурах болно. Хэрвээ зохиолыг бичсэн хүн нь зурах
авъяастай бол өөрийн санаанд төрсөн баатраа цаасан дээр буулгахад илүү амар байх
нь ойлгомжтой. Дүрүүдийн ерөнхий төрхийг гаргаж, тоглоомын өрнөх газар орны
ерөнхий байдлыг өнгө будаг алаглуулан гайхалтайгаар зурах болно.

Ингээд л их ажил ундарнадаа. Нэн түрүүнд ерөнхий хэв маяг, зохиол, дүрүүд,
болоод жанр (rpg, fps, rts гээд л)-ын талаар яг таг тохирсны үндсэн дээр
зураачид ажилдаа орно. Тоглоом дээр ямар л байх ёстой тэр бүх орчин, дүрүүдийн
ерөнхий зураглалыг гаргах аж.

Одоо харин маркетингийн ажилтнууд жинхэнэ ажилдаа орношүүдээ. Ингээд trailer,
screenshot, wallpaper-үүдийг нетээр цацах бөгөөд E3 зэрэг томоохон
үзэсгэлэнгүүдэд оролцож хүмүүсийн дурыг татна. Мөн элдвийн ярилцлагуудыг сонин
хэвлэл, зурагтынханд зориулж хөгжүүлэгчдийн зүгээс яриа хийнэ. Хакер кракерууд
ид хүчээ авсан энэ цагт дан ганц dvd гаргах нь тусгүй тул тоглоомоо сайн
борлуулахын тулд gamer-уудын дурыг татах элдвийн зүйлсийг тоглоомын саванд
дагалдуулж ирүүлэх аргыг тэд л сэднэ. Жишээлбэл MW2-ийн хайрцганд дагалдаж
шөнийн дуран бүхий нүдний шил, Assassin's Creed 2-г дагалдаж Ezio-ийн баримал
ирэх зэрэг.

Мэдээжийн хэрэг мөн л хяналт, ажиглалт хийх журмаар тоглоомын бүхий л
элементүүдийг агуулсан хувилбарыг гаргах болно. Сайндаа л 1,2 үетэй байх нь бий.
Ихэнхдээ үнэгүй түгээгдэх demo хувилбарыг нэг ёсондоо үзүүлэн реклам гээд
ойлгочиход буруудахгүй. Ингээд л ажиглаж эхэлнэдээ, хүмүүсийн санаа оноог
сонсож, тэдний хүсэл таашаалд хэр нийцэж буйг ажиглана. Ер нь demo хувилбарыг
ихэнхдээ тоглоомын full буюу бүрэн хувилбарыг гаргахаас 2-3 сарын өмнө нийтэд
цацдаг бичигдээгүй хууль байдаг.

Аль хэдийнэ хавцасны зураг, cd, dvd-ний эхийг гаргасан тэд удалгүй шинэ үнэр
ханхалсан, дөрвөлжин савтай бөгөөд дотроо гайхамшгийг агуулсан dvd-нүүдээ хүлээн
авах бөгөөд тоглоомны дискнүүд бөөн бөөнөөрөө урсан гарч ирэх болно.



https://mn.wikipedia.org/wiki/%D0%98%D1%81%D0%BB%D0%B0%D0%BC

Ислам (Араб: الإسلام Аль-Ислам) эсвэл Исламын шашин нь 7-р зууны Арабын Элч
Мухаммед-эд илгээгдсэн [шашин]] юм. Энэхүү шашинг шүтэгч хүнийг Мусульман гэдэг.
Мусульманчууд Бурхан Мухаммедэд Коран судрыг илгээсэн гэж үздэг. Энэ шашин нь
итгэгчидийн тоогоор дэлхийн хоёрдогч том шашин юм.

Араб хэлнээс галигчилсан "Аль-Ислам" гэх үгийг Монголчилбол Албадлагагүйгээр
бурхныг дагах гэсэн утга бүхий туйлын үнэн (дэвөтэ), аль эсвэл хязгааргүй энх
амгалан гэдэг агуулгатай ажээ. дэлхийн бүх хэлэнд Исламын шашин, мусульман
хэмээн хэлэгддэг.

Исламын урсгалуудын хамгийн том нь Суннитуудын бүлэг. Энэ нь Мухаммедийн
сургааль Суннаг дагалдах хүн гэсэн утгатай ажээ. Суннит дотор урсгал байхгүй
боловч Исламын хуулийн тайллаас шалтгаалж 4 хэсэгт хуваагддаг.

Дараагийн том урсгал нь Шийт　(Алигийн бүлэг гэдэг үгний товчлол). 4-р халиф Алиг
шүтэн бишрэгчид. Мухаммед нь Алид өөрийнхөө нууцыг дамжуулсан учраас Мухаммедийн
цорын ганц дамжуулагч нь Али гэж үздэг байна. Дотор нь 12 Имамын бүлэг,
Исмайлийн бүлэг, Сайтын бүлэг гэж хуваадаг.



https://mn.wikipedia.org/wiki/%D0%A6%D1%8D%D0%BD%D0%B4%D0%B8%D0%B9%D0%BD_%D0%9D%D1%8F%D0%BC%D0%B4%D0%BE%D1%80%D0%B6

Цэндийн Нямдорж нь Увс аймгийн Малчин суманд 1956 оны 8 сарын 10 нд малчин ард
Цэндийн гэр бүлд мэндэлжээ. 1981 онд Ленинград /хуучнаар/ хотын улсын их
сургуулийн хуулийн анги төгссөн. 1981 онд Улсын ерөнхий прокурорын газарт
цэргийн шүүхийн ажиллагаанд хяналт тавьдаг прокурорын албан тушаалд томилогдон
цэргийн коллегийн хуралд сууж эхэлснээс хойш 30 гаруй жилийн хугацаанд Хууль
зүйн яамны тэргүүн дэд сайд (БНМАУ-ын үед) болон засгийн газрын гишүүн, Хууль
зүй, дотоод хэргийн сайдаар мөн 10 гаруй жил ажиллаж, УИХ-ын даргын албан тушаал
хашиж, Улсын их хурлын гишүүнээр 20 гаруй жил (6 удаа сонгогдсон) сонгогдон
ажиллаж байна. Хууль дотоод хэргийн сайдаар ажиллах хугацаандаа яам,
агентлагийнхаа нийгмийн асуудлыг шийдвэрлэхэд тодорхой үр дүнд хүргэснээс гадна
Хууль зүйн үндэсний хүрээлэнг анх санаачлан, үйл ажиллагаа, матерриаллаг баазыг
бэхжүүлсэн. 2009 онд "Гавъяат хуульч" цол хүртжээ



https://mn.wikipedia.org/wiki/%D0%A5%D1%83%D1%83%D0%BB%D1%8C_%D1%81%D0%B0%D1%85%D0%B8%D1%83%D0%BB%D0%B0%D1%85%D1%8B%D0%BD_%D0%B8%D1%85_%D1%81%D1%83%D1%80%D0%B3%D1%83%D1%83%D0%BB%D1%8C

Монгол Улсын Хууль сахиулахын их сургууль (товчлол: ХСИС) нь Хууль зүйн яамны
харьяанд хууль сахиулах, аюулгүй байдлыг хангах мэргэшсэн боловсон хүчинг бүх
шатны сургалтаар бэлтгэх болон шинжлэх ухааны суурь, хавсарга судалгаа хийх чиг
үүрэгтэй, эрдэм шинжилгээ-үйлдвэрлэл-сургалтын хэв шинж бүхий дээд боловсролын,
төрийн тусгай чиг үүргийн байгууллага юм.

Тус сургууль нь 1934 онд байгуулагдсан. Өнгөрсөн хугацаанд их, дээд сургуульд
тавигддаг шаардлага, шалгуур үзүүүлэлтийг бүрэн хангаж, 2 дахь удаагиийн
магадлан итгэмжлэлд хамрагдсан Монгол Улсын төдийгүй бүс нутгийн түвшинд хүлээн
зөвшөөрөгдсөн, өвөрмөц онцлогтой их сургууль билээ.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%A3%D0%BB%D1%81%D1%8B%D0%BD_%D0%95%D1%80%D3%A9%D0%BD%D1%85%D0%B8%D0%B9_%D0%A1%D0%B0%D0%B9%D0%B4

Монгол Улсын Ерөнхий Сайд нь Монгол улсын гүйцэтгэх засаглалын тэргүүн бөгөөд
засгийн газрыг толгойлдог. Монгол улсын ерөнхий сайдыг Улсын Их Хурал томилдог.

Монгол улсын ерөнхий сайд гэдэг албан тушаалыг 1912 онд буюу Хятадаас тусгаар
тогтнолоо зарласны дараахан бий болгожээ. Энэ тусгаар тогтнолыг олон орон хүлээн
зөвшөөрөөгүй билээ. 1921 оны хувьсгалын дараа дахин тусгаарласны дараагаар
ерөнхий сайдыг Монгол Ардын Хувьсгалт Нам томилдог байв. 1924 онд батлагдсан
анхдугаар үндсэн хуулиар Бүгд Найрамдах Монгол Ард Улсыг тунхаглаж, ерөнхий
сайдын албан тушаалыг "Ардын Депутатуудын Хурлын Гүйцэтгэх Захиргааны
тэргүүлэгч" гэж нэрлэх болжээ. Энэ нь 1946 онд "Сайд нарын зөвлөлийн дарга" гэж
өөрчлөгджээ. Монгол оронд ардчилсан хувьсгал ялсан 1990 оноос дахин Ерөнхий сайд
гэж нэрлэж байна. Харин энэ нэрний өөрчлөлтүүдээс хамаарахгүйгээр одоогийн
засгийн газар нь энэ албан тушаалыг 1912 оноос хойш тасралтгүй үргэлжилж байнаа
гэж үздэг бөгөөд эзэмшигчдийг нь бүгдийг нь ерөнхий сайд гэж тооцдог.

Ерөнхий сайд албан тушаалыг анх хэн барьсан бэ гэдэг асуудал маргаантай байдаг.
Түр засгийн газартай байх үед Цэрэн, эсвэл Цэрэнчимэд гэсэн нэртэй лам хүн
"ерөнхий сайд" гэсэн албан тушаалыг хашиж байжээ. Иймээс заримдаа түүнийг анхны
ерөнхий сайд гэж үздэг. Харин одоогийн засгийн газар нь тушаалыг анх албан ёсоор
эзэмшсэн Сайн ноён хан Төгс-Очирын Намнансүрэнг анхных гэж үздэг. Мөн Дамбын
Чагдаржавын статус маргаантай байдаг. Зарим хүмүүс түүнийг зөвхөн үүрэг
гүйцэтгэгч гэж үздэг бол зарим нь жинхэнэ ерөнхий сайд гэж үздэг.



https://mn.wikipedia.org/wiki/%D0%91%D0%B5%D0%BB%D1%8C%D0%B3%D0%B8

Бельги, албан ёсоор Бельгийн Вант Улс нь баруун-хойд Европт байрлах улс юм.
Нидерланд, Герман, Люксембург, Франц орнуудтай хиллэнэ. Европын Нэгдэл, НАТО
зэрэг байгууллагуудыг үүсгэсэн орнуудын нэг бөгөөд Европын Нэгдэлийн төв байр нь
энд байрлана. Газар нутаг нь 30,528 квадрат километр бөгөөд хүн ам нь 10.5 сая
орчим юм.

Герман болон Латин Европын соёлуудын хил дээр орших Бельги улсын хамгийн том
бүсүүд нь хойд талын Голланд хэлээр ярьдаг Фландерс (хүн амын 58%), Франц хэлээр
ярьдаг өмнөд талын Валлониа (32%) юм. Брюссель-Нийслэлийн бүс нь албан ёсны хоёр
хэлтэй боловч голдуу Франц хэлтэй, Фландерс бүсийн дунд, Валлоны бүсийн орчим
орших бөгөөд хүн амын 10% нь амьдардаг. Зүүн Валлонид Герман хэлээр ярьдаг жижиг
хүн ам бий. Бельгийн хэлний олон янз байдал, улс төр, соёлын сөргөлдөөнүүд нь
улс төрийн түүх, засаглалын төвөгтэй системд тусгалаа олжээ.

Бельги гэсэн нэр нь Галлиа Бельгика (Gallia Belgica) гэгч Галлын хойд хэсэгт
орших Ромын эзэнт гүрний мужийн нэрнээс гаралтай. Энд Белги (Belgae) гэгч Селт,
Германы хүн ам амьдарч байжээ. Түүхийн хувьд Бельги, Голланд, Люксембург улсууд
нь нам доор улсууд гэгддэг байсан бөгөөд энэ нь одоогийн Бенилюкс холбооноос
арай илүү газрыг эзлэдэг байв. Дундад зууны үеэс 17-р зууны үеэс худалдаа, соёл
урлагийн томоохон төв байжээ. 16-р зуунаас 1830 оны хувьсгал хүртэл Бельгийн
нутаг дэвсгэр дээр олон Европын улсууд дайтаж байсан бөгөөд үр дүнд нь "Европын
дайны тавцан" гэгдэх болсон байна. Тусгаар тогтносноос хойш Бельги нь Аж
үйлдвэрийн хувьсгалд идэвхитэй оролцон баяжиж, хэрэгцээт түүхий эдээ олохын тулд
Африкт олон колонийг байгуулжээ.



https://mn.wikipedia.org/wiki/%D0%90%D0%BD%D0%B3%D0%BB%D0%B8

Их Британи Умард Ирландын Нэгдсэн Вант Улсыг бүрдүүлэгч үндсэн дөрвөн орны нэг
нь Англи (англ. England) юм. Англи орон Их Британи арлын өмнө, зүүн, төв бие
дээр Шотланд, Уэльс хоёртой газраар хиллэж, Умард, Ирланд, Кельтийн хэмээх
гурван тэнгисээр хүрээлүүлж оршдог. Мөн зүүн урд талаараа Ла-Маншийн хоолой
(англиар English Channel - Англи суваг)-гоор Европын эх газраас тусгаарлагдан
байдаг. Их Британи арлыг тойрсон 100 гаран жижиг арал Англид харьяалагдана.

5-р зууны үед умард Германаас Герман төрлийн хэлтэй хүмүүс Английн зүүн хэсэг
рүү олноор нүүн суурьшжээ. Эдгээр хүмүүс нь англи (одоогийн англиас ялгаатай
буюу эртний англи), сакс, фриз, ют зэрэг олон овог, аймгийн төлөөлөл байсан
хэдий ч түүхэнд Англи-Саксон (Anglo-Saxon) гэж ерөнхийлөн нэрийдэгддэг. Английн
нутагт хэд хэдэн жижиг улс, гүн, вант төр зэрэгцэн оршин байсан бөгөөд 927 онд
Этельстан (хуучин англиар Æþelstan, Æðelstān гэж бичигдэнэ) гэгч ван
"Англи-Саксоны ван" бус харин "Английн ван" (rex Anglorum - King of England) цол
өргөмжлөгдсөнөөр өнөөг хүртэл Англи улс, Англи орон оршин байна гэж үздэг.

1284 онд Уэльсийг Нормандаас авсан Английн вант улс нь 927-1707 оны хооронд
бүрэн эрхт улс байв. 1707 онд Их Британи арал дээр байсан өөр нэг улс болох
Шотландын вант улстай нэгдэж Их Британийн вант улс гэдэг шинэ улс үүсгэснээс
хойш Англи нь Их Британи улсын гол, онц том бүрэлдэхүүн хэсэг байсаар байна.

Өдгөө Их Британийн нутгийн 53.5% (130.4 мянган км²), хүн амын 84% (53.0 сая) нь
Англид ноогддог. Монголд Англиар Их Британийг төлөөлүүлж ярих нь түгээмэл.

Англи орны нутаг дэвсгэр, хүн ард нь аймаг (regional..), хошуу (county..), сум
дүүрэг (district..), баг хорооны (parish..) буюу хууль ёсны 4, хошууны (county)
буюу уг ёсны 1 гэх 5 түвшинд (level) хэд хэдэн зүйл болон хуваагдаж
харьяалагдана.

Урьд өмнө нь байгаагүй томоохон нэгж - аймаг (region) гэх засаг захиргааны
зүйлийг 1994 онд үүсгэсэн. Өмнө талаас нэрлэвэл Баруун Өмнөд Англи, Зүүн Өмнөд
Англи, Их Лондон, Дорнод Англи, Баруун Мидленд, Зүүн Мидленд, Йоркшир ба Хамбер,
Баруун Умард Англи, Зүүн Умард Англи гэх 9 нэгж байна.

Лондоноос бусад найман аймаг дотроо 6 хотын хошуу (Metropolitan county), 27
хөдөөний хошуу (Non-metropolitan county/Shire county), 56 нэгдмэл нэгж (Unitary
authority) болон хуваагдана. Хотын хошууд дотроо 36 хотын дүүрэг (Metropolitan
borough), хөдөөний хошууд дотроо 201 сум (Non-metropolitan district) болж
хуваагдана. Харин нэгдмэл нэгж сум дүүргийн түвшинд хуваагдахгүй. Хотын
бөөгнөрөл болох Лондон аймаг 33 дүүрэгтэй (32 London borough, 1 City of London).

Бүхэл Англи засаг захиргааны зорилго, эрх, үүрэггүй ч уг ёсны 48 хошуунд
(county) хуваагдана. Дээр үеэс энэ хошуудад хаант төрийн томилсон амбан ноён
(Lord Lieutenant - жанжин лорд) тохоон томилогдсоор ирсэн. Үүнийг одоо ч ойшоон
үздэг бөгөөд засаг захиргааны хошуунаас ялгахын тулд уг ёсны, ёслолын, газарзүйн
хошуу (ceremonial county - ёслолын хошуу) зэргээр нэрийддэг.



https://mn.wikipedia.org/wiki/%D0%AD%D1%80%D0%B4%D1%8D%D0%BD%D1%8D%D1%82

Эрдэнэт, ᠡᠷᠳᠡᠨᠢᠲᠤ — Орхон аймгийн төв, Монгол Улсын гуравдугаар их хот, улсынхаа
аж үйлдвэрийн томоохон төв. Улаанбаатар хотоос ойролцоогоор 380км зайд орших
бөгөөд засмал болон төмөр замаар нийслэл хоттой холбогдсон байдаг.

Жилдээ 26 сая тонн зэс, молибдений баяжмал, уурхайн тэсэлгээний бодис үйлдвэрлэх
болон зэсийн хүдэр бутлах ган бөмбөлөгний үйлдвэр ажилладаг. Мөн өнгөт металлын,
хүнсний, мод боловсруулах, хивсний зэрэг хөнгөн үйлдвэрүүдтэй, соёл урлаг,
боловсрол, эмнэлэг, үйлчилгээний газруудтай томоохон хэмжээний аж үйлдвэрийн хот
юм.

Уулын баяжуулах Эрдэнэт үйлдвэр нь зэс, молибдений хүдрийн олборлолт,
баяжуулалтаар Ази тивдээ томоохонд тооцогддог үйлдвэр юм. 1978 онд Монгол, ЗХУ
хоёр орны засгийн газар хоорондын гэрээний дагуу "Эрдэнэтийн овоо"-ны орд газарт
байгуулагдсан бөгөөд 2016 онд ОХУ-ын эзэмшлийн 49 хувийг Монголын зэс корпораци
худалдан авчээ. Орд газар нь улсын нийслэл Улаанбаатар хотоос баруун хойд зүгт
340 км, Дархан хотоос баруун зүгт 180 км, Булган аймгийн төвөөс хойд зүгт 60 км,
мөн Оросын Холбооны Улсын хилээс 140 км-т тус тус байрладаг. Дорнод-Сибирийн
төмөр замын сүлжээтэй Наушки өртөө, Хятадын төмөр замын сүлжээтэй Эрээн хотоор
дамжин холбогдож үйл ажиллагаагаа явуулж байна.

"Эрдэнэт" үйлдвэрийн дүрмийн сангийн 51 хувийг Монгол Улсын Засгийн газар, 49
хувийг Монголын зэс корпораци эзэмшдэг. Жилд 25 сая тонн хүдэр боловсруулж,
530.0 орчим мянган тонн зэсийн баяжмал, 3.0 орчим мянган тонн молибдены баяжмал
vйлдвэрлэдэг. Уулын баяжуулах үйлдвэр нь Монгол улсын төсвийн 30 орчим хувийг
бүрдүүлдэг.



https://mn.wikipedia.org/wiki/%D0%A1%D0%B0%D1%83%D0%B4%D1%8B%D0%BD_%D0%90%D1%80%D0%B0%D0%B1

Саудын Араб, албан ёсоор Саудын Арабын Хаант Улс нь Арабын хойгийн ихэнхийг
эзлэн орших Баруун Азийн орон юм. Баруун хойд талаараа Йордан, хойд ба зүүн хойд
талаараа Ирак, зүүн талаараа Кувейт, Катар, Бахрейн, Арабын Нэгдсэн Эмирт Улс,
зүүн өмнөд талаараа Оман, өмнөд талаараа Йемен орнуудтай хиллэдэг. Зүүн хойд
талд нь Персийн булан, баруун талд нь Улаан тэнгис оршдог. Саудын Арабын хүн ам
нь ойролцоогоор 27.6 сая бөгөөд газар нутаг нь 2,150,000 квадрат километр орчим.

Саудын Арабт Мекка, Медина гэсэн Исламын шашны хамгийн ариун газрууд оршдог тул
заримдаа "Хоёр ариун сүмийн нутаг" хэмээгддэг. Харин Монгол хэл, Англи хэлээр
голдуу Саудын Араб гэгддэг. Энэ хаант улсыг анх Абдул-Азиз бин Сауд байгуулжээ.
Түүний зүтгэл нь 1902 онд Ал-Саудын удмын нутаг болох Риядыг эзэлснээр эхлэсэн
бөгөөд 1932 онд Саудын Арабын Хаант Улс тунхаглагдаж, хүлээн зөвшөөрөгдснөөр
дууссан ажээ.

Саудын Араб нь газрын тосны экспортоор дэлхийд тэргүүлдэг бөгөөд энэ нь эдийн
засгийг нь хангадаг. Нийт экспортын 90 гаруй хувийг газрын тос эзлэдэг бөгөөд
засгийн газрын орлогын бараг 75 хувийг эзлэдэг. Үүний үр дүнд улс нь хүн ардыгаа
хангадаг бөгөөд газрын тосны үнэ буурсан үед бага зэрэг хэцүү болдог. Саудын
Араб дахь хүний эрхийн байдалд Амнести Интернашональ (Amnesty International),
Хүний эрхийн хяналт (Human Rights Watch) зэрэг байгууллагууд удаа дараа санаа
тавьсан байдалтай хандаж байсан боловч эдгээрийг засгийн газар няцааж байна.



https://mn.wikipedia.org/wiki/%D3%A8%D0%B3%D0%B8%D0%B9%D0%BD%D1%83%D1%83%D1%80_%D1%81%D1%83%D0%BC

Өгийнуур сум нь Архангай аймгийн зүүн зүгт орших сум юм. 1618 км2 газар
нутагтай, далайн түвшнээс дээш 1327-1665 метр өндөрт өргөгдсөн, хуурай дулаан
уур амьсгалтай, тал хээрийн бүсэд багтдаг. Сумын төв нь аймгийн төв Цэцэрлэг
хотоос 100 км, Улаанбаатар хотоос 360 км зайд оршино. Тамирын гол ба Орхон голын
уулзвар орчимд байрлах тус сум нь Өгий нуурын нэрээр нэрлэгджээ.

XI-XII зууны үед Цагаан хэрмээс Байгал нуур, Хянганы нуруунаас Алтайн нурууны
чанадад хүртэлх уудам нутагт монгол угсааны олон аймаг, аймгийн холбоо оршиж
байв. Тэдгээр аймгуудын нэг нь Найман бөгөөд тус аймгийн нутгийн бүрэлдэхүүнд
өнөөгийн Өгийнуур сумын нутаг багтаж байжээ.

1206 онд Их Монгол улс байгуулагдсанаар засаг захиргааны зохион байгуулалтыг
хийж улсаа баруун, зүүн, төвийн түмдэд хуваан захируулсан бөгөөд, Наяа ноён Их
Монгол улсын төвийн түмнийг захирах болжээ. Одоогийн Өгийнуур сумын нутаг нь Их
Монгол улсын төвийн түмний нутаг дэвсгэрийн бүрэлдэхүүнд багтаж байжээ. Чингис
хаан амьд ахуй цагтаа өөрийн хөвүүддээ газар нутгаа хуваан өгсөн бөгөөд Өгийнуур
сумын нутаг Чингисийн отгон хүү Тулуйн эзэмшилд багтаж байжээ.

Монголын эзэнт гүрэн 1260 –аад оны үеэс хэд хэдэн томоохон улсад хуваагдсан
бөгөөд Монгол, Түвд, Хятадыг багтаасан Юань улс байгуулагджээ. Улмаар Хархорум
төвтэй уугуул монгол орон Юань улсын давааны арын муж болон хувирчээ. Энэ үед
Өгийнуур сумын нутаг давааны арын мужийн бүрэлдэхүүн хэсэгт багтаж байжээ.

Монголын феодалын бутралын үе болох XIV зууны II хагасаас XVII зууны үед монгол
орон зүүн баруун хэмээх хоёр хэсэг болж зүүн монгол нь дотроо зургаан том
эзэмшилд дам хуваагджээ. Батмөнх даян хааны отгон хөвгүүн Гэрсэнз халх түмний
хойд хэсгийг өвлөн авч Хангайн уулаар төвлөн байгаад XVI зууны дундуур долоон
хөвгүүндээ хуваан захируулснаас Ар халх долоон хэсэг болон хуваагдаж үүнээс Арын
долоон отог буюу Халхын долоон хошуу үүсжээ. Өгийнуур сумын нутаг эдгээр зургаан
түмний нэг болох Халх түмний нэгэн хэсэг Гэрсэнзийн дөтгөөр хөвгүүн Онохуйны
эзэмшил нутагт багтаж явжээ. Түүний дараа Онохуйн ахмад хөвгүүн Автайн эзэмшилд
багтах болсон байна (Мөн тэнд. Тал 184).

Манжийн ноёрхлын үед (1691-1911) Өгийнуур сумын нутгийн хойд хэсэг (Одоогийн
Өлзийт сумын нутгийн хамтаар) “хавсран захирагдсан Өөлдийн хойт хошуу” хэмээн
нэрлэгдэж байжээ. Мөн баруун өмнөд хэсгийн өнөөгийн нутаг манжийн ноёрхолын үед
“хавсран захирагдсан Өөлдийн өмнөд хошуу” –ны нутагт багтаж байжээ. Харин өмнөд
хэсгийн газар нутаг нь халхын Очирайбат Түшээт сайн ханы хошууны бүрэлдэхүүнд
багтаж байсан байна.

Богд хаант Монгол Улсын үед (1911-1921) Өгийнуур сумын нутгийн хойд хэсэг 1922
онд Сайн ноён хан аймгийн Бишрэлт бэйсийн хошуу гэж, харин баруун өмнөд нутаг нь
Сайн ноён хан аймгийн Сүжигт бэйсийн хошуу, өмнөд хэсгийн нутаг нь Халхын
Очирбат Түшээт сайн ханы хошууны хойд захад хамаарагдаж байжээ.

Ардийн засгийн жилүүдэд (1923-1931) Өгийнуур сумын нутгийн хойд хэсэг Цэцэрлэг
Мандал уулын аймгийн Баянбайшир уулын хошуу гэж нэрлэгдэн бүрэлдэхүүнд, баруун
өмнөд хэсгийн нутаг нь Цэцэрлэг мандал уулын аймгийн Хотонт уулын хошуу, Эрдэнэ
булган уулын хошуунд нутгийн бүрэлдэхүүнд тус тус багтаж явжээ.

1952 онд Хотонт сумын 2, 4, 5-р баг, Батцэнгэл сумын 1, 12-р баг, Өлзийт сумын
5, 6, 7-р багуудыг оруулж Өгийнуур байгуулжээ. Харин Өгийнуур сумын “Туяа”
нэгдэл нь 1955 онд байгуулагдсан байна. 1960 онд сум нэгдлийн нэгдмэл
удирдлагатай болж, 1965 онд 161,9 мянган га нутаг, 1002 гишүүн, нийгмийн өмчийн
47,0 мянган мал, 1,7 сая төгрөгийн мөнгө орлого, 3,5 сая төгрөгийн үндсэн
хөрөнгөтэй болжээ.

/Өгий нуурын газарзүйн солбицол. ЗУ 1020341, ХӨ 470 401  Хүйс цэг-Орхон ХӨ
470431 ЗУ 1020391/

Уг балгас нь Архангай аймгийн Өгийнуур, Хотонт сумын зааг нутаг Дойтын Цагаан
нуурын өмнөд этгээдэд нуурын гадаргаас дээш 50 метрт “Дойтын толгой” хэмээх
жижиг уулан дээр оршино. Энэхүү дурсгалт газрын төвд уртаараа 60 м, өргөнөөрөө
50 м, өндрөөрөө 1,5 м суурь, түүнийг тойроод өмнө талаас нь бусад хэсэгт тус бүр
20х10 м таван жижиг барилга байна. Нийт талбай нь хойноос урагш 150 м, зүүнээс
баруун тийш 250 м. Тус дурсгалт газарт анх Оросын шинжилгээний анги 19-р зууны
сүүлээр хайгуул судалгаа хийж схемчилсэн дэвсгэр зураг хэвлүүлжээ. Түүний дараа
монголын нэрт эрдэмтэн Х.Пэрлээ, Ширайши Нориюи нар судалсан байдаг ба эл балгас
нь Персийн алдарт түүхч Ала-Дин Ата-Мелик Жувейнийн “Дэлхийг байлдан
дагуулагчийн түүх” хэмээх сурвалжид тэмдэглэж үлдээсэн Өгөөдэй хааны 1237 онд
босгосон хаврын орд болох “Гэгээн цагаан орд” байсан нь археологи болон
сурвалжийн баримтаар нотлогдож байна.



https://mn.wikipedia.org/wiki/%D0%A5%D0%B8%D0%BC%D0%B8

Хими (эртний Египет: χημία кеме, "дэлхий") буюу Хувилахуйн ухаан нь алив юмсын
найрлага, бүтэц, тэдгээрийн харилцан үйлчлэл, химийн урвалын үр дүнд нэгээс
нөгөөрүү хувирах шилжилт, өөрчлөлт, тэдгээрийг дагаж гарах энерги, энтропийн
өөрчлөлтийг атомаас макромолекулийн төвшинд судладаг шинжлэх ухаан юм.

Хими нь бусад төрлийн байгалийн шинжлэх ухаануудтай, жишээлбэл, физик, одон
орон, биологи, материал судлал, болон геологитой нягт холбогдоно.

Жабир ибн Хайянийг (721-815) химийн шинжлэх ухааны "эцэг", харин Роберт Бойль
(1627-1691), Антуан-Лоран Лавуазье (1743-1794), Жон Далтон (1766-1844) нарыг
орчин үеийн химийн шинжлэх ухааныг үндэслэгчид гэж үздэг байна. Бүхэл тооны
харьцааны хууль



https://mn.wikipedia.org/wiki/%D0%A3%D0%B2%D1%81_%D0%B0%D0%B9%D0%BC%D0%B0%D0%B3

Увс (худам монголоор ᠤᠪᠰᠤ ubsu) нь Монгол улсын аймаг юм. 1931 онд
байгуулагдсан. 69585 км² нутагтай.

Увс аймаг нь чацарганаараа дэлхийд алдартай. Тус аймаг нь олон ястны өлгий нутаг
юм.

1686 онд Ойрад Монголын их хаан Галдан бошигт Хархираа голоос суваг татуулж, Увс
нуурын хотгор Гурван тээл, Арсай, Мянган бэл, Хар толгой, Бор үзүүр зэрэг
газруудад тариа тариалж эхэлсэн нь суурин амьдралын үндэс тавигдаж улмаар
Улаангом сум (хотын) анхны шав тавигдсан гэж үздэг.

1871 онд Чандмань уулын орчимд Дэчинравжаалан хөндийн анхны дацан болох Лүүжин
дацан байгуулагдсан нь Улаангомын хүрээний анхны суурь болсон байна.

Лүүжин Дацангийн дэргэд Цогчин дугана, олон сүм баригдаж, лам хуврагууд олноор
шавилан сууснаар Баянчандмань уулын хошуу байгуулагдаж, хошууны тамгын газар
төвлөрснөөр Улаангомын хүрээ нэртэй болсон байна. Улаангомын хүрээ нь сүсэгтэн
олны дунд ихээхэн нөлөөтэй болж 1915 оны үед 1500 гаруй лам хуврагтай болж,
Дөрвөдийн Зоригт Далай хааны өргөө байрлаж байсан зэрэг нь хошууны шашин, улс
төр, засаг захиргааны төв болж өргөжихөд нөлөөлсөн байна. 1931 оны 2 сард Улсын
Бага Хурлын тэргүүлэгчдийн тогтоолоор засаг захиргааны хуваарийг шинэчлэн
Чандмань уулын аймгийг Увс, Ховд хоёр аймаг болгосноор Улаангом нь Увс аймгийн
улс төр, эдийн засаг, соёл боловсролын төв болон өргөжин хөгжих эхлэлээ тавьсан
юм.

Чандмань уулын аймгийн анхдугаар их хурлын 1925 оны 11 сарын 21-ний өдрийн 4-р
тогтоолд:

гэжээ. Энэхүү 41 сумын 13 нь одоогийн Ховд аймгийн, бусад 28 нь Увс аймгийн сумд
байжээ.

1931 онд Чандмань уулын аймгийг 2 аймаг болгоход Увс аймаг 16 сум, 150 баг, 9133
өрх, 43188 хүн амтай байжээ. 1933 онд Увс аймгийн жилийн төсөв 140.0 мянга
төгрөг байсан бол 1961 онд 6,6 сая төгрөг, 1981 онд 33,7 сая, 1990 онд 78,4 сая
төгрөг болж өсчээ. Увс аймгийн төв нь Улаангом сум юм.

1957 онд барилгын 3-р ангийг тус суманд байгууласнаар орчин үеийн хийц загвар
бүхий олон сайхан барилга байгууламж баригдан Улаангом сум хотших төлөвөө олсон
юм. 1942 онд Идэш тэжээлийн хүнсний комбинат, 1959 онд гурилын үйлдвэр
ашиглалтанд орсноор Улаангом төдийгүй Увс аймгийн хүнсний хангамж эрс сайжирсан
юм. 1959 онд Улаангом сумаас Улаангом хотыг тусгаарлан орон сууц гудамжны 4-р
хороо, хотын АДХГЗ байгуулагдсан нь хотыг төлөвлөгөөтэй хөгжүүлэх өргөн
бололцоог нээж өгсөн юм. Улаангом суманд одоо Увс аймгийн нийт хүн амын 30 шахам
хувь буюу 27.0 мянга гаруй хүн оршин амьдарч байна. Одоо Улаангом сум нь засаг
захиргааны хувьд есөн багтай бөгөөд долоон баг нь Улаангом хотод, хоёр баг нь
хөдөө аж ахуй, мал аж ахуй эрхэлж байна.

Увс аймаг нь Монголын баруун хэсэгт Ханхөхий, Хархираа, Түргэний өндөр уулс, Увс
нуурын хотгорын говь нутгийг эзлэн оршино. Хамгийн өндөр уул нь 4116 м өндөр
Хархираа уул юм. Хархираа Түргэний уулс нь залуу атираат уул бөгөөд Хяргас, Увс
нуурын хотгороор шинэ төрмөлийн эриний хурдас тархжээ. Чулуун нүүрс (Нүүрст
хотгор, Хар Тарвагатай) бий бөгөөд барилгын материалын баялагтай мөн жамц давсны
асар их нөөцтэй Шүдэн уул энд бий.

Увс аймгийн нутгаар Тэс, Нарийн, Завхан, Ховд зэрэг том голууд урсах бөгөөд Увс,
Хяргас, Үүрэг, Ачит гэхчлэн том нуурууд оршино. Хартэрмэсийн, Хавцал Боомын,
Бургастайн зэрэг рашаан ус бий. Аймгийн нутгийн ихэнх хэсэгт хээрийн цайвар
хүрэн хөрс, уулархаг нутгаар уулын нугын талийн ба хар шороон хөрстэй, нуурын
хэсгээр хөндий газраар намгархаг элсэрхэг хөрстэй, уулархаг нутгаараа ой хөвч,
тагийн ургамалтай, нууруудын хотгороор говийн ургамал ургана. Мөн ой хөвчийн
буга зэрэг амьтнаас эхлээд говийн хар сүүлт гэхчилэн ан амьтан элбэгтэй. Увс
аймгийн 7 сум ОХУ-тай хиллэдэг.

Увс аймаг нутгийн зүүн хэсэгт газар тариалан хөгжүүлсэн, аймгийн төв Улаангомд
барилгын, хүнсний үйлдвэрүүдтэй. Увс аймагт ОХУ руу гарах хилийн боомт Давст
сумын нутагт Боршоо, Тэс сумын нутагт Тэс боомт бий.



https://mn.wikipedia.org/wiki/%D0%A1%D0%B0%D0%B3%D1%81%D0%B0%D0%BD_%D0%B1%D3%A9%D0%BC%D0%B1%D3%A9%D0%B3

  Сагсан бөмбөг нь нэг төрлийн багийн спорт юм. Сагсан бөмбөгийн талбайд тус бүр
5 хүнтэй хоёр баг дүрмийн дагуу өрсөлдөгч талын цагирагт бөмбөг шидэж эсвэл
тохож оруулан оноо цуглуулж, цаг дуусахад хамгийн олон оноотой нь хождог. Дэлхий
дахинд өргөнөөр дэлгэрсэн, онцгойлон их үздэг спортуудын нэг нь сагсан бөмбөг
болно.

Хөгжлийн үе шат I үе шат 1891-1918 он. Тоглоомын шинэ төрөл бий болсон. Сагсан
бөмбөг нь өөрийн бүхий л онцлогоороо ялгаран спорт тоглоомын биеэ даасан төрөл
болж хөгжсөн. АНУ даяар түргэн тархахын зэрэгцээ бөмбөг барих, дамжуулах, шидэх
зэрэг техникүүд гарч ирсэн. Тактикийн хувьд тоглогчдыг Довтлогч, Хамгаалагч гэж
ангилах болжээ. Сагсан бөмбөг нь Европ, өмнөд Америкт өргөн дэлгэрч эхэлсэн.



https://mn.wikipedia.org/wiki/%D0%9A%D0%BE%D0%BB%D0%B4%D0%BF%D0%BB%D0%B5%D0%B9

Колдплей буюу Coldplay нь 1996 онд байгуулагдсан, Британийн альтернатив рок
хамтлаг юм. Хамтлагийн ахлагч Крис Мартин Жонни Баклэндтэй Лондоны их сургуульд
хамт сурдаг байв. Анх тэд Pectoralz хамтлагийг байгуулсны дараа Гай Бэрриман
хамтлагт басс гитарчнаар орж, хамтлагийн нэрээ Starfish болгон өөрчилжээ. Улмаар
Уил Чампион хамтлагт орсноор хамтлаг бүрджээ. Менежер Пил Харвей албан бус 5
дахь гишүүнээр тооцогддог. Хамтлаг Safety (1998), Brothers & Sisters (1999), The
Blue Room (1999) гэсэн 3 EP гаргахын өмнө 1998 онд нэрээ Coldplay болгожээ.
Удалгүй Parlaphone-тай гэрээ хийснээр мэргэжлийн студид дуугаа бичүүлэхээр
болов.

Тэд хөгжмийн хэд хэдэн шагналын эзэн болсон. 2000 онд Mercury Prize-д нэр дэвшиж
байсан тэд анхны цомог болох Parachutes цомгийн Yellow дуугаа гаргаснаар дэлхий
дахинд нэр алдартай хамтлаг болж чаджээ. Хамтлагийн 2 дахь цомог болох A Rush of
Blood to the Head /2002/ нь шүүмжлэгчдээс сайн дүн авч, New Musical Express
(NME)-ийн оны шилдэг цомог гэх мэт олон шагнал хүртжээ. Тэдний цомгийг Нелсон
продюсэрлэсэн байна. Дараах цомог X&Y 2005 гармагцаа шүүмжлэгчдээс сайн дүн авч,
шилдэг борлуулалттай цомог болж чаджээ. Мөн Нелсон продюсэрлэсэн байна. Харин
хамтлагийн 4 дэх цомог Viva La Vida or Death and All His Friends /2008/-ийг
Брайан Ено продюсэрлэж дахин шүүмжлэгчид сайшааж, 51 дэх Грэмми шагналын олон
төрөлд нэр дэвшин түрүүлж чаджээ. 2011 оны 10 сарын 24-нд Mylo Xyloto хэмээх 5
цомгоо гаргаж, шүүмжлэгчдээс сайшаалттай байна. Улмаар 2011 оны Их Британийн
хамгийн их борлуулалттай рок цомог болж чадсан. 2014 оны 5-р сарын 16-нд 6 дахь
студи цомог болох Ghost Stories цомгоо худалдаанд гаргасан. Энэхүү цомог дэлхийн
100 гаруй орны iTunes борлуулалтыг тэргүүлжээ.

2011 оны 9-р сарын 23-нд Coldplay хамтлаг Европ дахь аялан тоглолтынхоо
тасалбарыг худалдаалж эхэлсэн. Олон газар тоглогдох энэ тоглолтын тасалбар маш
их эрэлт хэрэгцээтэй борлогдсон нь шинэ цомгийг маш эрэлттэй байхыг нотолсон юм.
Ингээд Mylo Xyloto цомог 10-р сарын 24-нд дэлхий даяар худалдаанд гарч,
шүүмжлэгчдээс магтаал шүүмлэл аль алиныг авч, дэлхийн 34 оронд борлуулалтаараа
тэргүүлжээ.

2011 оны 10-р сарын 19-нд, Coldplay хамтлаг Apple компанийн үүсгэн байргуулагч
Стив Жобсийг эцсийн замд нь үдэх арга хэмжээнд оролцож "Viva la Vida", "Fix
You", "Yellow" болон "Every Teardrop is A Waterfall" дуунуудаа дуулжээ. 10-р
сарын 26-нд Coldplay "Amex UNSTAGED" нэртэй тоглолтоо Испанийн нийслэл Мадрид
хотын 'Plaza de Toros de Las Ventas' цэнгэлдэхэд хийснээр тэдний шинэ цомгийн
'Mylo Xyloto' нэртэй аялан тоглолт эхэлжээ. Энэхүү тоглолтыг YouTube цахим
хуудсаар шууд дамжуулсан бөгөөд тэдний урт хугацааны хамтрагч Антон Корбжин
найруулан хүргэжээ. 2011 оны 11-р сарын 30-нд, Coldplay 2012 оны 2-р сарын 12-нд
Лос Анжелос хотноо зохиогдох 54 дэх удаагийн Грэмми шагнал гардуулах ёслолд 3
төрөлд дэвшжээ. Улмаар дуучин Рианнатай хамтран дуулахаар болсон байна. 2012 оны
1-р сарын 12-нд Coldplay BRIT Awards-ын 2 төрөлд нэр дэвшсэн бөгөөд 2012 оны 2-р
сарын 21-нд нэр дэвшсэн нэг төрөл болох 'Британийн шилдэг хамтлаг' төрөлдөө 3
дахь удаагаа ялалт байгуулжээ. Mylo Xyloto нь Их Британийн хамгийн их
борлуулалттай рок цомог болж чадсан бөгөөд Их Британид 908,000 хувь борлогджээ.
Цомгийн 2 дахь сингл болон гарсан Paradise дуу нь мөн Их Британийн хамгийн их
борлуулалттай рок сингл болсон бөгөөд 410,000 хувь борлогджээ. 2012 оны MTV
Video Music Awards-т Coldplay 'Paradise' дууныхаа клипээр шилдэг рок клип хэмээн
шагналыг хүртсэн. Одоогийн байдлаар Mylo Xyloto цомог нь дэлхий даяар 8 сая
гаруй борлогдоод байна.

2012 оны 9-р сарын 9-нд, Coldplay 2012 оны Лондоны Паралимпийн хаалтын ажилгааг
удирдан зохион байгуулсан бөгөөд энэ үеэрээ тэд дуучин Рианна болон рэппэр Jay-Z
нартай хамтран уран бүтээлжээ толилуулжээ. Тэд мөн хаалтын ажилгааны үеэр
Bandstand Marathon хэмээх, хөгжлийн бэрхшээлтэй иргэдээс бүрдсэн хамтлагт
өөрсдийн "Viva la Vida" дуугаа дуулах зөвшөөрөл олгожээ.

2012 оны 11-р сарын 21-нд, Mylo Xyloto аялан тоглолтын нэг хэсэг болох
Австралийн Брисбэнд тоглолт хийснийхээ дараа тэд аялан тоглолтоосоо 3 жил
завсарлаж байгаагаа мэдэгдсэн. Coldplay дуучин Jay-Z-тэй хамтран Брүүклиний
Барклэйс Центэрт шинэ жилийн тоглолтоо хийсэн бөгөөд 2013 оны 2-р сард Латин
Америкийн хэд хэдэн газар тоглолтоо хийхээр төлөвлөөд байсан юм. Mylo Xyloto
Tour нь 2012 онд хамгийн их орлого олсон 4 дэх аялан тоглолтоор нэрлэгдсэн юм.
Энэ тоглолтоороо тэд 171.3 сая долларын орлого олжээ. Австралийн 2dayfm
радиогоор ярилцахдаа Крис Мартин "Дараагийн цомгийн нэр уншихад илүү амар байх
болно" гээд дараагийн цомгийн ажилдаа аль хэдийн орсныг дурдсан юм.

2013 оны 8-р сарын 9-нд,Coldplay Atlas хамээх шинэ дуугаа гаргахаа зарлалаа, энэ
дуу нь удахгүй гарсан The Hunger Games: Catching Fire киноны дуу юм. Энэ дуу нь
9-р сарын 6-нд дэлхий даяар худалдаалагдаж эхэлсэн бол Их Британид 9-р сарын 8нд
худалдаалагдаж эхэлсэн.

2013 оны 12-р сарын 18нд, Billboard Coldplay-н шинэ бүтээлүүдийг цаашид Atlantic
Records-р дамжуулан гаргахыг зарлажээ. Харин АНУ-д Warner Music Group-тэй
хамтарч гаргах бөгөөд EMI болон Parlophone-г өөртөө эзэмшдэг юм.

2014 оны 2-р сарын 25-нд, Coldplay Монгол улсын нийслэл Улаанбаатар хотын цагаар
00:00-т шинэ цомгийн анхны дуу болох "Midnight"-н клипийг YouTube-р дамжуулан
дэлхий нитийн хүртээл болгожээ.2014 оны 3-р сарын 2-нд Coldplay хамтлаг өөрсдийн
зургаа дахь цомог болох "Ghost Stories"-г 2014 оны 5-р сарын 19-нд гаргахаа
зарласан бөгөөд энэхүү цомгийнхоо эхний сингл болох "Magic"-г тухайн өдөртөө
худалдаанд гаргаж байжээ. Ghost Stories нь 2 гол сэдэв дээр өрнөдөг сэтгэлийн
холбоос дээр тулгуурласан цомог хэмээн Крис Мартин дурджээ. Энэхүү цомог нь
өнгөрсөн үйл явдлуудын тухай бодлуудыг эрэн хайж, мөн ирээдүйд таны болон өөр
хэн нэгний бүтэлгүй дурлал таны амьдралд хэрхэн нөлөөлөх тухай өгүүлдэг ажээ.
Хамтлаг өөрсдийнхөө зургаа дах цомгоо өмнөх цомгуудаасаа ялгарахаар өөр арга
барилыг сонгон авч бүтээхийг зорьжээ. Үүндээ Мартин бусад хамтлагуудийг урин
цомгийнхоо үндсэн дууны материалуудтай танилцуулжээ. Үүгээрээ тэр өөрийнхөө дуу
бүтээх санаагаа өөрчилж чаджээ.

2014 оны 4-р сараас 7-р сарын хооронд Coldplay шинэ цомгоо сурталчлах "Ghost
Stories Tour" аялан тоглолтыг 6 хотод хийхээр төлөвлөжээ. Эдгээрт: 5-р сарын
5-нд Нью-Йорк хотын Beacon Theatre, 5-р сарын 19-нд Лос Анжелес хотын Royce
Hall, 5-р сарын 28-нд Парис хотын Casino de Paris, 6-р сарын 12-нд Токио хотын
Tokyo Dome City Hall, 6-р сарын 19-нд Сидней хотын Enmore Theatre, 7-р сарын
2-нд Лондон хотын Royal Albert Hall-д тус тус тоглолтоо хийн аялан тоглолтоо
өндөрлүүлжээ. Ghost Stories цомог нь анхны сингл болох "Magic"-ийн хамт
iTunes-ээр дамжуулан захиалгаа авч эхэлжээ. Үүний дараа нь дахин "A Sky Full of
Stars", True Love хэмээх синглүүд худалдаанд гарчээ. Ghost Stories нь
шүүмжлэгчдээс ихэвчлэн өндөр үнэлгээ авсан байдаг. Ghost Stories цомог нь Их
Британи ,Америк болон бусад томоохон хөгжмийн зах зээлд тэргүүн байрт бичигдсэн.
Мөн Ghost Stories нь Грэмми шагналын Best Pop Vocal Album төрөлд, "A Sky Full of
Stars" нь Best Pop Duo/Group Performance төрлүүдэд тус тус нэр дэвшжээ.

2014 оны 12-р сард Spotify Coldplay хамтлагийг 2014 оны хамгийн эрэлттэй
хамтлагаар нэрлэсэн бөгөөд Эд Шийран болон Эминэмm дараагаар дэлхийн хамгийн их
эрэлттэй уран бүтээлчээр нэрлэжээ.

2015 оны 11-р сарын 27-нд Coldplay өөрсдийн A Head Full of Dreams аялан
тоглолтын хуваарийг танилцуулжээ. Энэхүү аялан тоглолтод Латин Америк болон
Европ тивүүдэд хийх хэд хэдэн тоглолт багтсан байдаг. 12-р сарын 3-нд Coldplay
Super Bowl 50 шоуны завсарлагааны уран бүтээлчээр зарлагдсан бөгөөд улмаар 2-р
сарын 7-нд тоглолтоо хийсэн. Энэхүү тоглолтод дуучин Бруно Марс болон Биёонсэ
нар хамтран оролцсон. 2016 оны 4-р сард, Coldplay 2015 оны хамгийн их борлуулалт
хийсэн уран бүтээлчдийн #6-р байрт нэрлэгджээ.

2015 оны 11-р сарын 27-нд, Coldplay өөрсдийн Facebook хуудсаараа дамжуулан
"Adventure of A Lifetime" дууныхаа клипийг анх удаа цацжээ. Энэхүү клипийн зураг
авалтыг Английн жүжигчин Анди Серкисийн эзэмшдэг The Imaginarium студид хийж
гүйцэтгэсэн бөгөөд энэхүү студи нь Planet of the Apes болон Rise of the Planet
of the Apes кинонуудыг бүтээж байсан газар юм.

2016 оны 11-р сарын 19-нд, Coldplay хамтлаг Global Citizen India наадмын хүрээнд
анх удаа Энэтхэг улсад тоглолтоо хийсэн бөгөөд энэхүү тоглолтод Болливүүдын
одууд хамтран оролцож, нийт 80,000 гаруй хүн үзсэн байна. Мөн тэд Лондоны
Absolute Radio болон Magic Radio-д өгсөн ярилцлагадаа удахгүй шинэ уран
бүтээлүүдээсээ бүрдсэн "Kaleidoscope" нэртэй EP цомгоо гаргах гэж буйгаа
мэдэгдсэн. Үүнийгээ Крис Мартин A Head Full of Dreams-ээс үлдсэн хэд хэдэн
санаанаас уран гарч ирсэн хэмээн тайлбарлажээ. Удалгүй Coldplay өөрсдийн цахим
сүлжээнүүдээрээ дамжуулан шинэ EP цомгоо 2017 онд гаргахаа мэдэгдсэн.

Тэдний анхны цомог болох Parachutes-аас "Don't Panic" , "Trouble" , "Yellow"
хэмээх хит дуунууд гарч ирсэн байдаг. Тухайн үед дэлхийн томоохон брэндүүд болох
Coca-Cola, Gatorade тэдний эдгээр дууг ашиглан сурталчилгаа хийх олон сая
долларын гэрээг хамтлагт тавьсан байдаг. Гэвч тэдний аль ч Coldplay-тэй
тохиролцоонд хүрч чадаагүй. Энэ талаар хамтлагийн төгөлдөр хуурч, гитарчин,
дуучин Крис Мартин хэлэхдээ "Бид ямар нэгэн ашгийн төлөөх уран бүтээлчид биш бид
дуугаа хэн нэгэнд зарахыг огт хүсдэггүй" хэмээн хэлж байжээ.

"Viva la Vida" дуу нь iTunes Store-н рекламд тоглогдсон нь Coldplay-н хувьд
анхны тохиолдол болжээ. Үүний дараа iTunes энэхүү дууг онлайнаар борлуулж
эхэлжээ. 2010 оны 9-р сарын Apple компанийн тусгай арга хэмжээнд Крис Мартин
оролцон хэд хэдэн дуугаа дуулсан билээ. Энэ үеэрээ Крис Мартин Apple компанид
"Viva la Vida"-г борлуулж өгсөн явдалд талархсанаа илэрхийлжээ. Стив Жобсыг өөд
болсны дараа Coldplay хамтлаг Apple компанийн төв байрны гадаа хүрэлцэн ирж, 4
дуугаа дуулж хүндэтгэл үзүүлсэн байдаг.

Coldplay нь Эмнести Интернэшнл байгууллагын үйл ажилгааг дэмждэг ба түүнийхээ
хүрээнд 2012 онд болсон The Secret Policeman's Ball-д оролцжээ. Крис Мартин
шударга тэгш эрхийн төлөө тууштай тэмцэгч олны танил хүмүүсийн нэг бөгөөд
Oxfam-ийн Make Trade Fair аяныг дэмждэг. Тэр Oxfam-н хамтаар дэлхийн олон улс
орнуудад аялсан байдаг. Тэр "Make Trade Fair" гэсэн бугуйвчийг олон нийтийн өмнө
ил гарахдаа, ялангуяа Coldplay-н тоглолтын үеэр зүүсэн байдаг. Мөн Coldplay
хамтлаг Make Poverty History үйл ажиллагааг дэмжсэн байдаг.

Coldplay нь өөрсдийн гайхалтай дуу болон цомгоороо дэлхийн олон сая хүний хайр
хүндэтгэлийг хүлээдэг. Тэд алдартай болсноосоо хойш цаг үргэлж нийгмийн олон үр
өгөөжтэй үйл ажиллагаа болон хандивын аянд идэвхтэй оролцсоор ирсэн. Учир нь тэд
олсон орлогынхоо 10 хувийг тогтмол хандивладаг. 2009 оны 6-р сард Coldplay
хамтлаг "Махгүй хоолтой даваа гараг" хэмээх Битлз хамтлагийн Пол Маккартнийн
эхлүүлсэн аянд нэгдэж, дэлхийн уур амьсалын өөрчлөлтийг удаашруулан зогсооход
хувь нэмрээ оруулах үүднээс хүмүүсийг 7 хоногт дор хаяж 1 удаа мах махан
бүтээгдэхүүн ороогүй хоол хэрэглэхийг уриалжээ. 2009 оны 9-р сарын 17-ноос 9-р
сарын 31-ний хооронд Coldplay хамтлаг өөрсдийн анхны дуудлага худалдаагаа
зарлажээ. Үүгээрээ тэд өөрсдийн анхны гитар, Viva la Vida аялан тоглолтод
ашиглаж байсан "Viva" нэртэй гитар, Parachutes цомгийн нүүрэн дээр байдаг
дэлхийн бөмбөрцөг, Strawberry Swing дууныхаа клипэнд ашиглаж байсан нөмрөг гэх
мэт олон зүйлийг дуудлага худалдаагаар зарж, олсон бүх орлогыг Британийн
хүүхдийн төлөөх "The Kids Company"-д хандивлажээ. 2012 оны 11-р сараас 12-р
сарын хооронд Album Artists (www.albumartists.co.uk) нь Coldplay хамтлагтай
хамтран Mylo Xyloto цомгийн зургуудыг дуудлагаар худалдан 610,000 фунт стерлинг
олж, орлогоо Лондон хотын ядуу бууртай амьдралтай хүүхдүүдэд хандивлажээ. 2014
оны 11-р сард Крис Мартин 'Band Aid 30' хандивын хамтлагт нэгдэж британи, ирланд
уран бүтээлчидтэй хамтран "Do They Know It's Christmas?" дууг дуулжээ. Үүнээс
олсон орлогыг Африк тивд дэгдээд байсан эбола өвчний эсрэг үйл ажиллагаанд
хандивлажээ. Энэ үйл явдал нь Крис Мартины хувьд 2 дахь тохиолдол болсон бөгөөд
өмнө 2004 онд Coldplay хамтлагийн хамтаар 'Band Aid 20' аянд оролцож байжээ.

2016 онд Coldplay Британийг Европын Холбооноос гарах эсэх санал асуулгад эсрэг
санал өгсөн ч нийт ард иргэдийн 52 хувь нь Европын холбооноос гарахыг дэмжсэн
билээ. Үүнд хамтлагийн дуучин Крис Мартин хэлэхдээ: "Энэхүү шийдвэр биднийг
болон бидний үеийн ихэнх хүмүүсийн үзэл бодлыг төлөөлөхгүй" хэмээн мэдэгдсэн.

2011 оны 11 сарын 30-нд Coldplay хамтлаг 54 дэх Грэмми авардст 3 төрөлд нэр
дэвшив. Тэд Грэмми авардсаар дуучин Рианнатай хамтран Princess of China дуугаа
дуулсан юм. 2012 оны 1-р сард BRIT Авардсын 2 төрөл болох шилдэг цомог болон
шилдэг Британийн хамтлагт нэр дэвшсэн юм. 2 сарын 21-нд Coldplay хамтлаг Их
Британийн шилдэг хамтлагаар 3 дахь удаагаа шалгарлаа. Тэдний шинэ гаргасан цомог
хамгийн их борлуулалтай рок цомог болсон юм. Их Британид гэхэд л 908,000 хувь
борлогджээ. Цомгийн 2 дахь сингл Paradise нь Их Британид гэхэд л 410,000 хувь
борлогдож, тус улсын хамгийн их борлуулалтай рок сингл болж чаджээ. .

Coldplay хамтлагийн ахлагч Крис Мартин нэгэн удаа хамтлагийн хөгжмийг хард
роктой харьцуулбал тэдний сэтгэл хөдлөл боржин рок хэмээн өгүүлсэн байдаг.
Хамтлагийн дуунуудыг бодлогоширсон ба блю романтик гэж нэрлэдэг. Энэ нь тэдний
сэтгэлийн хөдөлгөөн, ялангуяа Мартины дуусашгүй эрч хүчний мэдрэмжийг тодотгож
өгсөн байдаг. Мартины уянгалаг байдал, үгийн сонголтыг нь авч үзвэл эмэгтэйлэг
гэж үздэг. Тухайлбал Geneva хамтлагийн Эндрю Монтгомерттай төстэй гэж үздэг.

1990-ээд оны сүүлээр гаргасан EP цомгууд нь "dream pop" хэв маягтай байсан ба
түүний үргэлжлэл болсон анхны студи цомог Parachutes нь мелодик поп гэж
тайлбарлагддаг бөгөөд тэдний анхны студи цомгийн дуу эгшгийг тайлбарлахдаа поп
урсгалыг гитарын хэв маягийг өөрчлөн гоёмсог зохилдлогоо уянгалуулан
тодорхойлсон гэж үздэгээс гадна бүрэн харанхуй болон уран сайхны хатуу гэж үздэг
.Coldplay-г альтернатив рок урсгалын төлөөлөл болох U2, Oasis, Radiohead, Travis
хамтлагуудтай харьцуулдаг. Түүний дотроос Шотландын алтернатив рок хамтлаг
Travis-ийг Coldplay хамтлагийн эхэн үеийн дуунуудад хамгийн ихээр нөлөөлсөн гэж
үздэг.

Тэдний 2 дахь студи цомог A Rush of Blood to The Head нь Echo & the Bunnymen,
Кэйт Буш, Мюз хамтлаг, Жорж Харрисон зэрэг уран бүтээлчдийн бүтээлүүдээс
сэдэвлэсэн байдаг. Энэхүү цомогт багтсан дуунууд нь "удаан аялгуутай, зүрх
эмтэлсэн" өнгө аястайн дээр "өөртөө итгэх итгэл"-тэй болгох хэв маягтай байдаг.
Тэдний 3 дахь цомог болох X&Y-т хамтлагийн дуучин Крис Мартины эргэлзээ, айдас,
итгэл, хайр түлхүү багтсан байдаг.

Viva la Vida or Death and All His Friends цомогт Coldplay хамтлаг хэв маягаа эрс
өөрчилж эхэлсэн гэж хэлж болно. Тэдний хэв маяг арт рок(урлагийн рок) буюу
дуугаараа дамжуулан тухайн үеийн нийгэм соёл, улс төр, дайн ба энхтайвныг
дүрсэлж эхэлсэн. Тэд Blur,Arcade Fire болон My Bloody Valentine хамтлагуудыг
дуурайх болсон. Coldplay энэ цомогтоо олон төрлийн хөгжмийн зэмсэг, найрал дууг
туршин ашигласан байдаг.

Mylo Xyloto цомог нь Viva la Vida цомгоос гарч ирсэн хайр болон дайнаас үүдэлтэй
үйл явдлуудыг өөртөө агуулснаас гадна Viva la Vida цомгийн акустик болон
цахилгаан гитарын элементүүдийн хүрээг улам тэлж өгснөөрөө онцлогтой. Дууны
үгний хэв маяг нь граффити (гудамжны бичмэг будаг) болон Германы эсэргүүцлийн
хамтлаг болох White Rose-с авсан байдаг.

Coldplay хамтлагийн дэлхий дахинд олсон амжилтын талаар Parlophone хөгжмийн
рекордсийн ерөнхийлөгч Майлс Леонард: "Тэдний олон нууцын нэг нь, тэд хэзээ ч Их
Британийн орон нутгийн бусад хамтлагууд шиг нэгэн хэвийн дуугаралтай байгаагүй"
гээд, дээр нь "зарим хамтлагууд Британи хамтлаг гэдгээрээ бахархдаг, зарим нь
бүүр хэтэрхий 'Британи' хэв маягтай болж ирдэг. Харин Coldplay огт тийм биш, тэд
нэг талаасаа Британи аялгуутай сонсогддог, харин нөгөө талаасаа тэд дэлхийн
томоохон уран бүтээлчид шиг сонсогддог." хэмээн тайлбарлажээ.

Coldplay хамтлаг түүхэндээ хөгжмийн олон шагналын эзэн болсон. Жишээбэл "Brit
Awards" шагналыг 9 удаа, үүнээс Британийн шилдэг хамтлагаар 4 удаа, MTV Video
Music Awards-ыг 5 удаагийн хүртээд зогсохгүй, Грэмми Авардсын 30 номинацад нэр
дэвшин 7-д нь ялалт байгуулжээ. 2009 он тэдний хувьд хамгийн амжилт арвинтай жил
байсан ба 51 дэх удаагийн Грэмми Авардст 7 төрөлд нэр дэвшиж, 3-т нь ялалт
байгуулсан байна. Үүгээр ч зогсохгүй тэд дэлхийн хамгийн их борлуулалттай уран
бүтээлчдийн нэг болсон байна. Coldplay хамтлаг нь дэлхий даяар нийт 60 гаруй сая
цомог борлуулсан билээ



https://mn.wikipedia.org/wiki/%D0%94%D0%BE%D1%80%D0%BD%D0%BE%D0%B4

Дорнод аймаг 1931 онд байгуулагджээ. 1941 оноос Хорлоогийн Чойбалсангийн алдраар
"Чойбалсан аймаг" гэж нэрлэгдэж байгаад 1963 оноос эргэн "Дорнод" хэмээн
нэрлэгдэх болжээ. Газар нутгийн хэмжээ - 123,597 км². Хүн амын тоо - 74,200
(2007 оны эцсийн байдлаар). Засаг захиргааны төв - Чойбалсан хот. Аймгийн нутаг
засаг захиргааны хувьд 14 суманд хуваагддаг.

Дорнод аймаг Монгол орны хамгийн зүүн талд оршдог. Хэрэглээний бүсчлэлээр зүүн
бүст хамаарна. Умард талаараа ОХУ (Өвөр Байгалын хязгаар), дорнод талаараа БНХАУ
(ӨМӨЗО-ы Хөлөнбуйр, Хянган, Шилийн гол) гэх хоёр улстай хил залгана. Улс дотор
Сүхбаатар, Хэнтий хоёр аймагтай хаяална. Тэгш тал газар зонхилно. Тус аймгийн
нутагт байх Хөх нуурын хотгор (д.т.д. 560 метр) Монгол орны хамгийн нам дор
газар гэгддэг.

Дунд палеозой, Юра, Цэрдийн галавын чулуулаг болон дөрөвдөгчийн неогены хурдас
их тархжээ. Хэрлэн, Онон, Улз, Халх зэрэг гол урсаж, Буйр, Хөх, Галуут, Яхь
зэрэг нуур долгиотдог. Цагаан хүндийн, Утаатминчүүр, Эрээн, Цагаанчулуут зэрэг
рашаан бий.

Дорнод аймгийн нутаг засаг захиргааны хувьд дээд түвшинд 14 сум, дэд түвшинд 63
багт хуваагддаг. Дорнод аймгийн хүн амын тоо 2000 онд 75,373 байсан бол 2010 оны
тооллогоор нийт хүн ам 69,552 болж буурчээ. Үүн дотор МУ-д оршин суугаа МУ-ын
харъяат иргэн 68589, МУ-д оршин суугаа гадаадын харъяат болон харъяалалгүй хүн
ам 284, гадаадад суугаа Дорнод аймаг, МУ-ын харъяат иргэн 679 бүртгэгджээ.

Аймгийн нутгийн ихэнхээр хээрийн хүрэн хөрс голлох бөгөөд хойд ба бүр зүүн өмнөд
захаар нь нугын хүрэн хөрс тархжээ. Хээрийн өвслөг ургамал ихтэй, манай орны
хадлан бэлчээрийн хамгийн их нөөцтэй аймаг юм. Халиун буга, цагаан зээр, монгол
тарвага зэрэг ан амьтан элбэгтэй.

Мал аж ахуй, газар тариалан голлон хөгжүүлсэн бөгөөд барилгын материал, хүнсний
үйлдвэр хөгжүүлсэн. Аймгийн төв Чойбалсан хот нь төмөр замын цэг бөгөөд энд зүүн
аймгуудад үйлчилдэг дамжлага бааз ажилладаг. Дорнод аймагт ОХУ руу гарах хилийн
боомт Эрээнцав, Ямалах боомт Чулуунхороот суманд, Ульхан боомт Баян-Уул сумын
нутагт, Хятад улс руу гарах Хавиргын боомт Чойбалсан суманд,Баянхошууны болон
Өвдөгийн боомтууд Халхгол суманд тус тус бий. Давс, нүүрс (Адуун чулуу), холимог
металл,газрын тос, уран, барилгын материал зэрэг ашигт малтмалтай.



https://mn.wikipedia.org/wiki/%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD_%D1%85%D0%BE%D1%82

Вашингтон (англ. Washington) буюу Колумбын тойрог (англ. District of Columbia)
нь 1790 оны 7 сарын 16-нд байгуулагдсан, Америкийн Нэгдсэн Улсын нийслэл юм.
АНУ-ын анхны ерөнхийлөгч Жорж Вашингтоны нэрээр нэрлэсэн. Колумбын тойрог нь
Потомак голын хойд эрэг дээр орших бөгөөд баруун өмнөд талаараа Виржиниа, баруун
хойд, зүүн хойд, зүүн өмнөд талаараа Мэрилэнд мужуудтай хиллэнэ. Тойргийн суурин
хүн ам нь 588,292 боловч ажлын 7 хоногуудад ирж ажиллах хүмүүсийг нэмэхэд ннэг
сая гаруйд хүрнэ. Вашингтоны метрополи газар нутгийн (бүрэлдэхүүнд нь Колумын
тойрог орно) хүн ам нь 5.3 сая бөгөөд энэ нь улсдаа наймд жагсана.

АНУ-ын Үндсэн хуулийн нэгдүгээр заалтад мужуудаас ялгарах холбооны тойрог нь
улсын нийслэл байх тухай бичсэн байдаг. Холбооны засгийн газрын гурван салбарын
төвүүд нь гурвуулаа тойрогт байрлах бөгөөд үүнээс гадна олон хөшөө дурсгал,
музэй байдаг. Вашингтонд 172 тооны гадаадын элчин сайдын яамд, мөн Дэлхийн банк,
Олон Улсын Валютын Сан, Америкийн Орнуудын Байгууллага, Интер-Америкийн Хөгжлийн
Банк зэрэг олон байгууллагуудын төвүүд байрлана.

АНУ-ын Конгресс нь Вашингтоныг шууд, бүрэн захирдаг бөгөөд ард иргэд нь
мужуудаас өөрсдийгөө удирдах эрх багатай юм. Тойрог нь санал өгдөггүй,
Конгрессийн төлөөлөгчтэй боловч сенаторгүй. Хэрэв Вашингтон нь муж байсан бол
газар нутгаараа хамгийн сүүлд (Рөүд-Айлендийн дараа), хүн амаараа сүүлээсээ
хоёрт (Вайомингийн өмнө), нягтшилаараа нэгт, мужийн нийт бүтээгдэхүүнээрээ 35-д,
Африк Америкчуудын хувиараа нэгт орно.



https://mn.wikipedia.org/wiki/2012_%D0%BE%D0%BD%D1%8B_%D0%A3%D0%BB%D1%81%D1%8B%D0%BD_%D0%98%D1%85_%D0%A5%D1%83%D1%80%D0%BB%D1%8B%D0%BD_%D1%81%D0%BE%D0%BD%D0%B3%D1%83%D1%83%D0%BB%D1%8C

2012 оны Улсын Их Хурлын сонгууль 2012 оны 6 сарын 28-нд явагдаж, бүх 76
гишүүнийг шинэчлэн сонгосон. Анх удаа холимог системээр явагдсан тус сонгуулийн
сурталчилгааны гол сэдэв нь авлига хээл хахуультай тэмцэх, уул уурхайгаас орж
ирэх орлогын тэгш хуваарилалт зэрэг байв. Сонгуулийн урьдчилсан дүн гарсны дараа
санал тоолох машины дүнд үл итгэж, гараар тоолохыг хүсч буйгаа эрх баригч Монгол
Ардын Нам болон бусад жижиг нам эвслүүд илэрхийлсэн. Улмаар Монгол Ардын Намаас
сонгогдсон гишүүд 7 сарын 9-нд нээлтээ хийсэн анхдугаар чуулганы ажиллагааг сар
гаруй тасалдуулж, үйл ажиллагаанд нь оролцоогүй. Гэхдээ сонгогдсон гишүүд
төлөвлөгөө ёсоор тангаргаа өргөж бүрэн эрхээ хэрэгжүүлж байна.

СЕХ нэр дэвшигчид нь хуулиар заасан хэмжээнд хүртэл санал авч чадаагүй 2 тойрогт
дахин сонгууль явуулахаар төлөвлөж буй. Мөн 2 нэр дэвшигч Сонгуулийн хуулийг
зөрчсөн болох нь шүүхээр тогтоогдож, улмаар СЕХ нэрийг нь ерөнхийлөгчид өргөн
мэдүүлээгүй.



https://mn.wikipedia.org/wiki/%D0%A8%D0%B0%D0%B2%D1%8C%D0%B6

Шавьж нь (Шавьжний анги) транхейн сувгийн тусламжтайгаар амьсгалдаг,гурван хос
хөлтэй үет хөлтний хүрээний хамгийн том анги бөгөөд сая гаруй зүйл амьтад
тэмдэглэгдээд байгаа боловч 1,5 сая орчим зүйл байх нь зайлшгүй гэж эрдэмтэд
үзжээ. Дэлхийн амьтны зүйлийн бүрдлийн талаас илүү хувийг шавьж эзлэх бөгөөд
нээгдээгүй 30 саяаас илүү зүйл шавьж байгаа гэж тооцдог байна.

Бие гүйцсэн шавьжны хэмжээ 0.139 мм- 55.5 см, жин нь 70 гр хүрнэ. Шавьж
амьдралын олон янз бүрийн нөхцөлд амьдрах чадварыг хөгжлийн явцад олсон учраас
тэдний биеийн бүтэц, эрхтнүүдийн гүйцэтгэх үүрэг маш олон янз болжээ. Шавьжийн
онцлог бол нисэх чадвартай болсон явдал юм. Маш олон зүйлийн шавьж байгаль дээр
их хэмжээгээр тохиолдох учир байгалийн биоцинозид асар их үүргийг гүйцэтгэнэ.
Тэрчлэн олон зүйлийн шавьж хөдөө аж ахуйд хор хөнөөл учруулах, ургамлын тоос
хүртээх, хүн ба амьтны биед паразитлан амьдрах, өвчин тараах зэрэг практикийн
холбогдлоор асар их юм.



https://mn.wikipedia.org/wiki/%D0%A7%D0%B8%D1%85%D1%80%D0%B8%D0%B9%D0%BD_%D1%88%D0%B8%D0%B6%D0%B8%D0%BD

Чихрийн шижин (лат. Diabetes mellitus) нь нойр булчирхай хангалттай хэмжээний
инсулин боловсруулж чадахгүй, эсвэл боловсорсон инсулин нь бие эсүүдэд нөлөөлж
чадахгүй болсон үед үүсдэг бодисын солилцооны бүлэг өвчин. Чихрийн шижингийн үед
хүний цусан дахь сахарын хэмжээ өндөр болдог. Цусан дахь сахарын төвшин их
байхын сонгодог шинж тэмдэгүүд нь, хүн шээмхэй (полицури - ойр ойрхон шээс
хүрэх), цангамхай (полидипси - ам хэт цангалт) ба идэмхий (полифаги - хэт
хоолонд орох) болдог.

Жил бүрийн 11 сарын 14-ний өдрийг 1991 оноос эхлэн дэлхий даяар чихрийн шижин
өвчинтэй тэмцэх өдөр болгон зарласан.



https://mn.wikipedia.org/wiki/%D0%A5%D3%A9%D0%BB%D0%B1%D3%A9%D0%BC%D0%B1%D3%A9%D0%B3%D0%B8%D0%B9%D0%BD_%D0%B4%D1%8D%D0%BB%D1%85%D0%B8%D0%B9%D0%BD_%D0%B0%D0%B2%D0%B0%D1%80%D0%B3%D0%B0_%D1%88%D0%B0%D0%BB%D0%B3%D0%B0%D1%80%D1%83%D1%83%D0%BB%D0%B0%D1%85_%D1%82%D1%8D%D0%BC%D1%86%D1%8D%D1%8D%D0%BD

Хөлбөмбөгийн дэлхийн аварга шалгаруулах тэмцээн (ХБДАШТ) (англ. FIFA World Cup)
нь Олон Улсын Хөлбөмбөгийн Холбооноос зохион явуулдаг хөлбөмбөгийн эрэгтэй
насанд хүрэгчдийн дэлхийн аварга баг шалгаруулах цомын тэмцээн юм. 1930 оноос
эхлэн дайны улмаас 1942, 1946 онуудыг алгасч, дөрвөн жил тутамд зохиогдсоор
ирсэн. Герман Аргентиныг ялж одоо цагийн аваргаар тодорсон.

Өнөөгийн журмаар сарын турш зохион байгуулагч оронд 32 баг аваргын төлөө
өрсөлдөнө. Гол тэмцээн болохоос өмнө гурван жилийн туршид дэлхий даяар шигшээ
багууд зохион байгуулагч орны шигшээгийн хамт оролцох эрхийн төлөө өрсөлддөг.
ДАШТ нь дэлхийн хамгийн их үзэгчтэй спортын арга хэмжээ бөгөөд 2006 оныхыг 715.1
сая орчим хүн үзжээ.

19 тэмцээн болсноос найман баг аварга болж байв. Бразил нь бүх тэмцээнд оролцож
байсан бөгөөд 5 удаа буюу хамгийн олон удаа түрүүлж байжээ. 2006 онд Герман
улсад болсон тэмцээнээр Итали улс шигшээд Франц улсыг ялж 4 дэх түрүүгээ авчээ.
2010 оны ДАШТ нь 6 сарын 11-ээс 7 сарын 11 хүртэл Өмнөд Африк улсад зохиогдож,
Испаний баг Голландын багийг ялж анхны түрүүгээ авсан түүхэн үйл явдал тохиосон
билээ. Дараагийн тэмцээн 2014 онд Бразил улсад зохион байгуулагдана.



https://mn.wikipedia.org/wiki/%D0%A1%D2%AF%D1%85%D0%B1%D0%B0%D0%B0%D1%82%D0%B0%D1%80%D1%8B%D0%BD_%D0%91%D0%B0%D1%82%D0%B1%D0%BE%D0%BB%D0%B4

Сүхбаатарын Батболд (1963 оны 6 сарын 24 - ) нь Монголын улс төрч, бизнесмэн,
Монгол улсын 26 дахь Ерөнхий сайд юм.

Тэрээр 1963 онд Улаанбаатар хотод төржээ. 1980 онд Улаанбаатар хотын 10 жилийн
14 дүгээр дунд сургууль, 1986 онд Москвагийн Олон улсын харилцааны дээд
сургуулийг төгсөөд 1988 он хүртэл Эдийн засгийн гадаад харилцааны хангамжийн
яаманд мэргэжилтнээр ажиллаж байгаад тус яамны "Монгол импекс" нэгдэлд экспорт
фирмийн дарга болов.

Монгол улс ардчилалд шилжсэний дараа 1991 онд Лондоны Бизнесийн их сургууль
дүүргээд 1992 онд хувийн хэвшлийн салбарт шилжиж, "Алтай трейдинг" ХХК-ийг
байгуулж, ерөнхий захирлаар ажиллаж байгаад 2000 онд улс төрд оржээ.

2000 - 2004 онд Гадаад хэргийн яамны дэд сайдаар ажиллаж байх хугацаандаа 2002
онд Москвагийн Дипломатын академийг төгсчээ.

2004 оны УИХ-ын сонгуульд Улаанбаатар хотын Сүхбаатар дүүрэгт МАХН-аас нэр
дэвшин өрсөлдөж ялалт байгуулснаар УИХ-ын гишүүн болжээ. 2004 - 2006 онд
Цахиагийн Элбэгдоржийн тэргүүлсэн, Эвслийн засгийн газарт Засгийн газрын гишүүн,
Үйлдвэр, худалдааны сайдаар ажиллаж байсан.

Тэрээр 2008 оны сонгуульд мөн Сүхбаатар дүүргийн 23-р тойргоос улиран
сонгогдсон. УИХ-ын 2008 оны 9 сарын 19-ний өдрийн нэгдсэн чуулганы хуралдаанаар
Санжаагийн Баярын тэргүүлсэн Засгийн газрын гишүүн, Гадаад харилцааны сайдаар
томилогдон ажиллаж байв.

Монгол улсын 25 дахь ерөнхий сайд С.Баяр өвчний улмаас үүрэгт ажлаасаа
чөлөөлөгдөх хүсэлт гарган, 2009 оны 10 сарын 28-нд албан тушаалаа өгсний дараа
МАХН-аас түүний нэрийг ерөнхий сайдад нэр дэвшүүлэн, УИХ-ын гишүүдийн 93.9
хувийн дэмжлэгийг хүлээж, 2009 оны 10 сарын 29-нд Монгол Улсын 26 дахь ерөнхий
сайдаар томилогдон ажиллаж байв. 2012 оны Улсын Их Хурлын сонгуульд түүний
удирдсан Монгол Ардын Нам ялагдал хүлээснээр тэрээр намын дарга болон ерөнхий
сайдын албаа шилжүүлэн өгчээ.



https://mn.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Санкт-Петербург (орос. Санкт-Петербург) нь Оросын Холбооны Улсын хот юм.
Ленинград мужийн төв бөгөөд Холбооны хотын статустай юм. Хаант Орос Улсын
нийслэл байсан. Хотын нэр нь "Гэгээн Петрийн хот" хэмээх утгатай. Тус хотыг
байгуулсан I Петр хааны нэрээр нэрлэгджээ. Дэлхийн нэгдүгээр дайнаас хойш
(1914–1924) Петроград гэж нэрлэгдэж байгаад, Владимир Ленинийг нас барахад
түүний дурсгалд зориулж Ленинград (1924–1991) гэж нэрлэж байв. Санкт-Петербург
нь Европ тивийн хамгийн залуу мөн тус тивийн хамгийн олон гүүр, далайн суваг,
аралтай хот юм. Энд нийт 64 гол, 48 суваг, эрэг хавийн 170 км газар, 100-аад
арал, 800 гүүр бий.

ОХУ-ын баруун хэсэгт, Балтын тэнгисийн Финляндын булангийн хамгийн зүүн эрэг
дээр, Нева мөрний адагт оршино. Тус улсад томоохонд тооцогдох боомт хот, төмөр
зам, агаарын замын чухал зангилаа бөгөөд улсдаа Москвагийн дараа 2-т орох хот
юм.

Нева мөрний бэлчир дэх арлууд болон хоёр эргээр орших тус хотод усан сувгийн
сүлжээ ихэд хөгжсөн. Цагаан тэнгис, Днепр мөрөн, Ижил мөрөн хүртэл усан зам
татагдсан байдаг тул Каспийн тэнгис, Урал, Ижил мөрнөөс Балтын тэнгист гарах
гарц болдог юм. Боомтын ус 11-4 сард хөлддөг ч мөс хагалагч онгоцны
тусламжтайгаар усан замаа хадгалсаар байдаг. Хотын төвөөр суваг, далан сүлжсэн
байдаг, үзэсгэлэнтэй хот тул "Умардын Венец" ч гэж нэрлэдэг.

Санкт-Петербургийг Их Петр хааны зарлигаар 1703 оны 5 сарын 27 (Григорийн
тооллоор. Тухайн үед Орост мөрдөгдөж байсан Юлийн тоолол ёсоор 5 сарын 13)-д бий
болсон.

Умардын их дайны явцад Шведээс булаан авсан Балтын тэнгис, Финляндын булангийн
эрэг дэх Ингерманландад шинэ хотыг барьжээ. Мөн хотыг хамгаалах зорилгоор
Петропавловск цайзыг барьсан бөгөөд 10,000 гаруй хүний амь насны өртөгтэй боссон
хот гэгддэг.

1917 онд гарсан 2 хувьсгал болох Февралийн хувьсгал, Октябрийн хувьсгал өрнөсөн
голомт бөгөөд большевикууд засгийн эрхийг авч, Ленин Думыг тараасан, хувьсгалын
төв билээ.

Орос, Финляндын хил хажуухнаар нь өнгөрдөг байсан учир Иосиф Сталин Финляндад
хандаж "Их бууны тусгал" газрыг ЗХУ-д шилжүүлж өгөхийг шаардсаныг Финлянд улс
татгалзсанаар 1939 онд Өвлийн дайн буюу Зөвлөлт-Финляндын дайн гарч байсан
түүхтэй. Финляндчууд сайн байлдсан хэдий ч 1940 онд ЗХУ-ын хүссэн үр дүнтэйгээр
гал зогсоох гэрээ байгуулсан юм. Энэ нь төвийг сахисан орон байсан Финлянд улсыг
Тэнхлэгийнхний талд орох үүдийг нээсэн гэж болох юм. Дэлхийн хоёрдугаар дайны
үед Финлянд, Нацист Германы армиудын бүслэлтэд Ленинград хот 400 орчим хоног
хоригдсон билээ (Ленинградын бүслэлтийг үзнэ үү). Хөлдсөн Ладога нуураар
дамжуулан хотыг хоол хүнс, эм тариагаар залгуулан, бүслэлтийг давж гарсан юм.

1998 онд Царьское Село байдаг Пушкин хот, Кронштадт зэрэг ойр орчмын 8 хот, 17
сууринг тус хотод нэгтгэснээр хотын газар нутаг нэлээд тэлжээ.

Санкт-Петербургийн метро нь 2009 оны байдлаар 5 шугам, 63 өртөөтэй. Мөн төмөр
замын 5 өртөө тус хотод бий. Трамвай, троллейбуснууд нийтийн тээвэрт үйлчилдэг.

Тус хот нь Москвагийн цагийн бүс буюу UTC+3 бүст оршино. Зуны цагийн үедээ UTC+4
болно.



https://mn.wikipedia.org/wiki/Google

Google Inc. буюу Гүүгл нь cloud computing, интернэт хайлт, зар сурталчилгааны
технологийг хөгжүүлдэг, дэлхий даяар цар хүрээтэй хувьцаат компани юм. Google нь
Интернэтэд тулгуурласан хэд хэдэн үйлчилгээ, бүтээгдэхүүнийг хост хийж
хөгжүүлдэг бөгөөд AdWords үйлчилгээ дээр тулгуурласан зар сурталчилгаагаараа
ихэнх орлогоо олдог. Тус компанийг Станфордын Их Сургуульд докторын зэрэг
хамгаалж байх үедээ Ларри Пэйж, Сергей Брин (Google-н залуус буюу Google Guys
гэдэг) нар байгуулжээ. 1998 оны 9 сарын 4-нд хувийн компани болж байгуулагдсан
бөгөөд 2004 оны 8 сарын 19-нд IPO-гаа хийжээ. Google компаний зорилго нь
"дэлхийн бүхий л мэдээллийг дэлхий даяар хандагдах болох, хэрэгтэй байдалд
эмхлэн байгуулах" бөгөөд албан бус уриа нь Google-н инженер Пол Бакхэйтийн
гаргасан Хорон санаатай байж болохгүй (англ. Don't be evil) юм. 2006 онд тус
компани нь Mountain View, Калифорни дахь одоогийн төв байр "Googleplex"-даа нүүн
оржээ.

Google нь дэлхий даяар байрлах өгөгдлийн төвүүддээ сая гаруй сервер ажиллуулдаг
бөгөөд өдөр бүр тэрбум гаруй хайлт, хэрэглэгчдийн бүтээсэн хорин петабайт
мэдээлэл боловсруулдаг. Үүсгэн байгуулагдсан цагаасаа хойш маш хурдацтай өссөний
үр дүнд тус компани нь хайлт хийх салбараасаа гадуур хэд хэдэн бүтээгдэхүүн,
худалдан авалт, хамтын ажиллагааны гэрээ хийжээ. И-мэйлийн Gmail програм, сошат
сүлжээний Orkut, Google Buzz зэрэг интернэтэд байрлах програмуудтай. Онлайнаас
гадна Google Chrome вэб хөтөч, зураг янзалж, засварладаг Picasa, мессенжерийн
Google talk гэх зэрэг компьютер дээр байрлуулдаг програмуудыг ч гаргажээ. Мөн
Андройд гар утасны үйлдлийн системийн хөгжүүлэлтийг тэргүүлэн гүйцэтгэдэг бөгөөд
энэхүү OS нь Nexus One, Motorola Droid зэрэг маш олон гар утас дээр
суурилдагдсан байдаг. Google-г Alexa Internet хамгийн их зочинтой вэбсайт хэмээн
тэмдэглэжээ. Google-г Fortune сэтгүүл дөрөв дахь сайн ажлын байр,, BrandZ
дэлхийн хамгийн хүчтэй брэнд хэмээн онцолжээ. Google-н үйлчилгээнүүд зах зээлд
тэргүүлэх байр суурь олсоноор түүнийг хувийн мэдээлэл, зохиогчийн эрх, цензур
гэх зэргийн асуудлуудад шүүмжлэх болов.



https://mn.wikipedia.org/wiki/%D0%A3%D0%BB%D1%81%D1%8B%D0%BD_%D0%B8%D1%85_%D1%85%D1%83%D1%80%D0%BB%D1%8B%D0%BD_%D1%81%D0%BE%D0%BD%D0%B3%D1%83%D1%83%D0%BB%D1%8C

Улсын Их Хурлын сонгууль гэдэг нь Монгол улсын төрийн эрх барих дээд
байгууллагыг сонгох, дөрвөн жилд нэг удаа явагддаг үйл ажиллагаа юм. Сонгуулийг
улс орон даяар зохион байгуулах онцгой эрхийг Сонгуулийн Ерөнхий Хороо эдлэдэг.
Одоогийн үндсэн хуулийн дагуу Монгол Улсын Их Хуралд 76 гишүүнийг дөрвөн жилийн
хугацаатай сонгож байгаа. Энэ хуулийн дагуу Монгол Улсад 7 удаа Улсын их хурлын
сонгууль явагдаад байна.

Анхны УИХ-ын сонгуульд МАХН үнэмлэхүй ялалт байгуулсан. Тэд 76 суудлын 70-ыг нь
авсан бол сөрөг хүчин 5-хан суудалтай (МСДН - 1, МоАН, Нэгдсэн Нам, МҮДН-ын
эвсэл - 4) хоцорчээ. Бие даан нэр дэвшиж сонгогдсон Гэндэнсамбуугийн Зуунай нь
МАХН-ын гишүүн юм. Уг сонгууль нь томсгосон мажоритар системээр буюу, аймаг
дүүргүүдийг нэг тойрог болгон, тойрог тус бүрээс 2-4 хүн сонгогдож байв.

Жижигсгэсэн мажоритар систем буюу 76 тойрог тус бүрээс 1 хүн сонгогдсон 1996 оны
УИХ-ын сонгуульд МҮАН, МСДН-ын "Ардчилсан Холбоо" эвсэл 50 суудал авснаар
засгийн газраа бүрдүүлэх эрхтэй болсон. Харин МАХН түүхэндээ анх удаа сөрөг
хүчин болсон тус сонгуулиар 25 суудал авч, үлдсэн нэг суудлыг МУНН (Очирбатын
Дашбалбар) эзэлжээ.

Сонгуулийн тогтолцоо өмнөхтэйгээ ижил байсан бөгөөд МАХН 72 суудал авч үнэмлэхүй
олонхи болж, МҮАН, МШАН-ын "Ардчилсан Холбоо" эвсэл, ИЗН, Ногоон Намын "Иргэний
Зориг-Ногоон Нам" эвсэл, Эх Орон-МАШСН тус бүр 1 суудал авч, бие даагч 1 хүн
(Ламжавын Гүндалай) сонгогджээ.

МАХН 36, Ардчилсан Нам, Эх Орон Намын "Эх орон-Ардчилал" эвсэл 36, БНН 1 суудал
авч, Ардчилсан Намын 3 гишүүн бие даан нэр дэвшиж сонгогдсон.

МАХН 45, Ардчилсан Нам 28, Ногоон Нам, Иргэний Хөдөлгөөний Намын "Иргэний эвсэл"
1, ИЗН 1, бие даагч 1 (Зоригийн Алтай) сонгогдсон.

Н.Багабанди ерөнхийлөгчөөр сонгогдож, С.Гончиг, М.Чимидцэрэн, С.Зориг нар нас
барсны улмаас нөхөн сонгуулиуд болсон. Үүнд Н.Энхбаяр, Ц.Өөлд, Д.Цэвээнжав,
С.Оюун нар сонгогдсон бол О.Дашбалбар нас барахад бүрэн эрхийн хугацаа 1 жилээс
бага үлдсэн байсан тул нөхөн сонгууль болоогүй.

Л.Энэбиш, М.Зэнээ нар өөд болсны улмаас нөхөн сонгууль явагдахад Б.Өвгөнхүү,
Су.Батболд нар сонгогдсон.

Н.Энхбаяр ерөнхийлөгчөөр сонгогдож, О.Энхсайхан нас барж нөхөн сонгууль
зохиогдсон. Үүнд М.Энхболд, Ө.Энхтүвшин нар сонгогдсон юм.

Ц.Элбэгдорж ерөнхийлөгчөөр сонгогдсон тул нөхөн сонгууль болж, Даш.Зоригт
сонгогджээ.



https://mn.wikipedia.org/wiki/%D0%9C%D0%BE%D1%80%D0%B8%D0%BD%D1%8B_%D1%83%D1%80%D0%B0%D0%BB%D0%B4%D0%B0%D0%B0%D0%BD

Монголчуудын эртний уламжилалт тэмцээний нэг нь морины уралдаан юм. Монгол адуу
нь хамгийн эрс тэс цаг уурт олон мянган жилээр хувьсан амьдарсаар ирсэн тул маш
тэсвэр хатуужилтай бусад төрлийн морьдоос өвс тэжээл голдоггүй өл даадаг гээд
олон давуу чанаруудтай байдаг.

Монголчуудын эртний морин уралдааны явцад уралдах морийг нарийн тэжээх сойх
аргачиллаар илүү хурдан болгох арга зүй үүсэн бий болжээ. Энэ аргыг морь уях
хэмээн нэрлэдэг. Морийг уях арга нь нэг сар байж болдог эсвэл бүтэн жилийн турш
буюу тасралтгүй морийг уралдаанд тусгайлан бэлдэж уях тохиолдол байдаг. Нутаг
нутгаар бага зэргийн ялгаатай арга зүйгээр морийг уядаг.

Улсын наадамд түрүүлсэн морьдод Ерөнхийлөгчийн болон ивээн тэтгэгчидийн шагналыг
олгодог. Харин орон нутгийн наадамд нутгийн удирдлагын ба ивээн тэтгэгчдийн
шагналыг олгодог. Мөн ихэнх газар хуучны уламжиллаар түрүү моринд морины шагнал
олгодог.

Дэлхийн морьдын уралдаанд үргэлж насанд хүрсэн хүмүүс хурдны морийг унадаг харин
Монгол улсад ихэвчилэн 5-12 насны хүүхдээр хурдны морь унуулдагыг сүүлийн
жилүүдэд хүүхдийн эрхийн байгууллагууд эрс эсэргүүцэж том өсвөр насны хүүхдээр
морь унуулах талаар эрх зүйн ажиллагаануудыг зохиож хийж байна. Ялангуяа өвөл
морь уралдуулхад унагч хүүхдүүд хөлдөх осгох аюул их гардгаас ТББ-уудын
эсэргүүцэл эрс ихэсч байна.

Жил бүр Монголд морины уралдааны үед хүүхдүүд мориноос унаж тахир дутуу болох ба
амь насаа алдах тохиолдол олон арваараа гардаг. Үүнээс болж хүний эрхийг
байгууллагууд болон хүүхдийн эрхийн байгууллагууд уралдааны журмыг өөрчилүүлэх
эрх зүйн асуудлууд гарсаар байна.

Даатгалын байгууллагууд зарим үед чинээлэг иргэдийн морийг унагч хүүхдээс нь
олон дахин их үнээр даатгах гаж үзэгдлүүд сүүлийн үед гарах болсон нь бас нэг
том эрх зүйн зөрчлийг үүсгэж байна. Жишээ нь зарим том компаний захирлын морийг
500 сая төгрөгөөр уралдаанд даатгаад унах хүүхдийг нь 5 сая төгрөгөөр даатгасан
хүний эрхийг ноцтой зөрчисөн тохиолдол цөөнгүй гарчээ.

Монголын Морин Спорт Уяачдын Холбоо нь энэ хүний эрхийг зөрчих үйлдлийг олон
жилээр нуун далдалж мориний уралдааныг хууль ёсийг зөрчисөн талбар болгосон гол
эх үүсвэр болдогийг ТББ-ууд шүүмжилдэг байна.



https://mn.wikipedia.org/wiki/%D0%98%D1%80%D0%B0%D0%BD_%D1%83%D0%BB%D1%81

Иран (Перс:ايران  Иран), албан ёсоор Исламын Бүгд Найрамдах Иран Улс нь Баруун
Ази. Өрнөдөд 1935 оноос өмнө Перс гэгддэг байсан учраас Ираны соёлын тайлбарт
Перс гэдэг нэр нь одоо ч хэрэглэгддэг.

Иран нь бүхэлдээ 1,648,195 км² нутагтай (дэлхийн 18 дахь том), 78 сая хүнтэй.
Далайн өргөн эрэг газартай, Евразийн төв дэх газар зүйн ашигтай байрлалтай
гэгдэх орон юм. Хойгуураа Армен, Азербайжан, Туркменистан улсуудтай болон
Каспийн тэнгис; зүүн талаараа Афганистан, Пакистан; урдуураа Персийн булан,
Оманы булан; баруун талаараа Турк, Ирак улсуудтай тус тус хиллэдэг. Нийслэл
болон хамгийн том хот Тегеран нь улсын улс төр, соёл урлаг, худалдаа, аж
үйлдвэрийн төв болдог. Иран бол газрын тос, байгалийн хий ихтэй бөгөөд Ойрхи
Дорноддоо нөлөөхүйц гүрэн гэгдэнэ.

Иранд эртнээс соёл иргэншил дэлгэрч, түүхэнд тэмдэглэгдсэн төрт улс нь НТӨ 2800
оны Эламаас эхэлдэг. МЭӨ 625 онд анх Мидичүүд нэгтгэж өнөөгийн Иран үндэстний
суурь тавьжээ. Тэднийг залгамжилж 1000 гаруй жилийн турш Ахемен, Аршак, Сасан
гэсэн Ираны гурван улс дараалан оршиж байгаад Араб болон бусад харь улсуудын
харъяанд байсаар 1551 онд Иранчуудын байгуулсан Сефевийн улс тогтож үндэстний
хувьд дахин нэгтгэгджээ. Энэ улс нь Исламын шашны Шийт урсгалыг дэмжиж байснаас
энэ номлол нь хүчтэй тархсан юм. Түүнээс хойш эзэн хаант ёс үргэлжилсээр 1906
онд үндсэн хуульт хаант, 1979 оны 4 сарын 1-ээс албан ёсоор Исламын бүгд
найрамдах улс болсон.

Иран улс нь НҮБ, Эвсэлд үл нэгдэх хөдөлгөөн, ИШУБ, ОПЕК гэх байгууллагуудын
үүсгэн байгуулцсан гишүүн. 1979 оны Үндсэн Хууль дээр нь тулгуурласан Ираны улс
төрийн тогтолцоо нь өвөрмөц, төвөгтэй бүтэц бүхий удирдах албуудаас бүрдэнэ.
Төрийн тэргүүн нь Дээд удирдагч. Албан ёсны шашин нь Исламын шашны Шийт урсгал
бөгөөд албан ёсны хэл нь Перс хэл.

Эртний грек түүхчдийн Πέρσης гэж бичиглэснээс Монголд Перс гэдэгтэй ижил нэрсээр
олон олон хэлэнд Ираныг хэлдэг байв. Үндсэндээ 2-3 мянган жилийг хамруулдаг.
Ираны Фарс нутгийн нэрээс үүссэн. Тэгтэл персүүд өөрсдийн нутгаа Парфян улсын
үед Аряан (язгууртан), МЭ III зууны үеэс Эран гэж хэлж бичиж байв. Одоо Ираны
персүүд  Ира́н (ايران), Афганд Эран, Тажикт Эрон хэмээдэг. Өрнөдөд түгсэн нэрийг
халж, улсын нэрийг нутгийнхны хэлдгээр «Иран» болгохыг 1935 онд Реза Хан шах нь
олон улсад хандан хүсчээ. Энэ нь 1959 оноос бүрэн хэрэгжиж улс орныг [Иран] гэж,
үндсэн ард түмнийг [перс] гэж ялгадаг болсон. Перс, курд, осет ардыг багтаасан
иран угсаатантай андуурахгүй (үсгийн том жижиг) байх хэрэгтэй.

Иран 1,648,195 хавтгай дөрвөлжин километр газар нутагтай, Монгол улсаас арай том
буюу дэлхийн 18-р том орон юм. Хойд өргөргийн 24° — 40°, зүүн уртрагийн 44° —
64° дотор өрнө Ази, зарим талаар өмнө Азид байдаг. Хойгуураа Каспийн тэнгис (740
км урт зурвасаар), өмнүүрээ Персийн булан, Оманы буланд тулж (нийлээд 2440 км),
баруун болон хойд талаараа Ирак (1458 км), Турк (499 км), Армен (35 км),
Азербайжан (790 км) дөрөвтэй, зүүн хойд болон зүүн талаараа Туркмен (992 км),
Афган (936 км), Пакистан (909 км) гуравтай хиллэдэг. Хилийн нийт урт — 5,440 км.

Иран цулайсан уулархаг орон. Ираны тэгш өндөрлөг гэнэ. Нутгийн баруун талаар
дунджаар 3000 м өндөр Загросын нуруу 1500 км хуниран тогтжээ. Каспийн тэнгисийн
урдуур Альборзын нуруу байна. Энд Ираны хамгийн өндөр цэг Дамаванд хэмээх
идэвхтэй галт уул (5610 м) оршдог. Уулын нурууд улсын хилтэй ойр. Нуруудын дунд
Кавир, Лут гэх хүнгүй зэлүүд давс бүхий хоёр цөл — Төв өндөрлөг (900 м) хэмээх
газар байна.

Иранд хоёр хэсэг нам доор газар байна. Нэг нь Каспийн тэнгисийн эргийн, нөгөө нь
Месопотамын зах болсон Хузестаны нам доор газар юм. Персийн болон Оманы
булангийн эргээр уулын нуруунд тулсан нам доор нарийн зурвастай.

Иранд томоохон гол мөрөн, нуур цөөн. Загросын нуруунаас эх авч Персийн буланг
чиглэн 950 км урсдаг Каруныг усан замын тээвэрт ашиглана. Кархе, Дез, Заянде
гэсэн томоохон гол бий. Урмиа гэж давстай, том нуур бий.

Хонь, ямаа, үхэр, адуу, усны үхэр, илжиг, тэмээ зэрэг мал, гургуул, ятуу,
бүргэд, өрөвтас зэрэг шувуу олон байна. Азийн үчимбэр (одоо Ираны үчимбэр) гэж
нэн ховор зүйлийн амьтан бий. Зэрлэг амьтдаас баавгай, үнэг, чоно, зэрлэг гахай,
гөрөөс, цоохор ирвэс бий. Арслан, бар нь байхгүй болсон.

Газрын тос, шатдаг хий, нүүрс, хром, зэс, төмрийн хүдэр, хар тугалга, цайр,
манганы нөөцтэй.

Ираны 4 сая гаруй хүн 1979 оны хувьсгалаас хойш голдуу гадаадын олон оронд
цагаачилсан бол эсрэгээр Афган, Иракаас голдуу 1 сая гаруй хүн Иранд цагаачлан
иржээ.

Иран олон угсаатан, үндэстэн, ястнаас бүрдэнэ. Хүн амын 61% ᠋перс үндэстэн, 16%
азербайжан, 10% курд, 6% лур, 2% араб, 2% балуч, 2% туркмен бол нэг хувь
хүрэхгүй армен, гүрж, черкес, ассир ард бас байна. Ард түмэн болгон өөрийн
хэлээр ярьдаг. Нэг бол иран төрлийн хэлтэй иран угсаатан (᠋перс, курд, лур,
балуч), нэг бол нэг шашин (99.4% — ислам), нэг дэгтэн (эндэхийн перс,
азербайжан, арабууд бүгд шийт — 90%) байдаг учир зөрчил тэмцэл бага. Тэгээд бүгд
перс соёлоор эртнээс биендээ дасан зохицчихсон. Перс хэл, исламын шийт ёс энд
албан ёсных байдаг.

Иран маш хурдтай хотжиж байгаа. Одоо 71 хувь хотод аж төрөн суугаа бол 2030 онд
80% хүрэх төлөвтэй.

Иранд эртнээс уран зохиол, дүрслэх урлаг, гүн ухаан, анагаах ухаан, барилга
урлал хөгжсөн. ᠌

Перс хивс гэж эртнээсээ зартай. Одоо дэлхийн гараар нэхсэн хивсний зах зээлийн
30% дангаар эзэлж байна.

Перст математик, геометр, одон орныг уран барилгатай (сүм хийд, орд харш голцуу)
хослуулж чадсан бөгөөд эндээс эргэн тойрны олон оронд дэлгэрчээ. ᠌

Перс уран зураг монголчууд ирж эзэн сууснаар их хөгжсөн. Перс хэлээр шүлэг
бичсэн нь арвин баян. Диваажин, тамын хоорондох үлгэр домог хэмжээлшгүй.
Фирдоуси (940—1020), Омар Хайям (1048—1131) гээд олон яруу найрагчийг дурдаж
болно. Мөн тэр үеийн Авиценн буюу Ибн Син анагаах ухааны 450 гаруй судар бичиж
үлдээсэн. Ираны гүн ухаанд эхлээд Зороастрын шашин, хожим Исламын шашин
нөлөөлсөн. Маш олон зүйлийн хөгжмийн зэмсэг бүтээгдсэн.

Иранд аргын жил болгоны 3 сарын 21-нд өөрийн цаг тооллын шинэ жил Наурызын баяр
тэмдэглэдэг бөгөөд түүнээс урьтаж галын наадам явуулдаг. Зуны баяр — усан наадан
7 сарын эхээр тохиодог.

Иранд кино урлаг хөгжсөн. Ираны кино Өрнөдөд Хятадын кинотай адилаар үнэлэгдэж
шагналыг нь туудаг.

Иранд поло үүссэн. Иран хүчит бөх (чөлөөт бөх), хүндийг өргөгчдөөрөө зартай.
Хөлбөмбөг, бэйсбол тоглоно. Уулнаас цанаар гулгахад тохиромжтой. Иран зуны
олимпоос 15 алтан медаль хүртээд байгаа бол өвлийнхөөс гар хоосон.

Загросын нуруунаас чулуун зэвсгийн олдвор олддог. Иранд эртнээс төр улс үүсчээ.
Анхны овог аймгуудаас Суз нийслэлтэй Элам түүхэнд үлджээ. МЭӨ II мянганаас
Евразийн өргөн уудам нутагт иран угсаатан бүрэлдэж байснаас Мид (МЭӨ 678–549
он), Ахемены улс (МЭӨ 550–330 он), Селевкийн улс (грекийн жанжны), Парфян (МЭӨ
247 – МЭ 224 он) зэрэг гүрэн улс тогтжээ. Түүний дараа мөн перс эзэнтэй Сасаны
улс (224–652) Ктесифон буюу өнөөгийнхөөр Багдадад төвлөж байсан. Ахемены улсыг
II Кир хаан үндэслэж агуу нэрээ дуурсгаж явсан бол III Дарий хаан Македоны
Александрт дийлдэж улсаа алдаж байв.

Эртний Перс өрнө Азид дэндүү ноёрхож байсан бөгөөд баруун хил нь Грек, Ром,
дорно зүгт Арал тэнгис, Инд мөрөн хүрдэг байжээ.

633 онд өрнөөс Умарын толгойлсон хотон араб ирж, иргэний дайнтай байсан Сасаны
улсыг мөхөөгөөд бүрэн эзэлжээ. Зороастрын шашны нөлөө буурч иран угсаатан ислам
шашинтай хотон хүмүүс болсон түүх ийн эхэлжээ. Сөргүүлээд Омеян (Дамаскийн) араб
улс перс түшмэдээр дамжуулан перс соёлыг их хүртжээ.

Дараа нь Аббасын (Багдадын) халифт улс тогтоход иранчууд их эрхтэй болжээ.
Үүнээс Тахир (821–873), Саффар (861–1003), Саманы улс (819–1005) гээд иран
улсууд зай гарган тогтож байсан. XX зуунд Багдадын халиф Персийг үндсэндээ
захирахаа байсанд Буин улс (934–1062) нөлөөлсөн бол Буинхныг сельжук түрэгүүд
цохьжээ. Омеян улсын үед Персийн хүн амын 10%, Аббасын үед 40%, XI зуун болоход
100% лалын шашинтан болжээ. Иран исламжсан энэ хэдэн зуундаа харин
арабчлагдаагүй бөгөөд хэл соёлоо улам тодотгож персчилж авсан байна. Энэ үед
персийн уран зохиол, анагаах ухаан, математик хөгжжээ.

1219–1224 онд түрэг-перс соёлтой Хорезм буюу Сартуул улсыг Чингис хааны монгол
цэрэг дайлаар ирж мөхөөжээ. 1256 онд Мөнх хааны дүү Хулагу цэрэг захиран ирж улс
байгуулан суусан нь Хулагугийн улс (персээр Илханан буюу Улсын ханы улс) байв.
1370 онд бас нэгэн байлдан дагуулагч Төмөр хааны улсад Перс нэгтгэгдэж 156
жилийг үджээ. Эдгээр улсын хаад бас л персжсэн.

1000 жилийн турш олигтой улс байгуулаагүй байсан персүүд XVI зуунд Сафавын улс
(1502–1736)-ыг байгуулжээ. Сафавын улс орчин үеийн Иран улсын эхлэл болсон.
Үндэслэгч I Исмаил нийтээрээ суннит дэгтэй байсныг албан ёсоор шийт болгосноор
исламын шашны нэгэн том урсгал хөлөө олжээ. Эсфаханд нийслэлтэй энэ Сафавын улс
томорч өрнө зүгт Осман, дорно зүгт Их Моголтой мөчөөрхөж байв. 1587–1629 онд төр
барьсан I Аббас хаан газар нутгаа их тэлж байсан бол урагшгүй Солтан Хусейн 1722
онд улсаа алджээ.

Түүний дараа угаас Перст нутагтай, түрэг угсааны Афшарын (1736–1796), Кажарын
(1796–1925) гээд хоёр улс Машхад, Тегеранд төвлөж өнөөгийн газар нутаг үндсэндээ
тогтсон байна. 1921 онд Реза Хан 20 жилийн улс төрийн давамгайллаа бататган төр
эргүүлж хаан (иранаар шах хэмээн цоллодог) болсон нь Пахлавийн төр (1925–1979)
байж, Ираны сүүлчийн хаан ураг байсан билээ.

1941 онд Англи-Зөвлөлтийн хүчин халдаж Персийн замыг үүсгэсний сацуу Реза Ханыг
шахамдуулж хүү Мохаммед Реза нь хаан болов. 1951 онд ерөнхий сайдаар сонгогдсон
Мохаммед Мосаддык нефтийн үйлдвэр, уурхайдыг улсын өмчид авч ард түмэнд
үнэлэгдсэн ч 1953 онд Англи-Америкийн оролцсон эргэлтээр огцорчээ. Мохаммед Реза
шах Хүйтэн дайны жилүүдэд Америктай ойр байж «Цагаан хувьсгал» хэмээн өрнөжих
бодлого барьсан бол Рухолла Хомейни аятолла үүнийг буруушааж хоригдож, цөлөгдөж
байв.

1977 оноос дарангуй шахыг эсэргүүцсэн жагсаал хөдөлгөөн үүсч 1979 онд шах
гадаадад зайлан дүрвэж, хаант засаг халагдаж, исламын бүгд найрамдах улс үүсээд
Хомейни аятолла (Аллахын гэрч) уригдан «Дээд удирдагч» (рахбар) болжээ.
Тогтворгүй байдлыг далимдуулан Ирак хөршийн ерөнхийлөгч Саддам Хуссейн
Иран-Иракийн дайн (1980–1988)–ыг үүсгэсэн ч 1982 он гэхэд Иран эзлэгдсэн газраа
эргүүлж авсан байдаг. 1989 онд Али Хаменеи дээд удирдагч болсон. Дайнаар
хохирсноо нөхөхөөр Акбар Хашеми Рафсанжани бизнесийг дэмжих бодлого явуулсан бол
Мохаммад Хатами ерөнхийлөгч улам чөлөөлж, ардчилсан болгожээ. 2005 онд
консерватив Махмуд Ахмадинежад сонгогдож байсан бол 2013 онд Хасан Рухани
сонгогдоод одоо улсын ерөнхийлөгчөөр ажиллаж байна.

Иран улс 1979 оны үндсэн хуулиа шинэчилж исламын бүгд найрамдах улс болжээ.
Дэлхийд шашин төрийг хослуулан байгаа цөөн улсын нэг юм.

Иран өмнө нь ЗХУ-ын түрэлтийг сөрж АНУ-тай дотно, Өрнө дахинд хандтай байсан бол
АНУ-ын эсрэг тэмцсэн 1979 оны хувьсгалын шийдлээр Америк төдийгүй Өрнийн
орнуудтай таарамжгүй болсон. Хувьсгалын дараа Арабын улсуудтай бас муудсан. 1980
онд Ирак Ираны газрын тостой нутаг руу халдан довтлоход сөргүүлээд Иран Иракт
өөрийн чигтэй хувьсгал гаргахыг оролджээ. 1990 оноос Европтой энгийн харьцах
болсон. Чечений (осеттой залгаа) салан тусгаарлах тэмцлийг дэмжсэн нь Орост
таалагдаагүй ч бусад хамтын эрх ашгийн үүднээс нааштай харилцдаг болж байна.
Харин АНУ-ын холбоотон Израильтай сөргөлдсөөр байгаа.

Иран дэлхийн ихэнх улстай, тэр дундаа Монгол улстай 1971 оны V сарын 20-нд
дипломат харилцаа тогтоосон. Харин АНУ-тай дипломат харилцаагүй, Израилийг бүрэн
эрхт улс гэж үздэггүй. Иран НҮБ, ОПЕК зэрэг олон улсын байгууллагад гишүүний
статустай.

Иран улс эхлээд остан (муж) гэсэн нэгжээр хуваагдана. Остан нь дотроо 321
шахрестан (газар нутаг, хүн амын тоо, эрэмбэ дэсээр монголоор хошуу гэж) болно.
Дотроо 740 бахш (сум), 982 шахр (хот суурин)-д хуваагдана. Ираны 31 муж:

Иран улс 2012 онд нэрлэсэн үнээр 548.590 тэрбум ам.доллар, худалдан авах
чадвараар тэгшитгэсэн үнээр 988.437 тэрбум ам.долларын бүтээгдэхүүн дотооддоо
үйлдвэрлэн хэрэглэсэн нь дэлхийн 194 улсад харьцуулахад харгалзан 21, 17-р их
дүн юм. ХАЧТ дүнгээр нэг хүнд 12,478 $ оногдож байгаа дунджаас дээгүүр орлого
бүхий орон юм. Задалвал үйлчилгээнд 45%, аж үйлдвэрт 45% (газрын тос, шатдаг хий
голлодог), хөдөө аж ахуйд 10% босч байна.

Иран улс 1,435 мм-ийн цариг бүхий 11,106 км төмөр замтай. Төмөр зам нь нутгийн
баруун хойноос зүүн урагш, баруун урдаас зүүн хойш хүрсэн хэрээс маягийн
хэлбэртэй, Тегеранд огтолцдог. Тегераны метро 2000 онд ашиглалтанд орсон. Улс
даяар 172,927 км авто замтайгаас 125,908 км нь цардмал. 2010 онд 11 сая авто
тээврийн хэрэгсэл байгаагаас ихэнхийг өөрийн оронд үйлдвэрлэж, угсарчээ. Карун
голоор 850 км усан замын тээвэртэй. Улс даяар нийт 316 иргэний тээврийн нисэх
буудалтайгаас олон улсын 8, агаарын хилийн 21, орон нутгийн 25 гээд 54-ийг
идэвхтэй хэрэглэдэг.

Ираны далайн боомтууд 150–200 сая тн ачаа хүлээн авдаг. Ассалуйе, Бандар-Аббас,
Бандар-Хомейни гурван боомтоор бүх ачааны 90% дамждаг.



https://mn.wikipedia.org/wiki/%D0%97%D3%A9%D0%B2%D0%BB%D3%A9%D0%BB%D1%82_%D0%A5%D0%BE%D0%BB%D0%B1%D0%BE%D0%BE%D1%82_%D0%A3%D0%BB%D1%81

Зөвлөлт Социалист Бүгд Найрамдах Холбоот Улс нь (Орос хэл: Союз Советских
Социалистических Республик, СССР) буюу Зөвлөлт Холбоот Улс (Орос хэл:Советский
Союз) нь 1922-с 1991 он хүртэл Евразид оршин тогтносон социалист орон байжээ.

Зөвлөлт Холбоот Улс нь 15 Бүгд Найрамдах Улс болон хэд хэдэн автономит улс,
хязгааруудаас тогтсон холбооны улс байсан. Энэ холбооны улс нь дэлхийн хуурай
газрын зургааны нэгийг хамарсан 255 сая хүн амтай их гүрэн байлаа. ЗХУ нь үзэл
суртлын хувьд дэлхийн социалист лагерийн тэргүүлэгч, цэрэг улс төрийн Варшавын
гэрээний орнуудын гол хүчин байсан юм.

ЗСБНХУ нь Оросын эзэнт гүрний шууд залгамжлагч болон түүний газар нутгийн
дийлэнх хэсэгт оршин тогтносон юм.

Оросын эзэнт гүрэн нь 1917 оны хувьсгал, иргэний дайн, гадаадын интервенцийн
нөлөөгөөр газар нутгаасаа 90,000 км² нутаг, 49 сая хүн амаа алджээ. Дайн,
өлсгөлөн, тахалаас болон олон сая хүнээ алдав. (185,2 саяаас 136,9 сая) 1917 оны
Октябрийн хувьсгалын дараа Оросын эзэн хааныг хороож эзэнт гүрний түүх төгссөн ч
түүнийг залгамжлан ЗСБНХУ 1922 онд үүсэн тогтсон юм. Эдийн засгийн хувьд 19-р
зууны дунд түвшинд очитлоо доройтсон Орос оронг ЗСБНХУ залгамжлан авлаа.

. ЗХУ байгуулагдсанаасаа хойш ч газар нутгаа тэлэх бодлого баримталсаар ирсэн
бөгөөд энэ бодлого нь Сахалины өмнөд хагас, Курилийн арлууд, Калининград зэрэг
газруудыг нэгтгэсэнээр илэрч байлаа.

Владимир Ильич Ленин нас барсны дараа 1920-д оны дундуур засгийн эрхийн төлөө
тэмцэл хурцдан Сталины ганцаар дарангуйлах дэглэм тогтож засгийн эрх нэг хүний
гарт төвлөрчээ. Энэ үед хэрэгжиж эхэлсэн Шинэ эдийн засгийн бодлого самуурч хүнд
үйлдвэржих, хүчээр хамтралжуулах үйл явцаар солигдов. Төрийн бүтэц, үүргийг
коммунист нам дангаар гүйцэтгэж нэг намын, нэг хүний удирдлага ноёрхлоо. Бүх
орон даяар хэт төвлөрсөн удирдлагатай цэргийн (дотоод яамны) хяналтат систем
тогтов. 1934 оноос улс төрийн хэлмэгдүүлэлт эхэлснээр мянга мянган авьяаслаг
сэхээтнүүд, цэрэг, улс төр, урлаг соёлын зүтгэлтнүүд хилсээр гүтгэгдэн цаазлуулж
бөөнөөр хорих хөдөлмөрийн лагер гулаг руу зуу зуун мянгаараа илгээгдэж нийгмийн
бүх давхарга айдаст автан социалист үзэл санаа, коммунизмын гэрэлт ирээдүйд
итгэх итгэл алдарч эхлэв.

1941 онд Фашистын Герман итгэл эвдэн довтолж Эх Орны Дайн эхэлсэн билээ. Дайны
үед Сталин үндэсний цөөнх болох Татар, Халимаг, Немц, Туркүүдийг газар нутгаас
нь хүчээр нүүлгэн шилжүүлж байлаа. Дэлхийн хоёрдугаар дайнд ялалт байгуулснаар
ЗХУ олон улсын тавцанд өндөр нэр олсон боловч коммунист үзэл суртлыг хүчээр
экспортлон ардчиллыг нухчин дарж (1956 онд Унгарт, 1968 онд Чехословакт цэргээ
оруулсан) байсан ба өөрийн орондоо ч олон ургалч үзэл, ил тод байдлыг хаан
боогдуулж "эмч нарын, ленинградын хэрэг" зэрэг зохиомол хэргүүд үүсгэн тэргүүний
сэхээтнүүдээ хэлмэгдүүлэн дарж байв. Энэ дайнд ЗХУ 25 сая хүн, үндэснийхээ
баялгийн 28,7%-г алдаж 1172,3 тэрбум доллар зарцуулжээ. Дайны дараа үйлдвэрлэл,
дэд бүтцээ сэргээх, хөдөө аж ахуйг хөгжүүлэхэд ялангуяа ЗХУ-ын европын хэсэгт
маш их хөрөнгө оруулалт хийх шаардлага гарсан. Гэвч Гитлерийн эсрэг дайнд
холбоотон байсан орнууд эдийн засгийн хувьд ЗХУ-г ганцаардуулж улс төр, үзэл
суртлын хувьд сөрөн зогсох болжээ.

1956 онд ЗХУ-н Коммунист Намын алдарт 20-р их хурал дээр Никита Хрущев нэг
хүнийг тахин шүтэхийн хор холбогдлыг илчлэн хурц илтгэл тавилаа. Хрущев засгийн
эрхэнд байх үедээ хэлмэгдүүлэлтийг зогсоон улс ардын аж ахуйн хөгжлийг
эрчимжүүлж, иргэдийн орон сууцны нөхцлийг сайжруулан, хөнгөн үйлдвэрийг
хөгжүүлснээр улс орны эдийн засаг, ард түмний аж байдал мэдэгдэхүйц дээшилж
ирлээ. Оюуны болон материалын нөөцийг зөв зохистой залснаар олон амжилтанд
хүрэв.

Үүний зэрэгцээ олон улсын харилцаанд ч нааштай дулаан уур амьсгал бий болж 1963
онд цөмийн зэвсгийг хязгаарлах гэрээ байгуулагдаж байв. Гэвч намын удирдлага
дахь хуучинсаг (консерватив) хүчин Хрущевыг улс төрийн тавцангаас зайлуулан
коммунист дарангуйллын системээ дахин тогтоож чадсанаар социализм "сонгодог"
маягаар оршин тогтносон юм. /Энд хүний шууд хувийн чанартай дүгнэлт байж
болохгүй боловуу/

Нэг нам (Брежнев, түүнийг тойрон хүрээлэгчид) төрийн эрхэнд гарч нийтийн тусын
тулд нэртэй ч нэг хэсэг бүлэг хүмүүсийн тусын тулд ард түмэн хөдөлмөрлөж байв.
Ардчилал хэлбэр төдий байснаас агуулга нь тоталитар дэглэм байлаа.

Дэлхий нийтээс хаалттай, зохиомол социализм коммунизмын үзэл сурталд баригдсан,
олон ургалч үзэл, ил тод байдал хориотой.20-р зуунд өрнөсөн дайны гол шалтгаан
нь үзэл суртлаас ихээхэн хамаарсан байдаг.Нацист Германы хүчирхэг армийг
ЗХУ/СССР бут ниргэн ялсан нь тэдний нэр хүндийг маш их өсгөж дэлхийд гол тоглогч
нь ЗХУ/СССР болсон байв. Дараа нь дэлхийн II-р дайн дууссаны дараагаар дэлхий
үндсэндээ 2 лагерьт хуваагдаж энэ хоёр үзэл суртлын аль нь зөв болохыг батлах
гэсэн үйлдлийг АНУ, СССР/ЗХУ хийж байсан юм. Жишээлбэл Юрий Гагарин сансарт анх
нисэхэд нийт Америкчууд ЗХУ-аас ихэд эмээж байсан гэдэг яагаад гэвэл дэлхийд
хамгийн анх коммунист хүн сансарт ниссэн учраас тэд энэ удаад АНУ тэднээс илүү
гэдгээ баталж чадсангүй.1950-иад оны үед ЗХУ нь эдийн засаг, улс төр, шинжлэх,
боловсрол, цэрэг арми зэргээрээ АНУ-аас хол давуу илүү байсан юм. Дэлхий нийтээр
Коммунист засаг бүрэлдэж эхлэх суурь тавигдав.

Төвлөрсөн төлөвлөгөөт удирдлагатай, 100% улсын өмчид тулгуурласан хөшүүн хойрго
хөрвөх чадваргүй эдийн засагтай байв. Сибирийн нефть, байгалийн хий экспортлож
байснаас олон улсын зах зээлд өрсөлдөх чадвартай үйлдвэрлэл хөгжсөнгүй. Өргөн
хэрэглээний бараа ДНБ-ий бага хувийг эзэлж байв. Хээл хахуульд идэгдсэн, алдар
нэр горилогчид эдийн засгийн өндөр өсөлтийн тухай худал мэдээлэл илгээж төр, ард
түмнээ хууран мэхэлж байсан байна. Узбекстаны намын удирдлага жил бүр хөвөнгийн
тариалалт нэмэгдсэн гэж мэдээлж, шагнуулж байжээ. Гэтэл сансрын судалгаагаар энэ
нь худал болох нь илэрсэн байна. Хаалттай нийгэм, дотоодын хамгаалахын хатуу
хяналт нь гадаад орнуудтай шинжлэх ухаан технологийн мэдээлэл солилцох, шинэ
ололт, нээлтүүдийг үйлдвэрлэлд нэвтрүүлэх бүх бололцоог хаан боогдуулж байлаа.

Зөвлөлтийн арми нь ЗХУ-ын зэвсэгт хүчний хуурай замын бие бүрэлдхүүнийг нэрлэдэг
нэр бөгөөд түүнийг бас Улаан арми гэж нэрлэдэг байв. Зөвлөлтийн зэвсэгт хүчин нь
нь хуурай замын, агаарын цэргийн, тэнгисийн гэсэн үндсэн гурван төрлийн цэрэг
бүхий бүрэлдхүүнтэй байсан. Зөвлөлтийн арми нь тухайн үедээ дэлхийн хамгийн
хүчирхэг зэвсэгт хүчинд тооцогдож байсан ба/3-4 сая орчим албан хаагч/ Дэлхийн
хоёрдугаар дайнд герман ба японыг ялахад гол үүрэг гүйцэтгэсэн юм.

АНУ 1945 онд Хирошима, Нагасакид атомын бөмбөг хаяснаар дэлхий дээр цэрэг
зэвсгийн хүчээр давамгайлах байр суурьтай болж энэ байдлаа 1949 он хүртэл
хадгалж байсан юм. ЗХУ 1949 онд атомын, 1954 онд ус төрөгчийн зэвсэг
үйлдвэрлэснээр дэлхий цэрэг дайны 2 хүчирхэг лагерт хуваагдан "Хүйтэн дайны
аюул" дэлхийд заналхийлэх болов. "Хүйтэн дайн" хэмээх нэр томьёог дөчөөд оны
сүүлээр АНУ-ын ерөнхийлөгчийн зөвлөх Б.Барух анх хэргэлжээ. ЗХУ социализмын
ололтыг хамгаалах нэрээр зэвсэглэлээр хөөцөлдөхөд асар их хүч хөрөнгө зарж
байлаа.

1978-1987 онуудад ЗХУ байлдааны усан онгоцууд олноор барьж АНУ-тай эн зэрэгцсэн
ба шумбагч хөлгийн тоогоор гүйцэж түрүүлсэн байлаа. ЗХУ-ын ерөнхий сайд байсан
Николай Рыжков (1986-1989 онд) Варшавын гэрээний орнууд Куб, Монгол зэрэг улсад
цэргийн бааз байгуулахад 60 тэрбум доллар зарцуулж байсан хэмээн мэдэгджээ.

1979-1989 онуудад ЗХУ Афганистанд өөрийн эрх ашгаа хамгаалахын тулд явуулсан
дайнд жил бүр 2,6 - 5 тэрбум рубль зарж байсан байна. Эдийн засгийн хувьд асар
хүчтэй АНУ, НАТО-н эсрэг цэрэг улс төрийн хувьд сөрөн зогсохын тулд эдийн засгаа
цэрэг зэвсгийн үйлдвэрлэлийн цогцолбор байгуулахад чиглүүлж, ард түмнийхээ
амьдралын түвшинг улам доройтуулж байлаа.

Ард түмэн бүхэлдээ ядуу байдалтай байв. Шударга хөдөлмөрөөрөө хуримтлал бий
болгох эрхгүй, бусдаас хангалуун амьдарч болохгүй нэг хэвэнд цутгасан мэт
нийтээр ижил түвшинд байж ядуу байдалтайгаа эвлэрэн архи хэтрүүлэн хэрэглэцгээж
20-р зууны эхэн үеийн Орос орон шиг болжээ. Хээл хахууль газар авч, нам төрийн
удирдагчид хууль бус зэвсэг, хар тамхи, эрдэнэсийн наймаа эрхлэн ашиг хонжоо
олох болов. (Брежневийн хүргэн, аюулаас хамгаалахын генералын холбогдсон хэрэг)
1979 онд Афганистанд ЗХУ цэргээ оруулсан нь улс төрийн учир шалтгаанаас гадна
асар их хар тамхины наймаатай холбоотой байсан аж.

Константин Черненкогийн үхлийн дараа эрч хүчтэй зүтгэгч Михаил Горбачёв 1985 оны
3 сард нам төрийн удирдлагад гарч ирэн Өөрчлөн байгуулалт, Ил тод байдал
Ардчиллыг зөвлөлтийн амьдралын бүхий л хүрээнд цоо шинээр дэвшүүлэн гаргаж
тавьжээ. Улс төрийн амьдралд ардчиллыг хөгжүүлэн КГБ-ийн хатуу хяналт сүр хүчийг
бууруулан дарангуйллыг устгах хүнд суртлыг арилгахад чиглэгдсэн. Эдийн засгийн
хүрээнд өөрчлөн байгуулалт хийхэд цэргийн үйлдвэрийн цогцолбор, армид зарцуулж
байсан их хэмжээний хөрөнгийг татах хэрэгтэй болсон. Үндэсний нийт орлогын
12,6%-ийг батлан хамгаалахад зарцуулдаг байжээ. (АНУ-д 5-6%) Социалист системийг
хамгаалахад зориулж байсан хүчээ Дорнод Европ, Монголоос татан авчээ.

1986 онд болсон Украйны газар нутаг дахь Черноболийн атомын цахилгаан станцийн
осол ЗХУ-ын нэр хүндийг болоод ард иргэдийн Коммунист намд итгэх иттгэлийг машид
их унагаасан. Припять хотод радиоактив цацраг хоронд хордсон хүмүүсийн нийт тоог
олон нийтэд мэдээллэхээс нуусан дэлбэрэлт болсны дараа ч болоогүй мэт царайлсан
нь ард иргэдийн дүргүйцлийг ихээр хүргэж Горбачевийн өөрчлөн шинэчлэлт болоод ил
тод нээлттэй байдал эхлүүлэх гол хөшүүргэ нь болсон юм. Энэ цахилгаан станцын
ослын дараа нефтийн үнэ шалдаа буутал унаж гамшгийг арилгах гэж 300 гаруй тэрбум
долларын хөрөнгө заржээ.Эрүүл бус эдийн засгийн бодлогийн хар гайгаар энэхүү
зардал нь ЗХУ-ын төсөвт хүчтэй нөлөөлсөн юм.Энэхүү осолд шууд болон шууд бус
байдлаар нийтдээ 500,000 хүн хордсон гэх бөгөөд үүнээс ч илүү байх
магадлалтай.Хэдийгээр тэр улс төрийн нээлттэй байдлыг үүсгэхийг оролдсон ч удаан
дарагдаж байсан үндсэрхэг, анти Орос үзлийг холбоот улсууддаа үүсгэсэн.
Үндсэрхэг үзлийн сэргэлтийг тэдний элитүүд дэмжин тусгаар тогтнох үзэл санааг
ард түмэндээ суурилуулж эхэлжээ. Энэ нь Армен, Азербайжаны Уулын Крабахын талаар
гарсан мөргөлдөөн, Молдав Преднестеровын зөрчил зэргээр илэрч гарч байв.
1980-аад оны эцсээр Москвагийн засаглалаас гарч, тусгаар тогтнох үйл явц гарсан.
Тухайлбал Сталины хүчлэн нэгтгэсэн Латви, Литва, Эстони гэх Балтын гурван улс,
бусад Украйн, Азербайжан гэх мэт бүгд найрамдах улсуудад өрнөж эхэлсэн. Эдгээр
хөдөлгөөнүүд нь Москва эдийн засгаа аврахын тулд дэргэдхээ золигт гаргаснаар бүр
хурцадсан. Горбачев санаандгүй хүчээ сул тавьсан нь хожим Зөвлөлт Холбоот улсыг
бүрмөсөн сөнөөх байжээ. ЗХУ-н харъяат бүгд найрамдах улсуудын коммунист засгууд
ямарч эсэргүүцэлгүйгээр огцорч байлаа.

Ельцин ЗСБНХ Орос улсын дээд зөвлөлийн дарга болсны дараа ЗХУ-ын коммунист
намаас өөрөө гарч Орос болон бусад үндэстний элитүүдийн хамтаар намаас төрийг
тусгаарласан хууль гаргуулжээ. 1990 оны 2 сарын 07 ний өдөр Зөвлөлт Холбоот
улсын Коммунист Намын төв хороо өөрийн толгой эрх мэдлээ өгөв. 1991 оны 8 сарын
16-нд Горбачевийг Крымд амарч байх үед дэд ерөнхийлөгч Генади Янаев, ерөнхий
сайд, батлан хамгаалахын сайд, КГБ-н дарга, мөн бусад албаны дарга нар "улсын
онц байдлын хороог" байгуулсан. Тус хороо нь Горбачевийг гэрийн хорионд хорьж
холбооны улсыг сэргээхийг оролдсон. Төрийн эргэлт гаргачид ард иргэдийн
дэмжлэгийг олно гэж таамаглаж байсан ч Москвагийн иргэд тэднийг эрс эсэргүүцэж
байлаа. Гурван өдрийн дараа 8 сарын 21-нд эргэлт гаргагчид бутарч, зохион
байгуулагчид нь хоригдон Горбачев ЗХУ-н ерөнхийлөгчөөр дахин тавигджээ.

Гэхдээ Горбачевийн хүч машид суларч ямарч холбоо, зэвсэгт хүчин түүний
удирдлагыг үл ойшоож байлаа. Москвагийн гудамжинд хуучинсаг үзэл тоталитар
дэглэм, цэргийн засаглалыг эсэргүүцсэн иргэд хаант Оросын төрийн далбааг
мандуулж байсан нь хожим байгуулагдах Оросын Холбооны улсын төрийн далбаа болсон
юм. Цэргийнхэн ч танкан дээрээ тус далбааг зурж ард иргэдтэйгээ санаа сэтгэл
нэгтэй гэдгээ илэрхийлж байжээ.

Энэ л эгзэгтэй мөчид Ельцин үндэсний удирдлагаар тодрон гарч ОХУ-ын анхны
ерөнхийлөгч болсон юм. Төрийн эргэлтийн дараа тусгаар тогтнолр уу чиглэх үйл
ажиллагаа хурдасч БНУ-ууд дуу дуугаа авалцан тусгаар улсаа зарлаж байв. ЗСБНХУ-н
бүрэлдэхүүнд байсан бүгд найрамдах улсууд тусгаар тогтнолоо баталж Москватай
"хуулийн дайн" явуулсан. Энэ нь бүгд найрамдах улсын хууль Зөвлөлтийн хуулиас
ангид байх, эдийн засгийн удирдлагыг өөрсдөө авч Москвад татвар төлөхгүй байх
зэрэг байлаа.

1991 оны 12 сарын 8-нд Орос, Белорус, Украйны удирдагчид (тэд бүгд хуучин
коммунистууд байсан) "Беловежская Пуша"-д хуралдаж ЗХУ задарч "Тусгаар улсуудын
хамтын нөхөрлөл" болсон хэмээн зарлажээ. Горбачев энэ үед улсгүй ерөнхийлөгч
болон хувирлаа. ЗСБНХУ-г задарсаныг тунхагласны дараа Михаил Горбачев хэд хэдэн
ярилцлага өгөхдөө үүнд шүүмжлэлтэй хандаж байсан байна. Түүгээр ч зогсохгүй
Кремьлд хэвийн үйл ажиллагаагаа явуулсаар байжээ. Харин Борис Ельцин түүнийг
огцрохыг шаардан зөвлөлтийн улс төр, эдийн засгийн төв байгууллагуудыг алхам
алхмаар устгаж байлаа.

12 сарын 19-нд ЗХУ-н гадаад явдлын яамны үйл ажиллагааг зогсоох, дараа өдөр нь
ЗСБНХУ-н улсын банкийг Оросын төв банк болгох, ОХУ-н ерөнхийлөгчийн аппаратыг
Кремьлийн ордонд шилжүүлэх шийдвэрүүдийг гаргасан. Энэ нь нэг ёсондоо Горбачевт
өгсөн тулган шаардалт болсон байна. Ельциний эдгээр шийдвэрүүдийг тэр маш
эмзэгээр хүлээж авчээ. Түүний зөвлөхүүд ерөнхийлөгчийн албан тушаалаа хадгалах
боловч Кремлиэс явахыг санал болгосон. Гэвч Горбачев энэ саналыг хүлээж авалгүй
Алма-Атад болж байгаа 11 бүгд найрамдах улсын тэргүүлэгчдийн зөвөлгөөний
шийдвэрийг хүлээж байлаа.

12 сарын 21-ны орой Горбачев Францын ерөнхийлөгч Франсуа Меттерантай утсаар
ярихдаа ойрын үед огцорч магадгүй гэдгээ мэдэдсэн. Алма-Атад хуралдсан 11 орны
тэргүүлэгчид 12 сарын 20-ны орой ЗСБНХУ-н ерөнхийлөгчийн институтын үйл
ажиллагааг зогсоож тусгаар улсуудын нөхөрллийн холбоо байгууласныг зарлаж
ЗСБНХУ-н анхны бөгөөд цорын ганц ерөнхийлөгч Горбачевийн байгуулсан гавъяаг
өндрөөр үнэлж насан туршийн тэтгэмж, тусгай хангамж эдлүүлэхээр баталсан байна.
Тусгаар улсуудын хамтын нөхөрлөл байгуулагдсан тухай Алма-Атагийн шийдвэр
Москвад 12 сарын 21-ны үдээс хойш ирсэн, Горбачев огцрохоо мэдэгдэхэд бэлэн
байсан боловч тэр яарсангүй.

Оросын ерөнхийлөгч Ельцинийг Хасагаас ирэхийг хүлээжээ. Тэдний уулзалт нүүр
нүүрээ харалцан 10 цаг үргэлжилсэн байна. 12 сарын 25-ны орой 7 цагт зэвсэгт
хүчний ерөнхий коммандлагч (БН улсууд тусгаар тогтносон боловч арми нэгдмэл
хэвээр байв) огцорсон тухайгаа хуучин ЗХУ болон дэлхийн бусад 153 оронд Теле
компаниар дамжуулж шууд мэдэгджээ. Тэрээр ЗСБНХУ задарсанд харамсаж байгаа
төдийгүй түүний цаашдын хувь заяанд сэтгэл зовниж буйгаа илэрхийлжээ. Горбачев
телевизерээр үг хэлснийхээ дараа өрөөндөө ирж Ельцинд цөмийн зэвсгийн түлхүүрийг
гардуулах ёстой байсанч Ельцин Горбачевийн телевизерээр хэлсэн үгэнд нь эгдүүцэн
өрөөнд нь очиж авах бус Кремьлийн өөр нэг өрөөнд авч ирэхийг шаардсан, Мөн үүнд
нь Горбачев дургүйцэн цөмийн зэвсгийн түлхүүрийг түүнийг дагалдан цөмийн
зэвсгийн цүнхийг авч явдаг хоёр хурандаа, батлан хамгаалах яамны сайд Шапошников
нарт өгчээ. Түүнийг телевизерээр үг хэлж байхад Кремлийн ордон дээрх ЗСБНХУ-ын
улаан далбааг буулган Оросын гурван өнгөт далбааг өргөжээ. Энэ хүнд хэцүү
сүүлчийн мөчүүдэд Горбачевийг дэмжсэн, харамссан ганц ч утасны дуудлага ирээгүй
гэдэг. Ийнхүү 1922 онд ЗСБНХУ-ыг зарласан тунхаг бичгийг цуцалсан байна. Оны
сүүлээр Зөвлөлтийн бүх яамд үйл ажиллагаагаа зогсоосон.



https://mn.wikipedia.org/wiki/%D0%94%D0%B0%D0%B3%D0%B2%D0%B0%D0%B4%D0%BE%D1%80%D0%B6%D0%B8%D0%B9%D0%BD_%D0%90%D0%B7%D0%B6%D0%B0%D1%80%D0%B3%D0%B0%D0%BB

Булган аймгийн Сайхан сумаас гаралтай Дагвадоржийн Азжаргал 1978 онд Говьсүмбэр
аймгийн Сүмбэр суманд төржээ. Тэрбээр айлын гурван хүүгийн хоёр дахь нь юмсанж.
Аав Булган аймгийн арслан Б.Дагвадорж нь Булган аймгийн Сайхан сумын уугуул
бөгөөд Даншигийн алдарт аварга Шагдарын Лувсанжамбаа, Шагдарын Намхай нарын
төрөл удмын бөх юм. Түүний ах дүү хоёр ч басхүү аймгийн арслан цолтой улс
байдаг. Тодруулбал, төрсөн ах Дагвадоржийн Түмэнжаргал нь 1998 онд Говьсүмбэр
аймгийн баяр наадамд түрүүлж аймгийн арслан цолд хүрч, төрсөн дүү Дагвадоржийн
Батжаргал нь мөн л 2001 онд аймгийн баяр наадамд түрүүлж аймгийн арслан цол
хүртэж байжээ. Азжаргал 1996 онд Сүмбэр сумын 10 жилийн дунд сургуулийг төгсөөд
УБИС-ийн биеийн тамирын тэнхимд багш дасгалжуулагчийн ангид орж суралцан, 2000
онд төгссөн байна. Тавдугаар ангиасаа бөхийн спортоор хичээллэж, "Боржигины
хүүхдүүдийн урлаг спортын наадам"-аас бөхийн гараагаа эхлэн алтан медаль
хүртжээ. Үүний хажуугаар чөлөөт бөхийн төрлөөр хичээллэж МУГТ А.Энхээгийн
нэрэмжит залуучуудын аварга шалгаруулах тэмцээнээс алт, мөн залуучуудын улсын
аваргаас алт, мөнгө, хүрэл медаль авч бас Солонгос улсын Ширым бөхийн барилдаанд
амжилттай барилдаж байсан билээ.



https://mn.wikipedia.org/wiki/%D0%93%D0%B0%D0%B7%D0%B0%D1%80%D0%B7%D2%AF%D0%B9%D0%BD_%D1%81%D0%BE%D0%BB%D0%B1%D0%B8%D1%86%D0%BB%D1%8B%D0%BD_%D1%81%D0%B8%D1%81%D1%82%D0%B5%D0%BC

Газарзүйн солбицлын систем гэдэг нь дэлхий дээрх ямар ч цэгийн байршлыг хэд
хэдэн тооны тусламжтайгаар илэрхийлэх солбицлын систем юм. Тус тоонуудыг
сонгохдоо ихэнх тохиолдолд нэг тоогоор нь босоо байршил, нөгөө хоёроор нь хэвтээ
байршлыг заана. Хамгийн түгээмлээр уртраг, өргөрөг, өндөр (далайн түвшнээс
дээших) гурван тоог хэрэглэнэ.

Энэ солбилцлын системийг МЭӨ 3-р зуунд Эратостэнэс Александрын номын санд анхлан
боловсруулж бичиж үлдээжээ.

Уртраг нь дэлхийн экваторын шугамыг 0 градус эхлэл болгон авч нэг градус бүрээр
хэвтээ шугамыг уртрагаар тэмдэглэн хойд ба өмнөд туйлуудыг 90 градус болгож
авдаг. Урагш чиглэлд байгаа хэвтээ уртрагийг өмнөдийн уртраг гэнэ харин хойд
чиглэлд байгаа уртрагийн хойд уртраг гэнэ. Зэрэгцээ уртрагуудыг хооронд нь
Параллел гэж нэрлэн газарзүйд байрлал чиглэл тогтооход хэлж тэмдэглэдэг.



https://mn.wikipedia.org/wiki/%D0%91%D1%83%D0%BB%D0%B3%D0%B0%D0%BD

Булган аймаг нь манай орны төв хэсэгт Орхон Сэлэнгийн сав газарт орших бөгөөд
нутагт нь Булганхан, Бүрэгхангай, Дулаанхан, Бүтээл, Хантай Дархан хаан зэрэг ой
хөвчит уул нурууд бий.

Нутгийн хойд захаар эртний төрмөлийн эриний боржин чулуу, өмнө хэсгийн үлэмж
талбайд дунд ба эртний төрмөлийн эриний хурдас, дунд хэсгээр нь Дээд Пермийн ба
Гуравдагч, Юрийн галавын бялхмал чулуулаг, мөн Дөрөвдөгч эриний хүрмэн чулуу их
тархжээ, Дөрөвдөгч галавын үед оргилж байсан Уран тогоо, Тулга, Бүрхээр, Жалавч
зэрэг унтарсан галт уулыг нь дархлан хамгаалж байна. 1967 онд Могод сумын нутагт
газар хөдөлж, газар хагарч язарсан нь энэ хавийн нутгийн гадаргын хэлбэр бүрэн
тогтоогүй байгаагийн гэрч юм. Булган аймгийн нутагт чулуун нүүрс, барилгын
материалын баялаг бий.

Булган аймгийн нутагт Сэлэнгэ, Орхон, Хануй зэрэг том голууд урсах бөгөөд
Харгал, Хунт, Айрхан зэрэг нуурууд бий. Хульж, Хунт, Хануйн, Асгатын зэрэг
рашаан бий, Эгийн гол дээр УЦС барих аж. Аймгийн нутгийн урд хэсгээр хээрийн
хүрэн хөрс, хойд хэсгээр ойн хар шороон ба уулын, тайгын хөрс тархжээ. Аймгийн
нутгийн өмнөд хэсгээр хээрийн ургамал, хойд хэсгээр ой хөвч тархжээ. Ан амьтан
элбэггэй.

Булган аймаг 2011 онд 58,483 хүнтэй байв. Үндсэндээ монгол үндэстэн. Халх ястан
зонхилно.

Булган аймгийн нутаг дэвсгэр бол нэн эртнээс монгол туургатны өлгий нутаг байсан
нь археологийн олдвор, баримтаар батлагддаг. Тухайлбал монголын анхны төрт улс
болох Хүннү, болон Нирун, Сяньби, Түрэг, Уйгарын хаант улс, Кидан, Киргиз зэрэг
улсууд оршин тогтнож байсны ул мөр хөшөө дурсгал олон байдаг. 12-13-р зууны
үеийн Мэргид, Хэрэйд зэрэг овог аймаг, Чингисийн нэр хаягтай газар нутаг, уул ус
цөөнгүй бий.

Аймгийн нутаг дэвсгэр нь Манжийн ноёрхлын үе болон Богд хаант Монгол улсын үед
Түшээт хан аймагт, Ардын засгийн эхний жилүүдэд Богд хан уулын аймагт
харьяалагдаж байлаа.

Бүгд Найрамдах Монгол Ард Улсын Ардын Сайд нарын зөвлөлийн 1937 оны 12 дугаар
сарын 23-ны өдрийн 33 дугаар тогтоолоор Булган аймаг байгуулах тухай шийдвэр
гарч энэ дагуу 1938 оны 1 сарын 15-ны өдөр аймгийн яамны хурал хуралдаж Булган
аймгийг 15 сум, 128 баг, 10360 өрх, 43500 хүн ам, 1.1 сая мал, 42.2 мянган ам
дөрвөлжин километр нутагтайгаар байгуулжээ.

** - Сумын төвөөс баруун хойд зүгт 25 км зайтай байх Сайхан-Овоо сууринг (500
хүнтэй) багтаадаг.

*** - Сумын төвөөс хойд зүгт 25 км зайтай байх Хялганат тосгоныг (3,300 хүнтэй)
багтаадаг.



https://mn.wikipedia.org/wiki/%D0%91%D0%B0%D1%8F%D0%BD-%D3%A8%D0%BB%D0%B3%D0%B8%D0%B9_%D0%B0%D0%B9%D0%BC%D0%B0%D0%B3

Баруун талаараа Алтайн нурууны хяр дагаж БНХАУ-ын Шинжаан-Уйгарын Өөртөө засах
оронтой 450 км, хойт талаараа Сийлхэмийн нуруу дагаж ОХУ-ын Алтайн Бүгд
Найрамдах Улстай 225 км, зүүн талаараа Увс аймагтай 165 км, зүүн ба урьд
талаараа Ховд аймагтай 450 км нутгаар хиллэдэг. Далайн түвшнээс дээш 1301-4374
метрт оршино, нутаг дэвсгэрийн 95,3% нь 1600 метрээс дээш өндөрт байна. Аймгийн
хамгийн өндөр цэг нь Монгол улсын хамгийн өндөр цэг болох Таван Богд уулын
Хүйтэн оргил (4374 м) ба хамгийн нам цэг нь Баяннуур сумын төв (1301 м) юм.

Аймгийн нутаг дэвсгэр кайнозейн эриний дөрөвдөгч галвын үеийн гол, мөрөн, нуур,
усны ажиллагаагаар тогтсон элс, шавар, хайрга голлосон тунамалтай, уулын хүрэн
ба цайвар хүрэн хөрс зонхилсон гол, мөрний саваар нугат намгийн заримдаг
давсархаг хөрс, өндөр уулын бүсэд хад асга бүхий уулын тундрын ба уулын нугын
хөрстэй, элэгдэл, өгөршлийн ажиллагаагаар тогтсон хонхор, гүдгэр, уул нуруудаас
тогтдог. Геологи-тектоникийн мужлалын хувьд Монгол Алтайн атираат мужийн баруун
ба баруун хойт хэсэгт оршдог юм. Даян, Хотон, Хоргын цэнгэг устай том, жижиг
80-аад нуур, 100 гаруй гол, горхи, 200 гаруй булаг, шандтай. Толбо, Ачит нуур нь
загасны агнуурын нөөцтэй. Ховд, Цагаан, Согоог, Ёлт, Сагсай, Булган, Ганц мод,
Бөхмөрөн зэрэг томоохон голтой, Ховд гол 506 км үргэлжилдэг.

Аймгийн нутаг дэвсгэр нь байрлалаар дэлхийн бөмбөрцгийн хойт хагасын дундад
өргөрөгт багтдаг учир эх газрын эрс тэс уур амьсгалтай. Далайн түвшнээс их
өндөрт оршдогоос сэрүүн уур амьсгалтай, хүрээлэн оршдог өндөр уулс гаднаас
агаарын урсгалаар ирсэн чийгийг биедээ татдаг учир Алтайн нурууны өндөрлөг
хэсэгт хур тундасны жилийн дундаж хэмжээ 400-500 мм-д хүрдэг байна. Өөрөөр
хэлбэл говь, цөлийн нөлөөнд ихээхэн автагдсан, өндөр уулын өвөрмөц уур амьсгал,
эмзэг экосистемтэй. Салхины жилийн дундаж хурд 4-9 м/секунд хүрдэг.

Агь, таана, хөмүүл, шаваг, шарилж , ерхөг, хиаг, хазаар өвс, харгана, хялгана,
бударгана зэрэг хээр, цөлөрхөг хээрийн өвс ургамал зонхилж, чийг илүүтэй уулын
сүүдэр хажууд үхрийн нүд, хад, гүзээлзгэнэ, тошлой зэрэг зэрлэг жимсгэнэ
ургадаг. Ой нь уулсын зөвхөн сүүдэр хажууг бүрхэн, өвөр хажуугаар хээрийн
ургамал тархсан, уулархаг нутгаар вансэмбэрүү, бадамлянхуа, алтан гагнуур, чихэр
өвс, бамбай, башиг, чийгийн давирхай, таван салаа, нохойн хошуу зэрэг эмийн
ургамал ургадаг боловч үйлдвэрлэлийн аргаар өргөн ашиглаагүй байна.

300 гаруй сээр нуруутан байгаагийн дотор 11 зүйлийн хэвлээр явагч, 8 зүйл загас
бүртгэгдсэн байна. Дэлхийд ховордсон аргаль, янгир, ирвэс, шилүүс зэрэг амьтдаас
гадна чоно, үнэг, суусар, тарвага ,туулай, үен зэрэг ан амьтад, харцага, ёл,
бүргэд, сар, тоншуул, хун, хотон, хойлог, алтан гургалдай, галуу, нугас зэрэг
жигүүртэн шувуудтай.

Эдийн засгийн гол салбар нь мал аж ахуй бөгөөд 1,4 сая малтай, тариалан сул
хөгжсөн байна. Аж үйлдвэрийн хөгжил дорой боловч уул уурхай, хөдөө аж ахуйн
гаралтай түүхий эдийг боловсруулах салбарт тэргүүлэх ач холбогдол өгч хөгжүүлэх
боломжтой, төмөр зам, хатуу хучилттай авто замгүй, холбоо, агаарын болон авто
тээврийн үйлчилгээ харьцангуй илүү хөгжсөн.

Хэтийн төлөв сайтай алтны 6 үндсэн илрэл, 5 шороон хуримтлалын зангилаа хэсэг
буюу талбайг тогтоосон нь ойрын жилүүдэд эрэл-үнэлгээ, хайгуул хийж, алт
олборлолтын салбарыг хөгжүүлэн, үйлдвэрлэлийн хэмжээг нэмэгдүүлэх бололцоотой
боловч байгалийн нөөц, баялагийн судалгааг бүрэн хийгээгүй байна. Төсвийн урсгал
зардлын 30 гаруй хувийг өөрийн орлогоор, үлдсэн хэсгийг улсын татаасаар
бүрдүүлдэг, төсөв санхүүгийн чадавхи сул юм. Аймгийн байгаль орчин нь унаган
төрхөөрөө үндэсэндээ хадгалагдсан, ус, хөрс, агаар бохирдуулах уул уурхай,
химийн үйлдвэр хөгжөөгүй, малын тоо бэлчээрийн даацнаас хэтэрч, бэлчээр
талхлагдан, цөлжих нөхцөл бүрдсэн байна. Байгалийн хязгаарлагдмал нөөц, баялгийг
үнэ төлбөргүй ашигладаг үрэлгэн хэв шинжээс бүтээгдэхүүний үйлдвэрлэл,
үйлчилгээний үнэд байгалийн өртгийг тусгаж, байгалийн даацад зохицон амьдрах
хөгжлийн шинэ хандлагад шилжих арга замыг сонгон хөгжих чиг хандлага нь аймгийн
хөгжлийн гол стратеги болж байна.



https://mn.wikipedia.org/wiki/%D0%91%D0%B0%D1%80%D0%B8%D0%BB%D0%B3%D1%8B%D0%BD_%D0%B8%D0%BD%D0%B6%D0%B5%D0%BD%D0%B5%D1%80%D0%B8%D0%B9%D0%BD_%D1%81%D0%B0%D0%BB%D0%B1%D0%B0%D1%80

Иргэний барилга байгууламжийн салбар нь инженерийн шинжлэх ухаан бөгөөд зам,
гүүр, гүний байгууламж ба усны инженерийн байгууламжийн үйлдвэрлэл, тооцоо,
хийцлэл, төлөвлөлт ба концепцийг судална. Мөн хүрээлэмжийн технологийн,
жишээлбэл дуу чимээ тусгаарлалт, хорт бодисын судалгаа гэх мэтийг хийдэг.

Инженер гэдэг үг нь латины ingenium гэдэг үгнээс гаралтай бөгөөд дундад зууны
эхэн үеэс хэрэглэгдэж иржээ. 12 ба 13-р зуунд барилга ба цэргийн тоноглол хийдэг
хүмүүсийг инженер хэмээн нэрлэж байлаа. 1716 онд Христиан Вүлф өөрийн бичсэн
"математикийн толь бичигтээ" инженер гэж ямар хүний тодорхойлолтыг гэдгийг
дурьдсан байдаг. Ёоханн Рүдолф Рэш нь 1735 оны өөрийн дайн, тэнгисийн ба
инженерийн толь-доо инженер хүнийг дараах байдлаар тодорхойлжээ: тэрээр
газарзүй, геометр, арифметик, механик, зураг, их бууны үндсэн мэдлэгтэй байж,
бие даан шийдвэр гаргадаг гэжээ.

Барилгын инженер нь техникийн механикийн хууль ба бат бөхийн тооцооллыг үндэслэн
багана, хана, давхар хоорондын хучилт, дам нуруу ба хучилтын хавтангийн даацын
хийцийг төлөвлөнө. Архитекторууд нь гоо зүйн болон зориулалтын талаас нь
төлөвлөн зургаар гүйцэтгэж, барилгын инженерүүдтэй нягт хамтран ажилладаг.
Барилгын инженерийн салбарын нэг хэсэг нь гүүрийн байгууламж.

Туннэлийн нурахаас сэргийлсэн хөрсний статикийн тооцоог мөн барилгын инженер
хийн ус орохоос хамгаална.

Их сургууль, техникийн их сургууль ба дээд сургууль нь барилгын инженерийн
ангийг санал болгоно. Барилгын инженерийн анги нь электротехник ба механик
инженерийн ангийн адил классик инженерийн салбар юм.

Их дээд сургуулиудад барилгын инженерийн бакалавр, инженерийн магистер, мөн
шинжлэх ухааны бакалавр ба шинжлэх ухааны магистер зэрэгтэй төгсөнө.

Барилгын инженерт эдийн засгийн хувьд ашигтайгаар бат бөхийг хангах техникийн
шийдэлд хүрэх шаардлага тавигдана. Барилгын инженерүүд байнга архитекторууд ба
хот төлөвлөгчидтэй хамтран ажилладаг.

Өндөр барилгын салбарт ажилладаг барилгын инженерийг статикч буюу барилгын
даацын хийц төлөвлөгч гэнэ. Усны инженерийн байгууламж тооцоологч инженерийг
усны байгууламжийн инженер гэнэ. Зам тээврийн байгууламжийн салбарт ажилладаг
инженерийг замын инженер гэнэ. Гүний байгууламжийн инженер нь гүний
байгууламжийг төлөвлөнө.

Барилгын инженер нь хүн ба хүрээлэмжийн өмнө хариуцлага хүлээнэ. Аливаа барилга
нь хийцийн ба ашиглалтын хувьд тодорхой шаардлагуудыг хангах ёстой ба хангаагүй
тохиолдолд барилга нуран хүн гэмтэх эсвэл үхэх аюултай. Энэ алдааны улмаас
барилгын инженер баривчлагдана. Хэрэв барилгын инженерийн буруу гэдэг нь
нотлогдвол мөнгөн шийтгэл эсвэл хорих ял оноогдоно.

МЭӨ 18-р зууны үеэс барилгын инженерийг алдаа гаргасан тохиолдолд шиитгэдэг
байсан тухайн Кодекс Хаммурапи-д тэмдэглэн үлдээжээ:



https://mn.wikipedia.org/wiki/%D0%AD%D0%B4%D0%B8%D0%B9%D0%BD_%D0%B7%D0%B0%D1%81%D0%B0%D0%B3

Эдийн засаг бол ховор хязгаарлагдмал нөөц баялгийг нийгэм ба нийгмийн бүлэг,
нэгжүүдийн одоогийн ба ирээдүйн хэрэгцээ, шаардлагыг хангах зорилгоор хэрхэн яаж
үр дүнтэй ашиглаx зарцуулах талаар сонголт хийх шийдлийг судалдаг нийгмийн
шинжлэх ухаан юм.

Эдийн засаг нь бараа ба үйлчилгээний үйлдвэрлэл, хуваарилалт болон хэрэглээг
судалдаг шинжлэх ухаан юм. Эдийн засаг гэх нэршил нь oikos (гэр) ба nomos (дүрэм
буюу хууль), буюу "гэрийн аж ахуйг удирдах" гэсэн грек хэлнээс үүссэн.

Үйлдвэрлэл ба хуваарилалтын тухай яриа нь урт түүхтэй хэдий ч орчин үеийн
утгаараа эдийн засгийн онолыг голдуу 1776 онд Адам Смитын Үндэстнүүдийн Баялаг
номыг хэвлэгдсэнээс хойш авч үздэг. Энэ судалгаандаа Смит дараахь сэдвийг
тусгасан:

Смит нь 'улс төрийн эдийн засаг' гэж нэрлэж байсан, гэхдээ 1870 оноос хойш
"эдийн засаг" гэсэн нэршил голчлон хэрэглэгдэх болсон.

Микро эдийн засаг нь бизнес болон өрхийн аж ахуй гэх мэт оролцогчдын эдийн
засгийн зан байдал болон нэгж зах зээл бүрт өгөгдсөн хомсдол болон засгийн
газрын зохицуулалтад тулгуурлан тэдний хоорондын харилцааг судалдаг. Микро эдийн
засагт, ерөнхий тэнцвэрийн онол нь тэнцвэр лүү чиглэсэн хөдөлгөөн болон
харилцааг багтаан нийт зах зээлийг нэгтгэдэг. Товчоор:Пүүс компаньнууд болон
банк санхүүгийн дотор явагдах үйл ажилгаа



https://mn.wikipedia.org/wiki/%D0%A5%D0%BE%D0%B2%D0%B4

Ховд (ᠬᠣᠪᠳᠤ) нь Монгол улсын аймаг юм. Аймгийн төв нь Ховд хот. Ховд нь
Улаанбаатараас 1,580 км-н зайд оршдог.

Эдгээр ястан, үндэстнүүд нь бүгд өөрсдийн уламжлалт суурин газар, түүний хэв
маяг, уламжлалт хувцас зэрэг соёлын ялгаанууд, мөн уран зохиолын, урлагийн, дуу
хөгжмийн уламжлалуудтай юм. Ховд аймгийн олон ястан иргэд өөр өөрийн онцлог аман
аялага бүхий Монгол хэл-ээр харилцах ба Жаргалант сум, Ховд сум, Буянт сум,
Булган сум зэрэг зарим сумдад олноор суурьшсан казакууд Монгол хэл ба Казах
хэл-ээр харилцдаг.

Ховд аймгийн хүн амын өсөлт нь 1991 онд зогсжээ. Үүний дараа аймгаас гарах
хөдөлгөөн (1992-2004 онуудад ойролцоогоор 20,000) нь байгалийн өсөлтийг болиулж
аймгийн хүн амыг 87,000 – 92,000 байлгахад хүрчээ.

Өндөр уулаар хад асга, тагийн бүсийн хөрс, нутгийн хойд хэсгээр хээрийн цайвар
хүрэн хөрс, өмнөд хэсгээр нь Говийн саарал хөрс тархжээ. Уулархаг нутгаар тагийн
бүсийн ба уулын хээрийн ургамал, өмнөд хэсгээр нь говийн ургамал ургана. Дэлхийд
ховордсон хулан, хавтгай, бөхөн ,азийн шар минж зэрэг олон ан амьтан амьдарна.
Ийм учраас Булган гол, Хөхсэрхийн нурууг дархлан хамгаалжээ.

Ховд аймаг ямаа олонтой. Аймгийн олон суманд хүнсний ногоо тухайлбал амтат гуа,
тарвас тариалдаг.Булган суманд Монголдоо ховор жимс тариалдаг . Ховд аймагт
Хятад улс руу гарах хилийн боомт Ярант, Байтаг хоёр Булган суманд байдаг юм.

Ховд нь маш эрс тэс уур амьсгалтай. Зун +40OC хүрч байхад өвөл -35OC хүрдэг. Уур
амьсгал нь хуурай.

Ховд нисэх буудал (HVD/ZMKD) нь 2 зурвастай ба үүний нэг нь засмал. Улаанбаатар,
Мөрөн, Булган хотууд руу нислэгтэй.



https://mn.wikipedia.org/wiki/%D0%98%D0%BD%D0%B4%D0%BE%D0%BD%D0%B5%D0%B7

Дорно-Өмнөд Азийн, Далайн орнуудын ч гэж хэлж болох байрлалд 17,508 арлын дээр
оршдог тусгаар тогтносон, бүрэн эрхт улсыг Бүгд Найрамдах Индонез Улс (инд.
Republik Indonesia), товчоор Индонез улс, Индонез гэнэ.

Нидерланд XVII зууны үеэс Зондын арлуудад эзэмшил орон (колони)-оо тэлсээр
байлаа. XX зууны эхнээс нутгийн ард түмэн яс үндэс харгалзалгүй эвлэн нэгдэж
тусгаар тогтнохын төлөө тэмцсээр олон улсын дэмжлэгийг ч хүртэж, 1949 онд нэгэн
шинэ улсыг үүсгэжээ. Жава тэргүүтэй энэ олон ястан одоо хэр нь нэг хэлтэн, нэг
үндэстэн болох ирээдүй рүүгээ дөтөлсөөр л яваа. 1950 оноос Индонез төрийн
байгууламжийн хувьд нэгдмэл, төрийн хэлбэрийн хувьд ерөнхийлөгчийн эрх мэдэл
давамгайлсан бүгд найрамдах засагтай болжээ. Одоо орон нутаг, засаг захиргааны
шаардлагаар дотроо 33 муж болж хуваагддаг. Ойр хавийн Сингапур, Бруней, Малайз
гурван улсынхтай яг адил Малай хэлний нэгэн аялгууг албан ёсоор батлан сурцгааж
байгаа. Түүнийгээ Индонез хэл гэж итгэж, латин үсгээр бичдэг. Дурдсан улсуудаас
гадна Дорно Тимор, Папуа-Шинэ Гвиней, Австрали, Палау, Филиппин, Энэтхэгтэй
газар эс бөгөөс тэнгисийн усаар хиллэдэг.

Индонезийн харьяаны 1.9 сая хавтгай дөрвөлжин километр газарт 2011 онд 238 сая
хүн амьдарч байна. Дэлхийн олон улсаас хүн амын тоогоор 4-р олон, газар нутгийн
хэмжээгээр 15-р том улс мөн гэдэг. Нэгт км-т 123.7 ноогддог гэдэг нь харин
дундаж (79-р) байрынх. VII зууны Шривижая, XIII зууны Мажапахит гэх мэтээр түрүү
үеийн улс-нийгэмд Буддын шашин, Хиндү шашин дэлгэрсэн. Дараа нь XIII зуунаас
араб худалдаачдын сурталд автаж XVI зуун гэхэд олонх нь Исламын ёс үйлдэлт
хүмүүс болцгоожээ. Одоо Индонезийн хүн амын 86% нь мусульман (хотон) гэдэг.
Исламын улс гэдэгт багтахгүй ч Ислам шашинтны тооны олноор дэлхийд тэргүүлнэ.

Индонезийн газрын доор техтоник хавтангууд шүргэлцдэгээс шалтгаалаад газрын
чичирхийлэл олон давтагддаг, сүрхий идэвхтэй галт уулстай. Үүгээрээ хүнд халтай
ч гэсэн галт уулын бялхдас газрын хөрсийг үржил шимтэй болгодгоос хүн эртнээс
бөөгнөрч сууж нутагшсан. Халуун орны дагуу эн ихтэй учир амьтан, ургамлаар
баялаг. Индонезийн худалдан авах чадвараар тэгшитгэсэн ДНБ [2010 онд] 1.124
тэрбум америк доллартай тэнцэж байгаагаараа дэлхийн 16-р их орлогот улс гэгдэж
Их Хорийн эгнээнд багтаж байгаа юм. Гэвч хүн ардын олонх ядуу байгаа, нэг хүнд
ноогдох ДНБ [2010 онд] $4,666-аар хэмжигдэж байна. 1967 онд АСЕАН-ыг
байгуулалцсан.

Тус улсын одооны «Индонез» төрлийн нэрс Европт үүссэн. Индонезийг эзэмшиж асан
Нидерландынхан нидерландаараа Maleische Archipel (Малайн олтриг), Nederlandsch
Oost Indië (Нидерландын Дорнод Энэтхэг), Indië (Энэтхэг), de Oost (Дорнод) гэх
мэтээр тоомжиргүйхэн нэрийдэж байжээ. 1850 онд Английн угсаатны зүйч Жорж
Виндзор Эрл Англи хэлнээ Indunesians (Индунезианс, «Энэтхэгийн арлынхан») гэх
нэрийг анх оруулж иржээ. Үгийн уг гарлыг мөшгөвөл Indus (Инд мөрөн дахь нутаг
буюу «Энэтхэг» гэсэн үг) гэх латин, νῆσος (несос - «арал») гэх грек үгсийн
нийлэмж юмсанжээ. 1900 он гарахад англи Indonesia нэрээс бусад хэлнээ хувилан
тархсан бөгөөд Индонезийн тусгаар тогтнолын төлөө тэмцэгчид Нидерландын нэрээс
татгалзаж, энэ нэрийг гол болгожээ.. Монголд 20-р зуунд оросоор Индонезия гэж
байдгийг харгалзан «улс» «орон», «нутаг» гэх утгатай -ия дагаврыг салгаж кирилл
монголоор Индонез гэж бичдэг болжээ.

Жава арлаас босоо хүний (homo erectus) хэсэг яс олдсон нь Индонезийн арлуудад
балар эртний үед хүн амьдарч байсны баталгаа юмсанжээ. Хожим "Жава хүн" гэж
алдаршсан түүнийг 1.5 сая, бүр 35 мянган жилийн өмнөх ч гэж янз бүрээр таасан
байдаг. Одоогийн Индонезийн хүн амын олонх нь Австронез угсаа, бүлэгт хамаарна.
"Австронез хүмүүс Зүүн Өмнөд Ази, Тайвань зэрэг газраас эхлэн нүүгээд М.Э.Ө 2000
оны үед Индонезэд ирсэн. Тэгээд нутгийн Меланез хүмүүсийг дорнош шахан
нутаглуулжээ" гэх судалгаа байдаг. М.Э.Ө VIII зуунд эндхийн хүмүүс газар
тариалан эрхлэх, тутаргын талбайд ажилладаг болцгоож, М.Э I зуун гэхэд жижиг төр
улс, гацаа тосгон хэлбэржин тогтсон байлаа. Далайн тээвэр зайлшгүй дайрах чухал
байрлал нь Индонезийг үеийн үед Энэтхэг, Хятадтай холбож олон улсын, арал
хоорондын худалдааг цэцэглүүлсэн. Ер нь Индонезийн түүхийн гол сэдэв нь худалдаа
арилжаа мөн юм.

VII зуунаас өөр хоорондоо, ойр хавьтайгаа далайн тээврээр харилцдаг Шривижая улс
(аймгийн холбоо ч гэж хэлж болох) нийгэм Суматра, Жава арлаар тогтсон. Энэ үед
Буддын шашин, Хиндү шашин дэлгэрчээ. VIII-X зуунд Жава арлын дорнод Будда
шүтлэгт Сайлендра, Хиндү шүтлэгт Матарам зэрэг улс нийгэм оршин байсныг үлдээсэн
суврага, шүтлэгийн газар зэргээс нь мэдэж болно. XIII зуунаас хоёр зуугаад жил
тогтносон дорно Жавад төвтэй Мажапахит гэх Хиндү шашинт улс бараг л Индонез
даяар алдаршиж үлгэрлэж байв.

Мусульман (хотон) худалдаачид Суматра арлын умард эрэгт олон жил ирж очиж
байхдаа XIII зуунд Ислам шашиндаа итгүүлээд амжжээ. Эхлээд ноёд язгууртан, умард
эргийнхэнд л таалагдсан ч аажмаар түгсээр XVI зуун гэхэд Суматра, Жава арлынхны
үндсэн бишрэл, зан заншил болсон. Европынхноос Индонезийн ард түмэнтэй анх задь,
башир цэцэг гэх мэт үнэт халуун ногоо авахын тулд 1512 онд ирсэн Португалийн
Франсишку Серраны ахалсан худалдаачид учирсан гэдэг. Араас нь Нидерланд,
Британийнхан ирдэг болж 1602 онд Нидерландын Дорно Энэтхэг компани үүссэн. 1800
онд Нидерландын Дорно Энэтхэг гэх нэртэй эзэмшил орон (колони) гэгдэх болжээ.

Нидерланд анхандаа, дунд үедээ зөвхөн эргийн ойр хавьд эзэрхэж байлаа. XX зууны
эхэнд л өнөөгийн Индонезийн хил хязгаар дотор ноёрхож чаджээ. Сөргүүлээд 1908
оноос Индонезийн ард түмэн ямар оронд амьдарч байгаагаа мэдэрч, үндэсний ухамсар
бүрдэж, тусгаар тогтнолын төлөө зорьцгоосон. Дэлхийн II дайны үед Индонезийг
Япон эзлэж Нидерландынхан талийж одсон. Япон дайнд бууж өгсний нөгөөдөр нь
Индонезийнхан үндсэрхэг тэмцлийн удирдагч Сукарног ерөнхийлөгч болгож, Индонез
улсын тусгаар тогтнолыг тунхаглажээ. Гэвч Нидерланд эзэмшилдээ дахин оруулах гэж
дайтав. Хотуудыг эзлэвч бүхэл орныг эзлэж чадахгүй байсаар 1949 онд олон улсын
буруушаалт, дарамтанд аргагүй дийлдэн тусгаар тогтнолыг нь хүлээн зөвшөөрсөн.
Тэгэхдээ Нидерландын Шинэ Гвинейг өгөөгүй байсан бөгөөд 1962 оны Нью-Йоркийн
гэрээ, 1969 оны НҮБ-ийн тогтоолоор Индонезийн харьяанд шилжжээ.

Сукарно улсаа холбооноос нэгдмэл, ардчилалаас эзэрхэг дэглэмд тогтоон барьж,
сөргөлдөгч цэргийнхэн болон Индонезийн коммунист нам (ИКН)-ынхныг эвлэрүүлэн
намжааж байв. 1965 онд цэргийнхэн төрийг эргүүлж, коммунизмыг зэвсгийн хүчээр
дараад (хагас сая хүн алагдсан уу?), яллан буруутгаж байхын аргагүй болгосноор
ИКН сэхээгүй. Цэргийн дарга нараас генерал Сухарто 1968 оны 3 сард улсын
ерөнхийлөгч болж дэвшив. Сухарто улсаа шинээр журамлаж, АНУ-аар тэтгүүлж байв.
Сухартогийн гучин жилд улсын эдийн засаг тэнхэрсэн, үүнд гадаадын шууд хөрөнгө
оруулалт ч сайнаар нөлөөлж байв. Гэхдээ түүний дарангуйлал авлигыг тэнхрүүлж,
улс төрийн сөрөг бодол санааг боомилж байжээ.

1997 оны Азийн санхүүгийн хямралаар Индонез их хохирсон. 1998 онд газар газарт
эсэргүүцлийн жагсаал, үймээн самуун дэгдэж Сухарто аргагүй огцров. Индонезэд
эзлэгдээд 25 жил болсны эцэст 1999 онд НҮБ-ийн дэмжлэгтэйгээр Дорно Тимор
тусгаар тогтнолын харгуйд шуударсан. Индонез Сухартогоос хойш орон нутгийн
эрхийг нэмэгдүүлж, 2004 онд ерөнхийлөгчөө шууд сонгосон гэх маягаар төр засгаа
ардчилсаар байна. Улс төр, эдийн засаг тогтворжиж, нийгэм тайвширч, алан
хядлага, авлигын тоо цөөрч байгаа. Гэхдээ 2005 онд Ачегийн салан тусгаарлах
үзэлтнүүд засгийн цэрэгтэй мөргөлдөөд үзсэн.

Индонез бол ерөнхийлөгчийн эрх мэдэл давамгайлсан бүгд найрамдах засагтай, төв
засгийн газартаа эрх мэдэл базагддаг нэгдмэл төрийн байгууламжтай улс юм. Гучаад
жил эрх барьсан Сухарто 1998 онд огцорсны дараа төр засаг нэлээд шинэчлэгдсэн.
1998-2001 оны хооронд үндсэн хуулиа дөрвөн удаа хэсэгчлэн зассан. Төр улсын
тэргүүн, зэвсэгт хүчний ерөнхийлөгч командлагч бөгөөд дотоод гадаад хэрэг,
бодлогыг зангидагч нь улсын ерөнхийлөгч. Сайд нарын зөвлөлийг ерөнхийлөгч
томилно. 2004 онд анх удаа ард түмэн улсынхаа хоёр ерөнхийлөгчийг анх сонгожээ.
Ерөнхийлөгчийн бүрэн эрхийн хугацаа 5 жил, дараалан ахин нэг удаа сонгогдох
боломжтой.

Индонез улсын хурлыг Ардын Зөвлөлдөх Хурал (АЗХ, People's Consultative Assembly)
гэнэ. АЗХ нь үндсэн хуулийн өөрчлөлтийг батлах, шинэ ерөнхийлөгчийг батлах,
улсын бодлогийг өргөнөөр тодорхойлох мэтийн үүрэгтэй. Мөн ерөнхийлөгчийг
буруутгах эрхтэй. Дотроо 560 суудалт Ардын Төлөөлөгчдийн Зөвлөл (АТЗ, People's
Representative Council), 132 суудалт Орон Нутгийн Төлөөлөгчдийн Зөвлөл (ОНТЗ,
Regional Representative Council) гэсэн хоёр танхимтай. Хууль цааз батлах, бүх
шатны засгийн газрыг (хэрэгжүүлэх байгууллага) хянах үүрэг АТЗ-д оногдоно.
Сонгогчид намд саналаа өгч, намууд цуглуулсан саналын хувиараа АТЗ-д суудал
эзлэдэг. 1998 оны шинэтгэлээс хойш АТЗ-ийн эрх үүрэг мэдэгдэхүйц нэмэгдсэн. ОНТЗ
болохоор сүүлд орон нутгийн хөгжлийг зөв залахад чиглэн байгуулагджээ.

Ө.ө. 11° – х.ө. 6°, з.у. 95° – 141° хооронд Индонез орон бүхлээрээ багтдаг.
Экваторын хоёр талд бүгд 17,508 аралтайгаас 6 мянга нь л хүнтэй. Эднээс Жава,
Суматра, Калимантан (Малайз, Бруней улстай хуваадаг), Шинэ Гвиней (Папуа-Шинэ
Гвиней улстай хуваадаг), Сулавеси гэсэн таван томыг онцлох хэрэгтэй. Индонез улс
Калимантан арал дээр Малайзтай, Шинэ Гвиней арал дээр Папуа-Шинэ Гвинейтэй,
Тимор арал дээр Дорно Тимортой хил залгадаг бол Сингапур, Малайз, Филиппин,
Палау, Австралитай далай тэнгисийн усаараа хаяалдаг. Хамгийн олон хүнтэй хот нь
нийслэл Жакарта. Залгуулаад бичвэл Сурабая, Бандун, Медан, Семаран гээд томоохон
хотууд байдаг.

1,919,440 хавтгай дөрвөлжин километр газар нутагтай Индонезэд нэг км-т 134 хүн
ноогддог. Харьцуулвал дэлхийн 16-р том газар нутагтай орон, 79-р нягт шигүү
суурьшилт улс нь Индонез юмсанжээ. Тэр дотроо дэлхийн арлуудаас хамгийн олон
хүнтэй нь болох Жавад нэг км-т 940 хүн ноогдоно. Хамгийн өргөгдсөн газар нь
Папуа мужийн нутагт байгаа Пунчак Жая уулын оргил (д.т.д. 4884 м), хамгийн том
нуур нь Суматра арлын 1,145 км2 талбайт Тоба нуур юм. Махакам, Барито гэх мэт
Калимантан арлын гол мөрд хамгийн уртад тооцогдоно.

Номхон далайн, Евразийн, Австралийн гурван техтоник хавтны уулзвар зааг дээр
Индонез байрладаг. Тиймээс ч 19-р зуунд сүйд хийж асан Кракатоа, Тамбора хоёрыг
оруулаад цөөндөө л гэхэд 150 гаруй галт уул үе үе идэвхждэг. Саяхан л гэхэд 2004
оны цуут цунами 167,736 хүнийг нь урсгаж, 2006 оны Иогякартын газар хөдлөлт
5,782 хүнийг үхүүлсэн гайтай. Гэлээ ч галт уулын бялхдас газрыг үржил шимтэй
болгодог учир Жава, Балид хүн хамгаас олноор суурьшжээ.

Экваторын дагуу байршдаг тул борооны, хуурай хоёр улиралтай, халуун орны уур
амьсгалтай. Эрэг хавийн нам газраар жилд 1,780–3,175 мм, уулархаг нутгаар 6,100
мм хүртэл хур буудаг. Суматрын өрнөд эрэг, өрнө Жава, Калимантан, Сулавеси,
Папуагийн уулархаг нутгаар хур бороосог. Маш чийглэг, дунджаар 80%. Жилийн турш
агаарын температур тогтмол, Жакарта орчмоор өдөрт дунджаар 26–30 °C халуун.

2010 оны байдлаар Индонез улсын хүн амын тоо 237.6 саяд хүрч, жилд 1.9%-иар өсч
байна. Хүн амын 58% нь дэлхийн арлуудаас хамгийн олон хүнтэй нь гэх Жава аралд
оршин суудаг. Гэр бүл төлөвлөх хөтөлбөр 1960 оноос эхлэн хэрэгжсээр байгаа ч
гэсэн 2020 онд 265 сая, 2050 онд 306 сая хүнтэй болох төлөв харагддаг.

Индонезэд 742 янзын хэл аялгуугаар ярилцдаг 300 гаран яс үндэсний хүмүүс аж
төрөн суудаг. Тэгэхдээ ихэнх нь бүр дээр үед Тайвань, Зүүн Өмнөд Азиас нүүсэн
байх гэж таахуйц Австронез язгуурын хэлтэй байдаг. Дорно Индонезээр үүнээс
ялгагдах Меланез язгуурын ард түмэн бас байдаг. Нэр бүхий ард түмнээс Жава
үндэстэн хүн амын 42% эзлэдэг. Жавагийн араас Сунда, Малай, Мадура гэх мэт
үндэстэн ч юм шиг, ястан ч юм шиг саяаас олон хүнт арваад ард түмэн байдаг. Мөн
8 сая Хятад, 5 сая Араб гэх мэтээр хаа хол хальж очсон үндэстэд ч байна. Шинээр
нэгдэж томорсон улс, хэдэн зуун цөөн тоот ястны орон болохоор ч тэр үү иймэрхүү
нутгийн ялгааг давж хараад "Индонез" [үндэстэн] гэж өөриймсөх сэтгэлгээ ард
түмнийх нь дунд хэдийнээ дэлгэрчээ. Ийм эв найртай нийгэм бүрдсэн ч гэсэн зарим
газар соёл, шашин, ястнаараа мөргөлдөх явдал гарч л байдаг. Эндхийн Хятадууд
сэргэлэн гарууд байж баялгийг нэлээд хуримтлуулсан, олон пүүс компанийг
эзэмшдэгт зөвхөн Индонезэд л байдаг ард түмэн сэжиглэн дургүйцэж зодолдож
нүдэлцээд авсан нь цөөнгүй.

Жохорын султант улсын үеэс Индонезийн арлуудын ард түмний хоорондоо ойлголцох
хэл болсоор ирсэн Малай хэлний чухал нэгэн аялгуу байдаг. Энэ аялгуунд суурилсан
Малай хэлийг Сингапур, Малайз, Бруней, Индонез дөрвөн улсад албан ёсны хэл
болгожээ. Тэгэхдээ нэр нь өөр. Индонезэд үүнийг Индонез хэл (Bahasa Indonesia)
гэж заадаг. Ер нь Индонезийнхэн бүгд л энэ хэлээр ярилцдаг, Индонезэд энэ хэл
ажил хэрэг, улс төр, хэвлэл мэдээлэл, боловсрол гээд бүх салбарт өөр ямар ч
хэлнээс илүү сонсдоно. Гэхдээ л нөгөө ястан үндэстнээрээ ард түмний хэл
ялгаатай. Хүмүүс 742 янзын хэл аялгууныхаа нэгийг өөрийн төрөлх хэл гэж боддог.
Үүнээс мэдээж Жава хэлийг хамгийн олуулаа тээж яваа. Папуад харьцангуй цөөн буюу
2.7 сая хүн байдаг мөртлөө бүр [зарим нь Папуа төрлийн, зарим нь Австронез
төрлийн] 242 янзаар хэлж ярьцгаадаг.

Индонезийн үндсэн хуулинд шашин шүтэх нь хүний дур зоргынх гэсэн мөртлөө өөр
баримтаар Ислам, Протестант, Католик, Хиндү, Буддын шашин, Күнзийн суртал
зургааг албан ёсны гэж онцлон батласан байх юм. 2000 оны тооллогийг үндэслэхэд
Индонезийн ард түмний 86.1% нь Ислам шашны Сунни дэгтэй. Ингэхэд Индонез улс
Исламын улс биш боловч хамгийн олон Ислам шүтлэгтэн (хотон хүн)-тэй улс юм байна
гэж ойлгогдоно. Хиндү шашинтны олонх нь бали, Буддын шашинтны олонх нь хятад.
Хэдий цөөн шүтэн бишрэгчтэй ч Хиндү, Будда хоёр шашин Индонезийн соёлд их л
нэвчжээ. Ислам нь худалдаачдын чармайлтаар 13-р зуунд умар Суматрад нэвтрээд
16-р зуун гэхэд Индонез орны зонхилох шашин болсон. Харин Католик шашныг
Португалийн авралын зар тараагчид, колончлогчид эхлүүлсэн бол Протестант нь
Нидерландын эзэмшилд байх үед Калвинч, Лютеранч номлогчдын тарьсан үр юмсанжээ.



https://mn.wikipedia.org/wiki/%D0%96%D0%B8%D0%BC%D1%81

Жимс гэдэг нь цэцэгт ургамлын цэцэгний тодорхой эдээс бий болдог зүйл юм. Жимс
нь олон ургамалын хувьд үр тараах үүрэгтэй байдаг. Мөн олон төрлийн ургамлын үр
жимсийг хүн, амьтад хүнсэнд хэрэглэж, үрийг нь тараангаа илчлэг олж авдаг
симбиоз харилцаатай байдаг.

Жирийн хэрэглээнд жимс гэвэл алим, жүрж, усан үзэм, гүзээлзгэнэ, гадил зэрэг
ургамлын түүхий байдлаар нь идэж болох үрийг ойлгоно.

Жимсийг бүтцээр нь үрт жимс, яст жимс, жимсгэнэ гэж ангилна. Хүнсний ногоо,
самар, үр тарианы ургамлаас ялгаатай.

Монгол орны жимс, жимсгэнийг дотор нь өвслөг ургамлын: гүзээлзгэнэ, аньс, нэрс,
цангис; мод бутлаг ургамлын: хад, бөөрөлзгөнө, тошлой, чацаргана, хармаг гэх мэт
хоёр ангилна.

Эдгээрээс органик бодис, витаминаар баялагтай нь үхрийн нүд, тошлой,
гүзээлзгэнэ, чацаргана юм. Үхрийн нүдийг «поливитамины эх булаг» гэж үзэж болох
бөгөөд гүзээлзгэнээс тав дахин, бөөрөлзгөнөөс найм дахин, алимнаас арав дахин их
витаминтай байдаг. Жимсгэнээр гэрийн нөхцөлд төрөл бүрийн амтлаг шүүс, зутан,
чанамал хийж ашиглаж болно.



https://mn.wikipedia.org/wiki/%D0%91%D1%83%D1%80%D0%B8%D0%B0%D0%B4_%D1%8F%D1%81%D1%82%D0%B0%D0%BD

Буриад (о.т. буриадууд) — монгол угсаатны эртний аймаг, монгол үндэстний
одоогийн ястан, язгуурын монгол хэлт ард түмэн. Одоо цагт буриадууд гурван улсад
тархан суудаг. Орос болон Монгол улсад "буриад", Хятад улсад "монгол" гэх нэрээр
хүн амын бүртгэлд бүртгэгддэг. Орост 461,389, Монголд 45,087, Хятадад 10,000
орчим Буриад хүн бий. Буриадуудын ихэнх нь ОХУ-ын Бүгд Найрамдах Буриад Улсад
амьдардаг.

Монгол Кирилл үсгээр "Буриад" эсвэл "Буриад Монгол", Буриад Кирилл үсгээр
"Буряад" эсвэл "Буряад Монгол" гэж бичээд араас нь "зон", "ястан", "ард" юм уу
олон тооны дагавар залгаж хэвшсэн. Харин Цахар, Үзэмчин нар "Бураад", Халимагууд
"Бүрэд", зарим Буриад аялгаар "Баряад" гэж дууддаг.

Буриад гэдэг нэр түүхэнд анх 1240 онд бичигдсэн Монголын Нууц Товчоод
дурьдагджээ. Буриад гэдэг нэрийн талаар хэд хэдэн таамаглал бий:

Ойн ардаас үүссэн гэж үздэг бөгөөд анхнаасаа л Байгаль нуурын орчим нутагладаг
байсан гэж зарим түүхийн сурвалжид бичсэн байдаг.

Буриад зон эрт цагт Ойн иргэдийн дотор багтаж байлаа. Ойн иргэд Байгал нуурын
хоёр талаар, Сэлэнгэ мөрний адаг, Зүлгэ мөрний сав, Саяны уулс, Енисей мөрний
эх, Тагна (одоогийн Тува) газруудаар суурьшиж байсан гэж үздэг. Тэр цагт Түмэд,
буриад, булгачин, хэрэмчин зэрэг буриадын өвөг болох овог аймгууд зарим нь ой
тайгаар ан гөрөө хийж зарим нь мал маллаж аж төрж байв. Буриад нэртэй газар усны
нэр зүүн тийш Өвөр Байгалийн хязгаарын төв, өмнөд хэсэг, Эргүнэ мөрөн хүртэлх
нутагт тааралддаг.

1207 онд тэд Чингис хааны байгуулсан Их Монгол Улсын захиргаанд оржээ. Монголын
Юань улсын дараагаас Барга, Буриадууд "Арын ганц модон" гэх отогууд буюу Дөрвөн
Ойрдын мэдэлд оров. 14-р зуунд Ойрд буюу Баруун Монголчууд өрнө зүг нүүж, Барга
Буриад аймгууд Зүүн Монголын Батмөнх Даян хааны харьяат болоод, зургаан түмэн
Монголын зүүн 3 түмний нэг Урианхай түмэний бүрэлдэхүүнд багтаж байв. Тэр үед
Буриад зон Байгал, Сэлэнгэ, Онон, Хөлөнбуйр, Хянган нутгаар нүүдэллэн амьдарч
байв. 17-р зуунд Урианхай бутарч, Буриад зон Халхын Түшээт хан, Цэцэн ханы
захиргаанд хамаардаг байв. Буриадууд хүн цөөтэй, Монголын төв нутгаас хол зайдуу
байсан тул 12-р зууны дотоодын тэмцэл тулаан, 14-17-р зууны Халх-Ойрадын зөрчил,
Монгол ноёдын дундах маргаан тэмцэлд төдийлөн оролцоогүй юм. Тэд Халхад алба
төлөх байдлаар харилцаж байсан ба газар нутгийн байршлаас шалтгаалан Монголоос
харьцангуй бие даасан байдалтай байсан бололтой. Мөн зарим нь үндсэн хэсгээсээ
холдон нүүж нилээд зайдуу амьдарч байв. 16-17-р зууны үед Сибирийн хамгийн олон
тоотой, цэрэг, эдийн засгийн хувьд хүчирхэг ард түмэн бол буриадууд байсан
бөгөөд тэд ойр хавийн кеть зэрэг жижиг үндэстнийг захирч байв.

17-р зууны дунд үеэс Оросууд Сибирь нутагт орж ирэн Буриадад бэхлэлт цайз барьж
эхлэв. Монгол улс, Ойрдын хил өмнөд Сибирийн томоохон хэсгийг хамарч байсан тул
Оросын цэрэг хоёр улсын хилийг тойрч баруун хойд зүгээс нь Буриадад цөмрөн орж
1648 онд Үдийн цайз, 1652 онд Баргажаны, 1654 онд Эрхүүгийн, Нэршүүгийн нутагт
гэх мэтээр хэрэм барин сууж Буриадуудыг захирч эхлэв. 17-р зууны эхэнд
буриадуудын нилээд хэсэг нь Байгалийн баруун талаар Эрхүү мужийн өмнөд хэсэгт
төвлөрөн сууж байсан бололтой. Бусад буриадууд Байгалийн зүүн талаар нь байв.
17-р зууны эхэнд Байгалийн зүүн хэсгээр байсан буриадуудын талаар харьцангуй
бага мэдээ үлдсэн бол баруун талаар байсан буриадуудын талаар харьцангуй
дэлгэрэнгүй мэдээ буриад, орос сурвалжид үлджээ. Буриадууд 17-р зууны эхэнд
Оросын түрэмгийлэлд өртөн Байгалийн зүүн тал руу буюу голчлон одоогийн Буриад
улсын нутагт ихэнх хэсэг нь нүүн орж ирсэн бололтой бөгөөд тэд тэр хавиар байсан
халхуудыг шахан одоогийн нутагтаа суужээ. Зарим нь Агийн буриадын тойрогт
суурьшсан байна. Ийнхүү одоогийн Эрхүү муж буюу Байгалийн баруун талаар
буриадуудын тоо эрс цөөрчээ. Мөн Оросын довтолгоонд түрэгдсэн зарим хэсэг нь
Байгалиас нилээн хойд зүгт байдаг нутагт очжээ.

Дагуур монголчууд одоогийн Өвөр Байгалийн хязгаарын Агийн Буриадын тойргоос Амар
мөрнйи дунд урсгал хүртэлх нутагт тархан сууж байсан ба тэд Оросын цэрэгт
шахагдан Өвөрмонголд дүрвэн очсон тул эзгүйрсэн нутагт нь буриадууд суусан
байна.

Буриад отгуудын түрүүч, ноёд хуралдаад ямар улсыг түшэх тухай гэж зөвшилцөөд
Халх, Манж, Оросыг дагах гэсэн гурван санал гаргацгаажээ. Орос буриадыг 1656 онд
сайн дураараа дагаар орж 1689 онд албан ёсоор нэгдсэн гэдэг ч буриадууд зэвсэг
дутмаг, хүн цөөний улмаас 1620-иод оноос эхлэн Оростой хийсэн тулаануудад олон
хүнээ алдсан байдаг. 17-р зууны эхэнд буриадын хүн ам ойролцоогоор 77,000 байв.
1767 онд Ока голын буриадууд бослого гаргасан ба эдгээр бослого тэмцэл
дарагдсаны дараа 18-р зууны сүүлээр Буриадыг бүрэн нэгтгэж дуусчээ.

Цаашид олон ядуу Орос тариачдыг Цагаан хааны зарлигаар суурьшуулан үржил шимтэй
газар нутгийг нь аажим аажимаар эзлэжээ. 1727 оны гэрээгээр хилийн шугамын овоод
босгогдож, Буриад нутаг тэр хэвээр Хаант Оросын мэдэлд орсон юм.

1900-аад оны эхнээс буриадууд Оросын хавчлага хэлмэгдүүлэлтэд ихээр өртөх
болсоноос Монгол руу дүрвэж эхэлжээ. 1920-иод он гэхэд Буриадын нийгэм улс
төрийн олон зүтгэлтэн Монголд ирсэн учраас энгийн олон иргэн өрх гэрээрээ
дагалдан ирж, БНМАУ-ын харьяалалд оржээ. 1925 оны 9 дүгээр сарын мэдээгээр
Халхын голын хошуунд 450 өрх, Улз голын хошуунд 1700 өрх, Онон голын хошуунд
1250 өрх, Хэрлэн голын хошуунд 400 өрх, Ерөө голын хошуунд 500 өрх, Улаанбаатарт
2000 орчим буриад иргэн , нийтдээ 15800 буриад Монголд сууршсан ажээ.
Нөгөөтэйгүүр БНМАУ-д шилжин суурьшсан буриад иргэдийн тоо бүртгэлийг гаргах,
тэдний дотроос цагаантантай хобоотой байсан хүмүүс, баячууд, гэмт хэрэг
үйлдэгчдийг судлан тогтоох зорилгоор ДХГ-т ДХАТ-ын төлөөлөгч сургагч сууж
Буриадаас тэдний удирдлагад ажиллах нууц ажилтнуудыг (сексот) нарыг ирүүлсэн
байна. 1930 онд Орос буриадуудын нүүдлийг зогсоосон байна.

1927 онд буриадууд Оросын дарангуйллын эсрэг бослого гаргав. Уг бослогийн үеэр
35,000 буриад хүн хөнөөгдсөн байна. Орос улс буриадын үндэсний үзэл хүчтэй
болохоос болгоомжилж байсан тул Сталиний тушаалаар 1937 онд 10,000 буриад хүнийг
буудан хороожээ.

Буриад нь 1923-1958 он хүртэл Буриад-Монголын Автономит БНУ нэртэй байв.
Зөвлөлтийн удирдагч Хрущёвээс нэг хүн танайд яагаад Буриад-Монгол гэсэн нэртэй
улс байгаа юм бэ гэж асуусны дараа Хрущёв Москвад буцаж ирээд Буриад-Монголын
Автономит БНУ гэсэн нэрнээс Монгол гэсэн үгийг, Карели-Финийн Автономит БНУ-н
нэрнээс Фин гэсэн нэрийг хасчээ. Энэ нь монгол, буриадууд мөн карели, фин зэрэг
угсаа нэгт ард түмнийг хоорондоо холбоогүй мэтээр харагдуулахыг зорьсонтой
холбоотой юм. Зөвлөлтийн зүгээс нэрийг өөрчлөх болсон шалтгаанаа монголчууд
Буриадад амьдардаггүй гэж тайлбарласан байдаг бол зарим эрдэмтэд дундад зууны
үед буриадууд монголчуудын нэг хэсэг байсан тул нэр өөрчлөх шаардлагагүй гэсэн
байр суурь илэрхийлж байв. Зөвлөлтийн ЗГ-тай холбоотой ажиллаж байсан зарим
Зөвлөлтийн эрдэмтэд буриад, халимагуудыг монгол биш гэж тэдэнд итгүүлэхийг
оролддог байв. Мөн оросууд одоо ч буриад, халимагуудыг монгол гэж хүлээн
зөвшөөрөхөөс зайлсхийдэг ба тэднийг жинхэнэ монгол угсаатны бүлэг биш харин
монгол гаралтай угсаатны бүлэг, бусад монголчууд, монголын түүх болон Монгол
улстай төдийлөн холбоогүй мэтээр бичиж тайлбарладаг.

2008 онд Усть-Ордын Буриадын тойргийг Эрхүү мужтай, Агын Буриадын тойргийг Өвөр
Байгалын хязгаартай нэгтгэх санал асуулга явуулан уг хоёр тойргийг өөр мужтай
нэгтгэн автономит эрхийг нь хасчээ. Буриадууд нэгтгэх ажиллагааг эсэргүүцэж
байсан ч В.Путины ЗГ хүлээн аваагүй ба бусад үндэсний цөөнхүүдийн автономит
эрхтэй БНУ, тойргуудыг орос мужуудтай үргэлжлүүлэн нэгтгэхээр төлөвлөөд байна.
Оросын ЗГ Буриадын БНУ, Өвөр Байгалын хязгаар, Эрхүү мужийг Байгал гэсэн шинэ
мужид нэгтгэхийг оролдож байгаа бол харин Алтайн Бүгд Найрамдах Улс, Алтайн
хязгаарыг Кемерово мужид нэгтгэхээр оролдож байна.

Буриадууд хорь-буриад, булагад, хонгодор, эхирид, сартуул буриад, цонгоол,
табунгуд (табунуд) гэсэн үндсэн 7 томоохон овгоос бүрдэнэ. Үүнээс гадна томоохон
овгийн бүрэлдэхүүнд ордоггүй атаган гэх мэт жижиг овгууд 17-р зуунд Байгаль
нуурын баруун, зүүн талаар сарнин суурьшсан байв. Хорь, эхирид, булагад нь
буриадын хамгийн эртний үндсэн аймгууд ба сартуул, цонгоол, хонгодор нь 1680-аад
оны Халх-ойрадын дайн тулаанаас дүрвэж хойд зүгт дүрвэн очсон хүмүүс юм.

Булагад, Эхирэд, Хори, Хонгоодор бол буриад ястныг бүрэлдүүлдэг гол дөрвөн овог
юм. Мөн Сартуул, Табунгуд, Сонгоол, Ашибагад, Атаган, Икинад зэрэг томоохон
овгууд бий.

Нийт буриад хүний тоо 550,000 орчим бөгөөд эдгээрээс 445 мянга нь Орост (2002
оны өгөгдлөөр), 70 мянга орчим нь Монголын хойд хэсгээр (1998 оны дүнгээр), 25
мянга орчим нь ӨвөрМонголын зүүн хойд хэсэгт оршин суугаа гэсэн үнэлгээ бий.
1897 онд С.Паткановын баримтаар Оросын Хаант улсад 288 мянга 383 Буриад хүн
байна гэж бүртгэгджээ. Өдгөө 118 жил өнгөрөхөд Буриадын хүн ам ердөө 1 дахин л
өссөн байна. Үүнд Орсод гарсан хувьсгал Оросын хүн амын түрэлт зэрэг нь ихээр
нөлөөлж Буриадууд урагшаа ихээр нүүн суурьшиж хүн амын хувьд тархай бутархай
нэгдмэл биш байдалтай болжээ.

Сибирийн хүн ам МЭ 1-1000 онуудад 100,000 1500 онд 200,000 1600 онд 200,000 1700
онд 300,000 байсан ба харин Орос Сибирийг захиргаандаа оруулж оросууд ихээр
суурьших болсноос хүн ам нь эрс өсч 1820 онд 1,143,000 1870 онд 3,727,000
болсон.

Буриадууд өргөн утгаараа Монгол хэлний хойд аялга буюу буриад аялгаар ярилцдаг.
Буриадууд монгол бичиг ашигладаг байсан ба мөн монгол бичигт үндэслэсэн вагиндра
бичгийг зохиосон байдаг. Орос дахь буриадууд 1931 оноос латин, 1939 оноос кирилл
бичиг хэрэглэх болсон.

Уламжлалт шашин шүтлэг нь Бөө мөргөл бөгөөд 16-р зууны сүүлчээс Төвдийн Буддын
шашины урсгал шарын шашинд бусад Монголчуудын адил биширсэн байдаг. Буриадад
Христосын шашин анхны оросуудтай хамт нэвтэрч, 20-р зууны сүүлийн хагаст өргөн
тархсан.

1741 онд Буддын шашин Оросын албан ёсны шашнуудын нэг болсон бөгөөд Буриадын
анхны Буддын сүм Тамчин дацан тэр үед байгуулагдсан байна. 1914 оны байдлаар
Буриадад 48 дацанд 16,000 лам шавилан сууж байсан гэдэг баримт бий. 1930-аад онд
Буриадын Буддын сүм хийдүүд бараг бүгд хаагдаж, сүйтгэгдсэн ажээ. Тэр үед Нармай
Монгол хөдөлгөөн өрнөж байснаас болж Иосиф Сталины дэглэм 10 гаруй мянган буриад
хэлмэгдэж, улсын нэр Буриад-Монгол байсныг Буриад болгон өөрчилсөн гэдэг.

Буриадын газар нутаг 17 дугаар зууны дунд үед Оросын Хаант Улсын бүрэлдэхүүнд
орж, эхлээд Эрхүүгийн захирагчийн харьяанд байгаад, Байгалын чанад мужийн
бүрэлдэхүүнд оржээ (1851 он). 1917 оны социалист хувьсгалын дараа байгуулагдсан
Алс Дорнодын Бүгд Найрамдах Улсын бүрэлдэхүүнд багтаж байгаад 1921 онд ЗХУ-ын
бүрэлдэхүүнд орж, 1922 онд өөртөө засан тохинох эрхтэй болжээ. 1923 онд
ЗСБНХОУ-ын бүрэлдэхүүн дэх Автономит Улс болсон байна. 1992 оноос Бүгд Найрамдах
Буриад Улс гэж нэрлэх болсон байна.

Оросын судлаач М.Н. Мельхеев буриад газар усны нэр Эрхүү мужийн өмнөд хэсэг,
Киренга гол, Саяны нуруунаас Буриад, Өвөр Байгалийн хязгаарын төв, өмнөд хэсэг
хүртэл тархсан болохыг тогтоожээ. Гэвч М.Н. Мельхеев буриад үг, монгол үг хоёрыг
нарийн ялгаж салгаагүй байж болох юм.



https://mn.wikipedia.org/wiki/%D0%AD%D0%BB%D1%8D%D0%B3%D0%BD%D0%B8%D0%B9_B_%D0%B2%D0%B8%D1%80%D1%83%D1%81

Элэгний B вирус буюу гепатит В вирус нь Hepadnaviridae бүлд
Orthohepadnavirus-ийн төрөлд хамаарахвирус бөгөөд В гепатит өвчний үүсгэгч.

В гепаптитаас гадна, гепаптит В вирусын халдвар нь цирроз ба элэгний жинхэнэ
эсийн хавдарыг (англ. hepatocellular carcinoma) үүсгэх магадлалтай.

Мөн элэгний хорт хавдрын (англ. pancreatic cancer) тусах магадлалыг нэмэгдүүлдэг
гэж үздэг.

Orthohepadnavirus-ийн төрөлд хүний элэгний В вирусээс гадна (англ. HBV), галууны
элэгний В вирус (англ. DHBV), зурамны элэгний вирус (англ. Ground squirrel
hepatitis virus), тарваганы элэгний вирус (англ. Woodchuck hepatitis virus),
ноосорхог сармагчны элэгний В вирус (англ. Woolly monkey hepatitis B virus)
зэрэг олон төрлийн ижил төстэй вирусууд ордог. Одоогоор хүний элэгний В вирус нь
хүн, хуучин болон шинэ ертөнцийн сармагчин, мич (Орангутан, Гиббон, Горрила,
Шимпазе, Ноосорхог сармагчин) болон Ази тивийн модны гэрэлзгэнэд (Tupaia
belangeri) халдварлаж элэгний үрэвсэл үүсгэж чаддагийг тогтоогоод байна.

Ази тивийн модны гэрэлзгэнээс бусад хүний элэгний В вирусын халдвар авдаг амьтад
нь бич болон сармагчингийн төрөл байдгаас болж уг вирусын судалгааг хийх жижиг
туршлагын амьтангүй байгаа нь уг вирусын эсрэг эм бэлдмэл гаргах болон бусад
суурь судалгаанд ихээхэн төвөгтэй байдлыг бий болгодог юм.[баримт хэрэгтэй]

Элэгний В вирусыг 1967 онд анх Барух Бламберг тодорхойлсон бөгөөд Австралийн
антиген (эсрэг төрөгч) гэж нэрлэж байжээ. Үүнээс өмнө хүн төрлөхтөн ийлдэсний
шар өвчин гэдгээрээ аль хэдийн танил болсон байсан бөгөөд халдвартай хүний
цусаар дамжин халдварладаг бүх бие шарладаг өвчний талаар бичиж үлдээсэн түүхэн
баримтууд зөндөө байдаг. Элэгний В вирусын нээгдсэн түүх нь өөрөө их сонирхолтой
юм. Учир нь Бламберг ийлдэсний шар өвчний үүсгэгчийг нээхийг анхлан зориогүй
байсан бөгөөд Австралийн уугуул иргэний ийлдсэнд агуулагдах нэгэн зүйл нь
Австралид шинээр ирэн суурьшсан хүмүүсийн ийлдэстэй холих үед тунадасжих урвал
явагдаж байгааг санамсаргүй ажигласан байна. Энэ үед эсрэг төрөгч болон эсрэг
биеийн тухай ойлголт аль хэдийн тогтворжсон байсан бөгөөд уугуул иргэдийн
нэлээдгүй хувьд байх ямар нэгэн эсрэг төрөгч нь бусад австралын оршин суугчидийн
эсрэг биетэй урвалд орж байгаа нь эргэлзээгүй байлаа. Улмаар уг урвалд орж
байгаа эсрэг төрөгч нь ийлдэсний шар өвчний үүсгэгч болохыг нээж уг нээлтээрээ
1976 онд Нобелийн шагнал хүртсэн билээ. Мөн 1969 онд, элэгний В вирусыг нээснээс
хоёрхон жилийн дараа анхны вакциныг мөн Бламберг нээсэн билээ.



https://mn.wikipedia.org/wiki/%D0%A7%D0%B5%D1%85

Бүгд Найрамдах Чех Улс (чех. Česká republika), Чех улс (чех. Česko) нь төв
Европын нэгэн улс бөгөөд өөрөөр Бохем ч гэж нэрлэгддэг. Нийслэл бөгөөд хамгийн
том хот нь Прага юм. Мөнгөн тэмдэгт нь Чех крон (koruna - CZK) бөгөөд 1 евро
ойролцоогоор 25 CZK-той тэнцдэг. БНЧУ-ын ерөнхийлөгч нь Вацлав Клаус билээ. Хүн
ам нь 10 сая орчим. Албан ёсны хэл нь чех хэл юм. Чех хэл нь Славян хэлний бүлд
багтдаг бөгөөд словак, польш хэлнүүдтэй төрөл юм. 1993 онд Чехийн Гадаад явдлын
яам Чех гэсэн нэрийг албан ёсны бичиг баримтаас гадуур хэрэглэж болно гэж
мэдэгдсэн.

Чехийн түүх МЭ IX зуунаас эхтэй бөгөөд удаан хугацааны турш Төв Европын хамгийн
хүчирхэг улсуудын нэг байсан. Хожим Чех Нэгдүгээр Райхын хамгийн олон хүн амтай,
хамгийн баян улс болсон бөгөөд олон ч эзэн хаан эндээс карьераа эхэлж байлаа.
1515 оны Венагийн гэрээний нөхцлийн дагуу 1526 онд Луй Ягеллон нас барсны дараа
одоогийн Чехийн нутаг дэвсгэрийн хэсгүүд болох Бохем, Унгарын вант улсууд
Хабсбургийн захиргаанд орсон. Ийнхүү Хабсбургийн бүрэлдхүүнд 1918 он хүртэл
байсан. Тус улс нь 1918-1992 онд Чехословакийн нэг байв. Чехословак 1918 онд
Австри-Унгарын Эзэнт гүрнээс тусгаар тогтнож байлаа. Чехословакийн анхны
ерөнхийлөгч нь Томас Гарриг Мазарик байлаа. Чехословак 1993 онд тайван замаар
Бүгд Найрамдах Чех Улс болон Словак хэмээх хоёр улс болон задарчээ. Бүгд
Найрамдах Чех Улс 2004 оны тавдугаар сарын 1-нд Европын Холбооны гишүүн болсон.

Бүгд Найрамдах Чех Улс далайд гарцгүй бөгөөд Герман, Австри, Словак, Польш
улсуудтай хиллэдэг.



https://mn.wikipedia.org/wiki/%D0%9E%D0%BB%D0%BE%D0%BD_%D1%83%D0%BB%D1%81%D1%8B%D0%BD_%D0%BD%D1%8D%D0%B3%D0%B6%D0%B8%D0%B9%D0%BD_%D1%81%D0%B8%D1%81%D1%82%D0%B5%D0%BC

Олон улсын нэгжийн систем (франц Le Système international d'unités нэрний
хураангуй нь SI буюу Монголоор СИ) - метрийн системийн орчин үеийн хувилбар. СИ
нь дэлхий дээрх хамгийн түгээмэл хэрэглэгдэж буй нэгжийн систем бөгөөд худалдаа,
аж үйлдвэр болон шинжлэх ухааны аль алинд нь өдөр тутам хэрэглэгддэг.

Хуучин метрийн систем нь хэд хэдэн нэгжийн бүлгүүдээс бүрддэг. 1960 онд
сантиметр-грамм-секунд (сгс) системээс илүүтэйгээр метр-килограмм-секунд (мкс)
систем дээр үндэслэн СИ нэгжийн системийг бий болгосон.

СИ систем нь хэд хэдэн шинэ нэгжийн нэрийг оруулж ирсэн. СИ систем нь тогтмол
биш бөгөөд хэмжилтийн технологи хөгжих тутамд олон улс хоорондын зөвшилцлийн
дагуу шинээр нэгж зохион бас тайлбаруудыг нь шинэчилсээр байдаг. Олон улсын
албан ёсны гарын авлага нь 1970 оноос хэвлэгдэж эхэлсэн СИ системийн гарын
авлага (фр. Brochure SI, англ. SI Brochure) юм. 1985 оноос уг гарын авлага нь
франц ба англи хэлээр хэвлэгдэх болсон бөгөөд, бусад олон хэл дээр орчуулагддаг.
2006 онд 8-р хэвлэл гарсан.

Энэхүү нэгжийн системийг түгээмэл хэрэглэдэг бөгөөд ихэнх улс орнууд өөр бусад
нэгжийн албан ёсны тайлбар гаргадаггүй. Харин Америкийн Нэгдсэн Улс нь СИ
системийн нэгжээс гадна одоо ч олон хуучин нэгжүүд хэрэглэсээр байна. Британид
засгийн газар нь метрийн системд шилжих бодлого хэрэгжүүлж буй ч энэхүү шилжилт
нь хараахан дуусаагүй байна. СИ нэгжээс өөр нэгж хэрэглэж буй эдгээр улсууд
(тухайлбал АНУ болон Англи) нь өөрсдийн уламжлалт нэгжүүдийг СИ системийн
нэгжүүдээр дахин тодорхойлоод байна.

Жич:Түүхийн шалтгаанаар «килограмм» нь аравтын угтвар «кило»-г агуулдаг. Иймд
бүхэл болон бутархай нэгжийг гарган авахад СИ-гийн стандарт угтваруудыг
«грамм»-д залгадаг. «Грамм» нь СИ системийн бутархай нэгж юм: 1 г = 10−3 кг).

Нэг ижил нэгж олон янзаар бичигдэх тохиолдол байдаг. Тэдгээрийн заримыг жишээ
болгон хүснэгтийн сүүлийн баганад үзүүлэв. Гэхдээ амьдрал дээр тухайн тухайн
нэгжийн физик утга санааг хамгийн сайн харуулж байгаа бичлэгийг хэрэглэдэг.
Жишээ нь, хүчний моментыг илэрхийлэхэд олон янзаар (м·Н эсвэл Ж) бичиж болох ч,
Н.м бичлэгийг хэрэглэдэг.



https://mn.wikipedia.org/wiki/%D0%91%D0%BB%D0%BE%D0%B3

Блог эсвэл Вэблог (англ. Web log, Вэблог ч гэж нэрлэдэг) гэдэг нь интернет дээрх
веб сайт, заримдаа веб сайтын хэсгийг хэлдэг. Интернетэд веб тэмдэглэл бичих
гэсэн утгатайгаар анх веблог гэсэн үгнээс анх богиносгон шинэ үг зохион блог
гэсэн нэр үүссэн гэдэг.

Эхэн үед өөрсдийн ажил амьдралын тухай өдрийн тэмдэглэл, тусгай сэдэв гэх мэт
хэлбэртэйгээр он цаг дарааллын нарийвчлалтайгаар үзүүлдэг хувийн тэмдэглэл
хэлбэртэй вэб сайтууд байсан бол одоо маш олон хэлбэрээр маш том хэмжээний веб
сайтуудыг ч блог хэмээх ухагдахуунд багтаан авч үзэж байна. Блогт ихэвчлэн
сэтгэгдэл бичих боломжтой байдаг бөгөөд үүгээр дамжуулан блогийн нийтлэгч нь
уншигчидтайгаа чөлөөтэй харилцах боломж олгодог нь блогийн нэгэн том давуу тал
болдог.

Гар утас болон зөөврийн холбооны хэрэгслээс мэйл илгээх хэлбэрээр шинэчилж явдаг
Моблог, фото зураг зэргийг оруулах байдлаар хэрэглэдэг Фотолог, сүүдэр ший,
хөдөлгөөнт дүрс видео бүхий В-лог зэрэг олон төрөл бий.



https://mn.wikipedia.org/wiki/GPS_%D0%B1%D0%B0%D0%B9%D1%80%D1%88%D0%B8%D0%BB_%D1%82%D0%BE%D0%B3%D1%82%D0%BE%D0%BE%D1%85_%D1%81%D0%B8%D1%81%D1%82%D0%B5%D0%BC

GPS нь (англ. Global Positioning System) АНУ-ын Батлан Хамгаалах яамнаас
хэрэгжүүлсэн цэрэг иргэний зориулалтын байршил тогтоох систем юм. Одоогоор олон
нийтийн хэрэгцээнд АНУ-ын GPS ба ОХУ-ын Глонасс системүүдийг амжилттай ашиглаж
байна. Эдгээр системүүд нь тус бүр 24ш хиймэл дагуулуудыг дэлхийгээс 20000км
тойрог замд байрлуулж байршлын дохиоллыг хэрэглэгчийн байршил тогтоогчид
тасралтгүй дамжуулж ажилладаг. Мөн 2019 оноос Европын холбооны Галилео байршил
тогтоох систем иргэдэд үйлчилж эхлэх болно.

дэлгэрэнгүй мэдээлэл авах хуудас - https://www.facebook.com/ismartmn gar utsand
gps suulgah



https://mn.wikipedia.org/wiki/%D0%A5%D1%8F%D1%82%D0%B0%D0%B4_%D1%85%D1%8D%D0%BB

Хятад хэл (хятадаар 汉语/漢語 Hànyǔ; 华语/華語 Huáyǔ; 中文 Zhōngwén) нь нэг талаас үзвэл
нэгэн хэл, нөгөө талаас үзвэл харилцан адилгүй хувиар хоорондоо ойлголцдог хэдэн
янз хэлийг багтаасан хэлний бүлэг юм.

Хэлний ангиллаар ямартаа ч Хятад-Төвөд хэлний язгуурын нэг салаа нь болно.
Төрөлх хэлт хүмүүс үндсэндээ Хятадад (өнөөгийн БНХАУ, Тайвань) суурьшсан байдаг.
Үндэстэн улсаа байгуулсан Хятадууд ялгагдах хэл яриагаа «аялгуу» гэж үздэг.
Харин бусад хэл шинжээч, хятад судлаач нар "Хятад хэлний бүлэг" гээд хэд хэдэн
«хэл» болгон ангилжээ.

Дээрх ялгаатай хэсгүүдийг нутаг орны байршлаар Умард (өөрөөр Мандарин гэнэ, 850
сая орчим хэлэлцэгчтэй), Ву (90 сая), Юэ (өөрөөр Кантон, 70 сая), Мин (50 сая),
Шиан (36 сая) зэрэг 7-13 бүлэгт багцладаг.

Үүнээс Умард Хятад хэл/аялгуунуудын доторх Бээжин нутгийн аялгуунд тохируулсан
Баримжаа хятад хэл (Pu tong hua/普通话) нь Бүгд Найрамдах Хятад Ард Улс (БНХАУ)
болон Бүгд Найрамдах Хятад Улс (ө.х Тайвань) хоёрт төрийн цор ганц, Сингапур
улсад албан ёсны 4 хэлний нэг болж хуульчлагдан батлагджээ. Мөн НҮБ-ийн албан
ёсны 6 хэлийн нэг болдог.

Бичгийн систем нь хятад үсэг буюу ханз бөгөөд муж, тойрогоосоо хамаарч уламжлалт
эсвэл хялбаршуулсан ханз хэрэглэдэг. Галиг үсгийн хувьд латин цагаан толгойн
дээр тулгуурласан Пинь-Инь хэрэглэнэ. Юүе хэлэнд мөн адил латин цагаан толгойнд
тулгуурласан Жьюп-Пинь зэргийг ашигладаг. Эртний галиг үсэг болох жүинь нь толь
бичгийн хэмжээнд хэрэглэдэг.



https://mn.wikipedia.org/wiki/%D0%A3%D1%8D%D0%BB%D1%8C%D1%81

Уэльс (уэл. Cymru) нь Нэгдсэн Вант Улсын бүрэлдэхүүн орнуудын нэг бөгөөд зүүн
талаараа Англи улстай хиллэдэг бол баруун талаараа Атлантын далай болон Ирландын
тэнгисээр хүрээлэгдэнэ. Гурван сая гаруй хүн амын дийлэнх нь Уэльс болон Англи
хэлээр ярьдаг. Уэльс хэлний тухайд дурдвал Уэльсийн соёл иргэншлийн хамгийн үнэт
зүйл гэгддэг байх ба сүүлийн энэ хэлээрээ яригсадын тоо 20 хувь болон аажмаар
буурч буй гэх дүгнэлт бий.

Төмөр зэвсгийн үе болон дундад зууны он жилүүдэд Уэльсчүүд Селтик, Бритоны нутаг
дэвсгэр амьдардаг байсан байна. Уэльс бие даасан нэгдэл болох замналаа 5 дугаар
зуунд буюу Ромын Эзэнт гүрэн харьяалалдаа байсан Британийг чөлөөлсөн үеээс
эхлэлтэй гэж үздэг. 13 дугаар зуунд I Эдуард хаан Лливелинд ялагдал хүлээсэний
дараа Англо-Норманчууд эзлэгдсэн Уэлсийн нутаг дэвсгэр дээр бүтэн зууны туршид
амьдарч байжээ. Хожим нь Уэльс Английн бүрэлдэхүүнд нэгдсэн бөгөөд 1535-1542 оны
Уэльсийн Англитай байгуулсан санамж бичгийн хүрээнд Англи-Уэльсийн хуулийг
баталж одоог хүртэл засвар хийгдсээр хүчин төгөлдөр мөрдөгдсөөр буй. Уэльсийн
улс төрийн амьдрал 19 дүгээр зуунд эрчимтэй явагдаж байсан бөгөөд 1881 онд дээд
Уэльсийн дээд эрх мэдэлтнүүд болох Английн парламентийн бүлгэм далд ухуулга гэгч
нэрийн доор хүний эрх, эрх чөлөөнд халдсан хэд хэдэн хуулийн заалт, тогтоолыг
баталж байсан нь түүхэнд тодоор бичигддэг ажээ.

1955 онд нийслэл Кардифф хотыг зарлан тунхагласан бөгөөд 317,500 хүн амтай тус
хот тухайн үеийн хамгийн их оршин суугчтай хот болж байжээ. Чулуун нүүрсний
дэлхийд хамгийн их баялаг нөөцтэй гэгдэх Уэльсчүүд анхлан Дэлхийн нэгдүгээр
дайны үеүүдэд Лондон, Ливерпүүл хотуудаар дамжуулан дэлхийн зах зээлд гаргаж
байжээ.



https://mn.wikipedia.org/wiki/%D0%A3%D0%BB%D0%B0%D0%B0%D0%BD-%D2%AE%D0%B4

Улаан-Үд («улаан»+«үд», Үд гэсэн нь Үд голын нэрээс өгөгдсөн; Монголд Улаан-Үүд
гэж андуурч бичих нь түгээмэл таардаг; Орост буриадаар Улаан-Үдэ; худам
монголоор улаганүдэ; 1934 оноос урьдахыг кирилл монголд Дээд-Үд; кирилл
буриадаар Дээдэ-Үдэ; оросоор 1775—1934 онд Верхнеудинск) — ОХУ-ын Бүгд Найрамдах
Буриад Улс (БНБурУ)-ын нийслэл, дөрвөн бумаас олон хүнтэй хот юм. Байгал нуурын
зүүн урагш 130 км зайнд Сэлэнгэ - Үд хоёрын бэлчирт байрладаг. Хотын эзлэх
талбай — 347.6 км². 2011 оны байдлаар 404 мянган хүн оршин сууж байна. Орос
улсын хэмжээнд харьцуулвал 45-р олон хүн амьдардаг хот нь болно.

Эртнээс нааш Монгол угсааны нүүдэлчид оршин сууж ирсэн тус нутаг 1206 онд
байгуулагдсан Их Монгол Улсын бүрэлдэхүүнд багтаж байв.

1648 онд оросууд Баргажинд анхны шивээгээ барин нутгаа тэлэх бодлого явуулсаны
үр дүнд Буриад Монголыг эзэлжээ. 1666 онд Үд голын хөндийд оросууд анхныхаа
цайзыг барьж босгон “Дээд Үд“ буюу Верхне-Удинск хэмээн нэрлэсэн нь хожмын
Улаан-Үд хот бөгөөд тэр үеэс тус бүс нутгийн төв болсон юм. 1689 онд Манж Чин
гүрэн, Хаант Оросын хооронд байгуулсан Нерчинскийн гэрээ ёсоор албан ёсоор
Оросын мэдэлд шилжсэн байна.



https://mn.wikipedia.org/wiki/%D0%A1%D1%8D%D1%82%D0%B3%D1%8D%D0%BB_%D1%81%D1%83%D0%B4%D0%BB%D0%B0%D0%BB

Сэтгэл судлал, өөрөөр Психологи (эрт. грек. ψυχή — сэтгэл санаа; λόγος — мэдлэг
ухаан) гэдэг нь хүн ба амьтны оюун ухаан, зан үйлийг судалдаг шинжлэх ухааны
нэгэн салбар юм. Сэтгэл судлаачид шинжлэх ухааны аргыг хамгийн өргөн хэрэглэдэг.
Сэтгэл судлалын чиглэлээр суралцан баклаврын зэрэг эзэмшин улмаар сэтгэл
судлалын аль нэгэн чиглэлээр мэргэшсэн мэргэжилтэнийг сэтгэл судлаач болон
сэтгэлзүйч гэдэг. Сэтгэл судлал нь хүний зан үйл, сэтгэцийн шинж, байдал, үйл
явцууд, ухамсарын нарийн үйлдэлүүд болох сэтгэл хөдлөл, анхаарал, зан үйл,
хүртэхүй, хүмүүс харилцаа зэргийг судалдаг юм. Мөн зарим сэтгэл судлаачид
ухамсаргүй зан үйлийг судалдаг. Сэтгэл судлал нь хүний сэтгэл зүйн үйл явцыг
судалж улмаар хувь хүн болон нийгмийн хүрээнд оюун санаа хэрхэн нөлөөлдөг
болохыг олж тогтоохыг эрмэлздэг. Сэтгэлзүйн мэдлэг нь боловсрол, ажил эрхлэлт,
гэр бүлийн амьдралын үйл явц түүнчлэн сэтгэцийн аливаа асуудалд жишээ нь стресс
гэх мэт хүний амьдралын өдөр тутмын олон талт үйл ажиллагаанд хэрэглэгддэг.
Тиймээс ч нэг талаас хүн бүр сэтгэлзүйч байдаг. Сэтгэл судлал хүний хөгжил,
спорт, эрүүл мэнд, хөдөлмөр, байгууллага хамт олны зан үйл, хэвлэл мэдээлэл,
хууль эрх зүй, сэтгэлзүйн оношлогоо, сэтгэлзүйн тест, харьцуулсан сэтгэл судлал
гэх мэт салбар шинжлэх ухаануудтай.

Австрийн эмч Зигмунд Фрейд (зөв дуудлага нь Фройд) 1890 оноос эхлэн 1939 онд өөд
болох хүртлээ сэтгэл заслын арга буюу психоанализыг хөгжүүлжээ. Фрейд оюун
санааг клиникийн ажиглалт, өөрийгөө шинжих болон тайлбарын арга дээр үндэслэн
танин мэдэж байсан бөгөөд хүний ухамсаргүй үйлдэл, истери, психопатологи буюу
сэтгэцийн эмгэг дээр гол судалгаагаа төвлөрүүлсэн байна. Түүний дэвшүүлсэн
бэлгийн харилцааны болоод дарангуйлах сэтгэл зүй, ухамсаргүй оюун санааны
үйлдлийн тухай онол нь ихэд нэрд гарч сэтгэл судлалын хөгжилд томоохон хувь
нэмэр оруулсан юм. Фрейд тухайн үедээ хаалттай сэдэвт тооцогдож байсан
асуудлуудыг хөндөн гаргаж тэдгээрийг нийгэмд ил тод хөндөж болох онолын
нотолгоог гаргаж тавьсан билээ. Мөн сэтгэл зүйн эмчилгээний хүрээнд чөлөөт
харилцааны аргын эхлэлийг тавьжээ.

Швейцарийн сэтгэл мэдрэлийн эмч Карл Юнгийн аналитик сэтгэл судлалд Фрейдийн
судалгаа нөлөөлсөн байдаг. 20-р зууны дунд үед Зигмунд Фрейдын охин Анна Фрейд,
Америкийн сэтгэл судлаач Эрик Эриксон, Австри-Английн психоаналист Мэлани Клайн,
Английн психоаналист, физикч Виникот зэрэг нэрт судлаачид төрөн гарсан юм. 20-р
зуунд психоанализ олон төрөл зүйл болон өргөжсөн бөгөөд тэдгээрийг ихэвчлэн Нео
Фрейд урсгал хэмээдэг.

Карл Поппер тэргүүтэй философичид мөн Ханс Айзенк, Скиннер зэрэг сэтгэл
судлаачид психоаналитик онол, эмчилгээг шүүмжлэх болсон юм. Скиннер болон зарим
бихевиористууд сэтгэл судлалыг психоанализтай харьцуулахад илүү эмпирик, үр
дүнтэй гэж үзэж байсан ч цаг хугацааны явцад Фрейдын дэвшүүлсэн олон санааг
хүлээн зөвшөөрчээ.



https://mn.wikipedia.org/wiki/%D0%A1%D1%8D%D1%80%D0%B3%D1%8D%D1%8D%D0%B3%D0%B4%D1%8D%D1%85_%D1%8D%D1%80%D1%87%D0%B8%D0%BC_%D1%85%D2%AF%D1%87

Сэргээгдэх эрчим хүч гэдэг нь байгаль дээр тасралтгүй нөхөн сэргээгдэж байдаг
энерги бөгөөд үүнд нарны эрчим хүч, салхины эрчим хүч, усны эрчим хүч, биомассын
эрчим хүч, далайн татралт, түрэлтийн эрчим хүч, газрын гүний дулааны эрчим
багтдаг. 2005- 2006 оны байдлаар Дэлхий дээр үйлдвэрлэсэн нийт эрчим хүчний
18%-ийг сэргээгдэх эрчим хүчнээс гарган авсан байна. Үүний 13%-ийг уламжлалт
түлш болох модноос, 3%-ийг уснаас (Дэлхийн цахилгаан эрчим хүчний 15%), 1.3%-ийг
нарны эрчим хүчнээс (solar hot water - нарны дулаанаар усыг халаан хэрэглэх),
үлдэх 0.8% орчмыг нь газрын гүний дулаан, салхи, нар, далайн эрчим хүчийг
ашиглан гарган авч байна.

Дэлхийн дулаарал, газрын тосны үнийн өсөлт зэрэг нь сүүлийн үед сэргээгдэх эрчим
хүчний талаар далайцтай судалгаа явуулах, судалгаанд ихээхэн хөрөнгө оруулах,
үйлдвэрлэх, хэрэглэх үндсэн шалтгаан болж байна. Энэ чиглэлд оруулсан хөрөнгө
оруулалтын хэмжээ 2005 онд 80 тэрбумаас 2006 онд 2344_тэрбум ам.доллар болж
нэмэгдсэн байна

Салхины эрчим хүчний ашиглалт жилд 30%-иар нэмэгдэж, нийт суурилагдсан салхин
цахилгаан станцын чадал нь 100 Гигаватт (GW) болжээ. Салхины эрчим хүчийг
Европын орнууд болон АНУ-д өргөнөөр ашиглаж байна. Нарны эрчим хүчээр цахилгаан
үйлдвэрлэх фото цахилгаан хавтан бүхий станцуудын суурилагдсан чадал нь 2006 оны
байдлаар 2,000 Mегаватт-аас давж гарсан бөгөөд Герман болон Испани улсад хамгийн
түгээмэл ашиглаж байна. Харин нарны дулааны цахилгаан станцыг АНУ ба Испани
улсад өргөнөөр ашиглаж байгаа ба хамгийн том нь АНУ-ын Калифорнийн Можави цөл
дэх Иванпа-гийн нарны дулааны цахилгаан станц юм. Уг станцын суурилагдсан хүчин
чадал нь 377 MВт болно. Дэлхий дээрх хамгийн том газрын гүний дулааны цахилгаан
станц нь 750 МВт хүчин чадалтай АНУ-ын Калифорнид байдаг Гейзер станц юм. Бразил
улс нь чихрийн нишингээс гарган авсан этанолийг хамгийн ихээр хэрэглэж байгаа
орон бөгөөд тус орны автомашины түлшний 18%-ийг этанол түлшээр хангадаг байна.
АНУ-д уг түлшийг мөн өргөнөөр хэрэглэдэг болно.

Үүнээс гадна алслагдсан жижиг хот суурингуудыг сэргээгдэх эрчим хүчээр хангах
төслүүд их хэмжээгээр хэрэгжиж байна. Кени улс нь дэлхийд бага оврын сэргээгдэх
эрчим хүчний үүсгүүрүүдийг хамгийн өргөн дэлгэр хэрэглэдэг орон гэж тооцогддог.
Тус улсад нэг жилд 20-100 Вт-ын хүчин чадал бүхий 30,000 орчим нарны фото
цахилгаан үүсгүүр зарагддаг байна.

Дэлхийн гадаргуу дээр нарны цацраг ижил бус хэмжээгээр туссаны улмаас
температурын зөрүү үүсч үүний улмаас агаар өндөр даралттай хэсгээсээ нам
даралттай хэсэг рүү шилжих үзэгдэл болдог бөгөөд үүнийг хүн төрөлхтөн салхи гэж
нэрлэдэг. Агаарын урсгалыг салхин турбиныг ажиллуулахад ашиглаж болно. Сүүлийн
үед түгээмэл хэрэглэгдэж буй арилжаан журмаар ажиллаж буй салхин турбин
генераторууд нь 1.5–3 Mегаваттын хүчин чадалтай байна. Турбины үйлдвэрлэх эрчим
хүч нь салхины хурдны куб зэргээс шууд хамааралтай учир салхины хурд ихсэхэд
гарган авах эрчим хүчний хэмжээ асар ихээр нэмэгдэнэ. Тийм учраас салхины хурд
тогтмол, өндөр байдаг газрууд болох далайн эрэг, өндөр өргөгдсөн уулархаг бүс
нутагт салхины эрчим хүчийг ашиглах нь тохиромжтой байна.

Салхины хурд үргэлж тогтмол байдаггүй учир салхин турбины үйлдвэрлэх эрчим хүч
нь тухайн турбины суурилагдсан хүчин чадлыг шууд жилийн бүх хоногт үржүүлсэнтэй
тэнцдэггүй байна. Жилд дунджаар үйлдвэрлэх эрчим хүчийг "хүчин чадал ашиглалтын
коэффициент" (capacity factor) гэж нэрлэдэг. Салхин турбины суурилагдсан хүчин
чадал ашиглалтын коэффициент нь 20-40% байдаг.. Жишээлбэл, 1 мегаватт хүчин
чадал бүхий салхин турбины хүчин чадал ашиглалтын коэффициент нь 35% гэвэл, уг
турбин жилд 8,760 МВт-цаг биш, зөвхөн 0.35x24x365 = 3,066 MВт-цаг, буюу 3,066
МВт.ц цахилгаан эрчим хүч үйлдвэрлэнэ.

Дэлхийн хэмжээнд салхинаас гарган авч болохуйц эрчим хүчний хэмжээ дэлхийн
одоогийн эрчим хүчний хэрэгцээнээс 5 дахин, цахилгаан эрчим хүчний хэрэгцээнээс
40 дахин их байна. Гэвч салхины эрчим хүчний станцууд нь асар их хэмжээний
талбай шаардана.

Далайн эрэг орчмын салхины хурд нь эх газрынхаас ~90% их байдаг нь уг бүс
ихээхэн ирээдүйтэйг харуулна. Салхины хурд мөн өндөр өргөгдсөн уулархаг нутагт
их байна.

Салхины эрчим хүч нь сэргээгдэх эрчим хүч бөгөөд үйлдвэрлэх явцад нүүрстөрөгчийн
давхар исэл, метан зэрэг хүлэмжийн хий ялгаруулдаггүй байна.

Давсжилтийн ялгаа, температурын ялгаа зэргээс үүдэлтэй кинетик энергийг уснаас
гарган авах боломжтой байна. Ус нь агаараас 800 дахин хүнд байдгийг ашиглан,
далай тэнгисийн зөөлөн урсгалаас маш их хэмжээний энерги гарган авах боломжтой.

Ургамал нь фотосинтезээр ургаж, биомасс бий болгоно. Биомассыг түлш, эсвэл
шингэн түлш болгон хувиргаж болно. Эдгээр биотүлшүүдэд биодизель, этанол зэргийг
хамааруулна. Биотүлшийг шатаах замаар түүнд агуулагдах химийн энергийг эрчим хүч
болгон хувиргаж болно.

Шингэн биотүлш гэдэгт биоалкоголи буюу этанол, био-тос буюу биодизель, мөн
ургамлын тос зэрэг багтана. Биодизелийг орчин үеийн дизель хөдөлгүүр бүхий
автомашинд бага зэрэг өөрчлөлт хийн (зарим тохиолдолд өөрчлөлт хийлгүйгээр)
хэрэглэж болно. Биодизелийг хүнсний ногоо, амьтны гаралтай өөх, тосноос (липид)
гарган авч болно. Биотүлшний давуу тал нь хөдөлгүүрээс гарах хаяагдал -
нүүрстөрөгчийн дан исэл болон бусад нүүрсустөрөгч 20-40% бага байна.

Чихрийн нишингэ зэрэг зарим төрлийн ургамлаас гарган авдаг этанол түлшийг дотоод
шаталтын хөдөлгүүрт хэрэглэж болно. Сүүлийн үед хэрэглэгдэж байгаа E85 түлш нь
85% этанол, 15% бензинээс бүрдэнэ.

Биомассын төрөлд мод, биохаягдал, ургацын хаягдал зэргийг багтаан ойлгоно. Ихэнх
биомасс тодорхой хэмжээний энерги хадгалж байна. Малын баасанд тухайн малын
хэрэглэсэн энергийн гуравны хоёр нь хадгалагдан үлдэнэ. Биомассаас энергийг
биореактор ашиглан, биохий байдлаар гарган авна.

Био хийг хог хаягдал, цаасны үйлдвэрлэл, чихрийн үйлдвэрлэл, амьтны гаралтай
хаягдлаас гарган авах боломжтой. Эдгээр хаягдлууд нь бүгд биохий болох метан
ялгаруулна. Биохий нь шинж чанарын хувьд байгалийн хийтэй ижил шинжтэй байна.
Биохийг, хог хаягдал ялгаж цэвэршүүлэх, механик болон биологийн аргад суурилсан
орчин үеийн цэвэрлэх байгууламжийг өөрчлөн тоноглох замаар ялган авч болно.

Исланд улсад газрын гүний дулааны цахилгаан станц нийт 170 Mегаватт чадалтайг
барьж байгуулсан байдаг бөгөөд, 2000 оны байдлаар тус улсын эрчим хүчний 86%-ыг
хангасан байна.

Доорх хүснэгтээс сэргээгдэх эрчим хүчийг ашиглах технологиудын үйлдвэрлэх нэгж
чадалд ноогдох өртгийг харж болно. Нүүрс ашиглан эрчим хүч гарган авдаг станцын
хувьд 1 кВт чадлын өртөг нь 4 америк цент байна.. Их Наймын орнуудын хувьд эрчим
хүч үйлдвэрлэх технологийн нэгж чадалд ноогдох өртөг нь харьцангуй өндөр буюу
~15 америк цент/кВт байдаг Ойрын ирээдүйн өртөг гэдэг нь ирээдүйд, сэргээгдэх
эрчим хүчний технологийн дэвшлийн үр дүнд, мөн их хэмжээгээр эрчим хүч
үйлдвэрлэх нөхцөлд нэгж өртөг буурах боломжийг харгалзан үзэж тооцсон өртөг
болно.



https://mn.wikipedia.org/wiki/%D0%A1%D0%B0%D0%BD%D0%B3%D0%B0%D0%B6%D0%B0%D0%B2%D1%8B%D0%BD_%D0%91%D0%B0%D1%8F%D1%80%D1%86%D0%BE%D0%B3%D1%82

Сангажавын Баярцогт нь Монгол Улсын Их Хурлын гишүүн. 1967 оны 3 сарын 28-ны
өдөр Сэлэнгэ аймгийн Сүхбаатар суманд төрсөн. Монгол Улсын Их Хуралд 2008-2012
онд дөрөв дэх удаагаа сонгогдон ажиллаж байна.

Сүүлийн жилүүдэд барууны том хэвлэлүүдээр олон улсын татвар, хахуулийн гэмт
хэрэгтнүүдийг задалж илчилэх ажилууд их хийгдэх болсны нэг нь С.Баярцогтын
хахуулийн мөнгөө баруун европын офшор гэдэг татварынхны хараа хяналтаас нуудаг
тусгай дансанд хийсэн нь илэрсэн хэрэг явдал юм. 2013 оны хавар энэ дуулиан олон
улсад задарч дараахан нь С.Баярцогт хэвлэлийн бага хурал хийлгэж "өөрийгөө огт
буруугүй" хэмээн мэдэгдсэн юм. Үүнээс 2 сарын дараа Их хурал дахь сөрөг
хүчнүүдийн шахалтаар С.Баярцогтыг Их хурлын дэд даргын суудлаас огцруулах гол
үндэслэл нь энэ хэрэгтэй холбоотой болно. Барууны хэвлэлүүдэд Баярцогт нь бусад
хахууль луйварын гэмт хэрэгтэн улс төрчидийн хамт 2013 онд олантаа хэвлэгдэж
тараагдсан юм.

2016 онд дэлхий нийтэд дуулиан болсон Панамын баримтын жагсаалтанд Баярцогтын
нууц оффшор хэргүүд мөн дэлгэгдсэн байна. Энэ баримтаар Баярцогт нь өөрийгөө
Монголын харяаллын бус гэсэн байдлаар оффшор дансаа бүртгүүлсэн нь давхар
баталгаажжээ.



https://mn.wikipedia.org/wiki/%D0%9F%D0%BE%D1%80%D1%82%D1%83%D0%B3%D0%B0%D0%BB_%D1%83%D0%BB%D1%81

Бүгд Найрамдах Португал Улс (порт. República Portuguesa) нь баруун өмнөд Европ,
Иберийн хойгт Испанитай хил залган орших улс юм.

Баруун талаараа Атлантын далайгаар хүрээлэгддэг ба Атлантын далай дахь Азор,
Мадейра олтригууд Португалийн нутаг болно. Португал орны 92,090 хавтгай
дөрвөлжин км нутагт 10,570,803 хүн ам оршин суудаг. Хүн ам нь Атлантын далайн
эргээр хоёр том хот руугаа шахан нягтран суурьшсан байдаг. Хоёр том хотынх нэг
нь 547,631 хүн амтай нийслэл Лисбоа (орос. Лиссабон), нөгөөх нь Порту юм. Хүн
амын үнэмлэхүй олонх нь Португалчууд, дийлэнх олонх нь Христийн шашинтан (түүнд
дотроо Католик) юм.

15-16-р зууны далайд гарч шинэ газар нээх аянд Португалынхан оройлжээ. Ингэснээр
Португал нь Өмнөд Америк, Африк, Ази, Номхон далайд нутагтай далайн гүрэн болж
байв. 19-р зуунд хамгийн том гадаад эзэмшил Бразил орон тусгаар тогтносноор
Португалын хүч буурсан. Эзэмшлээсээ хамгийн сүүлд 1999 онд Макаог Хятадад
шилжүүлэн өгч байлаа.

Португал нь амьдрах таатай орчин бүрэлдсэн, ХХИ-ээр дээд ангилалд багтах,
даяарчлагдсан, дайнгүй, ЕХ, НҮБ, Латин хэлт орнуудын холбоо, ЭЗХАХБ, НАТО,
Евробүс, Шенгений гэрээ зэрэг олон улсын байгууллага, гэрээг анх байгуулалцсан,
гишүүн орон нь юм.

Португал 92,090 хавтгай дөрвөлжин километр газар нутагтай дэлхийн 109-р том орон
юм.

Португал орон Евразийн эх газрын туйлын баруун зах, Иберийн хойгийн баруун өмнөд
буланд зүүн талаараа Испани улстай хиллэн оршдог. Хоёр улсын хилийн урт 214 км.
Үндсэн нутгаас зайдуу Атлантын далайд Азор, Мадейра хэмээх бага биш хоёр
олтригтой.

Нутгийн дундуур урсдаг Тежу голын умард тал, ялангуяа дорно умард хэсэг нь
уулархаг, түүнээс авсан гол мөрөн ихтэй бол Тежугийн өмнөд талын газар нутаг
(Алентежу) нам доор тэгш тал юм. Яг өмнөд үзүүрийн Алгервид уулын бага шиг нуруу
бий. Нутгийн төв хэсэгт Эштрела (1993 м) гэж харьцангуй өндөр нуруу байдаг бол
Азорын олтригт хамгийн өндөр Пику уул нь (2351 м) байгаа.

Португал нутгийн хойд хилээр Минью, хойд талаар Дору (Порту хавьд далайд
цутгадаг) болон Мондегу, дундуур Тежу (Лиссабоны орчим цутгана), зүүн урд хилээр
Гвадиана зэрэг гол урсдаг. Томоохон нуургүй ч УЦС-ын цөөрөм, далан хийсэн нь
нэлээд бий.

Эх газрын Португалд газрын дундад тэнгисийн болон талын уур амьсгал зонхилдог.
Арлууд дээр тропикийн уур амьсгалтай. Өвөлдөө 5—10 °C сэрүүн, зундаа 20—27 °C
халуун байна. Жилд дунджаар 400 — 800 мм, уулархаг нутгаар 1000 — 2500 мм хур
тунадастай.

Португалийн нутаг дэвсгэрийн 50 хувийг ой мод эзэлнэ. Ихэвчлэн нарс, бас царс
ургадаг. 607 га илчүү царс тариалж, дэлхий үйсэн бөглөөний талыг Португал
үйлдвэрлэдэг. Цаас, ялзмагийн түүхий эд ургадаг.

Европт өргөн тархсан шилүүс, зэрлэг муур, чоно, үнэг, зэрлэг гахай, баавгайнаас
гадна Африкт байдаг хамелеон зэрэг олон төрөл зүйлийн амьтан Португалд бий.
Нүүдлийн шувуу дайран өнгөрдөг. Сардина, анчоус, туна зэрэг 200 зүйлийн загас
Атлантын далайгаас барьдаг.

Португал улс 1910 онд хаант засгаа халж бүгд найрамдах засагтай болжээ. 1976 онд
шинэчлэн баталсан үндсэн хуулиа одоо мөрдөж байна. Үндсэн хуулинд хууль журам
тогтоох, түүнийг хэрэгжүүлэх, гэмтэй эсэхийг шүүх төрийн эрхт байгууллагыг ялгаж
салгажээ. Үүнд:

Португал улсын бүхэл нутаг дэвсгэр 308 суурин газарт (порт. município) хуваан
захирагдаад, цааш 4,260 хороо (freguesia) болж задарна. Хэдий албан ёсны засаг
захиргааны хуваарь ийм боловч олон улсын жишигтэй нийцэж арай том нэгж болгон
бүлэглэх хэрэгцээ гардаг. Хоёр зүйлийн гурван хэсэг нутаг болохыг хэлвэл үндсэн
Португал орон (Portugal Continental — Эх газрын Португал) болон Азор, Мадейра
хэмээх өөртөө засах хоёр нутаг (regiões autónomas) байгаа юм.

Дээрх үндсэн Португал орон нь дотроо тэнцүүхэн газар нутаг бүхий 18 тойрог
(distrito) болдог. Дандаа төв хотынхоо нэрээр нэрлэгдсэн.

XX зуунд Португал Дэлхийн нэгдүгээр дайн, Португалын колонийн дайнд (1961—1974)
тэмцэлдсэн. Колонит гүрнээ байсан 1975 оноос хойш Дорно Тимор, Босни, Косово,
Афган, Сомали, Ирак, Ливанд энхийг сахиулах ажиллагаанд оролцож, Ангол (1992),
Гвиней-Биссау (1998)-д ажилласан.



https://mn.wikipedia.org/wiki/%D0%9F%D0%BE%D0%BB%D1%8C%D1%88

Бүгд Найрамдах Польш Улс (пол. Rzeczpospolita Polska) — Төв Европт оршдог улс.
Умард хэсэг нь Балтын тэнгисээр хүрээлэгдэж, зүүн хойд талаараа Оросын Холбооны
Улс (Калининград муж), Литва, зүүн хэсгээрээ Беларусь, Украйн, өмнөд талаараа
Словак, Чех, баруун талаараа Герман гэх долоон улстай газраар хиллэдэг. Польшийн
нийт газар нутаг нь 312,679 км² бөгөөд үүгээрээ дэлхийд 69-д, Европт 9-т орно.
Хүн ам нь 38.5 сая гаруй бөгөөд үүгээрээ дэлхийд 33-т жагсдаг. Нийт иргэдийн
87 % католик шашинтай.

966 онд захирагч I Мешко Католик шашинтан болсноор Польш улс анх бүрэлдэн
тогтсон гэгддэг. Польш нь 1025 онд вагт улс болсон бөгөөд 1569 онд Литвийн
гүнлигтэй холбоо байгуулж нэгдсэнээр Польш-Литвын холбоот улсыг байгуулжээ. Энэ
холбоот улс нь 1795 онд нурж, газар нутаг нь Прусс, Орос, Австри гурвын хооронд
хуваагджээ. Польш нь 1918 онд Дэлхийн нэгдүгээр дайны дараа тусгаар тогтнолоо
олж авсан боловч Дэлхийн хоёрдугаар дайнд Нацист Герман, ЗХУ хоёрт эзлэгдэж
тусгаар тогтнолоо дахин алдсан гэж үздэг. Дэлхийн хоёрдугаар дайны үеэр Польш нь
6 сая гаруй иргэнээ алдсан бөгөөд хэдэн жилийн дараа ЗХУ-ын нөлөөгөөр "Зүүн
эвсэл"-ийн Социалист Бүгд найрамдах улс болсон байна. 1989 онд коммунист дэглэм
нуран унаж Польшийн шинэ Үндсэн Хуулинд зааснаар "Польшийн гурав дахь Бүгд
найрамдах улс" бий болжээ. Польш нь 16 муж буюу войевүдство-с (пол. województwo)
бүрэлдсэн холбооны парламентын засаглалтай орон юм.

1999 оны 3 дугаар сарын 12-ноос НАТО, 2004 оны 5 дугаар сарын 1-ээс Европын
Холбооны гишүүн бөгөөд 2007 оны 12 дугаар сарын 21-нээс Шенгений орнуудын нэг
болсон.

Польшийн мөнгөн тэмдэгтийг злот гэдэг. 1 злот нь 0.27 орчим ам доллартай тэнцэх
ханштай. Задгай мөнгийг нь грош гэнэ.

Польшийн нэгдүгээр түвшний (том) засаг захиргааны нэгжийг польшоор "województwo"
гэдэг. Үүний эртний утга нь монголоор «цэргийн ноёны эзэмшил нутаг» гэнэ.
"Орос-Монгол толь" (1982)-т воевод - «мужийн цэргийн ноён» гэж, воеводство -
«муж» гэж орчуулагдсан байдаг. 1998 оноос доорх нэр бүхий 16 муж болон өөрчлөн
байгуулагджээ:



https://mn.wikipedia.org/wiki/%D0%9D%D0%B0%D0%BC%D0%B1%D0%B0%D1%80%D1%8B%D0%BD_%D0%AD%D0%BD%D1%85%D0%B1%D0%B0%D1%8F%D1%80

Намбарын Энхбаяр нь Монгол Улсын Ерөнхий Сайд, УИХ-ын дарга, Монгол Улсын
Ерөнхийлөгчийн албыг хашиж ирсэн улс төрч юм. Одоогийн байдлаар хэлмэгдэлтэнд
өртсөн

1965- 1975 онд 23-р сургуульд сурч төгсөөд 1975-1980 онд Москва хотноо
М.Горькийн нэрэмжит Утга-зохиолын дээд сургуулийг Утга-зохиолын ажилтан,
орчуулагч мэргэжлээр дүүргэсэн. 1985-1986 онд Их Британийн Лийдсийн их сургуульд
англи хэл, утга зохиол-ийн чиглэлээр суралцаж, МУИС-ийн англи хэл-ний курс
төгссөн. Утга-зохиолын ажилтан, уран зохиолын орчуулагч мэргэжилтэй. Дунд
сургуульд байхдаа түвд хэл бичиг судалсан.

Н.Энхбаяр 1980-1990 онд Монголын зохиолчдын холбоонд орчуулагч-редактор, ерөнхий
нарийн бичгийн дарга, дэд ерөнхийлөгчөөр ажилласан бөгөөд 1990-1992 онд
Соёл-урлагийн хөгжлийн хорооны тэргүүн дэд даргаар ажилласан.

Намбарын Энхбаяр 1985 онд МАХН-д гишүүнээр элсжээ. 1992 онд анх Улсын Их Хуралд
сонгогдож, мөн тус оноос Засгийн газрын гишүүн, Соёлын сайдаар ажилласан.

1992, 1997, 2000, 2004 онуудад УИХ-ын гишүүнээр 4 удаа сонгогджээ. 1996 оноос
МАХН-ын Ерөнхий нарийн бичгийн даргаар ажиллаж байгаад 1997-2005 онд МАХН-ын
даргаар сонгогдон ажиллажээ. 1997-2000 онд УИХ дахь МАХН-ын бүлгийн ахлагч
байсан. 2000 оны УИХ-ын сонгуульд намаа үнэмлэхүй ялалтад хүргэж, УИХ-ын 76
суудлаас 72-г нь МАХН-д авч чадсан байна. Тийнхүү 7 сарын 26-нд ялсан намын
тэргүүний хувьд ерөнхий сайдаар томилогджээ. 2004 оны УИХ-ын сонгуульд МАХН
үнэмлэхүй байр сууриа алдсан ч олон суудал авсан учраас 8 дугаар сард сөрөг
намуудтай хамтарч Их эвслийн Засгийн газар байгууллагдахад, Н.Энхбаяр 2004-2005
онд Улсын Их Хурлын даргаар сонгогдон ажилласан юм. Тэрбээр 2005 оны
Ерөнхийлөгчийн сонгуульд нийт сонгогчдын 65 хувийн санал авч үнэмлэхүй ялалт
байгуулснаар Монгол Улсын гурав дахь Ерөнхийлөгчөөр сонгогдсон юм.

2012 оны 4 дүгээр сард Авлигатай тэмцэх газар түүнд холбогдох эрүүгийн хэргийн
мөрдөн шалгах ажиллагаанд удаа дараа саад учруулсан гэх үндэслэлээр цагдан
хорьсон болно.

Хориход байхдаа Энхбаяр нь төрийн ажилтнуудад салаавчаа гарган танхайрч элдвээр
хараан зүхэж байгаа бичлэг нь олон нийтэд түгж нийтийг цочроосон юм.

Шүүхээс түүнд төрийн тэргүүний албан тушаалаа урвуулан ашигласан хэргээр 2 жил 6
сарын ял оноосон бөгөөд ялын хугацааныхаа тодорхой хэсгийг клиникийн 2-р
эмнэлэгт эмчлүүлж өнгөрүүлсэн.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81%D1%8B%D0%BD_%D1%82%D3%A9%D1%80%D0%B8%D0%B9%D0%BD_%D0%B4%D0%B0%D0%BB%D0%B1%D0%B0%D0%B0

Одоогийн Монгол Улсын төрийн далбаа нь 1992 оны 2 сарын 12-ноос хэрэглэгдэж
эхэлсэн. 1949 оны төрийн далбаанаас социалист одыг хассанаараа л өөр. Улаан,
хөх, улаан хосолсон өнгөтэй байна. Далбааны гурав хуваасны нэгийн хэмжээтэй
дундахь хэсэг нь мөнх тэнгэрийн хөх, түүний хоёр тал нь мандан бадрахын бэлгэдэл
улаан өнгөтэй байна. Далбааны ишин талын улаан дэвсгэрийн төв хэсэгт алтан
соёмбо байрлуулна. Далбааны өргөн, урт нь 1:2-ын харьцаатай байна.

1911 онд сэргээн тунхагласан Монгол Улсын төрийн далбааг бүтээх тухай баримт
бичигт өгүүлэхдээ: “Олон улсын дор цөм өөр өөрийн далбаа буй, бидний Монгол
болбоос өөрөө эзэрхэг эрх хэмжээ бүхийг илэрхийлвэл зохимой” хэмээн шинэ тутам
байгуулагдсан Монголын төрийн далбаанд ихээхэн ач холбогдол өгч байв. Ийнхүү энэ
үеийн Монгол Улсын далбаа нь хэмжээний хувьд гурван ам буюу гурав нэгийн
харьцаатай (Төрийн ордонд юмуу албаны их газар мандуулах далбаа нь хүрээтэйгээ
105 x 280 см, дэвсгэр нь 70 x 210 см, бага албан газар, энгийн айлд мандуулах нь
хүрээтэйгээ 50 x 60 см, дэвсгэр нь 30 x 30 см хэмжээтэй байхаар заажээ) хэлбэр
нь босоо гонзгой дөрвөлжин, гол дэвсгэр нь шар, ишний эсрэг талд гурван улаан
хэлтэй, хэлний этгээдээс бусад гурван талд улаан хөвөөтэй байх ба хөвөө нь ам
хагас өргөн далбааны төв дунд хүрээтэй цацаргин цэцэг бүхий соёмбо сүлд, “Э”,
“БАМ” үсгийг тусгай мөргөлийн ном (Ламаадангомбо, Санждансүрэн, Лаймүүданзан)
бичсэн дэвсгэр дээр урлан, далбааны төгсгөлийн гурван улаан хэлний дээдэд “Ум”,
дундад “Аа”, доодод “Хум” хэмээх маанийн үсэг байхаар тогтоожээ.

Энэ айлчлалаас эх орондоо буцаж ирүүт маргааш нь буюу 1945 оны 7 дугаар сарын
10-ны өдөр Х.Чойбалсан БНМАУ-ын Бага Хурлын Тэргүүлэгчдийн 43 дугаар хурлыг
зохион байгуулж, түүн дээр Москвад хийсэн айлчлалын талаар ярьж, Монголын
тусгаар тогтнолыг Хятадаар хүлээн зөвшөөрүүлэх талаар ЗХУ-аас тавьж буй хүчин
чармайлт бүтэмжтэй болох тийш хандаж байгааг тэмдэглээд “БНМАУ-ын төрийн
далбааны маяг, найрууллын тухай” асуудлыг тусгайлан яаралтай хэлэлцүүлжээ. Тус
хурлаар БНМАУ-ын далбааны маяг, найруулгыг батлан тогтоохдоо: “БНМАУ-ын далбаа
нь 2 x 1 хэмжээтэй улаан ба хөх өнгийн эдээр үйлдэх бөгөөд үүнд уртын гуравны
нэг хувийн хэмжээгээр дундаа агаарын адил хөх өнгөтэй байх ба гуравны хоёр хувь
нь болох түүний хоёр тал нь улаан өнгөтэй байна. Ишинд уях талын улаан
дэвсгэрийн дунд талд алтан шар өнгийн таван хошуу байх ба түүний доод талд мөн
адил шар өнгөөр үйлдэгдсэн бөгөөд бадамлянхуан цэцэггүй соёмбо байна” хэмээн
заажээ. Энд улсын нэр бичихээ больсныг анзаарах хэрэгтэй. Энэ нь тугийн дэвсгэр
өөрчлөгдсөнтэй холбоотой ажээ. Үүнээс өмнөх Үндсэн хуульд гол төлөв БНМАУ-ын туг
далбаа хэмээн бичсэн буй. Харин энэ үеэс хойш БНМАУ-ын төрийн далбаа хэмээх
болов. Энэ далбааны эхийг БНМАУ-ын Маршал Чойбалсангийн нэрэмжит шагналт, УГЗ
Д.Чойдог зохиосон байна. Энэ үйл явдлыг Монгол улс тусгаар тогтносон улс гэдгээ
өндөр цохон тэмдэглэсэн явдал хэмээн Х.Чойбалсан тодорхойлжээ. 1911 оны Монголын
үндэсний хувьсгалын дүнд “Богдын Монгол Улсын наран гэрэлт, түмэн наст Богд эзэн
хаан, Цагаан дарь эхийг Улсын Эх дагина хэмээн өргөмжлөн, эрдэнийн сууринд залж
суулгаад, “дундаа соёмбо үсэгтэй шар торгоор хийсэн төрийн далбаа бүхий Монголын
тулгар төр нээсэн тухай” даяар олноо тунхаглан зарласан юм. ХХ зууны Монгол
Улсын анхны төрийн далбаа байв.

1992 оноос өмнө Бүгд Найрамдах Монгол Ард Улсын төрийн далбааны ишин талын дээр
социализмыг бэлгэдэх шар таван хошуу байрладаг байв. Хөх тууз нь бас илүү бараан
байсан.



https://mn.wikipedia.org/wiki/%D0%9B%D0%B0%D1%82%D0%B8%D0%BD_%D1%85%D1%8D%D0%BB

Латин хэл (Латинаар lingua latīna) нь итали хэлнүүдийн нэг гэж тооцогддог. Лаций
болон Эртний Ромд яригдаж байсан хэл. Ромын байлдан дагуулалтаар латин хэл
Газрын дундад тэнгис, Европын ихэнх хэсэгт тархжээ. Каталан, франц, итали,
португал, румын, испани зэрэг Роман овгийн хэлнүүд бүгд латин хэлнээс гаралтай
бөгөөд өөр олон хэл, ялангуяа Европын хэлнүүд үгийн сангаа латин хэлнээс их
баяжуулсан ажээ. XVII зууныг хүртэл латин хэл төв ба баруун Европын шинжлэх
ухаан, эрдэм шинжилгээний олон улсын хэлний үүрэг гүйцэтгэж байгаа аажмаар
ярианы хэлнүүдэд шахагджээ. Латин хэл нь Ватиканд хэрэглэгдэж байгаа бөгөөд
Ромын Ромын Католик шашны сүмийн албан ёсны хэл бөгөөд ёслол мөргөлийн үеэр
хэрэглэдэг.



https://mn.wikipedia.org/wiki/%D0%AD%D1%80%D0%B4%D1%8D%D0%BD%D1%8D_%D0%97%D1%83%D1%83_%D1%85%D0%B8%D0%B9%D0%B4

Эрдэнэ зуу хийд нь Монгол Улс дахь хамгийн эртний Бурханы шашны хийд юм. Тус
хийд нь Өвөрхангай аймгийн Хархорин сумын төвийн ойролцоо, эртний хот Хархорумын
туурийн хажууд байрладаг. Энэ хийд Дэлхийн өвд бүртгэгдсэн Орхоны хөндийн соёлын
дурсгалд багтдаг.

1580 онд Абатай сайн хан, дүү Түмэнхэн ноёны хамт Гутгаар Далай ламтай уулзаж
өөрийн нутагт сүм хийд байгуулахаа амласанд, Далай лам Хархорум хотын нэгэн
хуучин сүмийг сэргээхийг зөвлөсний дагуу 1585 онд эртний Тахай балгасан дахь
сүмийг сэргээн босгож дуусгасан нь одоогийн Эрдэнэзуу хийдийн гол зуу сүм гэж
Өндөр гэгээний намтар хэмээх гар бичмэлд бичжээ. Ийнхүү хийд босгоход Хархорум
хотын туурийн чулууг ашигласан байдаг.

Дараа нь 1586-1674 онд гурван зуу сүмийн чуулбар ба Ригсүм гомбын сүмүүдийг
барьжээ. Эрдэнэзуугийн III ширээт лам Лувсан-Одсэр хуучин Тахай балгасын хэрмийн
нурангийн 4 өнцөгт нэг нэг суварга босгосон нь одоогийн хэрмэн хашааны эх суурь
болжээ. Тус хийд 1680-аад оны үед дайны хөлд үрэгдсэн бөгөөд XVIII зууны эхнээс
сэргээн босгож эхэлжээ. 1701-1705 оны хооронд Очирдарь бурхны сүм болон Авид
бурхны сүмийн цогцолбор, Төвийн Их суваргын чуулбаруудыг босгожээ. 1771 оноос
1792 оны хооронд Цогчин Их дуган болон одоо байгаа Ламиран сүмийн цогцолборыг
VII ширээт лам Дагвадаржаа удирдан байгуулжээ. 1796 онд Эрдэнэзуу хийдийн их
засварын ажлыг Дагвадаржаа ламтан ерөнхийлөн удирдаж Хятадын Юн-да-а пүүстэй үнэ
тохиролцон хийдийн барилгуудыг засуулсан байна. Энэ засварын үеэр 1796 оны өмнө
баригдсан сүмийн барилгуудыг засуулсны гадна, хуучин Тахай балгасын хэрмэн
нурангийг суурь болгон 50 ширхэг суварга босгосон байна. 1802-1813 оны хооронд
буян үйлдэгч хаад, тайж, бэйл, лам, ардын хөрөнгөөр өмнө барьсан суваргуудын
завсар хооронд нэмж 56 суварга болон хэрмэн ханыг барьж дуусгасан байна. Түүнээс
хойш 1803 онд Дашчойлин аймгийн дуган, 1826 онд Даржаа гомун аймаг, Жанчивлин
аймгийн дуган босгогджээ. Ийнхүү 1872 он гэхэд дотор нь байсан 62 сүмийг бүрэн
сэргээн босгожээ.

Эрдэнэзуу хийдийг цогцлоон байсан эхний үед шарын шашны ёс горим төдийлөн
нэвтрээгүй байсан учир хийдийн ерөнхий төлөвлөгөөг шийдвэрлэхдээ монголчуудын
уламжлан баримталж байсан ертөнцийн зүг чигийг хүндэтгэх билэгдлийн дагуу
шийдвэрлэжээ. Тиймээс уг хийд нь монгол гэрийн доторх тавилгын ерөнхий
хуваарилалттай төсөөт байдлаар хаана ямар барилга барих, мөн тухайн хийдэд
барилга барихаар газар гуйваас хаана газар өгөх зэрэг нарийн ёс горим баримталж
байсны гэрч болон үлдсэн Монгол суурин газрын барилга, урлахуйн ухааны
гайхамшигт дурсгал болж vлдсэн билээ.

Энэ хийд 102 суврагаархүрээлэгдсэн бөгөөд энэ зурган дээр 100 суврага нь наана,
2 нь цаана далдлагдсан байна. Уг нь 108 гэсэн тоо Буддын шашны хувьд ариун тоо,
бөгөөд Буддын шашны эрхиний шүрний тоо бас 108 байдаг. Гэвч суврагын тоо нь энэ
тоонд хүрч чадаагүй билээ.

1939 онд коммунист удирдагч Хорлоогийн Чойбалсангийн удирдлага дор Монголын олон
зуун сүм хийдийг устгаж, арван мянга гаруй ламыг хядсан их хядлага энэ хийдийг
тойрсонгүй. Гурван жижиг сүм, суврагууд бүхий гадна хана л үлдсэн бөгөөд
сүмүүдийг 1947 онд музей болгожээ. Энэ хийдийг Иосиф Сталины шахалтаар
Гандантэгчилэн хийдтэй хамт үлдээсэн гэх нь бий. Учир нь, нэг судлаачийн үзэж
байгаагаар 1944 онд АНУ-ын дэд ерөнхийлөгч Хэнри А. Воллес тэргүүтэй төлөөлөгчид
Монголд богино хугацааны айлчлал хийсэнтэй энэхүү явдал холбоотой ажээ. Сталин
барууны орнуудад шашин шүтлэгийг хамгаалж байгаа мэтээр үзүүлэх гэсэн оролдлого
гэжээ

Эрдэнэ-Зууг зөвхөн музей хэлбэрээр үлдээсэн бөгөөд Монголд ажиллаж байсан цорын
ганц хийд нь нийслэл Улаанбаатар хот дахь Гандантэгчэнлин хийд байлаа. Гэвч 1990
онд Монголд коммунизм нуран унасны дараа хийдийг лам нарт нь эргүүлж өгч,
Эрдэнэ-Зуу ахин мөргөлийн газар болжээ. 2004 онд хийдэд шинээр бурханы шашны
сургууль байгуулагдсан. Өнөөдөр Эрдэнэ-Зуу нь Буддын шашны ажиллагаатай хийд
болсны зэрэгцээ жуулчдад нээлттэй музейгээ ажиллуулсаар байна.

Хийдийн гадна байх нэгэн толгой дээр эр бэлгэ эрхтэн хэлбэртэй чулуу бий. Энэ
чулуу нь лам нарын бэлгийн дур хүслийг дарж, санваараа сахихад нь тусалдаг
гэлцдэг.



https://mn.wikipedia.org/wiki/%D0%A4%D1%80%D0%B0%D0%BD%D1%86_%D1%85%D1%8D%D0%BB

Франц хэл (français, [fʁɑ̃sɛ] гэж дуудагдана) бол дэлхий дээр 54 орны хүн амын
дийлэнх хэсэг буюу нийт 350 орчим сая хүн өөрийн төрөлх болон хоёрдогч хэл гэж
үздэг, томоохон хэл юм. Энэ хэлээр яригчдын олонхи нь Франц, Канад, Бельги,
Швейцари улсуудад амьдардаг.

Франц хэл бол испани, португал, итали, каталан, румын зэрэг роман хэлний бүлгийн
бусад хэлнүүдийн адил Ромын эзэнт гүрний үеийн латин хэлнээс гаралтай байна. Энэ
хэлний хөгжилд Ромын эзэмшлийн Галл мужийн уугуул оршин суугчдын кельт гарлын
хэл, мөн Ромын дараах үеийн Франкийн байлдан дагуулагчдын ярилцдаг байсан герман
хэлний нөлөө багагүй үүрэг гүйцэтгэжээ.

Франц хэлийг 31 оронд төрийн албан ёсны хэл гэж үздэг бөгөөд тэдгээр орнууд
франц хэлээр La Francophonie гэж нэрлэдэг франц хэлт орнуудын нөхөрлөлийг
бүрдүүлдэг. Мөн Нэгдсэн Үндэстний Байгууллага болон цөөнгүй тооны олон улсын
байгууллагын албан ёсны хэлэнд тооцогддог.



https://mn.wikipedia.org/wiki/%D0%9F%D0%B0%D1%80%D0%B8%D1%81

Парис (фр. Paris [paˈʁi]) нь Францын нийслэл бөгөөд хамгийн их хүн амтай хот юм.
Сена мөрөн Парис хотыг хойд (Rive Droite „баруун эрэг“) болон өмнөд (Rive
Gauche, „зүүн эрэг“) хэсэг болгон хуваах бөгөөд засаг захиргааны хуваарийн хувьд
20 дүүрэгт хуваагдан, Иль-де-Франс бүсийн (заримдаа Парисын бүс буюу Région
parisienne гэгддэг) төвд оршино. Парис хотын захиргаа доорх газар нутагт (1860
оноос хойш бараг өөрчлөгдөөгүй) 2013 оны 1 сарын байдлаар 2.229.621 хүн амьдарч
байгаа нь Европын Холбооны том хотуудын жагсаалтанд тавд, мөн Парисын aire
urbaine буюу метрополи газар нутагт нь 12,4 сая хүнтэйгээрээ Лондоны дараа хоёрт
ордог хүн шигүү суурьшсан газар нутгуудын нэг юм. Бусад европын орны нийслэлтэй
харьцуулахад харьцангуй бага талбайтай (105 км²) ба нэг километр квадрат талбайд
22.000 хүн оногдож байгаагаараа европын хүн амын нягтшил хамгийн өндөртэй
нийслэл хот юм.

Парис нь Францын улс төр, эдийн засаг, соёлын төв бөгөөд нийт гурван нисэх
онгоцны буудал, зургаан толгой төмөр замын буудалтай Франц улсын зам тээврийн
чухал зангилаа цэг болдог. Сена мөрний эргийн нэг хэсэг нь өнөөдөр ЮНЕСКО-ийн
дэлхийн өвд багтах ба ЮНЕСКО-ийн төв байр нь өөрөө тус хотод байхаас гадна Эдийн
засгийн хамтын ажиллагаа, хөгжлийн байгууллага болон Олон улсын худалдаа, аж
үйлдвэрийн танхимын төв байрууд ч энэ хотод байдаг. Парист хүний сонирхлыг
татсан алдарт Эйфелийн цамхаг, Нотр-Дамын сүм, Луврын музей зэрэг байдаг нь
аялагч, жуулчдыг ихээр татдаг. Жилдээ ойролцоогоор 16 сая гадаадын жуулчид
Парист ирдэг учир Лондон, Бангкок хотуудын дараа орох хамгийн ихээр жуулчид
ирдэг хотын тоонд ордог. Парис орчмын бүсэд (Иль-де-Франс) жилдээ 47 сая гаран
гадаад дотоодын зочид ирж буцах бол 184 сая гаран нь хоногоор айлчилдаг байна.

Өнөөгийн Парис хот нь 3-р зуунд Иль дө ла Сите арал дээр байсан Кельтийн
суурингаас эхлэн хөгжсөөр ирэв. Сүүлд ромчууд Сена мөрний эрэгт нэгэн хотыг
байгуулсан нь 6-р зуунд Франкийн эзэнт гүрний төв байжээ. 16-р зуунд Франциск
I-ийн үед Парист соёл, урлаг цэцэглэн хөгжсөн үе байв. Абсолютизмын үед ялангуяа
17-р зуунд хаанчилж байсан Людовик XIV санаачлагаар хотод олон шинэ барокын
барилга болон үзэмж төгөлдөр гудамж талбайгаар өргөтгөсөн нь барокын үед хот
тохижуулах үлгэр жишээ болж байжээ. Хэдийгээр 1682 онд хааны ордонг Версаль руу
шилжүүлсэн ч, улс төр болоод эдийн засгийн хувьд чухал нөлөөтэй байснаас улсын
төв хэвээр үлджээ. Францын хувьсгалын үе буюу 1789 оноос эхлэн Парис түүхэн
үүрэг гүйцэтгэх болов. 19-р зуунд аж үйлдвэржилт нөлөөгөөр Парисын хүн ам огцом
өсч, 1846 он гэхэд нэг сая оршин суугчтай болсон байна. Дараагийн арван жилд
сайхан эрин гэгчийн нөлөөгөөр зургаан томоохон үзэсгэлэн бий болсон нь дэлхийн
нийтийн анхаарлыг татаx болов. Өнөөдөр Парис нь франц хэлтний нийслэл хот бөгөөд
өрнө дахины чухал хотуудын нэг юм.

Антикийн үед хотыг Лютециа (мөн Лютетиа ч гэx) гэж нэрлэдэг байв. Лютециад
өнөөгийн Иль дө ла Сите гэж нэрлэгдэх арал дээр Паризий гаралтай хүмүүс суурьшин
амьдарч байсан аж. Лютециа гэх нэрийг МЭӨ 53 оны сурвалж бичиг болох Галлийн
дайны тэмдэглэл номын зургаадугаар дэвтэрт Юлий Цезарийн бичсэнээр хамгийн анх
тэмдэглэгдэн үлджээ.

Эхний удаа хотыг эзлэх оролдлого нь бүтэлгүйтсэний дараа МЭӨ 53 онд Ромчууд
дахин хот руу довтлон ирэх үед, Паризийчууд Лютециаг галдан, бүх гүүрийг нь
эвдэн сүйтгэсэн аж. Ромчууд энэ удаа амжилттай байсан бөгөөд Паризийчуудад арлыг
нь үлдээн өөрсдөө илт давамгай байрлалд Сена мөрний зүүн эрэгт хотоо байгуулав.
Тэнд хэд хэдэн терма, талбай болон амфитеатр баригдсан байна. Ромын эзэнт гүрний
үед хотын нэр нь Цивитас Парисиорум (Civitas Parisiorum) эсвэл Парисиа гэх
нэрээр танигдсан бол эзлэгдсэн Галличуудад энэ нэр тухайн үедээ сонин биш
байлаа.

5-р зуунд Меровингичүүд ромын түрэмгийллийг төгсгөл болгов. 508 онд Парис
Меровингийн эзэнт гүрний нийслэл хот болов. Каролингичүүдийн эзэмшилд байх үед
Норманнчууд байсхийгээд л хот руу дайрдаг байж.

2006 оны байдлаар €500.8 тэрбум (US$628.9 тэрбум) ҮНБ-тай байсан бөгөөд энэ нь
нийт Францын дөрөвний нэг юм байна. Парисын бүсийн олон бизнесийн дүүрэгт
Fortune Global-ын 500 компанийн 36 нь байрладаг.



https://mn.wikipedia.org/wiki/%D0%9E%D1%81%D0%BC%D0%B0%D0%BD%D1%8B_%D1%8D%D0%B7%D1%8D%D0%BD%D1%82_%D0%B3%D2%AF%D1%80%D1%8D%D0%BD

Османы эзэнт гүрэн, Османы улс (осм. دَوْلَتِ عَلِيّهٔ عُثمَانِیّه, Devlet-i
Âliye-yi Osmâniyye,«Османы Их Улс») гэж 1299 оноос 1922 он хүртэл 623 жилийн
турш Туркэд төвлөн хүчирхгээр оршин тогтнож байсан султант улс байлаа. Энэ эзэнт
улсын дор олон үндэстэн, олон шашинтан байсны хувьд эзэнт гүрэн гэж үзэгдэнэ.
Тухайн үедээ бусад улсууд нь Туркийн эзэнт гүрэн, Турк хэмээн нэрлэдэг байжээ.
Османы эзэнт гүрэн үгүй болсноор оронд нь 1923 онд Бүгд Найрамдах Турк улс
үүсгэгджээ.

Осман Эзэнт гүрний цугларалт байгууламжийн амжилтуудын Нэг шар будаанууд
байгууллага aap нэгдмэл байдал янз бүрийн хүн амууд дуудагдсан. шар будаанууд
хошууч шашны урьдчилсан тэмцээн байсан, тэр Диван дүрэм доогуур тэдний өөрийн
олон нийтүүд үүсгэн байгуулахаар зөвшөөрөгдсөн. Шар будаанууд тогтоож байгаа
тэдний өөрийн шашны хуулиуд, уламжлалуудаар үүсгэн байгуулагдсан, ба султны
генерал хамгаалалт доогуур хэл. Олон байх чанар Эзэнт гүрний урт наслалтад
түлхүүр байсан. үед Mehmed II -ийн хаанчлал үед эхэн үеийн, , өргөн хүрээтэй
баруун Phanariot грек хүнд ологогдсон, ба Жүүд хүнүүд Диван нутаг дэвсгэр
дасахаар уригдсан. Эцсийн эцэст, угсаатны ялгаануудад хүлцлийн харьцангуй өндөр
зэрэг Диван Эзэнт гүрний шинэ бүс нутгуудад үүний агуу их хүчүүдийн нэг нэгтэх
нийлүүлж байсан, гэвч энэ үгүй-адилссан бодлого үндсэрхэх үзлийн өгсүүрийн дараа
байдал сул болсон. Эзэнт гүрний тараах угсаатны ялгаа тогтоох (balkanization) -д
суурилсан төгсгөл авчарсан, аль иргэнүүдийн дунд азгүйтсэн Ottomanism, ба үндсэн
хуулийн үндсэн хуульт Эрин анхны эсвэлийн participatory улс төр амжилттай
хаягласан байсан. Диван Эзэнт гүрний амьдралын хэв маяг өрнийн ба зүүн дорнод
амьдралын холимог байсан. Диван амьдрал хэв маягийн Нэг хосгүй онцлог шинж
үүнийг байсан маш хуваагдсан байсан. шар будаа ойлголт энэ задрал гарагсан, ба
чадварлаг олон соёлуудын зүймэл зураг мозайкд хамт байдаг. олон үзэмжүүдэд
эргүүлэх Диванд амьдралын хэв маяг Персийн Shahs -ийн эртний уламжлалууд
цуглуулсан, гэвч олон Грек ба Европ нөлөөнүүд байсан уу?. тэр Диван шүүх тойрч
үүссэн, соёл Диван Зам үед мэдэгдсэн, аль Topkapı Ордноор үлгэр дууриал
бологдсон уу? Тэнд бас том томоохон хотын төвүүд байсан, хаана нөлөөлөх Диван
өнөөдрийн томоохон хотуудад олон янз байдал төстэйгээр өөрөө илэрхийлсэн: ойр
хавьд Диван шүүхийн соёл Диван Хөдөөний Захиргаан тэдний өөрийн жижиг
хувилбаруудаар Сараев, Skopje, Thessaloniki, Дамаск, Багдад, Бейрут, Иерусалим,
Мекка ба Алжир хот хувилах. гарем гарем, аль үгүй-эзэнт гүрний газрууд байсан
уу?, Түрэг хэл турк хэл дүрийн хам сэдэвд ,, урлагийн үйлдвэрийн сэдэв , болсон,
хаана хашаа хашаа хороонууд эргэн тойрон суурилуулсан байрлуулах бусад паунд
мянган дурдах үгүй-эзэнт гүрний хун тайж эсвэл. Диван Эзэнт гүрэнд Боолчлол
Диван нийгмийн хэсэг байсан. үхтлээ зүтгэх үед 1908 эмэгтэй Үед хожуугийн Эзэнт
гүрэнд одоо болтол зарах. came under Эзэнт гүрэн 19th зууны Турш дадал оргодол
босуулд Өрнийн Европ улсуудааc дарамталдаг. Бодлогууд боол худалдаа 19th зуун
оролдлого бүх талаараа өөр өөр Султнуудаар хасахаар хөгжүүлсэн, гэвч боолчлолооc
, хойш шашны дэмжлэгийн зуунууд байсан, ба зөвшөөрөл, , тэд байгууллага
outright-as шууд хэзээ ч үгүй цуцалж аажмаар байсан Амеркүүд Өрнийн Европ ба
дайралдсан. Тахал 19th зууны хоёрдугаар дөрөвний нэг хүртэл Диван нийгэмд хошууч
хэрэг явдал үлдсэн. 1701 ба 1750, 37 larger ба жижиг тахал зон тахлуудын Хооронд
Constantinople -д тэмдэглэж авагдсан, ба 1751 ба 1800 -ийн хооронд 31.



https://mn.wikipedia.org/wiki/%D0%9C%D0%B0%D0%BD%D0%B6%D1%83%D1%83%D1%80_(%D1%85%D0%BE%D1%82)

Манжуур (Хятад: 满洲里; пиньинь: Mǎnzhōulǐ) нь Бүгд Найрамдах Хятад Ард Улсын Өвөр
Монголын Өөртөө Засах Орны Хөлөнбуйр аймагт орших тойргийн зэрэглэлтэй хот юм.
ОХУ-тай хиллэх хил дээр оршдог тус хот нь БНХАУ-ын хамгийн их ачаалалтай хилийн
боомт билээ. 696.3 хавтгай дөрвөлжин километр нутагт 300,000 (2010 оны байдлаар)
гаруй хүн оршин суудаг.

Манжуур хот Хөлөнбуйр аймгийн баруун хойд хэсэгт оршино. Зүүн, өмнөд, баруун
талаараа Шинэ Барга Зүүн хошуу, Шинэ Барга Баруун хошуутай, хойд талаараа Оросын
Холбооны Улстай 54 км урттай хилээр хиллэнэ. Манжуур хот болон хоёр улсын хил
дээр байдаг Авгайт арлын хойд талд Оросын Забайкальск хот оршино.

Манжуур нь Хөлөнбуйрын тал хээр нутагт орших бөгөөд өмнө талд нь 2,600 км²
талбайтай, дундаж гүн нь 5 м бүхий Хөлөн нуур бий.

Манжуур нь 10 дэд дүүрэг, нэг сууринтай. 6 дэд дүүрэг нь нийлж, нэг дүүрэг
болдог боловч Хятадад зөвхөн аймгийн зэрэглэлтэй хотууд л дүүрэгтэй байх эрхтэй
тул дүүргүүдийн жагсаалтад бичигддэггүй байна.

Манжуурын нутагт эрт дээр үеэс Дунху, Хүннү, Сяньби, Кидан, Зүрчид, Монгол зэрэг
янз бүрийн үндэстэн, овог аймгууд нутаглаж байв. Манж Чин улсын эхэн үеэс Орос,
Хятадын хилийн зааг болжээ.

1896 оны Хятад-Оросын нууц гэрээний дагуу баригдсан, Сибирь, Манжуур, Оросын алс
дорнодыг холбосон Хятадын алс дорнодын төмөр зам 1901 онд ашиглалтад орсон.
Ийнхүү Оросын талаас орж ирээд эхний өртөө болох Манжуур өртөө байгуулагдсанаар
суурин үүсчээ.

1905 оны Хятад-Японы гэрээ ёсоор худалдааны төв болсон нь хөгжлийн үндэс болсон
байна. 1908 онд Манжуурт гаалийн цэг бий болсон. Бүгд Найрамдах Хятад Улсын
захиргаан дор Манжуур хот нь Хянган мужид харьяалагдаж байв. 1927 онд хотын
статустай болжээ. Хянган муж болон эргэн тойрны нутгийн хамтаар 1931 онд Японы
хяналтад орж, улмаар 1932-1945 онд Манж-Го улсын бүрэлдэхүүнд багтаж байлаа.
1946 оноос одоогийн захиргаа буюу Бүгд Найрамдах Хятад Ард Улсын Өвөр Монголын
харьяанд багтах болжээ.

1992 онд Манжуур нь БНХАУ-ын анхны хилийн боомт хотуудын нэг болсноор
Орос-Хятадын хилийн худалдааны чухал төв болон хөгжиж байна.

Хятадын хуурай газрын хамгийн ачаалалтай хилийн боомт болох Манжуураар Хятадын
Зүүн Европтой хийж буй гадаад худалдааны 60% нь дамждаг.

Манжуурын хүн амын 95% нь Хан үндэстэн, үлдсэн нь Монгол, Манж болон бусад
үндэстнүүд болно.

Бээжингээс Москва орох Транс-Сибирийн төмөр замын Транс-Манжуурын салбар нь тус
өртөөгөөр дайрдаг. Мөн Чита, Краснокаменск, Эрхүү, Улаан-Үд рүү зорчигч тээврийн
галт тэрэг зорчдог.

Манжуурын нисэх онгоцны буудал хотын баруун хэсэгт байх бөгөөд Хятадын
нийслэлБээжин, Өвөрмонголын нийслэл Хөххот, Монгол Улсын нийслэл Улаанбаатар хот
руу тогтмол нислэгтэй. Монгол Улсын иргэний агаарын тээврийн Хүннү Эйр компани
ФОКЕР-50 загварын 50 хүний суудалтай онгоцоор долоо хоногт хоёр удаа
Улаанбаатараас Манжуур руу нислэг үйлддэг.



https://mn.wikipedia.org/wiki/%D0%9B%D0%B8%D0%BD%D1%83%D0%BA%D1%81

Линукс буюу Linux бол Юникс-төст, POSIX стандартыг баримталдаг, чөлөөт, нээлттэй
эхийн програм хангамж хөгжүүлэлт, түгээлтийн зарчимд тулгуурлан бий болсон
үйлдлийн систем юм. Линуксийн голлох хэсэг бол Линукс цөм хэмээх үйлдлийн
системийн цөм бөгөөд анхлан 1991 оны 10-р сарын 5-д Линус Торвалдс гаргасан
байдаг.

2014 оны 11-р сарын байдлаар, дэлхийн хамгийн хурдан 500 супертооцоолуурын 97%
нь, цаашилбал эхний 80 нь Линуксийн ямар нэг хувилбарыг ашиглаж байна.

Линуксийг хэрэглэхэд бэлэн болгон багцалсан хэлбэрийг Линукс тархац гэдэг. Зарим
олонд нэртэй тархацуудыг нэрлэвэл: Redhat, Fedora, CentOS, Ubuntu, Suse, Debian,
Linux Mint, Slackware, Mandriva гэх мэт байдаг.

Анхны Unix-ыг 1969 онд Белл лабораторид Кен Томпсон болон Деннис Ричи нар бичсэн
бөгөөд 1973 онд өөрсдийн зохиосон Си хэл рүү Ассемблер хэл дээр бичигдсэн эх
кодоо хөрвүүлжээ. Америкийн засгийн газар AT&T компанийг Unix-r зарахыг
хориглосон байсан тул source лицензээ их сургуулиудад хэдхэн зуун доллароор
үнэлэн сургалтын болон туршилтын журмаар тараажээ. Энэ үйлдэл нь Unix-ын хувь
заяаг эргүүлсэн бөгөөд олон их сургуулиуд Unix-г сонирхон улмаар цааш нь асар их
хөгжүүлсэн. 1984 оноос Unix-г нийтийн хэрэгцээнд зарахыг зөвшөөрсөн бөгөөд их
сургуулиудад их дэлгэрсэн учир хурдан тархжээ.

1987 онд Амстердамын Фрэй их сургуулийн профессор Эндрю Таненбаум сургалтын
зориулалттай Unix хувилбар 7-ын бүх шинж чанарыг агуулсан РС-д зориулсан ажлын
систем MINIX-г (Mini Unix-ийн товчлол) зохион source кодоо хямдхан үнээр заржээ.
MINIX жинхэнэ утгадаа яг үйлдлийн систем биш бөгөөд зөвхөн сургалтын
зориулалттай байсан тул их дутагдалтай байжээ.

1991 оныхоо намраа анхныхаа хувилбар болох 0.0 -ээ MINIX сонирхдог хүмүүст
тараажээ. Линус Торвалдс өөрийнхөө Линуксийг анхнаасаа ямар ч үнэгүй тараасан
бөгөөд хэн дуртай нь source кодыг аван хамт ажиллах боломжтой байв. Энэ хэдхэн
өдрийн дотор програмчлагч, туршигч болон дэмжигчдийн харилцааг и-мэйл дийлэхгүй
болсон тул usenet-д MINIX-н жишээг даган altos.linux гэсэн бүлэг нээв. Ингээд
хэдхэн сарын дотор assembler дээр бичигдсэн Линукс нь Unix-ийн бүх шинж чанарыг
агуулах болсон бөгөөд "Free software foundation-ий тусламжтайгаар Unix-ээс илүү
шахуу хөгжив.



https://mn.wikipedia.org/wiki/%D0%95%D0%B2%D1%80%D0%BE

Евро (€) нь Европын Нэгдэлийн гишүүн 28 улсын 18-гийнх нь албан ёсны мөнгөн
тэмдэгт юм. Хамтдаа Еврогийн бүс гэгддэг Австри, Бельги, Кипр, Финланд, Франц,
Герман, Грек, Ирланд, Итали, Латви, Литва, Люксембург, Мальт, Нидерланд,
Португал, Словак, Словен, Испани, Эстон улсуудад албан ёсоор хэрэглэдэг. Тус
мөнгөн тэмдэгт мөн Европын өөр таван улсад албан ёсны гэрээтэй ба гэрээгүй
хэрэглэгддэг бөгөөд 327 сая европчуудын өдөр тутам хэрэглэдэг мөнгөн тэмдэгт
болжээ. Дэлхий даяар 175 сая хүн евротой уясан мөнгөн тэмдэгт хэрэглэдгийн дотор
Африкийн 150 сая хүн орно.

Евро нь дэлхийд валютын нөөц, арилжаалагддаг хэмжээгээрээ америк долларын дараа
хоёрт л ордог. (2008 оны 11 дүгээр сарын байдлаар). Нийт 751 тэрбум гаруй евро
эргэлтэд байдаг бөгөөд дэлхий дээр эргэлтэд байгаа бэлэн мөнгөний үнэлэмжийн
хэмжээгээр америк долларыг гүйцсэн. ОУВС-гийн 2008 оны тооцоогоор мөнгөн
тэмдэгтүүд дотроо Еврогийн бүс ДНБ, худалдан авах чадавхиар хоёрдахь том эдийн
засаг болсон.

Евро нэрийг албан ёсоор 1995 оны 12 дугаар сарын 16-нд хэрэглэх болсон. Евро
1999 оны 1 дүгээр сарын 1-нээс дэлхийн санхүүгийн зах зээлд бүртгэлийн мөнгөн
тэмдэгтээр нэвтэрч, хуучин ECU-г 1:1 харьцаагаар халжээ. Еврогийн зоос болон
цаасан дэвсгэртүүд 2002 оны 1 дүгээр сарын 1-нд гарсан.



https://mn.wikipedia.org/wiki/%D0%90%D1%80%D1%85%D0%B0%D0%BD%D0%B3%D0%B0%D0%B9

Архангай нь баруунаасаа нар зөв тойруулбал, Завхан, Хөвсгөл, Булган, Өвөрхангай,
Баянхонгор аймагтай хил залгадаг. Дийлэнхдээ ойт хээр, тал хээр нутагтай, баруун
урдуур нь Хангайн нуруу, баруун хойгуур нь түүний салбар болох Тарвагатайн нуруу
оршдог ба зүүн болон төв хэсгээр тэдгээрээс эх авсан Орхон, Хануй, Тамир, Чулуут
зэрэг томоохон голууд урсдаг. Энэ нутаг нь жуулчлалын нэгэн чухал газар бөгөөд
Өгий, Тэрхийн цагаан зэрэг нуур болон Хорго, Тайхар чулуу зэрэг галт уулархаг
тогтцоороо олны анхаарлыг татдаг. Хамгийн өндөр цэг нь Хангайн нурууны
Харлагтайн сарьдаг (3539 м) ба хамгийн нам цэг нь Орхон-Тамирын бэлчир (1290 м)
болно.Ойн хүрэн хөрстэй

Цэцэрлэг хотод агаарын дундаж температур нь жилд 0.1 бөгөөд, өвөл 1-р сард -15.6
хэм хүйтэн, зун нь 7-р сард 14.7 хэм дулаан байдаг. Хангайн нуруу нь манай орны
хамгийн их тунадастай нутгийн нэг бөгөөд Цэцэрлэг хотод жилд дунджаар 344 мм
тунадас унана. Салхины дундаж хурд нь 2.6 м/с бөгөөд хамгийн их салхитай байдаг
4-р сарын дундаж хурд нь 3.5 м/с юм.

Аймгийн нутгийн хойд хэсэг нь пермийн ба чулуун нүүрсний галвын боржин, баруун
өмнөд хэсгээр нь элсэн чулуу тархжээ. Тамирын голд төмрийн хүдэр, Суман голын
савд галт уулын чулуу, үнэт чулууны баялаг бий. Аймгийн газрын хөрс сайн
судлагдаагүй боловч сүүлийн үед эрэл, хайгуулын ажил ихээр явагдаж байна. Мөн
Суваргахайрхан уул, Унтаа уул, Ямаат уул, Ноёнхангай уул, Хан Өндөр уул зэрэг
сүрлэг уулстай. Эрдэнэмандал сумаас Хүннү гүрний үеийн Буган чулуу ихээр олддог.
Мөн тухайн суманд Монголын эртний хаадын нэг болох Харуул хааны ордны туурь
байдаг. Тамир, Орхон, Чулуут, Суман, Хануй, Хүнүй зэрэг том голууд оршдог.
Хадат, Бор тал, Цагаан сүм, Мухар Хужирт, Бэлх ээрэг халуун хүйтэн рашаан
олонтой. Архангай аймаг 2.1 сая малтай, үхрийн тоогоор 428 мянга буюу улсад
тэргүүн байр эзэлдэг. Зүүн талын сумдад газар тариалан хөгжүүлж байна.

Тус аймгийн нутагт 1700-гаад зүйлийн ургамал ургадгаас монгол алтан хундага,
алтан гагнуур, вансэмбэрүү, бамбай, нохойн хошуу, царван, төллүүр, өргөст
сарнай, таван салаа, ванжингарав, эрээгомбо, юмдүүжин, мягмансанжаа, хунчир,
туйплан, шар, хөх дэгд, сөд өвс, говийн ганга, тарваган шийр, зүрхэн цэцэг,
хурган чих, холтсон цэцэг, цагаан түрүү, чихэр өвс, хурган гоньд, эмийн
багваахай, ягаан сэрдэг, цээнэ зэрэг эмчилгээний зориулалтаар ашиглагддаг ховор
ургамлууд бий. Аймгийн нийт нутгийн 15.7 хувийг ой мод, 75 хувийг бэлчээр, 1.5
хувийг тариалангийн талбай эзэлдэг. Хуайс, боролзгоно, торлог, яргай, чаргай,
ясиль, балгана, монос, тавилгана, шар мод, далан хайлс, гацуур, жодоо, сөөгөн ба
бургасан царам, шинэс, хуш, хус, нарс, зожир өвс, улиас, бургас зэрэг тавь гаруй
төрлийн модлог, бутлаг ургамал ургадгийн зэрэгцээ бүүргэнэ, цээнэ, согоон чих,
бадаан, поврон, нохойн хошууны навч зэрэг цайны ургамал элбэг билээ. Аймгийн
нутгийн зарим хэсэгт гичгэнэ, сонгино, халиар, халгай, тарна, гогод, бэрээх,
мангир, хүнхээл, бандзоо, мөөг, ямаахай, зэрлэг жууцай, гоньд, хөмүүл, цагаан
төмс, шар сэвэлгэнэ, цагаан сэвэлгэнэ, үхэр болон хурган мэхээр зэрэг хvнсний
ургамал элбэг тохиолдоно. Жимс, жимсгэний төрлөөс үхрийн нүд, үрэл, хар хад,
аньс, нохойн хошууны үр, нэрс, өргөст тошлой, мойл, улаалзгана, дорнодын
гүзээлзгэнэ, самар, долоогоно, тансаг үнэрт ургамлаас хонин болон ямаан арц,
агь, ганга, даль, санхам, минжиннаваг зэрэг ургамлууд ургадаг. Нар, хур хосолсон
хавар, зуны дэлгэр сайхан улиралд удвал, жамъянмядаг, шар яргуй, хөх яргуй,
сэржмядаг, улаалзай, алтанзул, сарнай, цээнийн ягаан, намуу, цагаан лавай,
бэрцэцэг, багваахай цэцэг цаг цагаар солигдон цэцэглэх үеэр уул, тал, хөндий
ягаан, цагаан, шар, цэнхэр өнгөөр солонгорон жигдэрч үнэхээр үзэсгэлэн төгөлдөр
харагддаг билээ. Аймгийн нутгийн зонхилох хэсэг уулын нугын хийгээд ойн саарал,
элсэрхэг бор, хар, хар хүрэн хөрснөөс тогтоно. Аргаль, янгир, шилүүс, буга,
зэрлэг гахай зэрэг ан амьтнаар элбэг.

Архангай аймаг 2010 онд 84,583 хүнтэй байв. Нийт хүн амын 34.4 хувийг 0-16 насны
хүүхдүүд, 33.9 хувийг 16-35 насны залуучууд, 5.6 хувийг 60-аас дээш насны хүн ам
эзэлж байна. Үндсэндээ монгол үндэстэн. Халх ястан зонхилно.



https://mn.wikipedia.org/wiki/%D3%A8%D0%BC%D0%BD%D3%A9%D0%B3%D0%BE%D0%B2%D1%8C_%D0%B0%D0%B9%D0%BC%D0%B0%D0%B3

Өмнөговь (худам монголоор ᠡᠮᠦᠨᠡᠭᠣᠪᠢ – эмүнэгоби) — Монгол Улсын аймаг. 1931 онд
байгуулагдсан.

Өмнөговь нь газар нутгийн хэмжээгээрээ хамгийн том аймаг юм. Аймгийн нутаг нь
говь цөлийн мужид багтах бөгөөд дунджаар д.т.д. 1300-1600 м өндөрт оршино. Энд
Алтайн нурууны үргэлжлэл Гурван сайхан, Сэврэй, Ноён богд, Номгон, Тост, Нэмэгт,
Алтана уул, Гилбэнт зэрэг д.т.д. 3000 м хүртэл өндөр өргөгдсөн уул нурууд болон
100 гаруй км үргэлжилсэн Хонгорын элс, хэдэн 100 км өргөн Галба, Борзон, Зээмэг,
Заг, Сүүжийн алдарт их говиуд бий.

Хадат, Нэмэгт, Зөөлөн, Энгэр бүлээн, Талхит зэрэг олон хүйтэн рашаан, Элгэн,
Салхитын халуун рашаан устай.

Хөдөө талын хөрс нь зэс, тугалга, чулуун нүүрс, төмрийн хүдэр, гантиг, хайлуур
жонш, цасан ба утаат болор зэрэг үнэт эрдэнийн баялаг арвинтай. Үүнд маш их
дулаан гаргадаг Тавантолгойн чулуун нүүрс олон миллярд тонн нөөцтэй.

Ган халуунд тэсвэртэй, шим тэжээл сайтай, жижиг навчит тачир ургамал голлосон
250 гаруй төрлийн ургамалтай бөгөөд түүний дотор хунчир, алтан үндэс, дэгд,
сэржмядаг зэрэг олон төрлийн эмийн ургамал элбэг. Хармаг, гоёо, цулхир зэрэг
амтлаг ургамал, хайлс, заг, тоорой, жигд гэх мэт мод ургана.

Хар сүүлт, цагаан зээр, шилүүс, үнэг, хярс, туулай, дорго, суусар элбэг бөгөөд
хулан, аргаль, мазаалай, янгир, хавтгай зэрэг ховор амьтад ч бий.

Даланзадгад нисэх буудал (ZMDZ/DLZ) нь 1 шороон зурвастай бөгөөд Улаанбаатар руу
байнгын нислэгтэй. Мөн сайжруулсан шороон замаар Цогт-Овоо сумын төв, Дундговь
аймгийн төв Мандалговийг дайран өдөрт хоёр удаа автобусаар хүн тээвэр үйлчилдэг.



https://mn.wikipedia.org/wiki/%D0%A6%D1%8D%D1%86%D1%8D%D1%80%D0%BB%D1%8D%D0%B3_%D1%81%D1%83%D0%BC_(%D0%90%D1%80%D1%85%D0%B0%D0%BD%D0%B3%D0%B0%D0%B9)

Цэцэрлэг (худам монголоор чэчэрлиг) нь Архангай аймгийн сум юм. Сумын төв нь
Улаанбаатар хотоос 520 км-ийн зайд оршдог. Зам харилцаа, зах зээл төдийлөн
хөгжөөгүй. 3856 хүн амтай, 290757 толгой малтай.

1926 онд цэцэрлэг сум байгуулагдсан. Тус сумыг 1691-1911 онд Манжийн ноёрхлын
үед Халхын умард замын баруун гарын умард хошуу гэж нэрлэж байжээ. Мөн Богд
Хаант Монгол Улсын үед буюу 1911-1921 он хүртэл Сайн ноён хан аймгийн Мэргэн
гүний хошуу, 1923-1931 онд Цэцэрлэг мандлын аймгийн Рашаант уулын хошуу хэмээн
нэрлэгдэж байсан түүхтэй сум юм.

Рашаан ус элбэг учраас энэ суманд зундаа 2000 гаруй амрагч ирдэг. Хонгоржийн
тал, Бухын хүрээний туурь зэрэг түүхэн дурсгалт газруудаа түшиглэж аялал
жуулчлал хөгжүүлэх бүрэн боломжтой. Үүрэн телефоны Скайтел болон Мобиком
компаниуд үйлчилгээгээ хүргэсэн.



https://mn.wikipedia.org/wiki/%D0%A6%D0%B0%D1%85%D0%B8%D0%BC_%D1%85%D3%A9%D1%82%D3%A9%D1%87

Цахим хөтөч буюу Вэб хөтөч (Англи: Web browser, Вэб браузер) нь интернет болон
дотоод сүлжээний орчинд цахим хуудсан дахь бичиг, зураг, дуу, дүрс болон бусад
мэдээлэлийг үзүүлэхэд хэрэглэгддэг програм хангамж юм. Цахим хуудсан дахь текст
болон зураг нь өөртөө бусад цахим хуудас уруу дамжих зориулалт бүхий гипер
холбоосыг (hyperlink) агуулах боломжтой. Ингэснээр богино хугацаанд олон олон
цахим хуудас руу хандах боломжийг олгодог.

1991 онд Ти Бернэрс-Лий World Wide Web нэртэй анхны цахим хөтөчийг хөгжүүлснээр
түүний түүх бичигдэж эхэлжээ.

Мөн HTTP-г ашигласанаар цахим хөтөчөөс Вэб сервер лүү мэдээллийг илгээх
боломжоор хангагдсан байдаг. Одоогоор хамгийн өргөн хэрэглэгдсэж буй HTTP
протокол бол HTTP/1.1 юм. Энэ протокол RFC 2616-аар бүрэн тодорхойлогдсон байдаг
байна. HTTP/1.1-д өөрийн стандарт шаардлагууд байдаг боловч Internet Explorer
бүхэлд нь дэмжээгүй байдаг. Гэвч одоогоор гарч ирж байгаа бусад ихэнх цахим
хөтөчүүд дэмждэг болж байна.



https://mn.wikipedia.org/wiki/%D0%A1%D1%8D%D1%82%D0%B3%D2%AF%D2%AF%D0%BB_%D0%B7%D2%AF%D0%B9

Сэтгүүл зүй бол үзэгчдэд хандсан аливаа үйл явдлын судалгаа шинжилгээ ба үр
дүнгийн тайлан юм. Хэдий маш олон төрлийн сэтгүүл зүй байдаг боловч туйлын
зорилго нь үзэгч, уншигчдад улс төр, бизнесийн бүтэц зохион байгуулалт, нийгмийн
соёлын нүүр царай болсон урлаг соёлын тухай мэдээллүүдийг хүргэхэд оршино. Орчин
үеийн нийгэмд мэдээллийн хэрэгсэл нь мэдээллийг ханган нийлүүлэгч болон нийгмийн
хэрэг явдлын бодол санаа нь болж байвч сэтгүүл зүйн үүрэг, эрх зүйн хэм хэмжээ
нь өргөн олны мэдээллийн хэрэгслүүд, интернетийн үр дүнгийн өөрчлөлт юм.



https://mn.wikipedia.org/wiki/%D0%9D%D2%AF%D2%AF%D1%80%D1%81

Нүүрс нь хар, хар хүрэн өнгөтэй, амархан шатдаг нэгэн төрлийн тунамал чулуулаг
юм. Нүүрс нь дээд ургамалын үлдэгдэл хүлэрээс үүсэх ба дотроо хүрэн нүүрс,
чулуун нүүрс, антрацит гэсэн төрөлд хуваагдана. Бүрдүүлэгч үндсэн химийн элемент
нь нүүрстөрөгч, устөрөгч бөгөөд, хүчилтөрөгч, хүхэр, азот тодорхой хэмжээгээр
агуулагдана. Нүүрс нь эрчим хүчний үндсэн эх үүсвэр бөгөөд нүүрсний ордыг ил
болон далд уурхайгаар ашиглана.

Нүүрс нь Дэлхийн хэмжээнд цахилгаан эрчим хүч гарган авах хамгийн гол түүхий эд
бөгөөд мөн нүүрстөрөгчийн давхар исэлийн гол үүсвэр болж байна. СО2 нь хүлэмжийн
хий бөгөөд цаг уурын өөрчлөлт, Дэлхийн дулаарлын гол шалтгаан гэж үзэж байна.
Нүүрсийг шатаах явцад байгалийн хийнээс хоёр дахин их, газрын тосноос арай илүү
хэмжээний СО2 ялгардаг байна.

Монгол орон нүүрсний нөөцөөр баялаг бөгөөд одоогоор таамаг нөөц 152 тэрбум
тонноор үнэлэгдэж байна.

Англи хэлний "Coal" буюу нүүрс гэдэг үг нь Герман гаралтай үг (Германаар Kohle,
Шведээр kol) бөгөөд нүүрстөрөгч ("carbon") гэдэг нэр томъёо бас ижил үүсэлтэй.
Модыг агааргүй орчинд халаан, түүнд агуулагдах ус, дэгдэмхий бодисыг зайлуулан,
нүүрстөрөгчийн өндөр агуулгатай (нүүрстөрөгч 85-95 %), хар өнгөтэй, хөнгөн, нүх
сүвэрхэг, бутрамтгай үлдэгдэл гаргаж авахыг "Модны нүүрс" ("Charcoal") гэж
нэрлэнэ.

Нүүрсийг дулааны цахилгаан станцад шатааж, цахилгаан, дулаан гаргаж авахад
хэрэглэх ба дэлхийн нүүрсний жилийн хэрэглээ ойролцоогоор 7 тэрбум тонн. Нийт
нүүрсний 75% нь цахилгаан гаргаж авахад зориулагдаж байгаа ба хамгийн том
хэрэглэгч БНХАУ, Энэтхэг 2 улс бөгөөд одоогийн байдлаар нэг жилд 1.7 тэрбум тонн
нүүрс хэрэглэж байна. Уг бүс нутгийн нүүрсний хэрэглээ урьдчилсан тооцоогоор
2025 онд 2.7 тэрбумд хүрнэ гэж таамаглаж байна . Одоогийн байдлаар нүүрсний
хэрэглээ 3 жил тутамд ойролцоогооор 25% нэмэгдэж байгаа нь бусад төрлийн эрчим
хүчний түүхий эдүүдтэй харьцуулахад хамгийн их хурдацтайгаар хэрэглээ нь
нэмэгдэх байгаа түүхий эд болж байна.

Дэлхий дээр үйлдвэрлэж буй нийт эрчим хүчний 40%-ийг нүүрснээс гарган авч байгаа
ба АНУ-д энэ хэмжээ 49% байна.

Кокс нь бага үнсжилт, хүхрийн агуулгатай коксжих нүүрсийг агааргүй орчинд 1,000
oС дээш хэмд халаан гаргаж авсан саарал өнгөтэй, нүх сүвэрхэг бүтээгдэхүүн юм.
Дулаан ялгаруулах чадвар өндөр, 29.6Мж/кг. Коксыг төмрийн хүдэр хайлуулахад
түлш, мөн ангижруулагч болгон хэрэглэнэ. Нүүрсийг коксжуулах явцад коксоос гадна
нүүрсний давирхай (coal tar), хөнгөн тос, хий ялгарна.

Газрын тос, хийн үнийн өсөлтөөс хамааран сүүлийн жилүүдэд нүүрснээс шатдаг хий
болон шингэн бүтээгдэхүүн (газрын тостой адил бүтээгдэхүүн) гарган авах
технологийг эрчтэй хөгжүүлж байна.

Нүүрсийг хийжүүлнэ гэдэг нь нүүрсийг өндөр даралт, температурын нөлөөн дор
задлан, хийн бүтээгдэхүүн гаргаж авахыг хэлнэ. ӨАБНУ нүүрсийг хийжүүлэх
технологийг өргөнөөр хэрэглэж байгаа (ганц) орон юм.

Нүүрсийг шууд болон шууд бус аргаар шингэрүүлэн бензин, дизелийн түлш гарган
авахад зориулсан хэд хэдэн технологи боловсрогдож, бэлэн болсон байна.

Шууд бус аргаар шингэрүүлэх, Фишер Тропш технологи дэлхийн II дайны үед Германд
боловсрогдсон бөгөөд одоо ӨАБНУ-ын Сасол компани хэрэглэж байна. Уг технологи нь
эхлээд нүүрсийг хийжүүлээд (тодорхой хэмжээний СО ба Н2-ийг нэмж), дараа нь уг
хийгээ конденсацлан хөнгөн нүүрсустөрөгч гарган авах арга юм. Эцэст нь
нүүрсустөрөгчөө дахин нэрж бензин, дизелийн түлш гарган авна.

Шууд шингэрүүлэх буюу устөрөгчжүүлэн шингэрүүлэх (liquefaction by hydrogenation)
"Бергиус" технологийг Германд боловсруулсан ба Дэлхийн I ба II дайны үед ашиглаж
байв. Шууд шингэрүүлэх хэд хэдэн өөр технологи боловсрогдсоноос, АНУ-ын Гальф
Ойл компанийн боловсруулсан SRC-I and SRC-II (Solvent Refined Coal) технологи,
1976 онд Вильбурн Шроедэр (Wilburn C. Schroeder) нэр дээр патентлагдсан NUS
корпорацийн технологи зэргийг дурьдах хэрэгтэй юм.

NUS корпорацийн устөрөгчжүүлэн, шууд шингэрүүлэх технологи нь нүүрсийг
нунтаглан, хатааж, 1% молибдени катализаторийн тусламжтайгаар өндөр температур,
даралтын нөлөөгөөр, бага хэмжээний хий (C3/C4), шингэн (C5-C10) - бензиний
фракц, NH3, ба CO2 гаргаж авна .

Нүүрснээс шингэн бүтээгдэхүүн гаргаж авах өөр нэг арга нь бага температурт
нүүрстөрөгчжүүлэх юм. Нүүрсийг бага температурт (450 and 700 °C) коксжуулахад,
давирхай нь жирийн давирхайнаас (800 to 1000 °C-д коксжуулсанаас) илүү их
хэмжээний хөнгөн нүүрсустөрөгч агуулдаг байна. Уг давирхайг дахин нэрж бензин,
дизелийн түлш гарган авах боломжтой юм.

Эдгээр бүх нүүрсийг шингэрүүлэх технологиудын сул тал нь газрын тосноос бензин,
дизель түлш ялгаж авахаас хамаагүй илүү их хэмжээний нүүрстөрөгчийн давхар исэл
(CO2) ялгаруулдаг явдал юм. Тиймээс цаашид уг технологийг их хэмжээгээр хэрэглэх
тохиолдолд, нүүрсийг шингэрүүлэх явцад ялгарч буй СО2-ийг багасгах, мөн агаар
мандалд цацалгүйгээр СО2-ийг азот, эсвэл бусад хийн тусламжтайгаар шингэрүүлэх
зэрэг аргаар шийдэх хэрэгтэй гэж үзэж байна.

Нүүрсийг шингэрүүлэх нь нэгэн төрлийн нөөц технологи бөгөөд, газрын тосны нөөц,
олборлолт багасан, эрэлт их хэмжээгээр нэмэгдсэн үед хэрэглэх боломжтой юм.
Зарим судлаачдийн тооцоогоор, газрын тосны үнэ 35 ам.доллар/баррель орчим (болон
түүнээс дээш) байгаа тохиолдолд, АНУ дотоодынхоо нүүрснээс бензин гаргаж авах нь
эдийн засгийн хувьд ашигтай гэж гарсан байна. Хэдийгээр 35 ам.доллар/баррель
гэдэг урт хугацааны газрын тосны дундаж үнээс өндөр байгаа ч, яг одоогийн
байдлаар газрын тосны үнэ үүнээс өндөр байгаа билээ. Одоо хэрэглэгдэж буй нүүрс
шингэрүүлэх технологиудын талаархи Вилиамс, Ларсон (Williams and Larson, 2003)
нарын тайлангаас үзэхэд, Хятадад нүүрснээс гарган авч буй шингэн бүтээгдэхүүний
өөрийн өртөг 25-35 ам.доллар/баррель байна.

Нүүрс олборлолт байгальд муугаар нөлөөлдөг. Нүүрсний уурхайд хөрс хуулалтын
дараа, нүүрсэнд агуулагдах пирит (төмрийн сульфид) нь ус, агаарын хүчилтөрөгчтэй
урвалд орж, хүхрийн хүчил үүсгэнэ. Уурхайн усыг шүүрүүлэх явцад уг хүхрийн хүчил
гадагшлах ба уурхайн овоолго дахь пирит ч борооны устай урвалд орон удаан
хугацааны туршид, тасралтгүй хүхрийн хүчил үүсгэсээр байдаг. Хүхрийн хүчил нь
хөрс, хөрсний усaнд нэвчин, улмаар урсгал болон тогтмол усны рН-ын хэмжээг
өөрчилж, амьтан, ургамaлыг хордуулах ба улмаар мөхөхөд хүргэнэ. Ялангуяа усны
амьтад рН-ийн өөрчлөлтийг тэсвэрлэдэггүй байна. 1930-аад оны үед, АНУ-ын
нүүрсний уурхайнуудын олборлолтын явцад, жилд 2.3 сая тн хүхрийн хүчил үүсдэг
байсан гэсэн тооцоо байдаг. 1960-аад оны үед зөвхөн Огайо голын савд (the Ohio
River), олборлолт хийж буй 1200 уурхайгаас жилд 1.4 сая тн хүхрийн хүчил
гадагшилдаг байв.

Бусад шатах ашигт малтмалуудтай адил, нүүрсийг шатаах явцад их хэмжээний
нүүрстөрөгчийн давхар исэл (CO2), азотын исэлүүд (NOx), хүхрийн давхар исэл
(SO2) ялгарна. Хүхрийн давхар исэл хүчилтөрөгчтэй урвалд орон хүхрийн гуравч
исэл (SO3), улмаар хүхрийн хүчил үүсгэнэ. Уг хүхрийн хүчил нь борооны усыг
хүчиллэгжүүлнэ. Хүчиллэг бороо нь химийн идэмхий шинжтэй, амьд байгаль болон
хүний биед үлэмж хортой.

Нүүрсний цахилгаан станцаас үлэмж хэмжээний (CO2), мөн ажиллаж байгаа болон
хаагдсан уурхайгаас нилээдгүй хэмжээний метан ялгарах ба эдгээр нь дэлхийн цаг
уурын дулааралтын гол шалтгаан болж байна. Нүүрсэнд агуулагдах нүүрстөрөгчийн
хэмжээ газрын тосныхоос илүү бөгөөд бусад хортой хольцыг нүүрснээс салгах нь
тосныхоос илүү төвөгтэй. Зөвхөн АНУ-д нүүрсний цахилгаан станцын хорт хаягдлаас
болон жил бүр хэдэн арван мянган хүмүүс нас барж байгаа гэсэн судалгаа байна.
Сүүлийн үед цахилгаан станцын хортой хаягдалыг багасгах талаар нилээдгүй туршилт
судалгаа хийж байна. Жишээлбэл, станцаас ялгарч буй CO2 цуглуулан,
нүүрстөрөгчийг ялгаж, хадгалах технологи юм (одоогоор хэрэглэгдэж эхлээгүй).

Нүүрс болон түүний хаягдалд (шатаах явцад ялгарах хий болон үнсэнд) арсени, хар
тугалага, меркури, никель, ванади, берил, кадми, бари, хром, зэс, молибден,
цайр, селени, ради зэрэг хүнд металууд, мөн бага хэмжээгээр уран, тори зэрэг
байгальд тааралдах цацраг идэвхит бодисыг агуулдаг . Эдгээр нь, ялангуяа цацраг
идэвхит бодисууд, байгаль дээр нүүрсэнд агуулагдахдаа сарнимал, бага хэмжээтэй
байх ч, их хэмжээний нүүрсийг шатаах явцад хуримтлагдан, зарим тохиолдолд атомын
цахилгаан станцын хаягдлаас өндөр цацраг идэвхит бодисын агуулгатай байх
тохиолдол бий .

Нүүрсний ялгаруулах энергийн хэмжээ ойролцоогоор 24 Мж/кг , хэрэв kW-цаг -аар
хэмжвэл 6.67 kW-цаг/кг болно. Нүүрсний цахилгаан станцын ашигт ажиллагааны
коэффициент 30%. Өөрөөр хэлбэл 1 кг нүүрс шатаахад ялгарах 6.67 kW-цаг энергийн
30% буюу 2.0 kW-ц нь цахилгаан эрчим хүч болон хувирна.

Жишээ нь, 100W-ийн компютер нэг жилд 876 kW-ц (100 W × 24 цаг × 365 {өдөр} =
876000 W-ц = 876 kW-ц) эрчим хүч хэрэглэнэ. Энэ хэмжээний эрчим хүчийг гарган
авахын тулд : 876 kW-цаг/2.0 kW-цаг = 438 кг нүүрс зарцуулна. Гэхдээ цахилгаан
дамжуулах үед гарах шугамын цахилгаан эсэргүүцлийн алдагдлыг (5 - 10%) тооцвол
үүнээс илүү хэмжээний цахилгаан (нүүрс) хэрэгтэй болох юм.

Нүүрсэнд агуулагдах нүүрстөрөгчийн хэмжээ хамгийн багадаа 50% буюу 1кг нүүрс
0.5кг-с дээш хэмжээний нүүрстөрөгч агуулна. байна. 0.5kg/12kg kmol<suр>-1</suр>
= 1/24kmol, 1 mol NA -тэй (Авогадрогийн тоо) тэнцүү. Энэ агаарын хүчилтөрөгчтэй
нэгдэн нүүрстөрөгчийн давхар исэл үүсгэх ба (12 + 16 × 2 = жин(CO2) = 44
кг/кмоль) болно. 1 кг нүүрс шатаахад, 1/24 кmol CO2 ялгарах ба 1/24 кmol х 44
kг/kmol = 11/6 кг буюу ойролцоогоор 1.83 кг CO2 болно.

1 кг нүүрсний 29.9% нь 2 kW-ц цахилгаан болон хувирах учир бид 1 kW-ц цахилгаан
эрчим хүчний хэрэглээ тутамд 0.915 kg(CO2) үүсгэж байна.

Нүүрсний давхраас ой, хээрийн түймэр болон, уурхайн дотоод шаталтын улмаас
газрын гүнд шатна . Нүүрсний гүний шаталтын улмаас БНХАУ-д жил бүр 109 сая тн
нүүрс шатаж, 200 сая тн нүүрстөрөгчийн давхар исэл ялгарч байна. Энэ нь дэлхийн
хэмжээнд шатах ашигт малтмалаас үүсэж буй нийт CO2-ийн 2-3% юм.

АНУ-ын Пенсилвани мужийн хаагдсан нүүрсний уурхайд байрлаж байсан хогийг
шатаасны улмаас 1962 онд эхэлсэн нүүрсний давхраасын гүний шаталт одоо хүртэл
үргэлжилсээр байна.

Австралийн "Шатаж буй уул"-ыг (Burning Mountain) галт уул гэж үздэг байв. Гэвч
энэ нь сүүлийн 5,500 жилийн турш шатсаар байгаа нүүрсний гүний шаталтаас үүссэн
утаа, үнс болохыг тогтоосон байна .

1996 оны үнэлгээгээр дэлхийн нийт олборлож болох нөөцийг нэг эксаграмм (1 × 1015
кг буюу 1 триллон тн)-аар, түүний хагас нь чулуун нүүрс гэж үнэлсэн байна. Уг
хэмжээний нүүрснээс гаргаж авах энергийн хэмжээг нь 290 зеттажоул , дэлхийн
жилийн хэрэглээг 15 терраватт гэвэл , 600 жил хүрэлцэх хэмжээний нөөц юм.

Английн Бритиш Петролеум компанийн 2005 оны эцсээр хийсэн тооцоогоор, дэлхийн
нүүрсний нөөц 909,064 сая тн-оор үнэлэгдсэн байна. АНУ, ОХУ, Австрали, БНХАУ,
Энэтхэг, ӨАБНУ зэрэг орнууд нүүрсний ихээхэн нөөцтэй юм.



https://mn.wikipedia.org/wiki/%D0%9C%D1%8C%D1%8F%D0%BD%D0%BC%D0%B0%D1%80

Мьянмар (Мьянмар: Мьянма), албан ёсоор Мьянмарын Холбоо нь Энэтхэг-Хятадын
хойгийн хамгийн том нутагтай зүүн өмнөд Азийн орон юм. Зүүн хойд талаараа Хятад,
зүүн талаараа Лаос, зүүн урд талаараа Тайланд, баруун талаараа Бангладеш, баруун
хойд талаараа Энэтхэг улсуудтай хиллэх ба мөн баруун урд талд нь Мартабаны
булан, Андаманы тэнгис оршино.

Мьянмар нь дэлхийн 40 дахь том болох 676,578 ам дөрвөлжин километр газар
нутагтай, 24 дэх хүн ам шигүү суурьшсан, нийт 58.8 сая хүнтэй юм. Тус улсын соёл
нь хөрш орнуудынхаа нөлөөг хүчтэй тусгасан байдаг бөгөөд Буддын шашны Бага
хөлгөний урсгалд тулгуурлана. Генерал Не Виний удирдсан офицерууд 1962 онд У
Нугийн иргэний засаглалыг түлхэн унагаснаас хойш цэргийн хунтын засаглал ноёрхож
байсан. 2015 онд явагдсан бүх нийтийн сонгуулиар Аун Сан Су Чигийн тэргүүлсэн
Ардчиллын төлөөх Үндэсний Лиг ялалт байгуулан засгийн эрхийг авсан ч, Армийн улс
төр дэх нөлөө үндсэн хуулиар хамгаалагдсан байгаа бөгөөд нэг дэд ерөнхийлөгч нь
армийн генерал хүн юм. Бирм маягийн социализм нь тус улсыг ядуурал руу гүнзгий
түлхэн оруулсан юм. 1989 он хүртэл Бирм гэдэг нэртэй байв.

Мьянмар улс 676,578 км2 газар эзэлсэн, Афганаас том, дэлхийн 40-р их нутагтай
орон юм.

Хойд өргөргийн 9° — 29°, зүүн уртрагийн 92° — 102° дотор Ази тивийн дорно өмнөд
хэсэгт Энэтхэгийн далайн эрэгт оршино. Өрнө умард талаараа Бангладеш (271 км),
Энэтхэг (1468 км), дорно умнөд талаараа Хятад (2129 км), дорно өмнөд талаараа
Тайланд (2416 км), Лаос (238 км) улстай хиллэж, өмнөд талаараа Бенгалын булан,
Андаманы тэнгист тулна. Хилийн урт — 6522 км, эргийн урт — 1930 км.

Умард зах, Хималайн өврийн Хкакабо уул (5881 м) хамгийн өндөр цэг бол эрэг
хамгийн нам доор газар болно. Аракан, Пегу, Шан, Тенассарим зэрэг уул нуруу,
тэгш өндөрлөг газруудтай.

Уулсаар зааглагдах Иравади, Салуин, Ситаун гэсэн гурван мөрний сав газар байна.
Иравади мөрөн 2170 км урсах ба хүн ардын ихэнх нь энэ мөрнийг бараадаж,
Аракан-Шаны хооронд нутагладаг.

Мьянмар улс 2014 онд 51,419,420 хүнтэй (дэлхийд 24-р олон) байв. 29 хувь нь 0–14
насны багачууд, 65% нь 15–64 насны хөдөлмөрийн чадвартан, 6 хувь нь 65-ээс дээш
өндөр настан юм. Хүн амын 30 хувь хотод, 70% хөдөө оршин суудаг. Жилд 1.1%-аар
өсөж байна. Хүн амын нягт — 76 хүн/км2, дундаж наслалт — 65.2 жил, хүйсийн
харьцаа — 0.93 эр/эм (15-64 насанд 0.98), бичиг үсэг тайлагдалт — 90%.

Хүн амын олонх нь төвөд-бирм угсааны «бама» хэмээх бирм үндэстэн (68%) юм. Мөн
тай-кадай угсааны шан (10%), төвөд-бирм угсааны карен (6%), аракан (4%), хятад
(3%), мон, качин зэрэг ард түмэн байна.

Мьянмарын ард түмэн хэлний төрлөөр төвөд-бирм, тай-кадай, хмон-мьен, мон-кхмер,
хятад гэж хэд ангилагдана. Улсын албан ёсны хэл нь бирм үндэстний эх хэл болсон
төвөд-бирм язгуурын бирм хэл байна. Хүмүүс бирм, шан, мон гэсэн үет үсгээр
бичдэг. Бирм үсэг харьцангуй дугуй хийцтэй.

Мьянмарын ард түмний 90% буддын шашин, бага хөлгөний уламжлалт шүтлэгтэй. Хүн
амын цөөнхөд христ, лал, хиндү шүтлэг бий.



https://mn.wikipedia.org/wiki/%D0%93%D1%80%D0%B5%D0%BA

Грек (гре. Ελλάδα, Эллада), албан ёсоор Бүгд Найрамдах Грек Улс (гре. Ελληνική
Δημοκρατία) нь Балканы хойгийн өмнөд хэсэгт орших зүүн өмнөд Европын орон юм.
Хойд талдаа Албани, Македон, Болгар, зүүн талдаа Турк орнуудтай хиллэдэг. Зүүн
болон өмнөд талд нь Эгейн тэнгис, баруун талд нь Ионий тэнгис оршино. Зүүн Газар
дундын тэнгисийн сав газрын хоёр талын хоёуланд нь маш олон арал байдаг.

Грек нь Европ, Ази, Африк гурвыг холбосон газар оршдог. Мөн Эртний Грек, Ром,
Визант гүрнүүд, Османы эзэнт гүрний 4 зууны турших захиргааны өвийг залгамжлагч
юм. Грект ардчилал, барууны философи, Олимпийн тоглолт, барууны утга зохиол,
историограф, улс төрийн шинжлэх ухаан, шинжлэх ухааны болон математикийн гол
зарчмууд, барууны жүжгийн урлаг (эмгэнэлт болон хошин) зэрэг анх үүсч хөгжжээ.

Грек нь хөгжингүй орон бөгөөд 1981 оноос Европын Холбооны, 2001 оноос ЕХ-ны
Эдийн засаг, Санхүүгийн Холбооны, 1952 оноос НАТО-гийн, 1961 оноос Эдийн засгийн
хамтын ажиллагаа, хөгжлийн байгууллагын (OECD), 1995 оноос Баруун Европын
Холбооны (WEU), 2005 оноос Европын Сансрын Агентлагийн гишүүн болжээ.

Нийслэл нь Афин бөгөөд бусад томовтор хотуудад Салоники, Патрас, Ираклио, Волос,
Янина, Лариса, Валака зэрэг орно.



https://mn.wikipedia.org/wiki/%D0%93%D0%BE%D0%BC%D0%B1%D0%BE%D0%B6%D0%B0%D0%B2%D1%8B%D0%BD_%D0%97%D0%B0%D0%BD%D0%B4%D0%B0%D0%BD%D1%88%D0%B0%D1%82%D0%B0%D1%80

Гомбожавын Занданшатар (1970 оны 3 сарын 8-нд төрсөн. Баацагаан сум, Баянхонгор
аймаг) нь Монгол улсын улс төрч, Гадаад харилцааны сайд асан, УИХ-ын гишүүн.
УИХ-д гурав дахь удаагаа сонгогдоод буй. Монгол Ардын Намын Удирдах зөвлөлийн
гишүүн, Бага хурлын гишүүн. АНУ-ын Стэнфордын их сургуулийн Зөвлөлдөх ардчиллын
хүрээлэнгийн (англ. Center for Deliberative Democracy, Stanford University)
ахлах зөвлөх.

Эцэг Д.Гомбожав нь Сайн ноён хан аймгийн Цогтой гүн Дашдоржийн буюу Дашдоо гүний
хошууны (одоогийн Баянхонгор аймгийн Галуут сум) туслах тайж Сумаагарьдын хүү
Норов тайжийн отгон хүү бөгөөд 1934 онд төржээ. Түүнийг гурван настай байхад
эцэг тайж Норов нас барснаар, ойрын төрөл Дамдинжав хэмээх лам хүн гар дээрээ
өсгөсөн байна. Занданшатарын эх О.Дашзэвэг нь мөн хошууны уугуул Орос хэмээх
хувраг хүний ууган охин болж 1937 онд төржээ. Тэд 1958 онд ханилан сууж, зургаан
хүүхэд төрүүлж өсгөсний 5 дахь нь Занданшатар юм.

Д.Гомбожав нь 1957 оноос багийн тоо бүртгэгч, багийн дарга, сум нэгдлийн дарга
гэх зэрэг ажлыг хийж байгаад 1968-70 онд Намын дээд сургуулийн удирдах ажилтны
хоёр жилийн анги, улмаар 1972-76 онд тус сургуулийн үндсэн ангид суралцан
дүүргэжээ. 1976 оноос тэрбээр намын даалгавраар хөдөө орон нутгийн нэгдэл,
сангийн аж ахуйдыг удирдан, ажлыг нь сайжруулах томилолт авч олон аймагт
амжилттай ажилласан. Тухайлбал, Хэнтий аймгийн Чандганын сангийн аж ахуйн
даргаар 1982 онд томилогдон очсоноос хойш тус аж ахуй улс, аймагтаа хамгийн их
ургац хураасан САА-гаар олон жил дараалан шалгарч байжээ. Монгол улсын хөдөө аж
ахуй, [газар тариалангийн салбарт олон жил үр бүтээлтэй ажилласныг нь үнэлэн
1992 онд түүнд Хөдөлмөрийн баатар цол олгосон юм.

О.Дашзэвэг нь тогооч мэргэжилтэй, зургаан хүүхэд төрүүлж “Алдарт эх”-ийн I, II
зэргийн одон хүртсэн, бага насанд олсон гэрийн хүмүүжлийн эрхээр монгол ардын
олон үлгэр туулийг мэддэг, “Жангар”, “Эрийн сайн Хан харангуй” зэрэг томоохон
туулиудыг хүүхдүүддээ цээжээр хэлж өгдөг байжээ.

Г.Занданшатар 1970 оны гуравдугаар сарын найманд Баянхонгор аймгийн Баацагаан
суманд төржээ. Тухайн үед эцэг Д.Гомбожав нь тус сумын сум нэгдлийн даргаар
томилогдон ажиллаж байв. Занданшатар нэрийг, эх барьж авсан эмч Ёндонцоо нь ном
харж байгаад өгсөн гэдэг.

Гэрийн эзэн Намын дээд сургуульд суралцах болсон тулд тэднийх 1972 онд
Улаанбаатарт нүүж ирэв. Эцэг Д.Гомбожав нь шатарт хорхойтой, Намын дээд
сургуулийн сум нэгдлийн дарга нар голдуу оюутнууд тэднийхээр нийлж шатар тоглох
нь олон тул Занданшатар хүү тэднийг харсаар гурван настайдаа шатар нүүж сурчээ.
Гомбожавынх 1976 онд Баянхонгор аймгийн Өлзийт суманд шилжин очсоны (мөн
томилолтоор) дараа жил буюу 1977 онд Г.Занданшатар сургуульд оров. Сургуульд
тэрбээр сурлага сайтай, урлаг спортод идэвх сонирхолтой хүүхэд байжээ. “Таван
онцын эзэн” цол тэмдгийн болзлыг байнга биелүүлдэг, урлагийн үзлэгт шүлэг
уншдаг, үндэсний бөхөөр барилддаг байв.

1982 онд тэднийх нийслэлд шилжин ирэхэд 77 дугаар сургуульд элсэн орж улмаар
Хэнтий аймаг руу шилжихэд тэнд очиж хагас жил сураад, эргэн нийслэлд ирж уг
сургуульдаа суралцсаар 1987 онд онц дүнтэй төгсгөжээ.

1987 онд ЗХУ-ын Эрхүү хотын Улс ардын аж ахуйн дээд сургуульд (Одоо Байгалийн
Улсын их сургууль) элсэж, санхүү-зээлийн эдийн засагч мэргэжлээр 1992 онд
төгсгөсөн. 1992-98 онд Швед, АНУ, Герман, Франц, Энэтхэг улсуудад банк санхүү,
бизнесийн удирдлагын дунд, урт хугацааны сургалтуудад хамрагдаж байв. 2002-2004
онд Нидерландын Маастрихтын их сургууль, Монголын Бизнес Хөгжлийн агентлагийн
хамтарсан магистрын хөтөлбөрт суралцаж дүүргэжээ.

1992 оны зургадугаар сард тухайн үеийн Зах зээлийн коллежид (Одоо МУИС-ийн
Бизнесийн сургууль) багш-эрдэм шинжилгээний ажилтнаар орж, “Валют, санхүү,
банкны үйл ажиллагаа” гэсэн сэдвээр хичээл зааж эхлэв. Энэ нь Монгол улс
төвлөрсөн төлөвлөгөөт эдийн засгаас зах зээлийн эдийн засагт эргэлт буцалтгүй
шилжсэн, улмаар банкны систем хоёр шатлалтай болсон үе бөгөөд эдийн засаг, банк
санхүүгийн цоо шинэ орчин бүрэлдэж байх үед Монголд энэ чиглэлээр хичээл заасан
анхны багш нарын нэг болжээ. Тухайн үед одоогийн эдийн засагч Н.Дашзэгвэ мөн тус
сургуульд багшилж байв.

Зах зээлийн коллежид ажиллаж байхад нь Монголын их, дээд сургуулийн нийт багш
нараас англи хэлний шалгалт авч, хамгийн өндөр оноо авсан 12 хүний зургааг
Австрали улсад тус улсын Засгийн газрын тэтгэлгээр суралцуулах болоход
Г.Занданшатар багтсан боловч тодорхой шалтгааны улмаас явж чадаагүй юм. Тэрбээр
1996 он хүртэл Зах зээлийн коллежид ажиллахдаа Чөлөөт сэтгэгчдийн клуб байгуулж,
АНУ-д суралцсан хүмүүсийг урин оюутнуудад лекц уншуулах зэрэг ажлыг зохион
байгуулж байв.

1996 оноос тэрбээр тухайн үеийн Хөдөө аж ахуйн банкинд Гадаад тооцооны газрын
эдийн засагч, гадаад тооцооны менежер, улмаар тус газрын захирлаар, залгуулан
Зээл, мөнгөний бодлогын газрын захирлаар ажиллаж байгаад 1999 онд Монгол банкны
Сургалтын төвийн захирлаар томилогджээ. Мөн онд түүнийг, дампуурлын ирмэгт
тулсан Хөдөө аж ахуйн банкин дахь Монгол банкны бүрэн эрхт төлөөлөгчөөр томилов.
Тэрбээр энэ ажлыг аваад тус банкинд бүтцийн өөрчлөлт хийх төлөвлөгөөг
боловсруулж, банкийг сэргээн босгох, дахин хөрөнгөжүүлэх үйл ажиллагааг удирдан
ажилласан байна. Үүний үр дүнд тус банк төрийн өмчид шилжиж, эдийн засгийн үр
ашигтай санхүүгийн байгууллага болж чаджээ.

2000 онд АНУ-ын Олон улсын хөгжлийн агентлагийн (англ.USAID) тусламжтайгаар
эрүүлжүүлэх хөтөлбөр боловсруулан хэрэгжүүлэхээр тус банкинд удирдлагын шинэ баг
бүрдүүлэн ажиллахад Маркетинг, үйл ажиллагаа хариуцсан дэд захирлын хувиар,
банкны нэр хүндийг зах зээлд сэргээх, бэхжүүлэх ажлыг хариуцжээ. Тус банкны
бүтцийн өөрчлөлтийн төлөвлөгөөг боловсруулан хэрэгжүүлж, дахин хөрөнгөжүүлж,
нэр, логог өөрчлөн одоогийн ХААН банк нэр логог зохиож брэнджүүлэх ажлыг
Г.Занданшатар хариуцан ажилласан гэдэг. Хөтөлбөр амжилттай хэрэгжсэнээр 2003 онд
Засгийн газар олон улсын нээлттэй тендер зарлан Хөдөө аж ахуйн банкийг амжилттай
хувьчилсан юм.

2003 онд тэрбээр Хөдөө аж ахуйн дэд сайдаар томилогджээ. Яамны сайд нь
Д.Насанжаргал байв. Тухайн үед Монголын газар тариалангийн салбар ноцтой хямарч,
тариалалт зогсонги байдалд ороод байжээ. Тэр бүү хэл Монгол улс дотооддоо гурил
үйлдвэрлэх шаардлагагүй гэж үзэхдээ хүрсэн үе юм. Г.Занданшатар дэд сайд болоод,
хөдөө аж ахуйн талаар төрөөс баримтлах бодлогыг УИХ-аар батлуулж, гадаадын зээл
тусламж, төр засгийн дэмжлэгээр газар тариаланг сэргээх ажлыг хэрэгжүүлэхэд
хүчин зүтгэсэн нь Атрын III аяныг өрнүүлэх үндэс суурь болсон байна.

МАХН (одоогийн МАН) парламентын сонгуульд томоохон ялагдал хүлээсэн 1996 он,
улмаар 1998 он хүртэл тэрбээр улс төрийн намын харъяалалгүй явж иржээ. Улмаар
Санжаасүрэнгийн Зоригийг алагдсаны маргааш буюу 1998 оны аравдугаар сарын
гурванд өргөдлөө өгч МАХН-д элссэн гэдэг. Намын клуб, залуучуудын байгууллагад
ажиллаж байгаад 2004 онд УИХ-ын сонгуульд Баянхонгор аймгийн долдугаар тойргоос
дэвшиж ялалт байгуулжээ. Мөн 2008 оны сонгуульд нэр дэвшин УИХ-ын гишүүнээр
улиран сонгогдов. Тухайн үед гурван мандаттай байсан Баянхонгор аймгаас энэ хоёр
сонгуульд МАХН-аас ганцхан хүн, мөн ийнхүү дараалан ялсан нь Г.Занданшатар
байсан юм. Тэрбээр 2005-2010 онд МАСЗХ-ны Удирдах зөвлөлийн гишүүн, дэд
ерөнхийлөгч байсан бөгөөд 2010 онд тус холбоог өөрчлөн зохион байгуулах ажлыг
шат дараатай хэрэгжүүлснээр “Нийгмийн Ардчилал-Монголын залуучуудын холбоо”
болгон нэр логог өөрчилж, шинэчлэлийн бодлого хэрэгжүүлжээ. 2012-2013 онд МАН-ын
ерөнхий нарийн бичгийн даргаар ажиллаж байв. МАН-ын Удирдах зөвлөлийн гишүүн,
Бага хурлын гишүүн.

Парламентын гишүүнээр сонгогдсон өмнөх хоёр бүрэн эрхийн хугацаандаа тэрбээр
УИХ-ын Төсвийн зарлагын дэд хорооны дарга, УИХ дахь МАН-ын бүлгийн дэд ахлагчаар
ажилласан байна. Улмаар Татварын хууль, Бичил уурхайн тухай хууль, Авлигатай
тэмцэх тухай хууль, Мөнгө угаах, терроризмыг санхүүжүүлэхтэй тэмцэх тухай хууль
зэрэг 20 шахам хуулийн төслийг санаачилж, янз бүрийн чиглэлээрх УИХ-ын 40 гаруй
ажлын хэсгийн ахлагч болон гишүүнээр ажиллажээ. 2016 оны УИХ-ын сонгуулиар
Баянхонгор аймгийн VII тойрогт нэр дэвшиж ялалт байгуулан парламентын гишүүнээр
гурав дахь удаагаа сонгогджээ.

2009 оны 11 дүгээр сард Гадаад харилцааны сайд Сү.Батболд Монгол улсын Засгийн
газрын ерөнхий сайд болсноор Г.Занданшатар Гадаад харилцааны сайдаар томилогдов.
Түүнийг энэ албыг хаших хугацаанд сүүлийн 17 жил хэвээр байсан Монгол улсын
гадаад бодлогын үзэл баримтлал шинэчлэгдэж, 2011 оны хоёрдугаар сард батлагджээ.
2011 онд Монгол улс Ардчилсан орнуудын хамтын нийгэмлэгийг хоёр жил даргалах
хүндтэй үүргийг хүлээн авсан билээ. Түүнийг сайд байх үед Монгол улсын Засгийн
газар Гадаад харилцааг эдийн засагжуулах хөтөлбөрийг баталсан нь улс орны
хөгжлийн тогтвортой өсөлтийг хангахад гадаад улс төр, эдийн засгийн дипломат үйл
ажиллагааг түлхүү чиглүүлж ашиглахад томоохон түлхэц болсон юм. Мөн Дипломат
ажилтны сахилгын тусгай дүрмийг шинэчилж, сахилга хариуцлага, ёс зүй алдсан
дипломат ажилтныг ажлаас халах хүртэл арга хэмжээ авахаар заасан юм. Сайдын алба
хаших хугацаандаа тэрбээр АНУ, Герман, Япон, БНСУ, Итали зэрэг 20 шахам улсад
айлчилсан нь Монгол улсын гадаад харилцаанд ахиц дэвшил гарахад ихээхэн үр нөлөө
үзүүлсэн бөгөөд тухайлбал, Япон улстай 17 жил баримталсан иж бүрэн түншлэлийн
харилцааг стратегийн түншлэлийн харилцаа болгон шат ахиулах зорилт дэвшүүлэн
ажилласан нь таван жилийн дараа үр дүнгээ өгч, хоёр улс уг түншлэлийн гэрээг
2015 онд байгуулсан билээ.

Буддын шашинтай. “Жавзандамба хутагт” төвийн гишүүн. Буддын шашны гүн ухаан,
Чойрын номыг сонирхон судалдаг. Далай лам, Жода ринбүүчий нартай дотно
харилцаатай.

Гурван настайдаа шатар тоглож сурсан. Шатар сугавчилчихаад хүн хүн дээр очиж
“Тоглоё” хэмээн гуйж явдаг, аавыгаа шөнө орой ирсэн ч ялгаагүй тоглох гээд
хүлээгээд сууж байдаг хүүхэд байжээ. Сургуулиас авахуулаад хаа очсон газраа сайн
шатарчин гэгддэг байв. Монгол улсад байнгын ажиллагаатай парламент бий болсны 25
жилийн ойгоор үе үеийн УИХ-ын гишүүд, Засгийн газрын сайд нарын дунд шатрын
томоохон тэмцээн болоход дэд байр эзэлж байв. (“Иргэн” хэмээх Д.Ламжав
түрүүлсэн). Дэлхийн шатрын холбооны ерөнхийлөгч К.Илюмжинов, Болгарын шатарчин,
дэлхийн 10 удаагийн аварга А.Стефанова нараас гадна Монголын их мастеруудтай
тоглож байв. Хувьдаа шатрын баялаг цуглуулгатай. 1994 онд Энэтхэгт суралцаж
байхдаа зандан модоор хийсэн шатар олж авч их баярлаж байснаа дурссан бий. Шатар
тоглохоос гадна усанд сэлэх дуртай. Хөлбөмбөгт мөн хорхойтой. Испанийн “Реал
Мадрид” багийг дэмждэг.

Гэргий Ганбаярын Отгонгэрэл. Улаанбаатар хотод 1974 онд төрсөн. Зах зээлийн
коллежийг нягтлан бодогч мэргэжлээр төгсгөжээ. Их Британийн Бирмингемийн их
сургуульд Бизнесийн удирдлагын магистр, МУИС-д Эдийн засгийн ухааны докторын
зэрэг хамгаалсан. Тэд 1992 онд гэрлэсэн, дөрвөн хүүхэдтэй.

Эдийн засаг, гадаад өр, түүх, улс төр, гадаад бодлогын чиглэлээр 60 гаруй
нийтлэл нийтлэл бичиж хэвлүүлсэн.



https://mn.wikipedia.org/wiki/%D0%91%D0%B8%D1%82%D0%BA%D0%BE%D0%B8%D0%BD

Биткоин анх 2008 оны арван нэгдүгээр сарын нэгэнд өөрийгөө Satoshi Nakamoto гэж
нэрлэсэн нэгэн програмист нөхрөөс үүдэлтэй юм. Тэрээр анх bitcoin-ийн санааг
гаргаж, загварыг боловсруулж, эх кодыг бичжээ. Түүний анхны санаа нь аливаа
засгийн газраас хараат бус хүн болгоны хэрэглэж болох аливаа шилжүүлэг хийхэд
дундын банк эсвэл гуравдагч этгээдийг ашиглах шаардлагагүй, шимтгэл төлөхгүй
(маш бага) тийм мөнгөн тэмдэгтийг бүтээхийг хүссэн гэж тайлбарлаж байгаа юм. Ер
нь бол амархан хямралд хүргээд байдаггүй, доллар, евро зэргийг орлох валют
бүтээх явдал байжээ.  

АНУ-ын засгийн газраас нэгдсэн нэг удирдлагагүй биткойныг нэгдмэл бус виртуаль
валют гэж тодорхойлсон. Хэвлэлд биткойныг кодчилсон валют, цахим мөнгө гэж
нэрлэдэг. Биткоин нь одоогоор хамгийн их зах зээлийн үнэлгээтэй цахим мөнгө
бөгөөд түүний араас Litecoin ба Dogecoin зэрэг бусад дижитал мөнгөнүүд үүсчээ.
Одоогоор АНУ-д ба Европт олон зуун компаниуд үйлчилгээний газрууд биткоиныг
албан ёсны төлбөрийн хэрэгслээр хүлээн зөвшөөрч үйлчилгээ хийдэг.



https://mn.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD

Каспийн тэнгисийн эргийн, Кавказын гэх тодотголтой бүрэн эрхт улс бол Азербайжан
(ᠠᠽᠸᠷᠪᠠᠶᠢᠵᠠᠨ; азе. Azərbaycan) юм. Албан ёсоор Бүгд Найрамдах Азербайжан Улс
(азе. Azərbaycan Respublikası) гэнэ. Уг нь Өрнөд Азийнх, арай өөрөөр бодвол
Дорнод Европынх гэж бас хэлж болно. Яг Азербайжан, өөртөө засах Нахчыван гэх
хоёр салангид газартай. Энэ хоёрыг Армены нутаг зааглаж байдаг. Яг Азербайжан нь
Армен (566 км), Гүрж (322 км), ОХУ (Дагестанаар, 284 км), Иран (432 км) дөрвөн
улстай, Нахчиван нь Иран, Армен, үл ялиг зайгаар (9 км) Турктай тус тус хил
залгана. Яг Азербайжан зүүнш Каспи (эргийн урт нь 713 км) хүрдэг.

Азербайжанд Кавказын уулархаг газар, Каспийн тэнгисийн нам дор газар, энэ хоёрын
дундах тэгш тал газар гэсэн гурван янз байц ажиглагддаг. Оростой хиллэх
зурваснаа байх Их Кавказын нурууны Базардүзү уул (4,466 м) хамгийн өндөр,
эсрэгээр Каспийн тэнгисийн эрэгт (-28 м) хамгийн нам цэг байна гэж тооцоолжээ.

Бүхэлдээ 86,600 км² (дэлхийд 113-р том) нутагтай Азербайжанд 2011 онд 9.1 сая
(дэлхийд 89-р олон) хүн аж төрөн сууж байна. Энэ нь нэгж км²-т 105.8 хүн
(дэлхийд 103-р шигүү) оногдож байна гэсэн үг. 2009 оны байдлаар хүн амын олонх
91.6%-ийг азербайжан үндэстэн бүрдүүлж байна. Тэд түрэг салбарын огуз бүлгийн
хэл яриатай болохоор турк, туркментэй арай ойр хамаатан болдог.

Афган орон 647,500 хавтгай дөрвөлжин километр газар нутагтай, Сомалигаас том
буюу дэлхийн 43-р том орон болно.

Нэгдмэл төрийн байгууламжтай Азербайжан улсын нутаг дэвсгэр үндсэн 59 аймаг
(rayon, «район»), эдгээр аймгаас гадуур 10 хот (şəhər) болон салангид оршсон
Нахчыван орон гээд нэр бүхий 70 нутгаас бүрдэнэ. Цаашлавал аймгууд дотроо 2698
суурин газар (bələdiyyə), хотууд дотроо дүүрэг (şəhər rayon) болж хуваагддаг.
Харамсалтай нь Уулын Карабах 12 нутгийг аваад тусгаарлачихсан.



https://mn.wikipedia.org/wiki/%D0%AD%D1%80%D1%85%D2%AF%D2%AF_%D1%85%D0%BE%D1%82

Эрхүү (Иркутск) — ОХУ-ын Эрхүү мужийн засаг захиргааны төв, жаран түмэн хүнтэй
хот.

1652 онд хазаг цэрэг ардын түрүүч Иван Похабов өвөлжөө (өвлийн байшин) барьж
сууснаас эхлэн Эрхүү өргөжин тэлжээ. 1686 онд хаант төрөөс суурин хэмээх өргөмж
хүртсэн. 1760 онд Москватай холбогдох авто зам харгуй татагджээ. Бээжин зэрэг
газраас цай, торго, мод, алт, арьс, үнэт эдийг Орос оронд оруулахад Хиагт,
Эрхүүгээр дамждаг байв.

1821 онд Сперанскийн шийдвэрээр Сибирь хоёр хуваагдахад Дорно Сибирийн амбан
сайдын газар Эрхүүд төвхнөж байв. XIX зуунд I Николай хааныг унагахаар тэмцсэн
Декабристийн бослого дарагдсанаар зураач, ноён, төрийн зүтгэлтэд буруутаж
Сибирьт цөлөгдсөн. Тэдний ихэнх нь Эрхүүд төвлөж барилга байшин, уран бүтээлээ
туурвин соёлыг түгээсэн нь өнөөдөр Эрхүүгийн содон үзэмж болон үлджээ. 1879 онд
их гал түймэр гарч байсан. 1896 онд цахилгаанд холбогдож, 1897 онд төмөр зам
бүрэн тавигдаж галт тэрэгний өртөөтэй болж байв.

XX зуун гараад Оросын иргэний дайны хэдэн жилд Эрхүүд улаан-цагаан армийн
тэмцэл, тулаан олон болжээ. 1937 оноос хойш Эрхүү мужийн засаг захиргааны төв
болсон. 1950-1959 онд Ангар мөрөнд Эрхүүгийн усан сан баригдсан. 1920 онд цаазар
аваачигдсан Александр Колчакийн хөшөөг 2004 онд босгожээ.

Эрхүү хот улсын нийслэл Москвагаас 5185 км, Байгал нуураас баруун хойш 72 км
зайд Енисей мөрөнд цутгадаг Ангар мөрний эрэгт оршдог. Эрхүүгийн УЦС-ын хэсэгт
мөрөн 580 м өргөн болдог. Хотын нэрийн анхдагч утга болсон Иркут гол хотын
баруун урдаас ирж Ангарт цутгадаг. Ангар хотыг зүүн эрэг, баруун эрэг гэж хоёр
хуваана.

Сибирийн төмөр зам, Сибирийн хурдны зам (M53, M55) Эрхүүгээр дайрна. Төмөр
замаар Монгол улстай холбогдоно. Эрхүүгийн нисэх буудалд олон улсын нислэг
буудаг.

Эрхүү хотод 2013 онд 606 мянган хүн оршин сууж байна. 2010 оны тооллогоос
үндэслэвэл 91.8 хувь нь орос, 2.3 хувь буриад, 1.1% украйн, 0.8% татар ард
байгаа юмсанжээ.



https://mn.wikipedia.org/wiki/%D0%A2%D0%B0%D0%B9%D0%BB%D0%B0%D0%BD%D0%B4

Тайландын Вант Улс (тайгаар ราชอาณาจักรไทย - Ратча аначак Таи), товчоор Тайланд,
Тай улс (тайгаар ประเทศไทย - Пратет Таи - «Тай улс/орон») — Дорно-Өмнө Азийн төв
хэсэгт дөрвөн улстай хиллэн, далайд гарцтай 513 мянган км² газрыг эзлэн оршдог,
Бангкок нийслэлтэй, бүрэн эрхт, хэмжээт эрхт хаант засагтай вант улс; Тай хэлээр
ойлголцох 67 сая хүний эх орон.

Энэ орныг 1939 он хүртэл олон улсад Сиам (тай хэл бичигт สยาม - Саяам) гэдгээр
таниж байв. Герман хэлний Thailand («Тай нутаг») гэдгээс Орост 1930-аад онд
Таиланд, дараа нь Оросоос Монголд Таиланд гэж оржээ. 1982 оны тольд Таиланд →
Таи улс гэж орчуулсан нь бий. Ардчилсан Монголд төдий л анзаарагдахгүйгээр
Таиланд-аас Тайланд болж хувьсч байгаа.

Тай бол Энэтхэг-Хятадын хойгт, өрнө захаараа Мьянмар (хилийн урт - 1800 км),
дорнод Лаос (1754 км), Камбож (803 км), өмнөдөөр Малайз (506 км) дөрөвтэй 4,863
км урт зурвасаар хиллэж, х.ө.5° – 20°, з.у. 97° – 105° хооронд 513,120 км2 газар
эзлэн байгаагаараа дэлхийн 49-р том (Йеменээс жижиг, Испаниас том) орон.

Тайланд газар нутгаараа дэлхийд 50-д, хүн амаараа 20-д ордог. Хүн амынх нь 80%
нь тай, 10% нь хятад, 3% нь малай гаралтай. Үлдсэн 7%-ийг мон, кхмер, жижиг
үндэстэн ястнууд бүрдүүлнэ. Улсын албан ёсны ярианы ба бичгийн хэл нь Тай хэл
юм.



https://mn.wikipedia.org/wiki/%D0%9C%D0%BE%D1%85%D0%B0%D0%BC%D0%BC%D0%B5%D0%B4_%D0%90%D0%BB%D0%B8

Мохаммед Али (англ. Muhammad Ali, хуучин нэр нь Бага Кассиус Марселлус Клэй
Cassius Marcellus Clay, Jr.; * 1942 оны 1 сарын 17-нд төрсөн, † 2016 оны 6 сарын
3) нь Америкийн Нэгдсэн Улсын боксчин, Дэлхийн хүнд жингийн аварга цолыг 3 удаа
хүртэж, бүх цаг үеийн хүнд жингийн хамгийн агуу боксчин гэж нийтэд үнэлэгддэг
тамирчин юм. Сонирхогчийн боксоор хичээллэдэг байх үедээ Италийн Ром хотод
зохиогдсон 1960 оны зуны олимпод аваргалжээ.

Кассиус Клэй гэдэг нэртэй байсан тэрээр 1964 онд Исламын шашинд орсноор нэрээ
Мохаммед Али болгон сольжээ. 1967 онд Али шашин шүтлэгийнхээ улмаас Вьетнамын
дайныг эсэргүүцэн, Америкийн армид алба хаахыг татгалзсан боловч үүнийхээ төлөө
баривчлагдан, боксын цол хэргэмүүдээ, тоглох эрх буюу лицензээ ч хураалгажээ.
Хэдий шоронд ороогүй боловч түүний заргыг АНУ-ын Дээд Шүүхээс хүлээн авч зөвтгөх
хүртэл 4 жил орчим рингэн дээр гарч чадаагүй.

"Хамгийн агуу" гэж хочлогддог байсан Али боксын түүхэнд бичигдсэн хэд хэдэн
тоглолтонд оролцсон. Тэрээр мэргэжлийн боксын рингэнд нийт 61 тоглолт хийснээс
56 ялж (үүнээс 37 нь нокаутаар), 5 ялагдсан амжилт үзүүлжээ. Зодог тайлсныхаа
дараа тэрээр Паркинсоны өвчнөөр өвчилсөн. 1999 онд Алиг "Спортс Иллюстрэйтэд"
сэтгүүл, Би-Би-Си телевиз Зууны шилдэг тамирчин-аар өргөмжилжээ.



https://mn.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Лондон нь Их Британийн нийслэл, дэлхийн зүг зүгийн жуулчдыг татдаг алдартай,
түүхт хот. Их Лондонгийн Удирдлагын тухай хууль 1999 онд батлагдаж, Лондонгийн
Захирагч болон Чуулганы эрх зүйн хэм хэмжээг шинэчлэн тогтоосон бөгөөд 2000 оны
7 дугаар сараас хүчин төгөлдөр болсон байна. Лондон хот түүхэндээ 1191 оноос
Лорд Мэртэй байжээ. Одоогийн Лондонгийн Захирагчийн үүрэг бол нийслэлийг хэтийн
чиглэл хандлагатай хөгжүүлэх явдал юм байна. Цагдаа, гал түймэр, болон түргэн
тусламжийн алба, төлөвлөлт, тогтвортой хөгжил болон байгаль орчныг хамгаалах,
соёл, боловсрол, эрүүл мэнд зэрэг олон тулгамдсан асуудлуудыг зохицуулах үүргийг
Захирагч хүлээдэг.

Их Лондонгийн Зөвлөл нь анх 1986 онд бий болсон бөгөөд эрх зүйн шинэ
зохицуулалтын дагуу Чуулган болж өөрчлөгдөн, Лондонгийн Захирагчийн сонгуультай
нэг өдөр зэрэг явагддаг сонгуулиар Лондонгийн Чуулганы 25 гишүүн сонгогддог
байна.

Лондон бол хөгжингүй орнууд дахь хамгийн их барилгажсан, Европын Холбооны
хамгийн шигүү суурьшилтай, хамгийн том хотуудын нэг юм. Лондон долоон сая
байнгын оршин суугчидтай. Британийн хүн амын 12 хувь нь оршин суудаг хэдий
боловч хүн амын өсөлтийн 70 хувийг Лондон хангаж байдаг онцлогтой. Учир нь
Лондон Британийн дундаж наслалттай харьцуулахад харьцангуй залуу хот ажээ.



https://mn.wikipedia.org/wiki/%D0%94%D1%83%D0%BD%D0%B4%D0%B3%D0%BE%D0%B2%D1%8C_%D0%B0%D0%B9%D0%BC%D0%B0%D0%B3

Дундговь (худам монголоор ᠳᠤᠮᠳᠠᠭᠣᠪᠢ – думдагоби) нь Монгол улсын аймаг юм. 1941
онд байгуулагдсан. Аймгийн төв нь Мандалговь.

Дундговь аймаг нь Монгол улсын нутгийн төв хэсэгт талархаг нутагт говь хээрийн
бүсийн зааг дээр оршдог. Нутгийн хамгийн өндөр цэг нь 1926 м өндөр, Дэлгэрхангай
уул юм. Мөн Их, Бага газрын чулуу зэрэг уулс бий. Нутгийн хойд хэсэгт дээд
палеозойн хурдас, өмнөд хэсгээр нь цэрдийн ба кайнозойн хурдас тархжээ. Дундговь
аймгийн нутагт Онгийн голоос өөр том гол, нуур байхгүй. Тогоогийн, Дүүрэн
Харганын, Олгой нуурын зэрэг рашаан бий.

Нутгийн хойд ба төв хэсгээр хээрийн хар хүрэн, цайвар хүрэн хөрс, өмнөд хэсгээр
нь говийн саарал хөрс тархжээ. Нутгийн хойд ба дунд хэсгээр хээрийн өвслөг
ургамал, урд хэсгээр нь говийн ургамал ургана. Хар сүүлт, цагаан зээр, тарвага
зэрэг ан амьтан амьдардаг. Нутгийн уулархаг газраар нь ирвэс, шилүүс, чоно,
аргал, янгир нүүдэллэн амьдардаг байна.

Дундговь аймаг нь 15 сум, 66 багтай. Аймгийн Иргэдийн Төлөөлөгчдийн Хурал нь 35
төлөөлөгчтэй. 2012 оны орон нутгийн сонгуулиар Монгол Ардын Нам олонх болсон.
Мөн 5 сумаас бусдад нь эрх барьж байна.

Чулуун нүүрс (Хүйтэнхонгор, Тэвш, Элгэн говь, Өвдөгхудаг, Сүүл-Өндөр), төмрийн
хүдэр (Эрээн), гөлтгөнө (Таргат), Шохойн чулуу (Цахиурт), Шатдаг занар
(Өвдөгхоолойн хошуу, Баянжаргалант), хайлуур жонш, барилгын материал зэрэг ашигт
малтмал бий.



https://mn.wikipedia.org/wiki/%D0%94%D0%BE%D1%82%D0%BE%D0%BE%D0%B4%D1%8B%D0%BD_%D0%BD%D0%B8%D0%B9%D1%82_%D0%B1%D2%AF%D1%82%D1%8D%D1%8D%D0%B3%D0%B4%D1%8D%D1%85%D2%AF%D2%AF%D0%BD

Дотоодын нийт бүтээгдэхүүн (англ. Gross Domestic Product), товчилсон үг - ДНБ
(англ. GDP) — тодорхой хугацаанд тухайн оронд шинээр бүтээгдсэн бараа болон
үйлчилгээнүүдийн зах зээлийн үнийн нийлбэр юм. Өдгөө цагт энгийнээр Нэг хүнд
оногдох ДНБ нь улс орнуудын амьжиргааны түвшинг заагч болдог. ДНБ-ийг
үйлдвэрлэлтийн, ашиглалтын, хyваарилалтын гэсэн гурван аргаар тооцдог. Өөрөөр
хэлбэл Дотоодын нийт бүтээгдэхүүнд тухайн улсын хил дотор байгаа бүх
үйлдвэрлэлийг оруулж тооцно. Үндэсний нийт бүтээгдэхүүн гэдэг нь гадаадад байгаа
тухайн улсын иргэн аж ахуйн нэгжийн үйлдвэрлэлийг оруулж тооцдог юм.



https://mn.wikipedia.org/wiki/%D0%94%D0%B0%D1%80%D1%85%D0%B0%D0%BD_%D1%85%D0%BE%D1%82

Дархан («дархан» гэдэг утгаас нэрлэгдсэн) — Дархан-Уул аймгийн засаг захиргааны
төв болсон хот. Засаг захиргааны хуваарь ёсоор адил нэртэй сум болдог.

2013 оны тооцоогоор 96,428 оршин суугчтай бол метрополи газар нутагт 180,000
оршин суугчтай байна. Үүнээс үзвэл Улаанбаатарын дараах улсын хоёрдугаар их хот
болох юм.

Дархан хотоос хойш 25 км-т орших Цагаан нуураас зүүн тийш хясаалан тогтсон
толигор хаданд 3 хэсэг газар улаан зосоор зураг зурсныг 1980 онд эрдэмтэн
судлаач А.П.Окладников Д.Дорж нарын удирдсан Монгол-Зөвлөлтийн хамтарсан
экспедици анх олж илрүүлсэн.



https://mn.wikipedia.org/wiki/%D0%93%D2%AF%D1%80%D0%B6

Гүрж Улс (гүрж. საქართველო  Сакартвэло) — өвөр Кавказын баруун талыг эзлэн
оршдог улс. Газрын байрлалаар Баруун Азийнх боловч зарим талаар Дорнод Европт
ойртох тул Евразийн улс орон гэгдэнэ. Баруун талаараа Хар тэнгистэй залгаж,
бусад талаараа ОХУ, Азербайжан, Армен, Турктай газраар хиллэдэг. Нийслэл -
Тбилис хот.

Нутаг дэвсгэр - 69,700 км2, 2011 онд тооцсоноор хүн амын тоо - 4,469,200. Үүнээс
дийлэнх олонх болох Гүржүүд 83.8%-ийг эзлэдэг бол 6.5% нь Азери, 5.7% нь Армен
угсаатан байдаг ажээ. Албан ёсны Гүрж хэлээр хүн амын 71% нь ярьж бусад Гүржүүд
(12.2%) Мигрел хэлээр ярилцацгаадаг гэнэ.

Гүржид түүхэндээ олон улс тогтож байлаа. Орчин цагийн Гүрж нь 11-12-р зуунд IV
Давид, Тамара нарын хаанчлалын үед хэлбэржсэн. 19-р зууны эхэнд Оросын эзэнт
гүрэнд хавсрагдаж, 1917 оны Оросын хувьсгалын дараа богино хугацаанд тусгаар
тогтноод 1921 онд Зөвлөлтөд эзлэгдэн Зөвлөлт Холбоот Улсын 15 БНУ-ын нэгэн болж
байв. 1991 онд тусгаар тогтнож, түүнээс хойш иргэний дайн самуунтай байдаг. Гүрж
одоо нэгдмэл байгууламжит, ерөнхийлөгчийн бүгд найрамдах засагт төрийн
хэлбэртэй.

Гүржийн бүрэн эрхийн Абхаз, Өвөр Осет хоёр сүүлийн хэдэн жилд Гүржийн мэдлээс
тусгаар тогтноод байгаа. Гэхдээ тэд НҮБ-ийн гишүүн биш бөгөөд Орос мэтийн хэдхэн
улсаар хүлээн зөвшөөрөгдсөн байдаг. БН Гүрж улс/ Утасны код – 995



https://mn.wikipedia.org/wiki/%D0%93%D0%B5%D1%80%D0%BC%D0%B0%D0%BD_%D1%85%D1%8D%D0%BB

Дэлхий дахины зонхилох хэлний нэг герман (германаараа [дойч] гэдэг) хэлийг
95–100 сая хүн эх хэл болгон эзэмнэж байна. Төрөл гарлаараа энэтхэг-европ
язгуур, түүн дотроо өрнө герман бүлэгт англи, нидерланд хэлний хамт ангилагддаг.

Герман төрөлх хэлтнийг үндсэндээ герман үндэстэн гэдэг. Герман үндэстнээр
голлосон Герман, Австри хоёр улсад герман хэл дангаараа, германчууд тодорхой
хувийг эзлэдэг Лихтенштейн, Швейцар, Люксембургт бусад хэлний хамтаар албан ёсны
хэл болон тогтжээ. Европын орнуудаас гадна Америк, Канад, Бразил, Өмнө Африк,
Намиб улсынханд герман хэл хэрэгтэй.

Герман хэлийг латин үсгээр бичиж тэмдэглэдэг. Энгийн 26 үсгэн дээр Ää, Öö, Üü
гурван үсэг болон ß тэмдэг нэмэгдэнэ.



https://mn.wikipedia.org/wiki/%D0%91%D0%B0%D1%80%D0%B8%D0%BB%D0%B3%D1%8B%D0%BD_%D0%BC%D0%B0%D1%82%D0%B5%D1%80%D0%B8%D0%B0%D0%BB

Барилгын материал нь барилга ба байшинг барихад хэрэглэдэг үйлдвэрлэсэн материал
болно. Хүмүүсийн хэрэглэсэн хамгийн анхны барилгын материалууд нь мод, байгалийн
чулуу ба шавар юм.

Дийлэнх барилгын материалыг ихэнхдээ байгаль дахь унаган төрхөөр нь түүхий эд
хэлбэрээр ашигладаггүй бөгөөд боловсруулж хэрэглэнэ. Жишээ нь, эдийн засгийн
хувьд ашигтай ба боловсруулахад энгийн, шавар тоосго хийхэд хэрэглэх шавар нь
анхдагч материал юм. Харин шохойн чулуу нь цемент үйлдвэрлэхэд хэрэглэгддэг ч
бетоны нэг хэсэг гэдэг утгаараа барилгын материал болно. Тэгээд бетоноор
барилгын хэсэглэл болох багана хийнэ.

Барилгын материалын хэрэглээ нь тухайн иргэншлийн технологийн түвшнээс хамаарна.
Шинэ барилгын материалууд нь үргэлж архитектурт шинэ боломжуудыг нээдэг. Шилний
технологийн хөгжилгүйгээр барилгын модернизм урсгал үүсэх боломжгүй байлаа.

Барилгын материал нь аливаа нэг барилгын хийцийг тодорхойлдог. Чулуугаар даацын
ханатай хийцтэй барилга барьдаг бол, ган нь араг ясан хийцтэй барилгад тохирно.

Барилгын материал судлал нь барилгын материалын шинж чанар ба түүний хяналт,
шалгалтыг судална. Барилгын материалын шинж чанар нь тодорхой бус эсвэл буруу
барилгын материал хэрэглэх нь эрүүл мэндэд муугаар нөлөөлөх, барилгыг гэмтэлд
хүргэх гэх мэт сөрөг үр дагавартай.

Барилгын материал үйлдвэрлэгчид нь Барилгын техникийн институтэд өөрсдийн жороо
хянуулах ёстой ч өнөө үед эрүүл мэндэд хортой барилгын материалууд байсаар
байна. Шалгалтыг тухай бүрт явуулдаггүй ба жишээлбэл шинэ чигжээсний материалын
зөвшөөрөл авах гэх мэтэд хийнэ. Герман Улсын байгаль орчны яамнаас барилгын
материал дахь хорт бодисын хэмжээг хэтрүүлэхгүй байхыг санал болгодог ч барилгын
материал үйлдвэрлэгчид нь өөрсдийн материалдаа шинжилгээ хийлгэх, олон нийтэд
нийтлэхээс татгалздаг.

Барилгын материалыг үндсэнд нь органик (жишээ нь: мод) ба органик бус гэж
ангилна. Орчин үед органик бус барилгын материалыг түлхүү хэрэглэж байна. Үүнээс
гадна дахин ашиглаж болох ба дахиж ашиглах боломжгүй барилгын материал (Хоёрдогч
барилгын материал) гэж ангилдаг.



https://mn.wikipedia.org/wiki/%D0%91%D0%B0%D0%B9%D0%B3%D0%B0%D0%BB_%D0%BD%D1%83%D1%83%D1%80

Байгал нуур (орос. озеро Байкал; бур. Байгал нуур), мөн Байгал далай (бур.
Байгал далай) нь ОХУ-ын Эрхүү муж ба Буриад Улсын хооронд сунан тогтох дэлхийн
хамгийн гүн (хамгийн гүнзгий хэсэгтээ 1642 метр гүн) , цэнгэг уст, ЮНЕСКО-гийн
Дэлхийн өвд бүртгэгдсэн нуур юм. юм. Дэлхийн гадаргын цэвэр усны 20% болох
23,000 шоо километр эзлэхүүнтэй. Энэ нь ОХУ-ын гадаргын цэвэр усны 90% болно .

Байгаль буюу байгалийн үзэмж бүрдсэн газар гэсэн утгатай монгол үгнээс тус
нуурын нэр үүсчээ. Мөн буриадуудын дунд эрт цагт Байгал нуурын оронд галт уул
байсан гэсэн домог яригддаг бөгөөд баян + гал гэсэн монгол үгнээс үүссэн гэсэн
өөр нэгэн хувилбар байдаг нь энэ домогтой холбогдож болох юм. Геологийн
судалгаагаар ч үнэхээр тэнд галт уул байсан байж болохыг тогтоожээ. Үүнээс гадна
якут буюу түрэг хэлний бай /баян/ + күль /нуур/ гэсэн үгнээс үүсэлтэй гэсэн
хувилбар ч бас бий. Хүрлийн үеийн монголчуудын дөрвөлжин булшны соёл Байгал
хавийн бүх нутагт тархсанаас үзэхэд нуурын нэр монгол гаралтай байх бүрэн
үндэслэлтэй. Түрэгүүд тэр үед баруун тийш төвлөрч байжээ.



https://mn.wikipedia.org/wiki/%D0%90%D0%BC%D0%B0%D1%80%D0%B1%D0%B0%D1%8F%D1%81%D0%B3%D0%B0%D0%BB%D0%B0%D0%BD%D1%82_%D1%85%D0%B8%D0%B9%D0%B4

Амарбаясгалант хийд нь Монгол улсын Сэлэнгэ аймгийн Баруунбүрэн сумын нутагт,
Бүрэнхаан уулын бэлд, Ивэн голын хөндийд орших Буддын шашны томоохон хийд юм.

Манжийн Найралт төв хааны зарлигаар Өндөр гэгээн Занабазарын дурсгалд зориулж
тухайн үед Их Хүрээ байрлаж асан газар тус хийдийн барилгуудыг бүтээжээ. 1727
онд барьж эхлэн 1736 онд дууссан.

1937 оны их хэлмэгдүүлэлтийн үеэр хийдийн барилга ихээхэн сүйтгэгдсэн бөгөөд
207м урт, 175 м өргөнтэй хэрэм бүхий 40 гаруй сүм, дугантай байснаас өдгөө уг
хэрэм дотор 28 сүм, дуган байна. 1943 онд хийдийг улсын хамгаалалтанд авч, дахин
сэргээх ажил 1988 онд эхэлж, бурхдын хөргийг Энэтхэгт бүтээлгэсэн байна.



https://mn.wikipedia.org/wiki/%D2%AE%D0%B5%D0%BB%D1%8D%D1%85_%D1%81%D0%B8%D1%81%D1%82%D0%B5%D0%BC

Химийн элементийн үелэх систем гэдэг нь мэдэгдэж буй химийн элементүүдийн
жагсаалт юм. Үелэх системд химийн элементүүд нь өөрсдийн атомын дугаарын
дарааллаараа (багаас их рүү) байрлана.

Үелэх системийн мөрийн дагуу, 7 үе байх ба эхний үед (үе 1) зөвхөн Устөрөгч,
Гели гэсэн 2 элемент, 2 ба 3-р үе тус бүр 8 элемент агуулна. Бусад үеүүд
харьцангуй олон химийн элементүүдийг агуулна.

Үелэх системийн баганыг бүлэг гэж нэрлэх ба стандарт үелэх системд нийтдээ 18
бүлэг ялгана. Нэг бүлэгт багтах химийн элементүүдийн электрон байгуулалт нь
төстэй байх учир химийн шинж чанар нь ойролцоо байна. Жишээлбэл, 18-р бүлгийн
элементүүдийг инерт хийнүүд гэж нэрлэх ба эдгээр нь өөр элементүүдтэй урвалд
ордоггүй.

Жирийн нөхцөл (стандарт температур, даралт) дэх төлвийг атомын дугаарын өнгөөр
илэрхийлэв:



https://mn.wikipedia.org/wiki/%D0%AF%D0%BF%D0%BE%D0%BD_%D1%85%D1%8D%D0%BB

Загвар:Хэ= Япон хэл Япон хэл (Япон хэлээр: 日本語, にほんご | Галиг: Ни хон го, Ni hon
go) нь Япон улс болон япон хэлээр хэлэлцэгч ард түмний хэл юм. Японы хуулинд
"Албан ёсны хэл" хэмээн заасан байдаг бөгөөд албан хэргийг уг хэлээр хөтөлж,
боловсролын салбарт албан ёсоор "Улсын хэл" хэмээн заадаг.

Нийт ярилцагчдын тооны хувьд тодорхой тооцоо байхгүй боловч, Япон улсын харьяат
иргэд мөн Япон улсаас өөр нутагт амьдарч байгаа Япон хүн, Япон (Ямато) угсааны
хүн гээд тооцвол 130 саяас илүү ярилцагчтай хэмээн үздэг. Нийт ярилцагчдын
тоогоор дэлхийд 10-р байранд жагсах хэл ажээ. Японд төрж өссөн хүнд Япон хэл нь
тэдний эх хэл болдог.

Хэсэг эрдэмтэд өгүүлбэр зүй, дуудлага зэргийг харгалзан үзэж Алтай язгуурын
хэлэнд хамааруулдаг боловч өөр эрдэмтэд онолын шатанд яваа Фүюү хэлний язгуур,
Японик хэлний язгуурт хамаарна гэж үздэг (эдгээр нь албан ёсны бус юм).

Япон хэлний авиалбар зүйн хувьд 「っ」「ん」 хоёр авиаг хасаад эгшгээр амилдаг үе нь
дуудлагын хувьд чанга дуудагддаг. Мөн хэлний өргөлт нь чанга, нам гэсэн хоёр
төрөлд хуваагдана. 

Өгүүлбэрзүйн хувьд алтай язгуурын хэлүүдтэй ижил
"Өгүүлэгдэхүүн+Тусагдахуун+Өгүүлэхүүн" гэсэн бүтэцтэй. Хүндэтгэлийн үг хэллэг
хэрэглэх үед өгүүлбэрийн бүтэц өөрчлөгдөхгүй бөгөөд өгүүлбэрт орж буй нэр үг
болон үйл үг тогтсон албан ёсны хүндэтгэлийн үгээр солигддог. 

Үгийн сан нь Ямато үг буюу уугуул япон үгнээс гадна хятад хэлээр дамжин орж
ирсэн Канго буюу хятад үг цөөнгүй. 20-р зууны сүүлчээс өрнөдийн хэлнүүдээс маш
их харь үг орж ирсэн бөгөөд одоо ч нэмэгдэх хандлагатай байна. 

Япон хэл нь бүс нутгаас шалтгаалан маш олон аялгуунд хуваагдана. Дундад зууны
үед Киото аялга бүх японы гол аялгуу байсан бол Дундад зууны сүүлээс Эдо
аялгууны байр суурь нэмэгдсэн байна. Мэйжигийн их хувьсгалын оргил үед орчин
цагийн япон хэл нь Токио уулаар төвлөрсөн аялгуунд суурилснаар өдгөөгийн
стандарт баримжаа аялгуу нь бий болсон байна.

Бичгийн хэлийг тэмдэглэх хэрэглэгдэхүүн нь Хятад үсэг (Япон ханз үсгийг
багтаана. Он дуудлага болон Күн дуудлагаар хэрэглэнэ), Хирагана, Катакана үсэг
бөгөөд япон хэлний гол бичиг үсэг болдог. Эдгээр гурван төрлийн үсгийг нийлүүлэн
бичгийн хэлээ тэмдэглэнэ. Япон бичгээр дээрээс доошоо, зүүнээс баруун тийш бичих
боломжтой. Үүнээс гадна Латин үсэг (Японоор Рома Жи), Грек үсгийг (Анагаахын
салбарт) өргөн биш боловч явцуу хүрээний дунд хэрэглэсээр байна.  

Япон хэлийг Япон улсад албан ёсоор хэрэглэнэ. Японоос бусад улсад, гол төлөв Төв
Америк болон Өмнөд Америкын улсууд,  АНУ-ын Хавайн муж улс зэрэг улс руу Япон
хүмүүс олноороо нүүснээр тухайн бүс нутгуудад хэрэглэгдэх болсон авч 3 ба 4-р
үеэсээ эх хэлээ мартах нь ихэссэн байна. Мөн Японы Эзэнт Гүрний эрх мэдэл дор
харьяалагдан байсан Солонгосын хойг, Тайвань, Манжго буюу БНХАУ-ын Манжуурын
нутаг, Сахалин зэрэг газруудад япон хэлийг эзэмшсэн иргэд өдгөөг хүртэл япон
хэлийг хэрэглэсээр байна.

Дэлхийн олон улсад япон хэлийг суралцагч өсөх хандлагатай байгаа бөгөөд Өмнөд
Солонгос улсад ойролцоогоор 96,000 хүн, Индонез улсад ойролцоогоор 72,000 хүн.
Зүүн Ази болон Зүүн Өмнөд Азид суралцагч хүмүүсийн тоо нийт хүмүүсийн 8 хувийг
эзэлж байна. Япон хэлний боловсрол олгодог 128 улс, 8 бүс нутаг байна. 



https://mn.wikipedia.org/wiki/%D0%A5%D3%A9%D0%BD%D0%B3%D3%A9%D0%BD_%D1%86%D0%B0%D0%B3%D0%B0%D0%B0%D0%BD

Хөнгөн цагаан (Хөнгөн мөнгө гэж нэрлэх нь бий) мөнгөлөг саарал өнгөтэй, зөөлөн
металл юм. Химийн тэмдэглэгээ нь Al, атомын дугаар нь 13.

Хөнгөн цагааныг бокситын хүдрээс ялгаж авах ба зэвэрдэггүй, бусад металлуудтай
харьцуулахад маш хөнгөн, маш сайн цахилгаан, дулаан дамжуулагч тул, хөнгөн
цагаан болон түүний хайлшийг пуужин, нисэх онгоц, тээвэр, цахилгаан дамжуулах
болон барилгын үйлдвэрлэлд өргөн ашиглана.

Хэдийгээр хөнгөн цагаан нь Дэлхийн царцдаст хамгийн өргөн тархалттай металл
(нийт химийн элементүүд дунд 3-т буюу хүчилтөрөгч, цахиурын дараа) боловч
байгаль дээр цэврээрээ маш ховор, бокситын хүдрээс ялгаж авахад маш өндөр
температур шаардана (950-980 °C).

Хөнгөн цагаан нь атом масс нь 23-30 хүртэлхи 9 изотопитой бөгөөд, үүнээс зөвхөн
27Al (тогтвортой) ба 26Al (тогтворгүй, хагас задралын хугацаа t1/2 = 7.2 × 105
жил) нь байгаль дээр тааралдана. 27Al тархалт 99.9+ %, 26Al нь Аргоны задралаар
үүснэ.

1825 онд Өрстед AlCl3-г калийн амальгамаар ангижруулж металл хөнгөн цагааныг
гаргажээ.1827онд Вёлер энэ аргыг боловсронгуй болгож амальгамыг металл калийгаар
сольжээ.

Хөнгөн цагаан байгальд хамгийн их тархсан (газрын гадаргад 8%-г эзэлнэ) металл
юм. Хөнгөн цагаан байгальд силикатууд (жонш, гялтгануур), мөн шаврын найрлагад
байдаг. Хөнгөн цагааны нэгдлүүдээс хамгийн ач холбогдолтой нь Al2O3 (корунд
рубин, сафир), ортоклаз (K Al Si3 O10), албит NaAlSi3O10, баналт (Al2 O3 * nH2O)
юм.

Хөнгөн цагаан хүчилтөрөгчтэй эрчимтэй харилцан үйлчлэлцэж Al2O3 гэсэн оксид
үүсгэнэ. 4Al+3O2→2 Al2O3 Хөнгөн цагаан агаарт исэлдсэний дүнд түүний гадаргууд
оксидын нягт бүрхүүл үүснэ. Ийм бүрхүүлүүд үүссэнээр хөнгөнцагаанаар хийгдсэн
эдлэлүүд агаарт, мөн усанд маш тогтвортой байна. Хэрэв гадаргуугийн ислэн
бүрхүүлийг авах юм бол хөнгөн цагаан устай харилцан үйлчлэлцэж устөрөгчийг
ялгаруулна. 2Al+6H2O→2Al(OH)3+3H2 Хүйтэнд HNO3, H2SO4-н концентрацитай хүчлүүдэд
Al2O3 бүрхүүл үүссэнээр идэвхгүй болно. Бусад эрдсийн хүчилтэй идэвхтэй урвалд
орж устөрөгч ялгаруулна. 2Al+6KOH+6H2O→2K3[Al(OH)6]+3H2

Амеротер шинжтэй бөгөөд хүчил шүлттэй харилцан үйлчилнэ Al2O3 +6HCl→2AlCl3+3H2O
Шүлтийн усан уусмалтай урвалд орж гидроксиалютнатыг үүсгэнэ. Al2O3
+NaOH+3H2O→2Na3[Al(OH)6] Al2O3-г натрийн гидроксидтой хольж хайлуулахад
металюминат үүснэ. Al2O3 +2NaOH→2NaAlO2+H2O

Хөнгөн цагаан металлын идэвхийн эгнээнд идэвх ихтэй металлуудын дараа байрладаг
учир идэвхтэй металлын тоонд орно. Гэвч хөнгөнцагаанаар хийсэн сав суулга, эдлэл
хүчилтөрөгч, устай харилцан үйлчлэлцдэггүй. Мөн ердийн температурт их
концентрацитай азотын хүчилд уусдаггүй. Хөнгөнцагааны энэ шинж нь түүний
хялбархан исэлдэж оксидын бүрхүүл үүсгэн цаашид исэлдэхээс хамгаалдагтай
холбоотой. Хөнгөнцагаан нь мөнгөн усанд хялбархан уусч хөнгөнцагааны амальгамыг
үүсгэдэг. Хөнгөн цагаан (оксидын бүрхүүлгүй) ердийн нөхцөлд устай харилцан
үйлчлэлцэнэ. 2Al+6H2O=2Al(OH)3↓+3H2↑ Температурыг нэмэгдүүлэхэд хөнгөн цагаан
металл бишүүд болон нийлмэл бодисуудтай харилцан үйлчлэнэ.



https://mn.wikipedia.org/wiki/%D0%A5%D2%AF%D0%BD

Хүн гэдэг нь Хөхтний анги, Приматын баг, Гоминидын овогт багтах Хомо сапиенс
(Латин: "ухаант хүн") зүйлийн амьтан юм . Дэлхий дээр оршин буй бусад амьд
организмтай харьцуулахад хүн нь маш өндөр хөгжсөн тархитай бөгөөд ярих, сэтгэх,
өөрийгөө шинжих чадвартай болно. Сэтгэлгээний энэхүү чадвар, хойд хөл дээрээ
явдаг, биеийн босоо хөгжилтэй хослон хүн нь бусад зүйл амьтдаас илүүтэйгээр урд
мөчөө ашиглан төрөл бүрийн багаж хийх, хэрэглэх боломжтой болжээ. ДНХ-гийн
судалгаагаар орчин үеийн хүн нь ойролцоогоор 200,000 жилийн өмнө Африк тивд
үүсэн, улмаар бусад тивүүд рүү нүүн тархсан байна. 2012 оны байдлаар Дэлхийн хүн
ам 7 тэрбумаас даваад байна.

Хүний хувьслын түүхийн судалгаа нь үндсэндээ Homo sapiens зүйлийн хувьслын
судалгаа байдаг. "Орчин үеийн хүн" нь биологийн хувьд дээр дурьдсан зүйлд (Homo
sapiens) хамаарах Homo sapiens sapiens дэд зүйл юм. Энэхүү дэд зүйл нь одоо үед
оршин байгаа цор ганц дэд зүйл болно. Homo sapiens зүйлийн өөр нэг дэд зүйл нь
ойролцоогоор 160,000 жилийн өмнө амьдарч байсан Homo sapiens idaltu бөгөөд
мөхсөн байна. 130,000 жилийн өмнөх үед хамаарах, орчин үеийн хүнтэй ижил анатоми
бүхий чулуужсан үлдэгдэл Африкаас олдсон болно. .

Homo sapiens-тэй хамгийн төстэй, одоо оршин буй зүйл амьтад бол Паны төрөлд
хамаарах 2 зүйл сармагчин: Бонобо (Pan paniscus) ба Шимпанзе (Pan paniscus) юм.
Эдгээр зүйл амьтад нэг гаралтай бөгөөд гол ялгаа нь "нийгмийн" (сүргийн) зохион
байгуулалт болно. Бонобогийн сүргийг эмэгчин нь толгойлдог бол шимпанзегийн
сүргийг эрэгчин нь толгойлно. Генийн судалгааны үр дүнгээр эрдэмтэд "6.5 сая
жилийн хувьслын дараа, бонобо/шимпанзе ба хүний ялгаа нь хоорондоо төрөл биш
хүмүүсийн ялгаанаас 10 дахин их, харин харх ба хулганы ялгаанаас 10 дахин бага
болсон" гэсэн дүгнэлтэнд хүрсэн ба энэхүү 2 зүйл сармагчин болон хүний ДНХ-гийн
95% нь ижил байдагийг тогтоожээ. Хүний хөгжлийн шугам шимпанзегийнхаас
ойролцоогоор 5 сая жилийн өмнө, гориллагийнхаас 8 сая жилийн өмнө салсан байна.

1990 оноос хойшхи судалгаан дээр тулгуурлан дэвшүүлсэн таамаглалаар бол орчин
үеийн хүн нь Африкт үүссэн бөгөөд бусад тивүүд рүү 40,000 жилийн өмнө нүүн
шилжсэн байна. Харин түүнээс өмнөх буюу хэдэн 100,000 жилийн өмнөх эртний хүмүүс
байгалийн хатуу ширүүн нөхцөл, элдэв бэрхшээлийг давж чадалгүй үе үе мөхөж
байсан гэж үздэг. Иймээс Монголд 800,000 жилийн өмнө болон бусад тивд энэ үед
амьдарч байсан эртний хүмүүс орчин үеийн хүний шууд өвөг болж чадахгүй харин
орчин үеийн хүн буюу хомо сапиенс л эртний хүний олон салаа салбараас шалгаран
тэсэж үлдсэн гэсэн онолыг эрдэмтэд дэмждэг. Гэвч энэ онол одоо хүртэл хүний
үүслийг бүрэн тайлбарлаж чадаагүй байна.

Хүмүүс гурван үндсэн арстанд хуваагддаг. Эртний хүмүүсийн дунд 40,000 жилийн
өмнө арьстны ялгаа гарч монголоид, европоид, африк төрхтөн гэж хуваагджээ.Зүүн
өмнөд Ази, Австрали, Индонези руу нүүсэн монголоид хүмүүсийн бие галбир тэндхийн
халуун уур амьсгалд зохицохын тулд хувьсан өөрчлөгдөж австралоид төрхтөн болсон
байдаг.

Монголоид төрхтөн өмнөд, умард салбарт хуваагддаг. Умард салбарт монголчууд
ордог бол өмнөд салбарт (Номхон далайн салбар) хятад, япон, солонгосчууд, Өмнөд
Азийн монголоид төрхтнүүд, Зүүн Өмнөд Азичууд орно. Төв Азид суурьшиж байсан
монголоид төрхтний умард салбараас индианчууд, Сибирийн зарим ард түмэн Америк
тив рүү салан нүүжээ. Аляскаас олдсон говь хийцийн чулуун зэвсэг нь монголчуудын
зарим хэсэг энэ нүүдэлд оролцсон болохыг баталдаг.Харин Фин-Угорууд, Сибирийн
цаатан, анчин ард түмнүүд 10,000-аад мянган жилийн өмнө Умард Ази, Зүүн Европ,
Скандинавын хойг руу нүүн очжээ. Баруун хойд зүгт нүүсэн ихэнх фин-угорууд
яваандаа Скандинавын европчууд, орос болон бусад славян үндэстэнтэй холилдон
европжуу төрхтэй болжээ.

Америк, Австрали тив, Умард Азиас хэдэн 100,000 жилийн өмнөх хүний олдвор
илэрдэггүй.Сибирь, Төв Оросын хойд талын нутаг буюу Уралын нурууны дунд хэсгээс
Скандинавын хойг хүртэлх нутгаас олдсон чулуун зэвсэг, эртний хүмүүсийн сууц
зэрэг нь Төв Азийнхаас хожуу үеийнх байдаг.

Умард Тунгусууд C3 голлосон гентэйгээрээ монголчуудтай төстэй мэт боловч тэднийг
монгол хүнээс амархан ялгаж таниж болдог.Өмнөд тунгусуудын хувьд хятадтай нилээн
холилджээ.Умард монголоидуудын умард Сибирийн төрхтөнд буюу палеоази төрхтөнд
хамаарагдах юкагир, кеть, нивх, самоедь, эскимосууд N, Q давамгайлсан гентэй
учир өмнөд Сибирийн төрхтэй Төв Азичуудаас царай төрхөөрөө нилээдгүй
ялгаатай.Тэдний бие галбир хүйтэн нөхцөлд амьдрахад зохицон өөрчлөгдсөн байдаг.

Алтайн угсаатнуудтай гарал нэг фин-угорууд, индианчууд, Сибирийн угсаатнууд эрт
цагт Алтайн угсаатнуудын хойд захаар амьдарч байгаад салж нүүжээ.Казахстаны хойд
нутаг, Уулын Алтай, Украин, Төв Оросын ихэнх буюу зарим нутагт эрт цагт
фин-угорууд амьдарч байгаад ихэнх нь түрэг, иран, орос, украинд уусан мөхсөн
байдаг. Угорууд Уулын Алтай, умард Казахстан, Баруун Сибирийн өмнөд хэсэгт
байсан бололтой.

Монголоид төрхтний өмнөд салбарт багтдаг төвд, Балба, Бутан, Ладакх, Энэтхэгийн
зүүн хойд мужийн ази төрхтэй угсаатнуудыг Өмнөд Азийн дэд бүлэг, япон, солонгос,
хятадыг Зүүн Азийн дэд бүлэг , Зүүн Өмнөд Азийн үндэстнүүдийг Зүүн Өмнөд Азийн
дэд бүлэг болгон хуваадаг. Зүүн Өмнөд Азийнхан дотроо олон хэлний бүлэгт
хуваагдах ба ижил төстэй хэлтэй үндэстнүүд нь адил төстэй төрхтэй
байна.Тухайлбал Малайз, Бруней, Индонезичууд ойролцоо төрхтэй бол Камбож,
Вьетнам 2 төстэй байдаг.

Эх газрын буюу умард монголоидууд өмнөд монголоидуудаас нуруугаар илүү өндөр,
илүү өндөр хамартай, толгойн хэлбэр илүү зууван буюу европжуу, шүд тэгш, хацрын
товгор хэсэг нь илүү тод зэрэг краниологиийн шинжээрээ ялгардаг. Харин өмнөд
монголоид хүмүүс нуруу нам, хацар нь тийм ч товгор биш, дорсгор шүдтэй байх нь
их байдаг. Тэдний хацар тийм их товгор биш, толгойн хэлбэр умард монголоид
хүнээс илүү бөөрөнхий байдаг нь Шар мөрнөөс Хөх мөрний урд эрэг хүртэлх нутагт
байсан монголоид төрхтэй хүмүүс Зүүн Өмнөд Ази руу нүүж тэндхийн уугуул
австролоид төрхтэй хүмүүстэй холилдон уусгаснаас үүдэлтэй юм. Эдгээр австралоид
хүмүүсээс Папуачууд зэрэг цөөн тооны үндэстэн үлджээ. Папуачууд тусгаар
тогтносон Папуа Шинэ Гвиней улс байгуулсан ч баруун папуачууд Индонезиэс салан
тусгаарлахын төлөө ширүүн зэвсэгт тэмцэл хийсээр байна. Австралоид хүмүүсийн
толгойн хэлбэр монголид төрхтөнүүдээс хамаагүй бөөрөнхий, халуун агаарыг
хөргөхөд дасан зохицсон өргөн, навтгар, том хамартай байдаг.Яг ийм шинж тэдэнтэй
холилдож өөртөө уусгасан зарим Зүүн Өмнөд Азийн хүмүүс, өмнөд хятадууд, зүүн
төвдийн хүн амд маш тодорхой ажиглагддаг.Мөн иймэрхүү төрх солонгос, япон,
айнучуудад ажиглагддаг. Айнучууд австралоид төрхтэй учир тэднийг Зүүн Өмнөд
Азиас нүүж ирсэн гэж үздэг.Умард хятадууд урагш нүүж австралоид төрхтэй
хүмүүстэй төдийлөн холилдоогүй тул гавлын хэлбэр нь арай зуувандуу, өмнөд
хятадуудаас биеэр арай том байдаг. Хятад, япон, солонгосчуудын генийн сангийн
ихэнх хувийг О3 гапло бүлэг эзэлдэг. Япон, хятад, солонгосчууд төстэй харагддаг
ч ихэнх тохиолдолд тэднийг амархан ялгаж таниж болно. Энэтхэг, Бутан, Балбын
монголжуу төрхтнүүд, Төвдүүдийн хувьд австралоидуудтай төдийлөн холилдоогүй тул
гавал нь илүү зууван, хамар нь зүүн, зүүн өмнөд азичуудаас илүү өндөр байдаг.
Төвд хүний хамар хүйтэн агаарыг хөргөхөд зохицож илүү өндөр болжээ. Генийн
мутацийн өөр нэг жишээ бол Германд эрт үед монголоид төрхтний шинжтэй хүмүүс бий
болж байгаад буцаад европоид төрхтэй болон хувирсан явдал юм. Бүх монголоид
төрхтний их бие урт, хөл богино тул гүйлтийн ба усан спортод хүчтэй өрсөлдөх нь
бага байдаг.Европ хүний их бие, хөл тэнцүү тул усан спортод сайн байдаг.Африк
хүний их бие богино, хөл урт тул гүйлтийн спортод өндөр амжилт үзүүлдэг.

Энэтхэг, Балбын монголжуу төрхтнүүд европ гаралтай энэтхэгчүүдтэй нилээн
холилдсоноороо төвдүүдээс ялгардаг ба тэдний соёл, үндэсний хувцас, царай төрх
нь энэтхэгчүүдтэй багагүй төстэй болжээ.Зүүн, Зүүн Өмнөд Азичуудын генийг О
гаплогрупп голлон бүрдүүлсэн бол төвд, балба, бутан зэрэг Өмнөд Азийнханд О-с
гадна DM174 гаплогруппийн ген нилээд их байдаг учир Өмнөд Азийн эдгээр үндэстэн
хоорондоо нилээн төстэй харагддаг.

Арьстнууд нь цэврээрээ байхаас гадна арьстнуудын хил залгаа нутагт өөр арьстнууд
холилдсоноос холимог арьстан үүсдэг.Үүний жишээ бол тураноид арьстан буюу түрэг
угсааны татар, чуваш, узбек, уйгур, туркмен, кавказийн түрэгүүд, ихэнх
фин-угорууд мөн Индо-монголоидууд буюу европжуу энэтхэгчүүдтэй холилдсон
Энэтхэг, Балбын монголоид төрхтэй үндэстнүүд болно.

Хүн төрөлхтөн түүхийн цаг хугацааны туршид өөрсдийгөө арьсны өнгөөр, мөн
тодорхой угсаатны бүлгүүдээр ангилж ирсэн байна. Арьсны өнгөөр хүмүүсийг ангилах
нь биологийн хувьд зөв ангилал эсэх нь одоо хүртэл маргаантай байгаа болно
Арьсны өнгөөр ангилахын үндэс нь харагдах байдал ба удам гаралтай холбоотой,
тодруулбал хүний арьсны өнгө, нүүрний төрхтэй холбоотой болно.

Одоо тогтоогдсон генетикийн болон археологийн баталгаанууд дээр тулгуурлан орчин
цагийн хүн нь Зүүн Африкаас гаралтай гэж үзэж байна. Хэдийгээр бусад амьтдынхыг
бодвол хүний гений дараалал нь харьцангуй нэгэн төрлийн байдаг боловч
(homogeneous), Африк тив дэх хүмүүсийн ген нь бусад тивийн хүмүүсийнхтэй
харьцуулахад генетикийн хувьд хамгийн олон төрлийнх (genetically diverse)
байдаг. Генийн гажигуудын дийлэнх нь "нэг өнгийн арьсны бүлэг" бүхий хүмүүс
дотор илрэх ба харин "өөр арьсны өнгө бүхий бүлгүүдэд" нийт генийн гажигийн
дөнгөж 5-15% тохиолддогийг тогтоосон байна. Уг асуудал хамгийн маргаантай
судалгааны чиглэлийн нэг гэж тооцогдож байна.

угсаатны бүлэг нь хэл, соёл, гарал угсаа, үндэстэн, газар нутагтай салшгүй
холбоотой болно. Ураг төрлийн холбоо угсаатны үндэс болно.

Ойролцоогоор 6,000 жилийн өмнө эртний өвөг угсаатнууд задрах үед одоогийн бие
даасан угсаатан үүсчээ.Энэ үед Алтайн өвөг угсаатнаас монгол, түрэг, тунгусууд ,
эртний европчуудаас герман, кельтүүд, аричууд (иран, энэтхэгчүүд), славянчууд
тус тус бие даан гарчээ.Хэлний язгуур нь үндэстнүүдийн гарлыг тодорхойлдог.
Угсаатны хамгийн эртний бөгөөд жижиг бүлэг болох овог нь балар эртний үед үүссэн
ба хүй нэгдлийн байгуулал задарч анхны төр улс байгуулагдаж байх үед овгууд
нийлж аймаг бүрдүүлэх болжээ.Дараад нь олон тооны аймгууд нь нэгдэн нийлсэнээр
угсаатны арай томоохон бүлэг болох ястан бүрэлдэн бий болсон бөгөөд нэг гаралтай
ястнууд үндэстнийг бүрэлдүүлдэг.

Эрт цагт одоогоос хавьгүй олон угсаатан байсан ч зарим нь өөр үндэстэнтэй
холилдон мөхжээ. Ингэж мөхсөн үндэстнүүд бол арабд ууссан эртний вавилон, аккад,
шумерчууд, туркжсэн хетт, лувийчууд зэрэг Анатолийн хойгийн эртний угсаатнууд,
ромчууд болон герман угсааны франкчуудад ууссан галлчууд, оросд ууссан чудь,
мерья, муром зэрэг зүүн европд байсан фин-угорууд болно.Харин коптууд буюу
эртний египетүүд арабд бүрэн уусалгүй үлджээ.Коптууд эртний Египет улсын үед
илүү африк төрхтэй байсан ч одоо нилээн араб төрхтэй болжээ.

Орчин үеийн антропологийн шинжлэх ухааны баримтлалаар бол Homo sapiens нь
Африкийн саваннад, 200,000 жилийн өмнө Homo erectus-с үүссэн бөгөөд, 40,000
жилийн өмнө Еврази ба Номхон далайн орнууд уруу, 10,000 жилийн өмнө Америк тив
рүү нүүдэллэн суурьшжээ. Энэ Homo sapiens-ууд Homo erectus-с үүссэн бусад
зүйлүүдийнхээ (жишээлбэл Homo neanderthalensis - энэ зүйл нь Евразид 2 саяас
илүү жилийн өмнө нүүн ирж суурьшсан) байрыг эзэлсэн байна.

Ойролцоогоор 10,000 жилийн өмнө хүртэл хүмүүс нь жижиг отгийн хэлбэрээр (одоо
хүртэл амьдралын энэ хэлбэр байгаа), ан агнаж амьдарч байсан байна. Шинэ чулуун
зэвсгийн үеэс газар тариалан эрхлэх болсноор суурин амьдралын эх тавигдаж,
амьтан гаршуулан, зарим металлуудыг ашиглаж эхэлжээ. Улмаар худалдаа, нийгмийн
харилцаа үүсэж, тосгон байгуулагдан, Ойрхи Дорнод зэрэг бүс нутагт анхны
иргэншил бий болжээ.

Ойролцоогоор 6,000 жилийн өмнө, прото-улсууд болох Месопотами, Эртний Египет
үүсч, цэрэг, арми, удирдагч, төрийн байгуулалт бий болов. 2,000–3,000 жилийн
өмнө Перс, Хятад, Ромын зэрэг эзэнт гүрнүүд бүрэлдэн тогтож, ойр орчмын жижиг
улсуудыг өөртөө нэгтгэлээ. Мөн энэ үед шашны анхны урсгалууд үүссэн байна.

Дундад зууны сүүлээр технологийн болон оюуны их үсрэлт гарч, нийгэм, эдийн
засаг, шинжлэх ухаан зэрэг бүх салбарууд эрчимтэй хөгжив. Үүний дараагаар
газарзүйн, 17-р зуунд шинжлэх ухааны их нээлтүүд хийгдэж, 18 ба 19-р зуун аж
үйлдвэрийн хувьсгал гэж нэрлэгдсэн дэвшил гарчээ. Энэ үед төмөр зам, автомашин
зэрэг тээврийн хэрэгсэл зохиогдож, нүүрс ашиглан цахилгаан эрчим хүч гаргаж
авав. Төрийн байгуулалтын олон янзын хэлбэрүүд энэ үед үүссэн болно.

Хүний түүхийн эхэн үед хүмүүс нь ус болон бусад төрлийн байгалийн баялаг (газар
тарилан эрхэлж болохуйц тал, ангаар баялаг ой гэх мэт), уур амьсгалын нөхцөлөөс
ихээхэн хамаарч байжээ. Орчин үеийн технологийн дэвшил нь хүмүүст бүх төрлийн
уур амьсгалын нөхцөлд амьдрах боломжийг олгож, сүүлийн хэдхэн арван жилийн дотор
хүмүүс Антарктид, далайн ёроол, сансрыг судалж, тэнд богино хугацаагаар амьдарч
байна. Дэлхийн хүн амын тоо 6 тэрбумаас давсан ба 61% нь Ази, 14% нь Америк, 13%
нь Африк, 12% нь Европ, 0.5% нь Номхон далайн орнуудад амьдарч байна.

Антарктид ба задгай сансарт амьдрах нь маш үнэтэй, удаан хугацаагаар байх
боломжгүй бөгөөд одоогийн байдлаар тун цөөхөн хүн задгай сансарт гарсан байна.
1969, 1972 онд 2 хүн Саран дээр очсон бөгөөд бусад гариг дээр зөвхөн хүний
гараар бүтээгдсэн роботууд хүрсэн болно.

1800 - 2000 оны хооронд Дэлхийн хүн ам 1 тэрбумаас 6 тэрбум болж нэмэгдэв. 2004
оны байдлаар 2.5 тэрбум хүн хот сууринд амьдарч байгаа бөгөөд энэ тоо цаашид
өснө гэж тооцож байна. Суурин газрын хүн ам нэмэгдсэнээр төрөл бүрийн бохирдол,
гэмт хэрэг ихсэх хандлагатай байна.

Хүмүүс хүрээлэн буй байгаль орчиндоо ихээхэн хэмжээгээр нөлөөлж байна. Сүүлийн
үед хурцаар тавигдаж буй асуудал бол дэлхийн цаг уурын өөрчлөлт юм. Эрдэмтэд
одоогийн байгаа хурдаар цаг уурын өөрчлөлт явагдвал, 21-р зуунд Дэлхийн амьтны
зүйлийн бүрдлийн талаас илүү нь мөхөх болно гэж тооцож байна.

Насанд хүрсэн хүний дундаж өндөр 1.5 - 1.8 м байна. Хүн бусад приматуудтай
харьцуулахад бараг үсгүй мэт боловч, толгой, суга, умдаг орчимдоо ихээхэн, бусад
биеэрээ богино, зөөлөн, тачир үстэй болно. Хүний арьсны өнгө хар хүрнээс, цагаан
шаргал хүртэл, үсний өнгө цайвар шараас, хүрэн, улаан хүртэл байх боловч ихэнх
тохиолдолд хар өнгөтэй байна. Арьсны өнгө нь газарзүйн байрлалаас хамааран
өөрчлөгдөх ба ерөнхий тохиолдолд нарны хэт ягаан туяаны эрчимжилттэй хамааралтай
байдаг байна. Мөн хүний арьс нь нарны хэт ягаан туяа ихэссэн үед өнгөө өөрчлөх
чадвартай байна. Насанд хүрсэн хүн өдөрт дунджаар 7-8 цаг, харин хүүхэд 9-10 цаг
унтана.

Хүний хуваагдаж буй эс болгон 23 хос хромосомтой байна. Үүний 22 хос нь автосом,
үлдэх нэг хос нь хүйс тодорхойлдог хромосом юм. Сүүлийн үеийн судалгаагаар хүнд
ойролцоогоор 20,000-25,000 ген байдаг гэж тооцоод байгаа ба бусад хөхтөн
амьтадтай адил хүн нь хүйс тодорхойлох XY системтэй байна. Өөрөөр хэлбэл,
эмэгтэй хүн хүйс тодорхойлох ХХ, эрэгтэй хүн XY хромосомтой байна.

Хүний амьдралын мөчлөг нь бусад хөхтөн амьтдынхтай адил. Бэлгийн хурьцлаар эр
бэлгийн эс, өндгөн эстэй нэгдэн үр тогтоно. Энэхүү үр тогтсон өндгөн эсийг зигот
гэх ба эмэгтэй хүн ойролцоогоор 38 долоо хоногийн турш жирэмслэнэ. Энэ хугацаанд
хүний үр хөврөл бүрэн торнино. Улмаар шинэ хүүхэд эхээс төрнө.

Бусад зүйлийн амьтадтай харьцуулахад хүний төрөлт нь эрсдэл өндөртэй, учир нь
хүүхдийн толгой, эхийн аарцагны ясны хэмжээнээс том байдаг байна. Шинэ төрж буй
хүүхэд ойролцоогоор 3 – 4 кг, 50 – 60 см урттай байна. Хүүхэд цаашид өссөөр, 12
- 15 настайдаа бэлгийн хувьд боловсрох ба охид 18 нас, хөвгүүд 21 нас хүртлээ
өснө. Хүний дундаж наслалт Дэлхийн орон бүрд харилцан адилгүй байна. Хонконгт
эмэгтэй хүний дундаж наслалт 84.8, эрэгтэй хүнийх 78.9 байдаг бол Свазилэндэд
ДОХ-ын халдвараас болоод дөнгөж 31.3 байна. Европт 5 хүн тутмын нэг нь, харин
Африкт 20 хүн тутмын нэг нь 60-аас дээш настай байдаг.

НҮБ-ийн 2002 оны судалгаагаар Дэлхий дээр 100-гаас дээш настай 210,000 хүн
байна. Дэлхийн хэмжээнд 60-аас дээш настай 100 эмэгтэй тутамд мөн насны 81
эрэгтэй ноогддог байна. Хүн нас барсны дараа өөр амьдрал байдаг эсэх нь
маргаантай асуулт бөгөөд оршуулах ёслол нь үхлийн дараах амьдралтай холбоотой
үүссэн зан үйл юм.

Тархи нь хүний төв мэдрэлийн системийн төв юм. Тархи нь "доод" буюу автоном
үйлдлүүд болох амьсгалах, хооллох зэрэг үйлдлүүдийг удирдахаас гадна, мөн "дээд"
буюу ухамсрын үйлдлүүд болох бодох, хийсвэрлэх зэрэг үйлдлүүдийг удирдана.
Эдгээр ухамсрын буюу танин мэдэхүйн үйлдлүүд нь оюун ухаантай холбоотой ба
үүнээс урган гарах шинж чанаруудыг сэтгэлзүй судлана.

Хүний тархи нь дээд буюу ухамсрын үйлдлүүдийг хийх илүү чадамжтайгаараа бүх зүйл
амьтдаас ялгарна. Амьтад зөвхөн зөн совингоороо хамгийн энгийн зүйлсийг багаж
болгон хэрэглэдэг бол хүн төрөлхтөн цаг хугацааны туршид багаж хэрэгслээ улам
боловсронгуй болгон сайжруулсаар ирсэн байна. Хамгийн эртний хүмүүсийн хэрэглэж
байсан багаж хүртэл бусад зүйл амьтдын хэрэглэдгээс хамаагүй боловсронгуй
байжээ.

Соёл гэдэгт нийгмийн социал бүлгийн оюун, сэтгэлгээ, итгэл бишрэлтэй холбоотой
бүлэг зүйлийг хамруулан ойлгох ба үүнд, урлаг, уран зохиол, амьдралын хэв маяг,
уламжлал, зан заншил, итгэл бишрэл зэрэг багтана. Хүний биологи ба хүний шинж
чанар, соёл нь хоорондоо нягт холбоотой байна.

Анхны бичгийн системийг ойролцоогоор 5000 жилийн өмнө зохиосон бөгөөд энэ бол
соёлын хувьсгалын үндсэн шат байв. Хэл шинжлэл нь хэлний бүтэц, өөр хэлнүүдийн
харилцан уялдааг судалдаг ухаан юм. Дэлхий дээр ойролцоогоор 6000 орчим хэл
хэрэглэгдэж байна гэсэн тооцоо байдаг.

Хөгжим нь хүнд заяасан байгалийн зөн бөгөөд ритм, зохимж, аялгуу гэсэн хорондоо
холбоотой 3 зүйлээс бүрдэнэ. Хөгжмийн олон төрлийн урсгал байна.

Уран зохиол нь ихэнх тохиолдолд хэн нэгний зохиосон бичгийн болон аман хэлбэрийн
бүтээл ба өгүүллэг тууж, шүлэг, яруу найраг, драм зэрэг багтана. Уран зохиолын
төрөлд тууль, домог, үлгэр зэрэг мөн багтана.

Шинжлэх ухаан гэдэг нь орчлон дэлхийн тухай, зохион байгуулалтанд оруулсан
мэдлэгийн цогц, харин технологи гэдэгт хүн төрөлхтөн өөрийн хэрэгцээнд зориулан
бүтээсэн бүх зүйлийг хамруулна.

Хүн төрөлхтний соёлуудын нийтлэг болон ялгаатай талууд нь тэдгээр хүмүүсийн
бүтээсэн бол хэрэглэж буй зүйлсээр илрэнэ. Археологи нь өнгөрсөн түүхийн
хугацаанд оршин байсан соёлуудыг судлана. Эртний хүмүүс чулуун зэвсэг, вааран
эдлэл, гоёл чимэглэлийн зүйлсүүдийг бүтээж, хэрэглэж байсан ба эдгээр нь цаг
хугацаа болон тодорхой бүс нутгуудын хувьд өөр хоорондоо ялгаатай байдаг байна.

Технологийн дэвшлээр соёлын нэг түвшнээс нөгөө түвшин рүү шилжинэ. Жишээлбэл
газар тариалан нь анх салангид, цөөн хэдэн газарт үүссэн боловч маш богино
хугацаанд тархаж, хүн төрөлхтний амьдралын үндсэн хэлбэр болсон. Зэр зэвсэг,
архитектур, төмөрлөгийн үйлдвэрлэлд гарсан дэвшил мөн адил богино хугацаанд
хурдацтай дэлгэрсэн байдаг.

Эдгээр технологи нь аман хэлбэрээр тархсан ба технологийн нэгэн төрөл болох
бичиг үсэг нь бүс нутгуудын хооронд мэдээлэл дамжих боломжийг асар ихээр
нэмэгдүүлэв.

Дээр дурьдсан дэвшлүүд нь иргэншил, хотжилт үүсэх боломжийг бүрдүүлж, аажмаар
энэ нь шинэ технологи бий болгох, дэлгэрүүлэх, боловсронгуй болгох тодорхой
бүтцүүдийг үүсэхэд нөлөөлөв. Одоо шинжлэх ухаан нь хүн төрөлхтний соёлын үндсэн
цөм болоод байна.

Нийгэм гэдэг нь хүмүүсийн харилцаанаас урган гарсан зохион байгуулалт бүхий
нийлмэл системийг хэлнэ.

Төр нь тодорхой газар нутгийн хүрээн дэх, зохион байгуулалттай улс төрийн
нэгдлийг хэлнэ. Төр нь засгийн газартай, өөрийн газар нутгийн хүрээнд
хэмжээлшгүй эрхтэй байна. Засгийн газрыг улс төрийн утгаар нь хууль тогтоох,
түүнийг мөрдүүлэх зорилготой, шатлан захирах бүтэц бүхий байгууллага гэж
тодорхойлж болно.

Улс төрийн бодлого нь нийгмийн бүлэг дэх шийдвэрээр дамжин явагдах процесс юм.
Ерөнхий тохиолдолд үүнийг засгийн газрын шинж чанарыг тодорхойлоход хэрэглэх
боловч, мөн хамтын ажиллагаа, акедемик, байгууллын хүрээнд хэрэглэж болно.

Дайн нь бүлэг хүмүүс, улс, тодорхой бүтцүүдийн хоорондын том хэмжээний зөрчил
бөгөөд зөрчилдөгч талууд, хоорондоо галт зэвсэг хэрэглэн хүчирхийлэл үйлдэх
явдлаар илрэнэ. 20-р зуунд 167-188 сая хүн дайнд амь үрэгдсэн байна.

Дайн нь хэдий асар их хэмжээний сүйрэл, гамшиг дагуулдаг боловч, нөгөө талаас
технологийн дэвшлийг түргэтгэдэг байна. Эм зүй, байршил тогтоох, металлург,
бөөнөөр үйлдвэрлэх, цөмийн технологи, пуужин, компьютер зэргийн хөгжилд дайн
тодорхой нөлөө үзүүлсэн байна.



https://mn.wikipedia.org/wiki/%D0%A5%D1%8D%D0%BB

Хэл гэдэг нь хүний ерөнхий ойлголт, үзэл бодол, утга санаа зэргийг илэрхийлж
хоорондоо харицахад хэрэглэгддэг дохио зангаа, дүрэм зүй, тэмдэглэгээ, дуудлага,
үг зэргийг бүхэлд нь хамруулсан систем юм. Фердинанд де Саушюр нь анхлан хэл
судлалыг кодчилон судлаж, шинжлэх ухааны түвшинд авчран нийтэд хүргэсэн байна.

Хэл шинжлэл нь хүний хэлийг шинжлэх ухааны үүднээс тайлбарладаг хүмүүнлэгийн
ухааны салбар шинжлэх ухаан юм. Хүн төрөлхтний хэл, түүний гарал үүсэл, мөн
чанар, үүрэг, түүнчлэн дэлхийн олон хэлний бүтэц, тогтолцоо, хөгжил, зүй тогтол,
төрөл, хэв маягийг судалдаг шинжлэх ухааныг хэл шинжлэл гэнэ.

Хэл шинжлэлийн ухаан нь XIX зууны эхэн үеэс шинжлэх ухаан болон хөгжиж ирсэн гэж
үзэж болно. Хэл шинжлэлийн ухааны хөгжлийн тоймыг авч үзвэл хэл шинжлэлийн
судлах зүйл, судалгааны арга, салбар ухаан зэргийг тогтооход чиглэгдэж байв.
Хэлний тухай шинжлэх ухааныг хэл шинжлэл гэдэг. Хүмүүс өөр хоорондоо харилцаж,
саналаа солилцож, улмаар нийгмээ хөгжүүлж, урагшуулж байдаг маш чухал хэрэглүүр
болох хэлний үүсэн хөгжиж ирсэн түүхэн зүй тогтол, мөн чанар хийгээд хөгжлийн
ирээдүйн төлөвийг хэл шинжлэл судалдаг.

Дэлхий дээрх хэлнүүдийг төстэй байдлаар нь хэд хэдэн бүлэгт ангилдаг. Томоохноос
нь дурьдвал, Энэтхэг-Европ хэлнүүд, Афро-Ази хэлнүүд, Хятад-Төвд хэлнүүд,
Фино-Уйгур хэл, Австрали-Ази хэл болно. Монгол хэл нь Алтай хэлний язгуурт
багтдаг. Гээд л яваад байна даа залуусаа.

Дэлхийн нийтээр чөлөөтэй саадгүй хэлэлцэх, энх тайвны зорилгоор хоёр зохиомол
хэлийг зохиосон боловч төдийлөн амжилт олоогүй. Үүнд Волапук болон Эсперанто
гэсэн 2 хэл багтдаг. Волапук хэл төдийлөн нийтийн хэрэглээнд хэрэглэгдэж
чадаагүй, Эсперанто хэл нь туслах хэлний үүргийг одоо ч гүйцэтгэж байна.



https://mn.wikipedia.org/wiki/%D0%A5%D0%B0%D1%80%D1%8C%D1%86%D0%B0%D0%BD%D0%B3%D1%83%D0%B9%D0%BD_%D0%BE%D0%BD%D0%BE%D0%BB

Харьцангуйн онол нь цаг хугацаа ба орон зайн (огторгуйн) бүтэц мөн түүнчлэн
Таталцлын (Гравитацийн) ухааныг судалдаг. Энэхүү онол нь харьцангуйн тусгай ба
ерөнхий гэсэн Альберт Эйнштейний нээсэн шийдвэрлэх хоёр физикийн онолуудаас
бүрддэг.

Харьцангуйн тусгай онол нь бие биеийнхээ хувьд харьцангуйгаар хөдөлж байгаа
ажиглагчдын өнцгөөс, цаг хугацаа ба орон зайн харьцаа болон түүнтэй холбоотой
үзэгдлүүдийг тодорхойлдог. Түүн дээр суурилан массаас шалтгаалан орон зай ба цаг
хугацааны муруйлтаас Таталцал үүсдэг гэсэн харьцангуйн ерөнхий онол гарчээ. Орон
зай, цаг хугацаа нь харьцангуйн онолын суурь тэгшитгэлд өргөн хүрээнд адил
хэмжээтэй гарч үргэлжилсээр Огторгуй хугацаа/цаг гэсэн дөрвөн хэмжээст бүтэц рүү
нэгддэг. Өөрөөр хэлбэл баруун гар талын зурагт үзүүлсэн тор нь цаг хугацааны
хэмжээс бөгөөд бөмбөг нь орон зайн хэмжээсийг илэрхийлэх ба эдгээр нь өөр
харьцуулах системд холилдон хувирч дөрвөн хэмжээст бүтэцийг үүсгэнэ.

Харьцангуйн тусгай онолд харьцангуйн зарчим хичнээн чухал болохыг тодоор үзүүлэх
гэж анх Макс Планк "харьцангуй" гэсэн тодотголыг 1908 онд хэрэглэсэн.

Харьцангуйн тусгай онол нь огторгуй хугацааны бүтцийн тухай онол юм. Энэ онолыг
Альберт Эйнштейн 1905 онд хэвлүүлсэн "Хөдөлж буй биеийн электродинамик" нэртэй
өгүүлэлдээ дэвшүүлсэн. Харьцангуйн тусгай онол нь классик механикт бол хоорондоо
зөрчилтэй дараах хоёр постулат дээр үндэслэгддэг. Үүнд:

Харьцангуйн тусгай онолын тодорхойлогч шинж нь классик механикийн Галилейн
хувиргалтуудыг Лоренц хувиргалтуудаар сольсон явдал болно.

Харьцангуйн ерөнхий онол нь Эйнштейний 1907–1915 оны хооронд боловсруулсан
гравитацийн онол юм.

Харьцангуйн ерөнхий онолын гарааны цэг нь хурдатгалтай хөдөлж буй биет ба
гравитацийн оронд тайван байгаа (жишээ нь дэлхийн гадаргуу дээр оршиж буй) биет
хоёр физикийн хувьд адил төлөвт байна гэж үздэг эквивалентийн зарчим юм. Үүнээс
чөлөөт уналт бол инерциал хөдөлгөөн гэж мөрдөнө. Өөрөөр хэлбэл чөлөөтэй унаж буй
биет ямар ч хүч үйлчлээгүй үед биетүүд яаж хөдөлдөг вэ тэгж хөдөлж байгаа
болохоос биш классик механик дахь шиг гравитацийн хүчний нөлөөн дор хөдөлж буй
хэрэг биш юм. Энэ нь харьцангуйн тусгай онолтой зөрчилдөнө. Үүнийг шийдэхийн
тулд Эйнштейн огторгуй хугацаа муруйлттай гэж үзсэн ба 1915 онд огторгуй
хугацааны муруйлтыг түүн доторх материйн масс, энерги, ба импульстэй холбосон
Эйнштейний орны тэгшитгэлүүдийг нээсэн.

Математикийн үүднээс бол харьцангуйн ерөнхий онол нь Эйнштейний орны
тэгшитгэлүүдийг хангадаг метриктэй псевдо-Риманы цогцсуудын онол юм. Орны
тэгшитгэлүүдийн шийдүүд нь метрик тензорууд байх ба энэ тензор нь огторгуй
хугацааны топологи болон биетүүд хүч үйлчлээгүй үед яаж хөдлөхийг тодорхойлно.

  p α = ∫ Π T α β d Π β {\displaystyle \ p^{\alpha }=\int _{\Pi }T^{\alpha \beta
}d\Pi _{\beta }}



https://mn.wikipedia.org/wiki/%D0%A4%D0%B8%D0%BB%D0%BE%D1%81%D0%BE%D1%84%D0%B8

Философи буюу Гүн ухаан нь хорвоо ертөнц ба хүний нийгмийн мөн чанар, түүнчлэн
хүний амьдралын утга учирын талаар эцэслэн тунгааж, аль болох түгээмлээр
зөвшөөрөгдөхүйц тайлбарыг хайж судлах ухаан юм.

Философи гэдэг нь грек хэлний "φίλος" буюу дурлах, "σοφία" буюу цэц мэргэн гэсэн
хоёр үгний нийлбэрээс гаралтай бөгөөд "цэц мэргэнд дурлах" гэдэг утгаар
хэрэглэгдэж байв.

Анхны агуу их философич Сократ философи бол амьдралын сонголт, үйл ажиллагаа
болон сэтгэн бодохын зөв зарчмыг олох зорилготой өөрийгөө шүүмжлэлтэйгээр танин
мэдэх үйл явц мөн гэж үзэж байв. Сократ асуулт-хариултын аргандаа өөрийн алдаа
болон юм мэдэхгүй байгаагаа хүлээн зөвшөөрдөггүй хүмүүсийн биеэ тоосон бодлыг
бут цохихын тулд егөөдлийг ашигласан юм.

17, 18-р зуунд философичид философи дахь хоёр уламжлалыг хүнийг шинжлэх явдалд
аваачиж нэгтгэн байгалийг танин мэдэх бидний мэдлэгийн зааг хязгаарыг
тодорхойлохыг оролдсон. Энэ шинэ хандлага Декартаас эхэлж хөгжлийн дээд оргил нь
Кант болсон.

Философичдын дотор философийнхоо эсрэг байр суурьтай хүмүүс байсан. Философи ач
холбогдол багатай зүйл судалдаг, эсвэл жинхэнэ биш хуурамч асуудлаар оролддог,
эсвэл оршин тогтнож байгаа улс төрийн байгууллагыг зөвтгөхөд л үйлчилдэг гэх
мэтээр буруутгадаг байв. Манай үед философийг хамгийн хайр найргүй шүүмжилсэн
хүний нэг нь Австрийн философич Витгенштейн байсан юм.



https://mn.wikipedia.org/wiki/%D0%A3%D0%BD%D0%B3%D0%B0%D1%80

Унгар (унг/маж. Magyarország, Мажярорсааг), албан ёсоор Унгар Улс нь Карпатын
нам дор газарт орших далайд гарцгүй төв Европын улс юм. Австри, Словак, Украйн,
Румын, Серби, Хорват, Словен улсуудтай хиллэнэ. Нийслэл болон хамгийн том хот нь
Будапешт. Унгар улс ЭЗХАХБ, НАТО, Европын Холбооны гишүүн, Шенгений хэлэлцээрт
нэгдсэн. Албан ёсны хэл нь Урал хэлний бүлгийн Унгар буюу Мажяр хэл. Энэ нь
Энэтхэг-Европ хэлний язгуурт багтдаггүй Европын Холбооны дөрвөн албан ёсны
хэлний нэг нь юм.

Кельт (МЭӨ 450 оноос хойш) болон Ромын (МЭӨ IX-IV зуун) үеэс хойш IX зууны сүүл
үед мажаарчуудын удирдагч Арпаад Унгар улсыг үндэслэн байгуулсан бөгөөд түүний
гуч I Иштван 1000 онд Ромоос илгээсэн титмийг зүүн хаан ширээнд суужээ. Унгарын
Вант Улс дундаа бага сага тасалдалтай 946 жилийн турш оршин тогтносон. Зарим үед
тус улс Өрнөдийн соёлын төвүүдийн нэг гэж тооцогдож байлаа. Энэ үеийн дараа
коммунист эрин (1947-1989) залгаж авсан бөгөөд энэ үед гарсан 1956 оны Унгарын
хувьсгал, 1989 онд Австритай залгаа хилээ нээсэн нь Зөвлөлтийн эвслийн бутралыг
түргэсгэсэн зэрэг нь олон улсын анхаарлыг татсан юм. Одоо тус улс нь
парламентийн бүгд найрамдах засаглалтай (1989 оноос хойш). Өнөөдөр Унгар улс
өндөр орлоготой эдийн засаг болсон бөгөд зарим эдийн засгийн үзүүлэлтээрээ
бүсдээ тэргүүлдэг. Тус улсын одоогийн зорилго нь ОУВС-гийн стандартаар (тус
улсын ХХИ дэлхийд 36-д орох бөгөөд улам бүр өссөөр байгаа билээ) хөгжингүй улс
болоход оршино.

Унгар нь сүүлийн арван жилд дэлхийн хамгийн их жуулчид очдог 15 газрын нэг
байсан. Нийслэл Будапешт хот нь дэлхийн хамгийн үзэсгэлэнтэй хотуудын нэг гэж
тооцогддог. Тус улсад дэлхийн хоёрдахь том халуун нуур Хэвиц нуур, Төв Европын
хамгийн том нуур Балатон нуур, Европ дахь хамгийн том байгалийн хээр байдаг.



https://mn.wikipedia.org/wiki/%D0%9D%D0%B0%D1%80

Нар (Латин: Sol) нь нарны аймгийн төв од бөгөөд нарны аймгийн нийт массын
99.86%-г эзлэнэ. Нарнаас ирэх энерги нь дэлхий дээрхи бүх амьд бодисыг тэтгэх ба
фотосинтез болон дэлхийн цаг уур, уур амьсгалд голлох үүрэг гүйцэтгэнэ.

Нарны нийт массын 74%, эзэлхүүний 92%-г устөрөгч, харин нийт массын 25%,
эзэлхүүний 7%-ийг гели бүрдүүлнэ. Нарны гадаргуугийн температур ойролцоогоор
5,500 K (5,315 0C). Нар нь цагаан од бөгөөд насыг нь 4.57 тэрбум жил гэж тооцож
байна.

Нар нь Тэнгэрийн заадас галактикийн төвөөс ойролцоогоор 26,000 гэрлийн жилийн
зайд орших ба 217 км/сек хурдтайгаар тойрон эргэнэ.

Нарны диаметр 1.392х109 метр, үндсэндээ төгс бөмбөлөг хэлбэртэй. Диаметр нь
дэлхийнхээс 109 дахин, эзэлхүүн нь 1,3 сая дахин их буюу 1.41х1027м2. Масс нь
1.988435х1030kг буюу дэлхийгээс 332,946 дахин хүнд. Дундаж нягт нь 1,4 г/см3,
цөмдөө нягт нь 150 г/см3. Нарны гадаргуу дээр чөлөөт уналтын хурдатгал 27398
см/с2, сансрын хоёрдугаар хурд - 618 км/с.

Нарны радиусыг, төвөөс нь фотосферын гадаргуу хүртэлх хэмжээгээр нь тооцдог
байна. Нарны дотоoд бүтцийг инфрадолгион ба компютер загварчлалын аргаар
судлана.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81%D1%8B%D0%BD_%D1%85%D3%A9%D0%BB%D0%B1%D3%A9%D0%BC%D0%B1%D3%A9%D0%B3%D0%B8%D0%B9%D0%BD_%D1%88%D0%B8%D0%B3%D1%88%D1%8D%D1%8D_%D0%B1%D0%B0%D0%B3

Монголын хөлбөмбөгийн үндэсний шигшээ баг нь Монгол улс, мөн Монголын
Хөлбөмбөгийн Холбоонд харъяалагддаг, 1959 онд байгуулагдсан, гэвч 1960-1998 он
хүртэл ямар нэгэн тоглолт хийсэнгүй. Монголын цэнгэлдэх хүрээлэн нь «МХХ
Хөлбөмбөгийн төв» ба ерөнхий дасгалжуулагч нь Вожислав Бразулик хэмээх эрхэм юм.

Монголын хөлбөмбөгийн үндэсний шигшээ баг нь 1959 онд байгуулагдсан. Өнгөрсөн
жил хүртэл маш муу үр дүнг байсан. 1960-1998 тоглож байсан. 2002 жил: эхний
хөлбөмбөгийн цэнгэлдэх хүрээлэнгийн «МХХ Хөлбөмбөгийн төв» байна. 2014 жил:
анхны гадаад дасгалжуулагч Вожислав Бразулик байна, Европ дахь анхны монгол
хөлбөмбөгчин Ганболд Гандэлгэр (Тоттенхэм Хотспур B).



https://mn.wikipedia.org/wiki/%D0%94%D0%B0%D1%80%D1%85%D0%BB%D0%B0%D0%BB%D1%8B%D0%BD_%D0%BE%D0%BB%D0%B4%D0%BC%D0%BE%D0%BB_%D1%85%D0%BE%D0%BC%D1%81%D0%B4%D0%BE%D0%BB

Дархлалын олдмол хомсдол буюу ДОХ нь ХДХВ буюу хүний дархлал хомсдлын вирүсээр
хүмүүст халдварлаж, дархлалын тогтолцоог гэмтээснээс үүддэг өвчин бөгөөд мөн
бусад зүйлийн амьтдад үүнтэй төстэй вирүсүүд байдаг (СДХВ, МДХВ гэх мэт). Энэ
өвчний төгсгөлийн шат нь тухайн хүнийг аливаа халдвар болон хавдрын өвчний эсрэг
хамгаалах чадваргүй болгодог. ДОХ болон ХДХВ-ийн эсрэг эмчилгээ нь зөвхөн
вирүсийн хөгжлийг саармагжуулах л төдий байгаа бөгөөд одоогоор мэдэгдэж буй
бүрэн төгс эмчилгээ байхгүй байна.

ДОХ болон ХДХВ-ийн эсрэг эмчилгээ нь зөвхөн вирүсийн хөгжлийг саармагжуулах,
дархлааг дэмжих төдий л байгаа бөгөөд одоогоор мэдэгдэж буй бүрэн төгс эмчилгээ
байхгүй байна. Гэхдээ үүсэх шалтгаан болон урьдчилан сэргийлэх арга замуудыг
тогтоосон юм.

Монгол улсад сүүлийн жилүүдэд ХДХВ/ДОХ эрчимтэй тархаж байна. 2013 оны байдлаар
манай улсад ДОХ-ын халдвартай хүний тоо 149 хүрээд байна.



https://mn.wikipedia.org/wiki/%D0%90%D1%84%D1%80%D0%B8%D0%BA

Африк тив нь Азийн дараахи хоёрдахь том тив бөгөөд 30,221,532 км² талбайтай
(Дэлхийн нийт гадаргуугийн 6.0%, хуурай газрын 20.4% ). 2005 оны байдлаар
900,000,000 гаруй хүн амтай (Дэлхий хүн амын 14%), 56 улс байрлана. Хойд
талаараа Газар дундын тэнгис, зүүн хойд талаараа Суэцийн суваг, Улаан тэнгисээр,
зүүн өмнөд талаараа Энэтхэгийн далай, баруун талаараа Атлантын далайгаар
хүрээлэгдэнэ.

Африк тивийн нийт нутгийн 90% нь ой, цөл бөгөөд үлдэх 10% нь хөдөө аж ахуйд
тохиромжтой. Уг тивд заан, арслан, анааш зэрэг олон зүйл ховор амьтад байх
бөгөөд 2,000 гаруй төрлийн загастай.



https://mn.wikipedia.org/wiki/%D0%90%D0%B2%D1%82%D0%BE%D0%BC%D0%B0%D1%88%D0%B8%D0%BD%D1%8B_%D0%B4%D1%83%D0%B3%D1%83%D0%B9

Автомашины дугуй нь обуд болон дугуйнаас бүрдэнэ. Автомашины дугуй нь явж буй
зам болон тээврийн хэрэгсэл хоёрыг холбогч гишүүн юм. Дугуй нь тухайн тээврийн
хэрэгслийн явалтанд ихээхэн нөлөөтэй. Дугуйг ямар замд ашиглах, хэр зэргийн
температур болон ачаалалд ашиглахаас нь хамааруулан үйлдвэрлэдэг. Жишээ нь төв
европод ашиглагдаж байгаа автомашинууд нь ихэвчлэн асфальтан замд ашиглагдах ба
замын гадаргын температур нь -15 °С -ээс +60 °С хооронд байна. Замуудын
чийглэгийн хэмжээ харилцан адилгүй байхаас гадна өвлийн улиралд шинэ орсон цас
эсвэл дагтаршсан цас болон мөсөөр хучигдсан ч байна. Онолын хувьд энэ бүх замд
тохируулан хийсэн дугуй байх боломжтой. Гэхдээ үйлдвэрлэлтийн өртөг болон
амьдралын хугацааг нь чухалчлан авч, аль болох өргөн хүрээг хамруулан ашиглах
зорилготойгоор дараах төрлийн дугуйг үйлдвэрлэдэг.

Өвлийн дугуйг бага температур болон цас, мөстэй замд зориулан хийсэн байдаг.
Түүний резиний хольц нь хүйтний улиралд хүч дамжуулахад (шүдний тусламжтай
газрыг маажин) хангалттай уян налархай шинж чанартай байна. Өвлийн дугуйг M+S
(англ. Mud and Snow, монг. шавар болон цас) гэсэн тэмдэгээр тэмдэглэдэг. Өвлийн
дугуйг европын холбооноос 1992 онд тодорхойлсон тодорхойлолтод: <<"M+S"
тэмдэгээр тэмдэглэсэн өвлийн дугуйны газартай харьцаx эргэлтийн талбайн хээ
болон бүтэц нь цас болон шавартай замд зориулагдсан учир хэвийн дугуйнаас илүү
явалт- болон зүтгэлтийн шинж чанарыг үзүүлэх ёстой. Мөн түүний хээ нь хэвийн
дугуйнаас өргөн, хээ хоорондын зай томтой байхаас гадна хээний гүн нь бас гүн
суусан байх шаардлагатай">> хэмээн тодорхойлжээ.

Хэдийгээр "М+S" дугуйг ийнхүү тодорхойлсон боловч (2013 оны байдлаар) ямар нэг
хуулиар хамгаалсан "хээтэй" өвлийн дугуй байхгүй учир хальтиргаа гулгаатай замд
ашиглахад тохиромжгүй дугуйнд ч энэ тэмдэгийг хэрэглэсэн байдаг. Дан ялангуяа
америкийн болон хятадын дугуйн үйлдвэрлэгчид энэ тэмдгийг зуны дугуйнд ч бас
хэрэглэсэн байдаг аж.

Хүйтний улиралд, гэхдээ хуурай цаг ууртай байх үед дугуйны даралтыг 0,2-0,3 бар
даралтаар илүү хийлж явах шаардлагатай бөгөөд үүний учир нь үйлдвэрлэгчийн
тооцоолсон, явалтын үед халалтаар үүсэх даралтын хэмжээг зунаас дугуйнаас
хамаагүй бага авсантай холбоотой байдаг. Харин цас болон шавартай замд мэдээжийн
хэрэг дугуйн хийний даралтыг багасгах ёстой.

Зуны дугуйг бодвол өвлийн дугуй нь тухайн тээврийн хэрэгслийн гэрчилгээнд заасны
дагуух хурдны индекс бүхий дугуйнаас бага хурдны индекстэй дугуйг хэрэглэж
болдог. Гэхдээ энэ тохиолдолд "M+S" гэсэн тэмдэгтэй дугуйг ашиглах зүйтэй
(дөрвөн улирлын дугуй үүнд орохгүй). Ингэж хэрэглэсэн тохиолдолд жишээ нь
германд хянах самбарын ойролцоо цагаан дэвсгэр дээр тухайн дугуйны явж болох
дээд хурдыг бичсэн наалдагч цаасыг наадаг. Хурдны дээд хязгаар бүхий хурдны
замтай бусад улсуудад ийм тэмдэглэгээг хурдны замын дээд хязгаарын тэмдэглэгээ
болгон наах тохиолдол ч бас бий.

Австри улсад хадаастай дугуйг хот суурин газар дээд тал нь 50 км/ц хурдтай
хэрэглэх ба харин хот хоорондын замд 80 км/ц, хурдны зам дээр 100 км/ц-с илүү
хурдтай явахыг хориглодог. Үүнээс гадна зургаадугаар сараас есдүгээр сар хүртэл
хадаастай дугуйг хэрэглэх хориотой. Хадаастай дугуй хэрэглэx үеэр тусгай наадаг
тэмдэгийг автомашины арын хэсэгт танигдахаар нааж хэрэглэх ёстой байна.

Дөрвөн улирлын дугуйг өвөл, зуны улирлын аль алинд нь хэрэглэж болохоор тооцон
хийдэг. Энэ төрлийн дугуйг өвөл зуны температурын ялгаа багатай улсуудад
хэрэглэнэ (жишээ нь Их Британи, Герман зэрэг улсуудад ихээхэн тархсан байдаг
бол, Альпийн нурууны улсуудад огт хэрэглэдэггүй). Дөрвөн улирлын дугуйны хээ нь
хоёр өөр төрлийн хээний хослол байх ба өндөр температур болон нойтон замд
шаардагдах уртаашаа байрлалтай хээ мөн цас мөстэй замд барьцалдалт өгөх гүн
шүднүүдтэй байна.

Автомашины дугуй нь гүйлтийн чиглэлтэй болон чиглэлгүй гэж байна. Тухайн дугуй
нь гүйлтийн чиглэлтэй бол гадна талд нь сумаар эргэлтийн чиглэлийг нь заасан
байдаг. Хэрэв ийм дугуйг обуданд угсарсан бол автомашины зөвхөн нэг талд нь
угсрах боломжтой. Ялангуяа өвлийн дугуй болон өндөр хурдтай явахад зориулсан
дугуй нь гүйлтийн чиглэлтэй байна. Чиглэлтэй дугуй нь Ү-хэлбэрийн хээтэй байх ба
энэ нь ус, цас, шавар шавхайг гадагшаа цацах үүрэгтэй. Гүйлтийн чиглэлтэй дугуйг
буруу талд угсарсан тохиолдолд явалтанд муугаар нөлөөлөх (усанд гулгалт ихсэх)
болон дуу ихтэй болох мөн түүнчлэн элэгдэлт эрс нэмэгдэнэ. Зарим тохиолдолд
дугуй хагарах явдал ч бий. Тиймээс гүйлтийн чиглэлтэй дугуйг аль болох
чиглэлийнх нь дагуу угсарч хэрэглэх нь зүйтэй бөгөөд элэгдлийн хугацаа ч урт
байна.

Автомашин үйлдвэрлэгчид нь тухайн автомашинд тохирсон дугуйны даралтыг
тэмдэглэсэн байдаг. Даралт нь автомашины явалт, явалтын аюулгүй байдал, түлшний
хэрэглээ болон дугуйны ашиглалтын хугацаанд маш их нөлөөтэй. Ихэнхдээ даралтыг
хоосон болон дүүрэн ачаатай байдлаар тус тусад нь бичсэн байна. Энэ мэдээлэл нь
автомашины гарын авлага дээр эсвэл хаалган дээр наалдагч цаасан дээр бичиж наах,
урд хайрцагны таг болон түлшний банкны хаалтны дотор талд харагдахуйц бичиж
тэмдэглэдэг. Дугуйны даралтыг шалгахдаа зөвхөн дугуйны хүйтэн үед шалгахаас
гадна нөөц дугуйны хийг шалгахаа ч мөн мартаж болохгүй.

Дугуйн даралтыг хэт багатайгаар явах нь өнхрөлтийн эсэргүүцэл ихтэй байхаас
гадна, явалт зөөлрөх, бага хурдтай явахад газартай наалдалт нь ихсэн дугуйг
ихээр халаах, нухлалтын ажил ихэссэний улмаас өндөр хурдтай явахад дугуй нь
ихээр халах муу талтай. Хурдны зам дээр гарч байгаа ихэнх дугуй хагаралт нь
зөвшөөрөгдсөн дугуйн хамгийн бага даралтыг хэтрүүлэн бага даралттай явснаас
шалтгаалан дугуйнд хэт халалт бий болж хагарсан байдаг.

Дугуйн даралтыг үйлдвэрлэгчийн зөвшөөрсөн дээд хэмжээнээс илүүгээр хийлэн
(жишээлбэл 0,2 бар) явбал өнхрөлтийн эсэргүүцэл багассанаар түлшний хэрэглээ ч
бага зэрэг буурч байгаа нь ажиглагддаг. Туршилтаар 0,2 бар даралт ихтэй байхад
2 хувиар бага түлш хэрэглэдэгийг тогтоосон байна. Цаашлаад дугуйн даралтыг ихтэй
явсанаар жолоодлого нарийвчлал сайтай болох, явалт тогтвортой болох зэрэг сайн
талтай. Гэхдээ ингэж дугуйн даралтыг ихэсгэхдээ тухайн автомашинд зөвхөн comfort
tire pressure (орч.: тухлаг явалтын дугуйн даралт) гэсэн тэмдэглэгээ байгаа
тохиолдолд л хэрэглэхийг анхаарах нь зүйтэй.

Дугуйн даралтыг ихэсгэсний муу тал нь автомашины пүршний хөшүүн байдлаас
шалтгаалан явалт хатуу болох, мөн хурд багатай явахад газартай харьцах талбай
багасан, газрын барьцалдалт муудна. Харин дугуйны хээ нь хоёр захаасаа илүү
голоороо түргэн элэгдэлд ордог гэсэн яриа нь туршилтаар нотлогдоогүй юм (гэхдээ
дугуйны даралтыг 3 бараас хэтрүүлээгүй байхад). Хэт бага даралттай явбал дугуйны
гүйлтийн хэсгийн хоёр бөөр нь маш хурдан элэгдэлд ордог.

Мөн түүнчлэн төрөл бүрийн үйлдвэрлэгчийн дугуйн даралтыг яг адилхан ихэсгэхэд
өнхрөлтийн эсэргүүцэл нь хоорондоо 20 хувь хүртэл (зарим тохиолдолд бүр 30 хувь
хүртэл) зөрдөг байна. Автомашины дугуй үйлдвэрлэгчид нь 130-160 км/ц хурдтай
явбал дугуйн даралтыг 0,2-0,6 бар хүртэл нэмэхийг зөвлөдөг.

Дугуй элэгдэлд ороод үлдэж байгаа хээг хэр хэмжээтэй үлдсэнийг тогтоох
зорилготойгоор Tread Wear Indicator-TWI (орч. элэгдлийн индикатор) гэх
тэмдэглэгээ байх ба үүнийг дугуйн хээн завсар жижигхэн товгороор тэмдэглэсэн
байдаг. Мөн түүнчлэн энэ тэмдэглэгээг хялбар олох зорилгоор ихэнхдээ TWI үсгийг
дугуйн бөөрөнд шивсэн байх нь их. Дугуйг зөв хадгалах нь түүний амьдрах хугацааг
уртасгахад ихээхэн нөлөөтэй, учир нь дугуйг хийсэн каучук нь цаг уурын нөлөөнд
орж хуучралт өгөх, бензин тосонд идэгдэн насжилт нь багасдаг.

2000 оноос хойш дугуйг тусгай дугуйны хий болох хүхэр, фторын (SF6) нэгдлийг
хэрэглэх болсон боловч энэ нь нэгдүгээрт өртөг өндөр, хоёрдугаарт байгаль орчинд
муугаар нөлөөлдөг хэмээн азотыг ашиглах болжээ. Гэсэн ч өнөөдрийг хүртэл азотыг
ашигласанаар ямар нэгэн ашигтай талтай эсэхийг тогтоосон зүйл байдаггүй,
түүнчлэн хэвийн даралттай агаарын найрлагад азот нь 78%-ийг эзлэх учир цэвэр
азотоор хийлэх зүгээр хий шахах хоёр нь үндсэндээ ижил юм.

Шинээр дугуй үйлдвэрлэхдээ давхарга тус бүрийг тус тусад нь урьдчилан бэлтгэдэг.
Үүний дараа зориулалтын шахаж цутгах машинаар, эсвэл хэрээс болон металл
хэрээстэй бол Каландр хэрэглэнэ. Дараа нь давхарга тус бүрийг ороогч машинд
дугуйны цөмөөс нь эхлэн ороогоод хамгийн гадуур нь гүйлтийн талбайн холимогоор
орооно. Ингээд үүнээ хэвэнд хийн даралтын дор (22 бар хүртэл) вулканжуулна.
Вулканжуулалтын хугацаа болон температур нь дугуйны хэмжээс болон зузаанаас
шалтгаалан өөр өөр байна (суудлын автомашины дугуйг 170-200°-т 9-13 минут).



https://mn.wikipedia.org/wiki/%D0%A5%D1%8D%D0%BD%D1%82%D0%B8%D0%B9

Хэнтий аймаг 1923 онд байгуулагдсан. Газар нутгийн хэмжээ - 80,311 км² (21
аймгаас 9-р том). 2008 оны тооцоогоорх хүн амын тоо - 67,770 (21 аймгаас 14-р
их). Засаг захиргааны төв - Чингис хот. Аймгийн нутаг засаг захиргааны хувьд 17
сумнэгжтэй. Хэнтийн нурууны нэрнээс аймгийн нэр өгөгджээ. Эзэн Чингис хааны төрж
өссөн олон газар энэ аймгийн нутагт бий.

Хэнтий аймаг Монгол орны дорно умар биед оршино. Хэрэглээний бүсчлэлээр зүүн
бүст хамаарна. Хойд талаараа Оросын Холбооны Улстай (Өвөр Байгалийн хязгаар) хил
залгана. Улс дотор Дорнод, Сүхбаатар, Дорноговь, Говьсүмбэр, Төв, Сэлэнгэ гэх 6
аймаг, улсын нийслэлийн Багануур дүүрэгтэй хаяална.

Аймгийн баруун талаар Хэнтийн нурууны зүүн хошуу сунайна. Нуруунд төрийн
тахилгат Бурхан Халдун уул байдаг. Нурууны араас Онон гол, өврөөс аймгийн урд
талаар хөндлөн урсдаг Хэрлэн гол эх авдаг.

Хэнтий аймгийн хүн амын тоо 2000 онд 70,946 байсан бол 2010 оны тооллогоор нийт
хүн ам нь 65,811, суурин хүн ам нь 65,335 болж буурчээ. Энэ тоогоор бол Монгол
улсын 13-р олон хүн амтай аймаг гэж үзэгдэнэ. 2007 оны үед хүн амын нягтрал 0.89
(21 аймгаас 14-р шигүү) байв. Хүн амын үнэмлэхүй олонх нь Монгол үндэстэн. 2000
оны тооллогын дүнгээр олонх Халх ястнаас (нийт хүн амын 86.5%) гадна Буриад
ястан онцлохуйц олноор (6,223 буюу 8.8%) оршин суудаг гэжээ. 2010 онд гадаад
улсын харъяат иргэн 580 хүн тоологдсон нь хүн амын 0.8% болж байгаа юм.

Хэнтий аймгийн нутаг дэвсгэр засаг захиргааны хувьд дээд түвшинд 17 сум, дэд
түвшинд 83 багт хуваагддаг. Хүн ам олонтой 3 суурин газартай. Тухайлбал, Хэрлэн
суманд харъяалагддаг аймгийн төв Өндөрхаан хот 17164, Бор-Өндөр сум буюу
Бор-Өндөр тосгон 8080, Батноров суманд харъяалагдах Бэрх тосгон 2413 хүн амтай.



https://mn.wikipedia.org/wiki/%D0%A5%D0%B0%D1%80_%D0%A5%D0%BE%D1%80%D1%83%D0%BC

Хар Хорум буюу Каракорум хот нь Чингис хааны зарлигаар 1220 онд Их Монгол улсын
нийслэл хотыг Аураг ордноос тус хотод шилжүүлэх зарлиг гарч, Өгэдэй хааны үеэс
албан ёсны нийслэл юм. XIII зууны үед байгуулагдсан бөгөөд уг хот нь Мин улсаас
явуулсан довтолгооны үр дүнд сүйдсэн. Сүүлийн жилүүдэд төр засаг болон ард
түмний дунд уг хотын байсан газарт шинэ хот үүсгэн байгуулж нийслэл хот болгох
санал санаачлага гарч байсан болно.

Хар Хорум хотыг 1220 онд Чингис хаан үндэслэж. Хубилай хааны үед барин
дуусгажээ. Тэнд хот суурин анх байгуулагдсан нь VIII зууны (Уйгур улс) үед
холбогддог. Чингис хааны үед Хар Хорум нь цэрэг зэвсгийн агуулах суурин шинжтэй
байжээ. 1232 онд Хархорумын гол хэрмийг байгуулжээ. 1235 онд хаант төрийн сүр
хүч, хөгжил цэцэглэлтийн илэрхийлэл болгон Түмэн Амгалант ордныг байгуулснаар
Хархорум хот улам ч өнгө жавхаатай болжээ. Түүний өмнөхөн Өгөөдэй хаан ор суусны
7-р он хөхөгчин хонин жил (1235 он)-ийн хавар Хархорум хотыг цогцлон байгуулж
Түмэн Амгалант ордныг барьж, 8-р оны (1236 он) улаан бичин жилийн цагаан сард
олон ван ноёд зоог базаан уг ордныг барьж гүйцсэнд зориулж их найр, хурим ёслол
үйлджээ. Ийнхүү Өгэдэй хаан Хархорумын бүтээн байгуулалтын ажлыг зохион
байгуулснаар Монголын эзэнт гүрний нийслэлийн өнгө төрхийг илэрхийлэхүйц хот
болсон байна. Хархорум хотыг байгуулахад Монголчуудын зэрэгцээ “Франц, Англи,
Орос, Унгар, Төвд, Балба, Перс, Хятад, Солонгос зэрэг орны шилдэг уран
барилгачдыг дайчлан ажиллуулжээ. Юань улсын сударт бичсэнээр “1500 албан хүн”
Хархорумыг байгуулахад идэвхитэй ажиллаж байжээ. Ер нь хот байгуулалтад харь
орны гар урчуудыг ашиглах явдал Хүннүгийн үед ч байсан.

Хотын гол хэсгийг тойруулан босгосон бэхлэлт хэрэм нь дөрвөн талдаа тус бүр нэг
асар хаалгатай байсан ба Марко Пологийн мэдээгээр бол эргэн тойрны урт гурван
бээр (4,92 км) хэмжээтэй байв. Археологийн шинжилгээний үр дүнгээс үзвэл хотын
хэрмийн баруун хана 1500 метр, урд талын хана нарийн тодорхой бус, зүүн талын
хана 1200, хойт хана 1100 метр урт болохыг тогтоожээ. (Н.Сэр-Оджав. Д.Баяр. 1977
оны Хархорум хотын шинжилгээний ангийн тайлан. 16-р тал)

1985 онд Шанхай хотноо хэвлэгдсэн “Хятадын Нэвтэрхий толь бичиг-Юан гүрний түүх”
зохиолд “Хархорум нь дөрвөн ли, зүүнээс баруун тийш барагцаалбал хоёр ли
хэмжээтэй” гэжээ ( 1ли = 576 метр )

Ногоон зүлэг, цэцэг, навч алагласан Хархорум хотын хэрэм хойноос урагш,
баруунаас зүүн тийш нэвт гарсан томоохон гудамжтай ба тэдгээр нь төв дундаа
огтлолцож, хотыг дөрвөн тойрогт хуваагддаг байв. Үүнд нэгдүгээр тойрогт газар
бүрээс ирсэн Мусульман худалдаачид, тэдний зах зээл голдуу, хоёрдугаар тойрогт
Хятад худалдаачид, гар урчуудын зах зээл голдуу гуравдугаар тойрогт Эзэн хааны
хатад, хөвгүүдийн орд харш болон Чингисийн Алтан ургийн ноёд дээдэс, их жанжидын
байр, орд өргөө, дөрөвдүгээр тойрогт Будда, Христос, Лалын шашны сүм хийд,
дипломат элч төлөөлөгчдийн буудал, мөргөлийн газар бүхий хот байгуулалтын хувьд
нарийн зохион байгуулалтай том хот болжээ. (‎Ч. Далай. Өгэдэй хаан ба Хархорум
хот, 22-р тал)

Олон тооны уран дархчуудыг авчирч ажиллуулснаас үзвэл монгол хаад Хархорумаа хөл
ихтэй, хөгжил сайтай томоохон хот болгох гэж нилээд чармайж байжээ. Тухайн үеийн
шилдэг уран дархчуудын бүтээсэн нэгэн томоохон бүтээл бол Түмэн Амгалант ордон
дотор байрлаж, уран гоё хийцээрээ олон түмэнд шагшигдаж байсан Мөнгөн мод болно.
Түүнийг бүтээх ажлыг Мөнх хаан Францын нийслэл Парис хотын алдарт уран дархан
Вильгельм Бушьед хааны сангаас санхүүжилт хийж, 50 туслах дархан өгч
бүтээлгэжээ. В.Бушье түүнийг 1254 онд хийж дуусгаад, уран барилгын хосгүй бүтээл
Түмэн Амгалант хэмээх их ордны дотор талд, хааны сэнтийн өмнөх талбайд
байрлуулан залжээ. Мөнгөн модны ёроолд тус бүрээс нь айраг олгойдон гарах цоргон
амтай дөрвөн мөнгөн арслан байрлуулжээ. Модны дотуур оройд нь хүртэл дөрвөн
босоо хоолой татаж, тэдгээрийн амсрыг доош унжуулан, тус бүрийн амсрыг алтан
шармал могойн ам маягтай үйлдэж сүүлээр нь мөнгөн модыг ороолгон урлажээ. Эдгээр
хоолойн нэгээс дарс, нөгөөгөөс дан айраг, гурав дахиас балын ундаа, дөрөв дэхээс
террацина хэмээх будааны шар айраг гоождог байв.

Дэлхийн гурван том шашин болох Будда, Христос, Лалын болон бөө мөргөлийн ёсны
төлөөлөгчид нийслэлд тус тусын үйл ажиллагааг явуулж байсан бөгөөд 1254 онд Мөнх
хаан Хархорум хотод Будда, Христос, Лалын болон бөө мөргөлийн ёсны төлөөлөгчдийг
ирүүлэн дэлхийн түүхнээ анх удаа онолын маргаан зохион байгуулсан байна.

Мөнх хааны үед 1256 онд Хархорумд байгуулсан Буддагийн "Хин Өн Гэн" буюу "Их
Асарт сүм", "Читаван" зэрэг 12, Лалын 2, Христосын 1 нийт 15 тооны сүм дуган өөр
өөрийн суртлыг номлож байжээ.

XIII зуунд Чингис хааны, үр ач нартаа нийт гүрний нутгийг хуваарилан өмчлүүлсэн
тус тусын эзэмшил дээр Монголын хэд хэдэн улс буй болов. Тэдгээр нь Орос дахь
"Алтан Орд", Иран дахь "Ил Хан" буюу анхны хааны нь нэрээр алдаршсан "Хүлэгүгийн
улс" Дундад Ази дахь "Цагадайн улс" хожим 1260 оноос Хятадад байгуулагдсан
Монголын "Юань улс" зэрэг болно. Тэдгээр нь тухайн үеийн нөхцөл байдал, газар
зүйн байрлалаас болж өөр өөрийн төв хоттой байв. Тухайлбал Ижил мөрний сав
нутагт орших Батын Сарай, Бэрхийн Сарай, Иран дахь Монголын хаант улсын төв
Тибриз мөн Цагадайн улсын нутаг болох Ферганд Андижан, мөн Бээжин, Багдад,
Бухар, Самарканд зэрэг хотууд оршиж байв. Монголын хаад нийт гүрнийг Хархорум
хотод төвлөрөн тэндээс удирдаж байсан болохоор их нийслэл нь мөн Хархорум
байжээ.

Энэ бүхнээс дүгнэн үзэхэд XIII зууны үед Хархорум хот Ази-Европ, Араб дахины
аянчин жуулчин, албаны түшмэд, ихэс дээдэс, эрдэмтэн мэргэдийг өөртөө даллан
дуудсан дэлхийн соёл ирг‎эншлийг холбогч хотын үүргийг гүйцэтгэж байсан болох нь
судалгааны явцад тодорхой болж байна.



https://mn.wikipedia.org/wiki/%D0%A1%D2%AF%D2%AF

Сүү бол эмэгчин хөхтөн амьтны хөхний булчирхайнаас ялгардаг тэжээллэг шингэн.
Хөхтөн амьтдын эмэгчингийн сүү ялгаруулах энэхүү чадвар нь тэднийг хөхтөн амьтан
хэмээн тодорхойлогч шинжүүдийн нэг нь юм. Нярай төл амьтад үндсэн хүнс тэжээлээ
идэж суртал сүү нь тэжээлийн гол эх үүсвэр байдаг. Төрсний дараа дэлэгнэх сүүг
уураг гэдэг. Уураг нь эх амьтны эсрэг биетийг нярай үр төлдөө дамжуулагч сүү юм.
Энэ нь эх, үр төл хоёр төрөл бүрийн өвчний халдвар авах эрсдэлийг багасгадаг.

Түүхий сүүний найрлага нь тухайн амьтны төрөл, зүйлээс хамааран өөр өөр байдаг.
Гэхдээ түүхий сүү нь ерөнхийдөө тодорхой хэмжээний ханаагүй тослог, протейн,
кальци зэргийг агуулдаг. Халим, далайн гахай гэх мэт усны хөхтөн амьтдын сүүг
газрынхтай харьцуулбал маш их тослогтой, мөн бусад хатуу тэжээллэг бодисыг
агуулсан байдаг.

Бусад хөхтөн амьтдын адил хүмүүс ч гэсэн нярай балчир үедээ эхийнхээ сүүг
хэрэглэдэг. Олон угсаатан, ястнуудын хувьд хүмүүс нярай насныхаа дараа сүү
шингээж, боловсруулах (Нүүрс-Ус Үл Тэвчих) чадвараа алддаг. Тиймээс олон ч орны
уламжлалт хоол хүнсэнд сүүн бүтээгдхүүн өргөн хэрэглэгддэгүй. Харин өдөр тутмын
хоол хүнсэндээ сүү хэрэглэдэг заншилтай газар орнууд ялангуяа үнээний, мөн хонь,
ямаа, сарлаг, одос үхэр, адуу, тэмээ гэх мэтийн гаршуулсан амьтдын сүүг өргөн
хэрэглэдэг. Олон зууны турш үнээний сүүг боловсруулан төрөл бүрийн сүүн
бүтээгдхүүн хийж ирсэн. Тухайлбал цөцгий, цөцгийн тос, тараг, зайрмаг, мөн
харьцангуй удаан хугацаанд хадгалж болох бяслаг гэх мэт. Аж үйлдвэр хөгжих
хэрээр аарц, шар сүүний уураг, лактоз, өтгөрүүлсэн сүү, хуурай сүү гэх мэт сүүн
бүтээгдхүүнүүд болон хүнсний нэмэлт тэжээлүүд бий болж байна.

Сүү гэдэг үг нь шар буурцагны сүү, будааны сүү, бүйлсний сүү, наргил модны
самрын сүү гэх мэт, амьтны бус гаралтай орлуулагч нарт мөн хэрэглэгддэг. Мөн
тагтаа шувуу үр төлөө амнаасаа гулгиж гаргасан шингэнээрээ хооллодог ба энэ
шингэнийг нь тариан сүү гэж нэрлэдэг.

Амьтдыг гаршуулж эхлэж байхдаа хүмүүс анх амьтны сүүг хүнсэндээ хэрэглэж
эхэлжээ. Үнээний сүүг анх Бага Азийн орнуудад хүмүүс хэрэглэж эхэлсэн. Энэ
нутагт мөн ямаа болон хонийг МЭӨ 9000-аас 8000 жилийн тэртээ гаршуулсан байна.
Хонь, ямаа нь хуурай өвсөн тэжээл идэж, дасан зохицсон хөхтөн амьтан бөгөөд
хивэгч амьтан хэмээгддэг. Анхандаа эдгээр амьтдыг мах болон арьс ширийг нь
хэрэглэх зорилгоор гаршуулсан байж болзошгүй юм.

МЭӨ 7000 жилийн тэртээд одоогийн Турк улсын зарим нутагт үхрийг маллаж эхэлсэн.
Шинэ чулуун зэвсгийн үед Британийн арлууд дээр сүүг хүнсэнд хэрэглэж байсан
баримт байдаг. Европ болон Ази, Африкийн зарим газар бяслаг, цөцгийн тосыг
хэрэглэж эхэлсэн байна.

Өнөөдөр барууны ертөнцөд үнээний сүүг аж үйлдвэрийн хэмжээнд үйлдвэрлэж
боловсруулж байна. Хөгжилтэй орнуудад арилжааны зориулалттай сүүний чиглэлийн
фермүүд автомат тоног төхөөрөмж хэрэглэснээр сүүний зах зээлийн дийлэнхийг
хангаж байна. Тухайлбал Гольштен буюу Хар Тарлан мэтийн өндөр сүүний гарцтай янз
бүрийн үүлдрүүд сүүний үйлдвэрлэлд ашиглагдаж байна. АНУ-ын сүүний чиглэлийн
үхрийн 90%, мөн Их Британид 85% нь хар тарлан үүлдрийн үхэр байна. Сүү, сүүн
бүтээгдхүүн үйлдвэрлэлээр Энэтхэг, түүний дараа АНУ болон Шинэ Зеланд орж байна.

ОХУ болон Шведэд хандгайн сүүг бага зэрэг хэрэглэдэг. Илжиг болон адууны саам
(сүү) нь хамгийн бага тослогтой бол харин далайн хавны сүү 50%-иас дээш
тослогтой байдаг байна.

Халимны сүү нь хэдий хүний хүнсэнд хэрэглэгддэггүй ч хамгийн өндөр тослогтой
сүүний нэг юм байна. Энэ нь дунджаар 10.9% уураг, 42.3% өөх тос, 2.0% нүүрс-ус
агуулдаг ба 4.43 кКал/грамм илчлэгтэй.



https://mn.wikipedia.org/wiki/%D0%A1%D0%B8%D0%BD%D0%B3%D0%B0%D0%BF%D1%83%D1%80

Сингапур (Хятад:新加坡; Малай: Singapura; Тамил:சிங்கப்பூர்) нь Малайн хойгийн
өмнөд хошуунд орших арлаас тогтох зүүн өмнөд Азийн хот улс юм. Экваторын хойд
зүгт 137 км зайд, нийтдээ жижиг 63 арлаас бүтэж, Малайзын Жохор мужийн өмнө,
Индонезийн Риау арлуудын хойно байрладаг. Газар нутаг нь 707.1 км² бөгөөд
дэлхийд үлдсэн цөөн тооны хот улсуудын нэг юм.

Британийн Дорнод Энэтхэг нэгдлийн харъяанд байхдаа 1819 онд Сингапурын цөм аралд
худалдааны зээл болж үүсчээ. Энэ үед арлын гол суурин газар нь Сингапур голын
аман дээрх Малайзын загасны аж ахуй эрхэлсэн тосгон байжээ. Мөн эрэг, голууд,
жижиг арлууд дээр нутгийн уугуул иргэд болох Орган Лаут амьдардаг байв.
Британичууд нь Сингапурыг "амтлагчийн зам" дахь стратегийн ач холбогдолтой түшиг
газар болгон ашиглаж байжээ. Улмаар Британийн эзэнт гүрний хамгийн чухал
худалдаа, цэрэг армийн төвүүдийн нэг болсон байна. Дэлхийн хоёрдугаар дайны үеэр
Сингапур Япончуудад эзлэгдэхэд Уинстон Черчилль үүнийг тодорхойлдоо "Британийн
хамгийн том ялагдал" хэмээжээ. 1945 онд эргээд Британийн эрх мэдэлд шилжсэн.
1963 онд Малай, Сабах, Саравактай нэгдэн Малайз улсыг үүсгэсэн боловч 1965 оны 8
сарын 9-нд хоёрхон жилийн дараа тусгаарлажээ. Сингапур нь мөн оны 9 сарын 21-нд
НҮБ-д элссэн байна.

Сингапур нь тусгаар тогтносноор улсын амьдрах стандарт нэмэгджээ. Гадаадын шууд
хөрөнгө оруулалт болон улсын удирдлагатай аж үйлдвэржилт нь цахилгаан хэрэгслийн
үйлдвэрлэлт, нефтийн гаралтай химийн бодис үйлдвэрлэлт, аялал жуулчлал,
санхүүгийн үйлчилгээ, мөн уламжлалт худалдааны баазууд дээр тулгуурласан орчин
үеийн эдийн засгийг бүтээж чаджээ. Энэ нь Голландын эдийн засагч Альберт
Винсемиусын төлөвлөгөө доор хийгдсэн байна. Сингапур нь 1 хүнд оногдох ҮНБ-ээр
тооцвол дэлхийн 6 дахь баян орон юм. Мөн гадаад арилжааны нөөцөндөө 171.7353
тэрбум америк доллартай.

Сингапурын хүн ам нь 4.59 сая орчим. Хүн амын дийлэнх хувийг Хятадууд эзлэдэг.
Захиргаанд хэрэглэгдэх албан ёсны хэл нь англи хэл.

Бүгд Найрамдах Сингапур Улсын Үндсэн Хуулинд улс төрийн системийг нь төлөөллийн
ардчилал хэмээн тодорхойлсон боловч парламентийн засаглалтай бүгд найрамдах улс
хэмээн хүлээн зөвшөөрөгддөг. Улс төрийн амьдралд нь Ардын Үйлийн Нам (People's
Action Party) давамгайлдаг бөгөөд 1959 оноос хойших бүх сонгуульд ялалт
байгуулжээ.

Малай хэлний Singapura (Сингапура) гэдэг нь Санскрид хэлний सिंहपुर (Симха
пура), орчуулвал "Арслан хот" гэх үгнээс гаралтай юм. Үнэндээ, Сингапурт арсланг
ер нь байгаагүй гэж үздэг, харин тус нэрийг бард дуртай Шривижаяа улсыг
үндэслэгч өгсөн гэж таамагладаг. Өргөн дэлгэрсэн Монгол ардын нэг дуунд "Арслан
хотын урчуудаар сийлүүлж хийсийм аа хө..." гэсэн мөр бас байдгаас бол урьдын
цагт Арслан хот гэж нэрлэж байжээ.

Сингапур улсын газар нутаг нь Сингапур арал гэх гол арал, бусад жижиг 62 арлаас
бүтдэг. Жижиг арлуудаас Журон, Пулон, Пулой Убин, Сентоза арлууд нь арай
томоохон нь юм. Эх газар буюу Малайзтай холбогдсон хоёр хуурай замын гарц
байдаг. Эдгээр нь хойд зүгтээ Жохор хоттой холбогдсон Жохор-Сингапурын далан
зам, баруун зүгтээ Малайз-Сингапурын холбоос нэрт гүүр хоёр болно. Сингапур нь
бага нутаг дэвсгэртээ, шигүү суурьшилтайн учир эргийн гүехэн усанд шинээр хөрст
газар үүсгэдэг юм. 1960-иад онд 581.5 хавтгай дөрвөлжин километр нутагтай байсан
бол өдгөө хэмжээ нь 704 болсон бөгөөд 2030 он гэхэд ахин 100-гаар нэмэгдэнэ гэж
таамагладаг.



https://mn.wikipedia.org/wiki/%D0%9E%D0%BB%D0%BE%D0%BD_%D0%A3%D0%BB%D1%81%D1%8B%D0%BD_%D0%A1%D0%B0%D0%BD%D1%81%D1%80%D1%8B%D0%BD_%D0%A1%D1%82%D0%B0%D0%BD%D1%86

Олон Улсын Сансрын Станц (англ. International Space Station, ISS)-ыг сансарт
байнгын судалгаа шинжилгээ явуулах зорилгоор 1998 оны 11 сараас эхлэн тойрог
замд угсран байгуулж олон улсын сансарын байгууллагууд хамтран ашиглаж шинжлэх
ухааны хөгжилд чухал хувь нэмрийг оруулж байна. Энэ байгууламжийг дэлхийн олон
орнуудын сансарын төвүүд хамтран ашигладгаас НАСА, ЕСА, JAXA, CSA, Роскосмос
гэсэн байгууллагууд гол үүргийг хүлээн ажилладаг. Станц дэлхийгээс 420 км өндөрт
27700 км/ц хурдтайгаар өдөрт дэлхийг 15,8 удаа тойрдог, 450 тонн жинтэй, 108м х
73м х 20м хэмжээтэй. 2000 оны 11-р сарын 2-оос Олон Улсын Сансрын Станц (ОУСС)-д
анхны баг байнга оршин сууж эхэлсэн байна. ОУСС-ын байнгын оршин суугч хүмүүсийн
амьдралын нөхцлийг хангахын тулд хэдэн сар тутамд дэлхийгээс сэлбэг, хоол, ус,
нисгэгчидийн нөөц хувцас зэргийг зөөврийн хөлгөөр хангадаг үүнд Орсын Союз,
Прогресс; Европын Автомат Тээврийн хөлөг, Н-ll; АНУ-ын Луу, Сигнус хөлгүүдийг
ашигладаг. 2011 оноос Шаттл хөлгүүд бүгд ашиглалтаас гарсантай холбогдуулан
зөвхөн Союз хөлгөөр сансарын нисгэгчидийг ОУСС руу зөөвөрлөж байна.



https://mn.wikipedia.org/wiki/%D0%9D%D0%BE%D1%80%D0%B2%D0%B5%D0%B3%D0%B8

Норвеги (норв. Norge (бүкмол) ба Noreg (нюнорск)) буюу албан ёсоор Норвегийн
Вант Улс нь Хойд Европ дахь Скандинавын хойгийн баруун эргийг эзлэн орших,
үндсэн хуульт хаант засагт улс юм. Газрын хилийн ихэнх нь Шведтэй байх бөгөөд,
зүүн хязгаар нь өмнө талаараа Финлянд, зүүн талаараа Оросын Холбооны Улстай
хиллэдэг. Хойд тэнгис дэх усан хилээр баруун талаараа Нэгдсэн Вант Улс, Фарерын
арлууд, Скагерракын хоолойгоор өмнө талаараа Дани улстай хиллэдэг. Тус улсын
Атлантын далай болон Баренцын тэнгисийн эрэг нь фьордуудаараа алдартай.

1920-иод онд Норвеги нь Ян Майеныг нэгтгэж, Умард мөсөн далай дахь Свальбардын
ольтриг буюу Шпицбергенийг Шпицбергений гэрээ ёсоор эзэмших болсон юм. Мөн туйл
орчмын Бувье арал, Петр I арал, Күйн Модын газар нь Норвегийн хамааралтай нутаг
дэвсгэр боловч албан ёсоор тус улсад харьяалагддаггүй. Антарктид дахь Күйн Модын
газар нь бусад улсаар хүлээн зөвшөөрөгдөөгүй байгаа.

Дэлхийн хоёрдугаар дайнаас хойш Норвеги нь эдийн засгийн хурдацтай өсөлтийн
үрээр дэлхийн хамгийн чинээлэг орнуудын нэг болжээ. Норвеги нь дэлхийд газрын
тосны экспортоороо 4-т орох бөгөөд газрын тос олборлолт нь тус улсын ДНБ-ий
дөрөвний нэгийг бүрдүүлдэг.

Мөн Норвеги нь байгалийн хий, усны эрчим хүч, загас, ой, эрдэс бодисын арвин
баялагтай улс болно. 2006 оны байдлаар далайн хүнсний экспортоор дэлхийд Хятадын
дараа 2-т бичигдэж байна. Түүнчлэн хүнсний, усан онгоцны, химийн, олборлох,
меттал боловсруулах, загас агнуур, цаасны аж үйлдвэр өндөр хөгжсөн.

Тус улс нь 2001-2006 онуудад хүний хөгжлийн индексээрээ дэлхийд тэргүүлсэн
бөгөөд 2007, 2008 онуудад Исландтай тэргүүн байрыг хуваан эзэлж байна. 2007 оны
Олон улсын энхтайвны индексээр ч дэлхийн хамгийн тайван орноор шалгарсан аж.
Норвеги нь НАТО-г үүсгэн байгуулсан орнуудын нэг юм.



https://mn.wikipedia.org/wiki/%D0%9C%D1%8D%D0%B4%D1%8D%D1%8D%D0%BB%D0%BB%D0%B8%D0%B9%D0%BD_%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8

Мэдээллийн технологи гэдэг нь Америкийн Мэдээллийн Технологийн Холбооны (ITAA)
тодорхойлсоноор "Компьютер дээр суурилсан мэдээллийн систем, програм хангамж
болон техник хангамжийн дизайн, хөгжүүлэлт, хэрэгжүүлэлт, хангамж болон
удирдлагыг судлахыг хэлнэ". Мэдээллийн технологи нь цахим тооцоолуур болон
програм хангамжийг хэрэглэн мэдээллийг хувиргах, хадгалах, хамгаалах,
боловсруулах, дамжуулах болон найдвартайгаар хүлээн авах тухайг судалдаг.
Мэдээллийн технологи нь одоо дэлхийг хавтгайруулагч хүчин зүйл болоод байгаа
бөгөөд дэлхийн хөгжлийг тодорхойлогч тэргүүн эгнээний зүйл болж байна.

Ойролцоогоор МЭӨ 3000 жилийн тэртээд Месопотами дахь Шумерчууд бичиг үсэг бий
болгосноос эхлэн хүн төрөлхтөн мэдээллийг хадгалах, олборлох, ашиглах мөн
мэдээлэл солилцох болсон боловч мэдээллийн технологи гэх нэр томъёог анх 1958
онд “Харвардын Бизнесийн тойм” сэтгүүлийн нийтлэлд Харолд Ж Леавит болон Томас Л
Вислер нар бичсэн бөгөөд “энэ шинэ технологид одоогоор тогтсон ганц ч нэр
байхгүй байна. Бид үүнийг мэдээллийн технологи гэж нэрлэх хэрэгтэй.” гэсэн
байдаг. Тэдний тодорхойлолт гурван хэсгээс бүрддэг. Тэдгээр нь: боловсруулах
арга, шийдвэр гаргах статистикийн болон математикийн арга замын програм мөн
компьютерийн програмаар дамжуулан өндөр сэтгэхүйн загварчлал юм.

Төхөөрөмжүүд хэдэн зуун жилийн турш тооцоолол хийхэд хэрэглэгдсээр ирсэн. Анх
модон саваа (tally stick) хэлбэрийн төхөөрөмжүүд байсан байх.

Соронзон цөм (Relay) эсвэл вакум хоолой (Vacuum tube)-г ашигладаг электрон
компьютерууд 1940-өөд оны эхэн үед гарч ирсэн. 1941 онд хийгдэж дууссан Zuse Z3
нэртэй электромеханик компьютер нь дэлхийн хамгийн анхны програмчлах боломжой
компьютер бөгөөд орчин үеийн стандартаар хамгийн анхны бүрэн тооцоолох машин гэж
тооцогддог машинуудын нэг юм. Colossus бол Дэлхийн II-р дайны үеэр германы
илгээмжүүдийн кодыг тайлах зорилгоор бүтээгдсэн ба энэ нь хамгийн анхны электрон
дижитал компьютер юм. Энэ компьютерийг програмчилж болдог байсан хэдий ч өргөн
хүрээнийх биш, зөвхөн ганц үүрэг биелүүлэхээр загварчлагдсан байна. Түүнчлэн
санах ойдоо өөрийн програмыг хадгалах чадвар дутмаг, програмчлахын тулд дотоод
утаснуудыг өөрчлөхдөө залгуур болон салгуур (switch) ашигладаг байжээ. Хамгийн
анхны нийтэд хүлээн зөвшөөрөгдсөн, орчин үеийн, хадгалсан програмтай электрон
дижитал компьютер нь “Manchester Small-Scale Experimental Machine” (SSEM) ба
анхны програмаа 1948 оны 6 сарын 21нд ачаалуулсан.

Колоссус (Colossus)гэх мэт дээр үеийн цахилгаан компьютерууд цоорхой хальс буюу
өгөгдөл нь нүхний дараалал маягаар үзүүлэгдсэн урт нарийн цаасыг хэрэглээнд
оруулсан, одоо тэр технологи хоцрогдсон. Орчин үеийн компьютеруудад хэрэглэдэг
электрон өгөгдлийн санах ой дэлхийн хоёрдугаар дайнаас хойш, удаашрууулдаг
шугаман санах ойн (delay line memory) загвар радарын дохион замбараагүй байдлыг
арилгахаар хөгжүүлэгдэх үеэс мөнгөн усны удааширдаг шугам анхны бодит хэрэглээ
байжээ. Анхны шуурхай дижитал санах ой нь стандарт катодын цацраг хоолой дээр
тулгуурласан Виллиамсын хоолой (Williams tube) байв, гэвч үүн дээр хадгалагдсан
мэдээлэл удаашруулдаг шугаман санах ой нь хувирдаг байснаас үргэлжид
шинэчлэгдэхээс өөр аргагүй байсан, мөн дээрээс нь хучдэл салсан тохиолдолд
арилдаг байсан. Хамгийн анхны компьютерийн үл хувирах санах ой бол 1932 онд
зохиогдож, дэлхийн хамгийн анхны арилжааны үндсэн зориулалттай цахилгаан
компьютер болох Ферранти Марк 1 (Ferranti Mark 1)-д хэрэглэгдэж байв.

Уртасгадаг тэмдэглэгээт хэл (extensible markup language XML) сүүлийн жилүүдэд
өгөгдөл үзүүлэлтийн олонд танигдсан формат болоод байгаа. Хэдийгээр XML өгөгдөл
энгийн файлын систем дээр хадгалагдаж болдог ч “олон жилийн онол, практикийн
хүчин чармайлтаар тогтоогдсон бат бөх хэрэгжүүлэлт” гэсэн давуу талаа олж авах
үүднээс харилцан хамааралтай өгөгдлийн санг ихэвчлэн барьдаг. (Standard
Generalized Markup Language) (SGML)-н хувьсгалын нэгэн адилаар XML-н текстэд
суурилсан байгууламж машин ч хүн ч унших давуу талыг санал болгодог.

Харилцан хамааралтай өгөгдлийн сангийн загвар алгебрийн харилцан хамаарал дээр
тулгуурласан, програмчлалын хэлнээс хамааралгүй (Structured Query Language)
(SQL) хэлийг танилцуулсан.

“Өгөгдөл” ба “мэдээлэл” нөхцлүүд ижил утгатай биш. Хадгалагдсан бүхэн өгөгдөл,
гэвч өгөгдөл нь зохион байгуулагдаж утга төгөлдөр илэрхийлэгдсэн үед л мэдээлэл
болно. Дэлхийн тоон өгөгдлийн ихэнх нь зохион байгуулагдаагүй байдаг ба дан ганц
зохион байгуулалт дотор ч хэд хэдэн янзын биет форматтай хадгалагдсан байдаг.
Өгөгдлийн агуулах ийм үл тохирох санах ойнуудыг 1980-аад оноос хөгжүүлж ирсэн.
Тэд ер нь интернет мэтийн гадаад эх үүсвэрийг агуулсан олон янзын, шийдвэр
гаргахад тусалдаг системийг (decision support systems) (DSS) хөнгөвчлөхөөр
зохион байгуулагдсан эх үүсвэрүүдээс задалж авсан өгөгдлүүдийг хадгалдаг.

Өгөгдөл шилжүүлэлт нь 3 талтай: шилжүүлэг, тархалт, хүлээн авалт. Энэ нь
мэдээлэл нэг чиглэлтэй буурах эсвэл хоёр чиглэлтэй буурах, өсөх сувагтай
харилцаа холбоогоор шилжүүлэгддэг цацалт (broadcasting) шиг өргөнөөр ангилагдаж
болно.

XML нь 2000-аад оны эхэн үеэс хойш өгөгдөл сэлгэлтийн утга маягаар, ялангуяа
“data-at-rest –ээс илүү data-in-transit” гэж тодорхойлдог SOAP шиг, сүлжээнд
чиглэсэн протоколд хамрагддаг харилцан үйлчлэл гэх мэт машинд чиглэсэн харилцан
үйлчлэлд өсөлттэйгөөр ажиллаж байгаа. Тийм хэрэглээний уриалгуудын нэг бол
өгөгдлийг харилцан хамааралтай өгөгдлийн баазаас XML Document Object Model (DOM)
байгууламж руу хувиргах явдал юм.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%85%D0%B0%D0%B0%D0%B4

1. Чингис хаан (1206-1227) — 22 жил хаан суув. Есүхэйн хөвүүн.      Тулуй ноён
(1227-1229) — түр чөлөөний 3 жил хэрэг шийтгэв. Чингис хааны IV хүү. 2. Өгэдэй
хаан (1229-1241) — 13 жил хаан суув. Чингис хааны III хүү.      Турхан хатан
(1243-1246) — түр чөлөөний 3 жил хэрэг шийтгэв. Өгөөдэй хааны хатан. 3. Гүюг
хаан (1246-1248) — 3 жил хаан суув. Өгөөдэй хааны хүү.      Огул Каймиш хатан
(1248-1251) — түр чөлөөний 3 жил хэрэг шийтгэв. Гүюг хааны хатан. 4. Мөнх хаан
(1251-1259) — 9 жил хаан суув. Тулуйн ахмад хүү.      Аригбөх хаан (1260-1264) —
Хубилайтай зэрэгцэн хаан болоод эцэстээ ялагдсан. Тулуйн отгон хүү.

Цагадайн улс нь баруун (Мавренахр), зүүн Могулистан гэсэн хоёр хэсэгт
хуваагдсан.

1462 оноос тус улс нь Баруун Моголстан, Уйгурстан гэж хоёр хэсэг болж задарсан.
Баруун Моголстан нь 1514 оноос нэрээ сольж Яркендийн хаант улс болсон.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D1%8B%D0%BD_%D1%85%D2%AF%D0%BD_%D0%B0%D0%BC_%D0%B7%D2%AF%D0%B9

2007 оны 7 сарын байдлаарх Монгол улсын нийт хүн амыг АНУ-ын хүн ам тооллогын
товчоо 2,951,786 гэж үзэж байгаа бөгөөд энэ нь дэлхийд 138-д тооцогддог. Харин
НҮБ нь хүн амыг 2,629,000 хэмээн тооцож байгаа (АНУ-ын хүн ам тооллогын товчооны
тооцооноос 11%-р бага). Монголын Үндэсний Статистикийн Хороо хүн амыг 2,612,900
гэж тооцно.

Хоёр хөрш орон болох Хятад ба ОХУ-ын хүн амтай харьцуулахад харьцангуй бага юм.
Монголын хүн амын ихэнх хувийг Монголчууд эзлэх ба Казах үндэстэн цөөнх тоотой
бий. 2000 оны тооллогоор Монголын хүн амын өсөлтийг жилд 1.2% гэж тооцож байна.
Нийт хүн амын 59% нь 30-аас доош насны, үүнээс 27% нь 14-өөс доош насныхан
байна. Энэ харьцангуй залуу ба хурдацтай өсөж байгаа хүн ам нь бусад хөгжиж
байгаа орнуудтай адил эдийн засагт нь хүндрэл учруулах болжээ.

Нягтшил багатай Монгол улсын хүн амын нилээд хувь нь сүүлийн үеэс хотод амьдрах
болжээ. Тал хувь нь Улаанбаатар ба аймгийн төвүүдэд амьдарч байна. Өрхүүд өвөл
тосгонуудад, зун нь гэрт амьдрах хагас нүүдэлчин байдал нь хөдөө давамгайлж
байна, гэхдээ бүтэн жилийн турш нэг газартаа байх газар тариалан эрхэлдэг өрхүүд
ихэсч байгаа. Хүн амын 40% орчим нь нүүдэлчин, хагас нүүдэлчин амьдралтай.

Хүн амын 85% нь Монгол үндэстэн бөгөөд үүн дотроос Халх ястан давамгайлна.
Эдгээр ястнууд нь голдуу хэлний онцлогоороо л ялгагддаг. Монгол угсаатнуудын
90%-г Халх эзэлдэг. Үлдэх 10%-г Буриад, Дөрвөд, Дарьганга зэрэг ястан эзэлдэг.
Түрэг угсаатнууд (Хасаг, Тува, Чантуу) Монголын хүн амын 7%-г эзлэх бөгөөд үлдэх
хүн амд Хятадууд, Оросууд багтана. 1991 онд ЗХУ бутарч Монголд үзүүлж байсан
тусламж дууссанаар ихэнхи Оросууд Монголоос гарчээ.

Монгол дахь еврейчүүдийн нийгэмлэг 100 орчим еврейчүүд байгаа гэж мэдээлж байгаа
ч хичнээн нь Монголын иргэн, хэд нь түр хугацаагаар суурьшиж байгаа тухай
тодорхой мэдээлэл байхгүй. Еврейчүүд 19-р зуунаас Монголд нэвтэрч эхэлсэн ба
социалист системийн үед нэмэгдэн иржээ. Тэд интернет сайт нээн ажиллуулахаар
болсон ба Монгол дахь еврейчүүдийн нийгэмлэг нь дэлхийн еврейчүүдийн нийгэмлэгт
албан ёсоор бүртгэгджээ.

Монгол улсын албан ёсны хэл нь Алтай язгуурын Монгол хэлний бүлгийн Монгол хэл
бөгөөд бичгийн систем нь Халх аялгуунд тохируулсан кирилл цагаан толгой юм. Мөн
уламжлалт бичиг болох монгол бичгийг хэрэглэж буй. Нийт хүн амын 95% нь халх
аялгаар ярьдаг ба монгол хэлний бусад аялгуунд Буриад, Ойрад зэрэг аялга ордог.
Баян-Өлгий аймгийн Казах ба Тува нар казах, тувагаар ярьдаг. Англи хэл нь
Монголд хамгийн их яригддаг гадаад хэл, үүний дараа Орос хэл орно. Мөн хуучин
коммунист лагерийн орнуудын хэлийг нилээдгүй хувь эзэмшсэн байдаг.Үүний дотор
Герман хэлийг хүн амын 2,3% хувь эзэмшсэн байдаг бөгөөд герман хэлээр ярьдаггүй
улс орнуудын хувьд өндөр үзүүлэлт юм.Энэ нь социализмын үед монголчууд Оростой
харилцаа холбоо маш их байсантай холбоотой ба харин 1990-ээд оноос хойш англи
хэл нь хамгийн их яригддаг гадаад хэл болж байна. Албан ёсоор 18835, хараар
11081 монгол иргэн Өмнөд Солонгост ажиллаж байгаа (2010 оны 9 сарын 30-ны
байдлаар) тул солонгос хэл нь бас газар авч байна. Урд хөршийн хэл болох хятад
хэлийг хүмүүс сүүлийн үед сонирхох болж, залуучуудын дунд япон хэл ч бас
түгээмэл болж байна.

20-р зууны үед коммунист засгийн газар шашин шүтэхийг хориглож байжээ. Их
Хэлмэгдүүлэлтийн үеэр Хорлоогийн Чойбалсангийн удирдлага доор Монголын ихэнх сүм
хийдийг устгаж лам нарыг хэдэн мянгаар нь хороосон байдаг.

1991 онд коммунист засаглал унаснаар шашны эрх чөлөөтэй болж, гол шашин байсан
Төвдийн Буддизм дахин сэргэж хамгийн түгээмэл шашин болжээ. Христосын шашин,
Исламын шашин ч гэсэн дэлгэрч эхэлжээ. 21-р зуунд зарим судлаач, төрийн
зүтгэлтэн нар Мөнх тэнгэрийн шүтлэгийг сэргэх асуудлыг хүчтэй тавих болжээ. 2006
онд Мөнх тэнгэр судлалын олон улсын хурлыг Улаанбаатарт зохион байгуулсан юм.
Хүн амын 40% нь Төвдийн Буддын шашины урсгал болох Шарын шашинг шүтдэг, 30% нь
шашингүй, 20% нь Бөөгийн шашинтай, 6% Христ, 4% нь исламын шашинтан.

Социализмын үед боловсролын салбар нь хамгийн амжилттай хөгжжээ. Бичиг үсэг үл
мэдэх явдал нь нүүдэлчин өрхүүдийн хүүхдүүдэд зориулагдсан дотуур байртай
сургуулиудын тусламжтайгаар бараг бүтнээрээ арилгагджээ.

1911 оны үндсэний эрх чөлөөний хувьсгалын дараа хойч залуу үеээ дэлхийн олон улс
түмний адил эрдэм боловсролд сургах талаар шинэ дэвшилтэт үзэл санаа сэргэсэн
юм. Улмаар 1921 оны ардын хувьсгалын ялалтын үр дүнд анхны бага сургууль
(одоогийн 3 дугаар сургууль) байгуулагдсан бол 1923 оны 2 сарын 16-ны өдөр шинэ
Монгол улсын анхны дунд сургууль болох 1 дүгээр сургууль үүсэн байгуулагджээ.
Энэ сургуульд Монгол хэл бичиг, Орос, Англи, франц, Герман, Хятад хэлнүүд болон
Тооны ухаан, Бодисын зүй, Хувилахуй ухаан , Одон орныг судлахуйн ухаан, Дэлхийн
байдал, Түүх, Биеийн хөгжил, Дуу хөгжим, Утга зохиол, зэрэг шинжлэх ухааны
хичээлүүдийг тодорхой хуваарь, сонголттойгоор заадаг байжээ. 1 дүгээр дунд
сургуулийн анхны төгсөгчид болох 57 хөвгүүд охид 1926 онд Франц, Герман, Орос
улсад боловсрол эзэмшихээр 30 хүүхэд явсанаас 6 хүүхэд нь эмэгтэй байсан. Тэд
бол шинэ Монголын анхны өндөр боловсролтой сэхээтнүүд болсон түүхтэй. 1929 он
хүртэл ганцхан 1 дүгээр дунд сургууль байсан бөгөөд түүнээс хойш хот, хөдөөд
олон дунд сургуулиуд байгуулагдсан. 1 дүгээр сургууль 1938 онд анхны бүрэн дунд
сургууль буюу 10 жилийн сургууль болж өргөжсөн юм.

Бага дунд боловсрол нь нийтдээ анх арван жил үргэлжилж байсан боловч 2008 оноос
12 жил болсон.

Монголын үндэсний их сургуулиуд нь бүгд Монгол Улсын Их Сургууль ба Монгол Улсын
Шинжлэх Ухаан, Технологийн Их Сургуулиудаас үүссэн байна. Монгол хүүхдүүд олон
улсын чанартай математик физик зэрэг олон уралдаан тэмцээн олимпиадад эхний 3
байр эзэлж дэлхийд эх орныхоо нэрийг мандуулж яваа

Эрүүл мэнд, асрамжийн байдал Монголд хурдацтай хөгжиж байгаа ба үүний үр дүнд
дундаж наслалт дээшилж байгаа.

АНУ-ын Тагнуулын төв газрын Дэлхийн мэдээллийн ном (CIA World Factbook)-ынхаар
төрөлтийн хувь хэмжээ (нэг эмэгтэйд ногдох төрөлтийн тоо) нь 2.25-1.87, хүн амын
дундаж наслалт 67-68, Амьд төрсөн 1000 хүүхдэд ногдох нялхсын эндэгдэл 1.9%-4%;
таван наснаас дооших хүүхдийн нас баралт 4.3% байна.



https://mn.wikipedia.org/wiki/%D0%95%D0%B3%D0%B8%D0%BF%D0%B5%D1%82

Египет (араб. مصر Миср; маср. مصر Маср; худам монголоор ᠮᠢᠰᠢᠷ Мисир) , албан
ёсоор Арабын Бүгд Найрамдах Египет Улс (маср. جمهورية مصر العربية Гумхурийет
Маср эль-Арабийя) — Африк, Ази хоёр тив дамнан орших улс. Ихэнх бие нь дорно
умар Африкт хамаарч, харьцангуй бага хэсэг буюу Синайн хойг нь Өрнө Азид
хамаардаг. Тус улс нь Азид зүүн хойд хэсгээрээ Израйль, Палестиний захиргааны
нутаг (Газын зурвас) хоёртой, Африк тивд урд талаараа Судан, баруун талаараа
Ливи хоёртой тус тус газраар хил залгадаг. Зүүн эргээрээ Улаан тэнгис, хойд
эргээрээ Газрын дундад тэнгистэй хөвөөлнө. Египетийн нутгаар дайрах Суэцийн
суваг хоёр тэнгисийг холбоно.

1,001,450 хавтгай дөрвөлжин километр талбай (дэлхийн 30-р том орон) бүхий Египет
оронд 81,015,887 хүн амьдран суудаг тул Египет нь дэлхийн 16-р их, Африкийн 3-р
их, Арабын орнуудаас хамгийн их хүн амтай улс гэж тодорхойлогддог. Хүн амын тал
хувь нь Каир, Александриа болон мөрний дагуух бусад хотуудад хотжин суурьшсан
бол нөгөө тал хувь нь магадгүй дэлхийн хамгийн урт мөрөн Нилийн эргийн дагуух
тариалан эрхлэж болохуйц 40,000 квадрат километр газраар оршин суудаг. Баруун
талаарх Сахарын цөлд хүн бараг суудаггүй.

Египет нь эртний иргэншил болон дэлхийн хамгийн алдартай хөшөө дурсгалуудад
хамаарагддаг Гизагийн пирамидууд, Их Сфинкс зэргээрээ алдартай. Улсын өмнөд
хэсэгт орших Луксор хотод Карнак хийд, Хаадын хөндий зэрэг маш олон эртний
дурсгалууд байдаг. Египетийг улс төр, соёлын хувьд Ойрх Дорнодын чухал орон
хэмээн үздэг.



https://mn.wikipedia.org/wiki/%D0%91%D0%BE%D0%B3%D0%B4_%D1%85%D0%B0%D0%BD_%D1%83%D1%83%D0%BB

Богд Хан Уул бол Хэнтийн нурууны ай савд багтдаг Монголын түүхэн тахилгат,
дархан цаазат уул юм.

Газар зүйн нөхцөл, газрын гадрагын хувьд бол Богд Хан Уул зүүнээс баруун тийш
чиглэсэн их нуруу болон түүний салбар уулсаас бүрднэ. Богд Хан Уулын хамгийн
өндөр оргил нь далайн түвшнээс дээш 2268 метр өндөрт өргөгдсөн Цэцээ Гүн, 2256
метр өндөрт орших Түшээ гүн хэмээх оргилууд болно. Ер нь Богд Хан Ууланд 2000
метрээс дээш өргөгдсөн эртний тэгшрэлийн гадарга голлоно. Тэгшрэлийн гадаргын
үнэмлэхүй өндөр 1800, 2000, 2200 метрийн түвшинд гурван үндсэн шатлал үүсгэсэн
байна. Ойн хилээс дээш гарсан Цэцээ Гүн, Түшээ Гүн болон бусад өндөрлөгт хүйтний
өгөршлийн нөлөөгөөр тагт чулуун нуранги үүссэн газар олонтой. Газарын хэмжээнд
Чулуун нүүрсний галавын үед (350-205 сая жилийн тэртээ) хуримтлагдсан тунамал
чулуулаг, Мезозойн эриний Триасын галавын сүүлч, юрийн галав (T3-J1) ын эхээр
(130 сая жилийн өмнө) үүсч бүрэлдсэн боржин чулуу, мөн уулын бэл, хормой, гуу
жалга орчимд сэвсгэр хурдас тархаж байдаг. Тогтцын хувьд Богд Хан Уул Хангай,
Хэнтийн атираат бүсийн Хэнтийн хэсгийн баруун өмнөд талд оршдог. Богд Хан Уул нь
Хэнтийн нурууны ай савд багтах боловч гол нуруунуудаас саланги орших бөгөөд
өндрийн болоод уулархаг хотгор гүдгэрийн нөлөөгөөр тэнд ой, тайгын ландшаф
голлох байр эзлэж, Монгол орны ойн тархалтын хамгийн өмнөд зах нь болно.
Чухамдаа Монгол орны ойт хээр, хуурай хээрийн бүсийн зааг дээр орших босоо
бүсшил бүхий уулсын тогтоцтой ажээ. Богд Хан Ууланд таг, уулын тайга, уулын ой,
уулын хээр, уулын хуурай хээр зэрэг бүслүүрлэг хэв шинжээс гадна бүслэг шинжтэй
умардын хуурай хээр, бүсийн бус татмын нуга тус тус тархжээ. Энэ ууланд
мөстлөгийн буюу мөсөн галавын ул мөр ховор, зөвхөн хамгийн өндөрлөг хэсэгтээ
бага зэрэг мөстөж байжээ.

Богд Хан Уул нь усзүйн хувьд Умард мөсөн далайн ай савын Туул голын ай савд
багтах бөгөөд олон жилийн дундаж урсац нь 100м-ээс илүү бүс нутагт хамаарна.
Уулын эргэн тойрны 20 орчим амнаас гол горхи эх авч зарим нь Туул голд, үлдсэн
хэсэг нь уулын хаяа, хормой хотгор гүдгэрт хүрч сэвсгэр хурдсанд шурган орно.
Уулаас эх авсан голоос 36.2 км урт Түргэний гол, 33.3 км урт Баруун, Зүүн Зуун
Модын гол, 32.6 км Хүрхрээ голуудыг нэрлэж болно. Мөн хэд хэдэн эмчилгээний ач
холбогдолтой рашаан булаг байдаг.

Хангайн уур амьсгалын их мужийн хагас чийглэг өндөршлийн бүсчлэл болох Хэнтийн
өмнөд тойрогт багтана. Эн хад асга бүхий уулын тэгш оройд уулын нугын хөрс,
түүнээс доош ой тайгын хөрс, ой модгүй ар өвөр хажуу болон өргөн амуудад нь
хээрийн хөрс тархана. Тайгын хөрс ихэнхи талбайг нь эзлэнэ. Хэдийгээр Хэнтийн
гол нуруунаас тасарсан тусгаар орших боловч өндрийн болон уулархаг хотгор,
гүдгэрийн нөлөөгөөр өндөр уулын нугын, уулын цэвдэгт болон ширгэт тайгын, ойн
бараан, хар шороон, хар хүрэн, ам хөндийн хар хүрэн, нугын хөрс голлож тархжээ.

Хэнтийн нурууны голлох амьтны аймгийг бүрдүүлэгч хөхтөн амьтдын нутагшлын
хамгийн урд хил нь Богд Хан Уул болно. Тарвага, зурам, зараа, мануул, булга,
шилүүс, буга, бор гөрөөс, аргаль, янгир, ялаа, шумуул тэргүүтэн 56 зүйлийн
хөхтөн амьтан бүртгэгдсэн.

Жигүүртэн шувуудаас бөднө, болжмор, хараацай, хайруулдай, тогоруу, өрөвтас,
харцага, шонхор, бүргэд зэрэг 194 зүйлийн шувуу бүртгэгджээ.

Ургамлын аймгийн хувьд нийт талбайн 55.8 хувийг шинэс, гацуур, хуш, нарс, хус,
бут сөөгнөөс бүрдсэн ой мод эзлэнэ. Уулын оройн хэсэг, баруун, баруун хойд талын
зарим газарт хушин ой зонхилох бол, баруун урд ба өмнөд хэсгээр гацуурын ой,
баруун урд хэсгээр нарсан ой, хойд ба зүүн хэсгээр шинэсэн ой зонхилдон тархсан
байна. Энд 70 овгийн, 256 төрлийн, 587 зүйлийн ургамал ургадаг.

Их Тэнгэрийн аманд байгаа хадны сүг зураг тэргүүтнийг үзэхэд лавтайяа аль хүрэл
зэвсгийн үеэс хүн суурьшиж байсан ул мөр байдаг. Богд Хан Уул эртнээс бөө
мөргөлийн шүтээн, тайлга тахилгын газар байсан бөгөөд 13-р зууны үеэс Хэрэйдийн
Ван Хан Туулын Хар шугуйд нутаглаж байхдаа Хан Ууланд ан гөрөө хийх, гал хөс
түлэхийг хориглодог байжээ.

Манжийн хаан Тэнгэрийг тэтгэсний 43-р он буюу нийтийн тооллын 1778 онд Их
Хүрээний сайд ван Юндэндорж, харьяа түшмэл Санжаадорж нарын айлтгал бичгээр Богд
Хан Уулыг зарлигаар тахиж байх болсон гэсэн түүхэн мэдээ байдаг. Дээрхи
Юндэндорж ван болон Санжаадорж түшмэл нарын саналаар Богд Жавзандамба хутагтын
цолыг Хан Ууланд өргөснөөр Богд Хан Уул гэх болсон гэдэг. Энэ уулын хоёр ноён
оргилд Цэцээ гүн, Түшээ гүн гэсэн цол олгож, жил бүр улсын сангаас цалин пүнлүү
олгодог байсан байна. Мөн энэ үеэс Богд Хан Ууланд Өмнийг Тэтгэгч Цагаан Лавай
Дүнжингарав гэдэг нэрийг өгсөн гэдэг. Богд уулын бараа харагдах газар хүн
цаазаар авдаггүй байсан гэдэг. Тэнгэрийг тэтгэгч хааны зарлиг гарсны дараанаас
1779 оны шарагчин гахай жил Халх дөрвөн аймаг, шавь таваараа нийлэн тахиснаас
хойш зарлигаар жилд хоёр удаа зун, намарт тахьдаг болсон гэдэг. Хувьсгалын
жилүүдэд Хан Уулын тахилга тасалдсан байсан ч 1995 он Улаанбаатар хот үүсгэн
байгуулагдсаны 365 жилийн ойгоор Цэцээ гүний оргилыг тайж, 1995 онд Монгол Улсын
ерөнхийлөгч П.Очирбат Богд Хан Уулыг тайх санаачлагыг дэмжсэн зарлиг гарган.,
2004 оноос Монгол Улсын Ерөнхийлөгчийн зарлигаар төрийн тахилгатай уулсын нэг
болгож 5 жилд нэг удаа төрийн тахилга үйлдэх болсон.



https://mn.wikipedia.org/wiki/%D0%90%D1%80%D0%B8%D0%B7%D0%BE%D0%BD%D0%B0

Аризона (англ. Arizona, навахо Hoozdo Hahoodzo) нь Америкийн Нэгдсэн Улсын
Баруун Өмнөд бүсэд оршдог АНУ-ын муж улс. Нийслэл бөгөөд хамгийн том хот нь
Феникс. Хоёрдахь том хот нь Таксон бөгөөд үүний дараа Фениксийн бүсийн дөрвөн
хот, тухайлбал Меза, Чандлер, Глендэйл, Скоттсдэйл хотууд орно.

Аризона 1912 оны хоёрдугаар сарын 14-нд Холбоонд нэгдсэн, АНУ-ын эх газрын муж
улсуудаас хамгийн сүүлийн буюу 48 дахь муж улс болсон. Аризона нь цөлийн уур
амьсгал, ялангуяа халуун зун, өнтэй өвлөөрөө нэртэй. Гэвч хойд зүгт байх
өндөрлөг нутгаараа цөлөөс сэрүүн уур амьсгалтай нарсан ой, уул нуруудтай. 2006
оны долдугаар сарын 1-ний хүн амын тооцоогоор Аризона хүн амын өсөлтөөр АНУ-д
тэргүүлж, Невадаг гүйцэж түрүүлжээ.

Аризона нь Дөрвөн өнцгийн (Four Corners) муж улсуудын нэг юм. Аризона
Нью-Мексико, Юта, Невада, Калифорни муж улсуудтай хиллэдэг бөгөөд Колорадо муж
улстай нэг үзүүрээрээ нийлдэг. Түүнчлэн Мексикийн Сонора, Баха Калифорни муж
улсуудтай хил залгадаг. Аризонад Гранд Каньоноос гадна олон ой мод, үндэсний
парк, дурсгалт газар, индианы нөөц газар байдаг билээ.



https://mn.wikipedia.org/wiki/%D0%90%D0%BB%D1%82

Алт нь Au гэж тэмдэглэгддэг, атомын дугаар нь 79, нэгэн төрлийн химийн элемент
юм. Аurum буюу Үүрийн туяа гэсэн утгатай Латин үгнээс гаралтай. Алт нь байгаль
дээр цэврээр (дангаараа) орших ба хувийн жин ихтэй (хүнд), зөөлөн, гялалзсан шар
өнгөтэй металл юм Байгальд маш ховор тохиолдолд 6; 8;12; ханатай талст хэлбэрээр
оршдог. Ихэнхдээ байгальд нунтаг тоос, үйрмэг, нимгэн хуудас, нарийн үслэг
төрхтэйгээр газрын давхаргад судал, бусад металл болон чулуулагтай холимог хадан
тогтцын хэлбэртэйгээр1,1•10³ppm нягтралтайгаар оршдог. Цул хадан болон хавтан
хэлбэрээр хэзээ ч оршдоггүй гэж үздэг. Алт нь уян хатан, давтагдах, сунгагдах,
цутгагдах өвөрмөц чанартай бөгөөд дулаан цахилгааны маш сайн дамжуулдаг.
Атмосферийн нөлөөнд тэсвэртэй, бараг бүх төрлийн хүчлийн үйлчлэлд тэсвэртэй
онцгой шинж чанартай металл юм. Алт озонтой давсны хүчилд урвалд орон Au2
нэгдлийг үүсгэх ба цианы уусмалд задарч Au4 нэгдлийг үүсгэдэг учир алтыг ялган
авахад цианы хүчлийг хэрэглэх тохиолдол байдаг.

Алтны үндсэн ордын хүдрээс алт ялган авах оновчтой технологийг сонгон авах явдал
нь хүдэр дэхь бодисын найрлага , алт агуулсан эрдсүүдийн шинж чанар технологийн
ажиллагааг хүндрүүлэх нөлөөтэй хольцууд байгаа эсэх зэрэг олон хүчин зүйлээс
хамаардаг ба хүдрийг урьдчилан бэлгэх баяжуулах металлурги химийн боловсруулалт
зэрэг үндсэн ажиллагааг бүрдүүлдэг . Алтны үйлдвэрлэл өндөр хөгжсөн орнуудад
алтны үндсэн нөөц нь ихэвчлэн үндсэн ордод 80% , шороон ордод 2 % , үдсэн нь
дагалдах хэлбэрээр олборлогдсон алтанд ноогддог байна. Манай улсын хувьд алт
олборлолт нь өөрийн гэсэн онцлог давуу талтай . Одоогоор ашиглаж буй ордууд нь
хөрөнгө оруулалт бага харьцангуй хялбар технологи шаарддаг ба алт олборлолтын
өөрийн өртөг нь харьцангуй бага байгаагаараа онцлогтой .

Алт нь бүх металлууд дотроос хамгийн уян чанартай нь ба нэг грамм нь 1 квадрат
метр талбай бүхий хавтанг үүсгэж чаддаг. Алтан ялтасыг тунгалаг болтол нь
нимгэлэн давтаж болдог. Түүний нэвтрүүлэх өнгө нь ногоон-цэнхэр байдаг. Учир нь,
алт шар ба улаан өнгийг хүчтэйгээр ойлгодог. Ийм хагас тунгалаг ялтас хэт улаан
туяаг мөн хүчтэй ойлгодог нь, түүнийг дулаан тэсвэртэй хувцасны шилний хэт улаан
туяаны хаалт болон сансрын хувцасны шилний нарнаас хамгаалах хаалт болгон
ашиглагдах боломжийг олгодог. Алт нь дулааны болон цахилгааны сайн дамжуулагчаас
гадна, хэт улаан цацрагийг хүчтэй ойлгогч

Алтны нягт нь 19.3 g/cm3. Харьцуулхад, хар тугалганых 11.34 g/cm3 бол, хамгийн
өндөр нягттай элемент болох осмигийнх 22.588 ± 0.015 g/cm3 юм.

Алт нь хэдийгээр, тогтвортой металлуудын хамгийн тогтвортой нь ч гэсэн олон
янзын нэгдлүүдийг үүсгэдэг. Алтны, түүний нэгдэл дахь исэлдэлтийн зэрэг -1-с +5
хооронд хэлбэлздэг ба химид Au(I) ба Au(III) давамгайлна. Au(I)-ийг, алтны ион
агуулсан нэгдэл гэж нэрлэх бөгөөд тиоэфирүүд, тиолатууд ба гуравдагч фосфинүүд
зэрэг хөнгөн лигандуудтай холбогдох өргөн тархсан исэлдэлтийн зэрэг. Au(I)
нэгдлүүд ихэвчлэн шугаман байдаг. Тод жишээ бол, Au(CN)2− бөгөөд, энэ нь алтны
уусдаг хэлбэр ба уул уурхайд ашиглагдана. AuCl гэх мэт, алтны бинар галогенидууд
нь, зигзаг полимер хэлхээг бий болгох ба энэ нь шугаман координацийг мөн
илэрхийлнэ. Алтан дээр суурилсан дийлэнхи эмийн бэлдмэлүүд нь Au(I)-ийн
уламжлалууд юм.

Au(III) нь ердийн исэлдэлтийн зэрэг ба алтны(III) хлорид (Au2Cl6) байдлаар
илэрнэ. Au(III) комплекс дахь алтны атомын төв нь бусад d8 нэгдлүүдтэй адил,
ихэвчлэн дөрвөлжин хавтгай геометртэй ба химийн холбоо нь ковалент ба ионы
холбооны шинж тэмдэгүүдийг аль алийг нь агуулна.

Алт нь хүчилтөрөгчтэй ямар ч температурт урвалд ордоггүй; озонтой мөн
адил[баримт хэрэгтэй].

Зарим чөлөөт галогенүүд алттай урвалд орно. Улайстал халаасан үед алт нь фторын
довтолгоонд нэрвэгдэж алтны(III) фторидыг үүсгэнэ. Нунтаг алт 180 °C-д хлортой
урвалд орж AuCl3-ыг үүсгэнэ. Алт 140 °C-д бромтой урвалд орж алтны(III) бромидыг
үүсгэх бол, иодтой маш удаан урвалд орж моноиодидыг үүсгэнэ.

Алт нь тасалгааны температурт мөнгөн усанд хялбар уусаж амальгамыг үүсгэнэ.
Өндөр температурт олон металлуудтай хайлшийг үүсгэнэ. Хайлшийг алтны хатуулаг
болон бусад металлургийн шинж чанаруудыг сайжруулах замаар хайлах температурыг
хянах эсвэл ер бусын өнгийг гарган авахад ашиглаж болох юм.

Алт нь кали, рубиди, цези эсвэл тетраметиламмонийтэй урвалд орж, Au− ионыг
агуулах, харгалзах ауридын давсуудыг уусгэнэ. Эдгээрийн, хамгийн алдартай нь
цезийн аурид юм.

Алт нь ихэнхи хүчлүүдийн нөлөөлөлд автдаггүй. Тэрээр, хайлуурын, давсны, бромт
устөрөгчийн, иодот устөрөгчийн, хүхрийн, азотын хүчлүүдтэй урвалд ордоггүй. Алт
нь, азотын ба давсны хүчлүүдийн холимог болох хаан дарсанд, мөн селений хүчилд
уусдаг. Хаан дарс нь 1:3 харьцаатай азотын болон давсны хүчлийн уусмал ба алтыг
уусгана. Азотын хүчил нь металлыг +3 ион болгон исэлдүүлэх боловч, маш бага
хэмжээтэйг исэлдүүлэх ба энэ нь урвалын химийн тэнцвэрээс хамааран цэвэр хүчил
дотор илэрдэггүй. Гэсэн хэдий ч, ионууд нь давсны хүчлээр AuCl4− ион эсвэл
хлорталтны хүчил үүсгэгдэн тэнцвэрээс зайлуулагдаж, цаашид дахин исэлдэх
боломжийг дагуулдаг.

Алт нь дийлэнхи сууриудын нөлөөнд мөн автдаггүй. Тэрээр, усмал, хатуу ба хайлсан
натрийн эсвэл калийн гидроксидтой аль алинтай нь урвалд ордоггүй. Алт нь натрийн
эсвэл калийн цианидтай, шүлтлэг орчинд, хүчилтөрөгчтэй үед уусдаг комплексийг
үүсгэнэ.

Алтны ердийн исэлдэтийн зэрэг +1 (алтлаг нэгдлүүд) ба +3 (алтны нэгдлүүд) юм.
Уусмал дахь алтны ионууд нь өөр ямар ч хамаангүй металлыг ангижруулагч байдлаар
нэмхэд, металл байдлаар хялбар ангижран тунана. Нэмсэн металл нь исэлдэн уусаж,
алтыг уусмалаас хатуу тунадас үүсгэн ялгарах боломжийг олгоно.

Алт нь хүн төрөлхтний түүхийн туршид, үнэт металл гэж тооцогдон арилжааны
хэрэгсэл, хадгаламж, гоёл чимэглэлд өргөн хэрэглэгдсээр ирсэн ба орчин үед
шүдний эмнэлэг, электроникийн салбарт их хэмжээгээр ашиглагдаж байна. Нянгийн
эсрэг үйлчилгээ үзүүлдэг учир эмнэлэгт өргөн хэрэглэсээр ирсэн. Алт нь янз
бүрийн металлтай холилдох чадвар маш өндөр бөгөөд энэ чанарыг нь ашиглан төрөл
бүрийн үнэт хайлшийн үндсэн эд болгон хэрэглэдэг юм.

Байгаль дээр тохиолдох цул алтны жин хэдэн мг -аас хэдэн арван кг хүртэл байх
аж. Одоогоор мэдэгдэж байгаа хамгийн том цул алт нь 1872 онд Австралиас олдсон
Холтерманы хавтан гэгдэх олдвор бөгөөд барьцалдсан чулууныхаа хамт 1.5 м урт,
286 кг орчим юм.

Мөн Хүслийг үл мэдэгч нэртэй 66.6 кг, Хүслийн цул нэртэй 68.2 кг, Гайхамшигт
Барклэй хэмээх 52.2 кг, Канадын тал нэртэй 41 кг алт олджээ.

1842 онд Уралаас олдсон Том гурвалжин нэртэй 36.22 кг алтны олдвор Оросын
алмазны фондод хадгалагддаг байна. Монголын хамгийн том алтанд 1995 онд Заамарын
Хайлаастын ордоос олдсон 808 гр, мөн Шарын голын шороон ордоос олдсон 351.3 гр
жинтэй алт тус тус ордог.

Алтны орд газрууд тив бүрт харилцан адилгүй тархжээ. Алт ихтэй улсад Өмнөд
Африк, Австрали, Орос, АНУ, Узбекстан, Канад, Перу, Индонез, Хятад зэрэг орно.

Олон улсын Алтны үнэ судлаач дийлэнх эрдэмтийн үзэж байгаагаар алтны үнэ нь
'2013 онд 1900$ - 2200 $' харин 2015 он гэхэд 3300$ хүрнэ гэж үзэж байгаа бол ,
харин зарим судлаачдын үзэж байгаагаар алтны үнэ 2013 онд 1850$ – 1950 $ хооронд
хэлбэлзнэ гэж үзэж байгаа аж , Гэвч Дэлхийн банкны гаргасан урьдчилсан
мэдээллээр бол алтны үнэ 2013 - 2015 оны хооронд өсөж байгаад 2016 оноос буурах
хандлагатай байгаа гэсэн мэдээг гаргасан байна.



https://mn.wikipedia.org/wiki/%D0%81%D1%81_%D0%B7%D2%AF%D0%B9

Ёс зүй нь гүн ухааны нэгэн салбар бөгөөд ёс зүйн талаар асуултуудыг (сайн эсвэл
муу, зөв эсвэл буруу, сайн үйл эсвэл муу үйл, хууль дүрэм эсвэл гэмт хэрэг гэх
мэт) судлана. Ёс зүй хэмээх ойлголт нь эртний грекийн Ethos буюу хамтран
амьдрах, оршин амьдрах газар гэдэг утгатайгаар илэрхийлэгддэг байсан. Хожим нь
хөгжлийн явцад”ёс заншил, зан төлөв, зан араншин, сэтгэлгээний хэв маяг” гэсэн
агуулгатай болж, тэдгээрийн шинж чанарыг илэрхийлэх болсон. Аристотель хүний зан
төлөвийн өвөрмөц шинжийг илэрхийлэхийн тулд “Этос” гэх ойлголтыг анх хэрэглэсэн.
Үүгээрээ тэрээр сайн үйл болох эр зориг, шударга байдал зэрэг хүний сайн чанарыг
тэмдэглэж, түүнийгээ дианоэтик болон оюун ухааны сайн үйлээс ялгаатай авч үзсэн
Үүнээс үүдэхэд ёс зүй гэдэг нь хүний сайн сайхан үйлийг хэлнэ гэж ойлгож болно.
Этика буюу ёс зүй хэмээх ойлголтын түүх нь эртний Римээс үндэслэлтэй гэж бас
үздэг. Римчүүд Этос гэсэн үгнээс Мораль гэх ойлголтыг гаргаж авсан. Өөрөөр
хэлбэл 2 өөр үг боловч нэг ижил утга санааг илэрхийлдэг байж. Харин яваандаа
Этика нь Ёс зүй, Мораль нь Ёс суртахуун гэх ойлголтуудыг тус тусдаа илэрхийлэх
болсон. Ийнхүү харахад Этика буюу ёс зүй нь тусдаа бие даасан салбар шинжлэх
ухаан болон хөгжиж, харин Мораль буюу ёс суртахуун нь түүний нэгэн судлагдахууун
болсон гэж ойлгоно. Эндээс ёс зүй бол ёс суртахууны тухай шинжлэх ухаан юм гэсэн
дүгнэлтийг гаргаж болно. Ёс зүй нь хувь хүний ёс суртахуунлаг шинж чанарын буюу
сайн чанаруудын нийлбэр цогцыг нөгөө талаас хүмүүсийн хоорондын харилцааны хэм
хэмжээний нийлбэр цогцыг хамран судалдаг шинжлэх ухаан юм.



https://mn.wikipedia.org/wiki/HTML

HTML (Анг. HyperText Markup Language) буюу Гипербичвэрт Тэмдэглэгээт Хэл нь
цахим хөтчөөр дүрслэгдэн харагддаг цахим хуудас болон бусад мэдээллийг үүсгэдэг
үндсэн тэмдэглэгээт хэл хэл юм.

HTML нь цахим хуудаст өнцөгтэй хаалтаас тогтох HTML элементүүдээс (Жш: <html>)
тогтдог. HTML таагууд (Анг. tag) нь хос (<h1>, </h1>), хос бус (<img>) гэсэн
хоёр төрөл байдаг. Хос бус таагийг мөн хоосон элемент гэдэг. Хос таагийн
эхнийхийг нь нээх тааг (<h1>), хоёрдахийг нь хаах тааг (</h1>, ташуу зураастай)
гэдэг. Хос таагийн голд бичвэр, тайлбар, тааг, өөр бусад бичвэрэн агуулгатай
төрлүүдийг оруулж болдог.

Вэб хөтөч HTML файлыг уншиж, харагдах, эсвэл дуут вэб хуудсанд болгон зохиож
болох юм. хөтөч HTML хаягууд болон скриптүүдийг харуулах, харин хуудасны
агуулгыг тайлбарлах нь ашигладаг байна. HTML нь бүтцийг тайлбарлах Вэб сайт
бүдүүвчлэх нь нэг тэмдэглэгээний хэл, оронд нь гаргах, хамт толилуулгын дохионд
нь програмчлалын хэл .

HTML элементүүд нь бүх вэб сайт нь барилгын тоосго нь болдог. HTML боломжтой
зураг, объект оруулах үүсгэх болон ашиглах боломжтойинтерактив хэлбэр . Энэ нь
бий болгох арга хангадаг зохион баримт бүтцийн тэмдэглэсэн замаар семантиксийг
ийм гарчиг, зүйлийн, жагсаалт гэх мэт текстийг холбоосууд , ишлэл болон бусад
эд. Энэ нь суулгаж болохскриптүүд зэрэг хэл дээр бичигдсэн JavaScript HTML вэб
хуудсанд ажиллагаанд нөлөөлдөг. Вэб хөтөч нь хамааруулж болно Cascading Style
Sheets текст болон бусад материалын харагдах, зохион байгуулалт тодорхойлох нь
(CSS). World Wide Web Consortium (W3C), HTML болон CSS стандартын аль алинд нь
тогтоон барьж, тодорхой танилцуулах HTML дээр CSS хэрэглээг дэмжсэн.[1]

1980 онд физикч Тим Berners-Lee -д гүйцэтгэгчийг байсан CERN нь санал болгосон
ба prototyped лавлагаа , системийг CERN ашиглах судлаачид, хувь баримт
бичиг.1989 онд Berners-Lee нь санал хуудсыг бичсэн интернэт дээр суурилсан
гипертекст системийг. [2]Berners-Lee HTML заасан Тэр жил сүүлээр 1990 онд хөтөч
болон серверийн програм бичиж, Berners-Lee болон CERN мэдээллийн систем инженер
Роберт Cailliau хамтран санхүүжилт нь хамтарсан хүсэлтээр, харин төсөл албан
ёсоор CERN баталсан байсан юм. Түүний хувийн тэмдэглэл нь [3] 1990 оноос тэр
жагсаалтад орсон [4] бөгөөд эхлээд Нэвтэрхий толь тавьж "гипертекст ашиглаж
байгаа нь олон газарт зарим нь". HTML-ийн анхны олон нийтэд тайлбар сүүлээр 1991
онд анх Berners-Lee Интернет дээр дурдсан "HTML Сэдвийн" нэртэй баримт бичгийг
байсан юм. [5] [6] Энэ нь HTML-ийн анхны харьцангуй энгийн загварыг бүрдсэн 18
элемент тайлбарладаг. Холбоостой тагийн бусад тохиолдолд, эдгээр хүчтэй
нөлөөлсөн SGMLguid ажиллуулах нь, стандарт нь еренхий Markup Language (SGML)
CERN нь баримт бичгийн хэлбэрт суурилсан.Эдгээр элемент арваннэгэн хэвээр HTML 4
байдаг. [7] HyperText Markup Language нь юм тэмдэглэх хэл вэб хөтөч програмууд
нь тайлбарлах, ашиглах зохиож харааны, эсвэл дуут вэб хуудас руу текст, зураг
болон бусад материал.HTML тэмдэглэгээг бүх зүйлийн анхдагч шинж чанар нь браузер
тодорхойлсон байдаг ба эдгээр шинж чанар вэб хуудас дизайнерийн нэмэлт ашиглах
замаар өөрчилж, эсвэл сайжруулсан болно CSS . Текст элементийн Олон эргээд ийм
ашиглаж болохыг аль эрт текст хэлбэршилтийн хэлний боломжуудыг тайлбарладаг
SGML, ашиглах 1988 ОУСБ-ын техникийн тайлан ИТБ 9537 техник байдаг УРСАЦЫН
тушаалын эрт 1960-аад онд боловсруулсан CTSS (Compatible цаг System) нь үйлдлийн
системийг -Sharing: Эдгээр тушаалууд нь хэлбэршүүлэлт typesetters гараар формат
бичиг баримт ашиглаж тушаалуудыг олсон байна. Гэсэн хэдий ч, ерөнхий
тэмдэглэгээг нь SGML ойлголт биш харин зөвхөн бүтэц, тэмдэглэгээг бас тусгаарлах
нь нөлөө хэвлэж илүү элемент (шинж чанарууд нь түүвэрлэсэн үүсэл хүрээ) дээр
үндэслэсэн бол; HTML аажмаар энэ чиглэл рүү явж байна CSS . Berners-Lee SGML-ын
ямар нэгэн програм болох HTML гэж үздэг. Энэ нь албан ёсоор тус тодорхойлсон
байсанИнтернэтийн инженерингийн ажлын хэсэг нь HTML техникийн эхний саналыг дунд
1993 оны хэвлэл нь (IETF):"Hypertext Markup Language (HTML)" Интернет-төсөл
Berners-Lee болон тус Дан Connolly , ямар нь SGML орсонбаримт бичиг төрөл
тодорхойлолт дүрмийг тодорхойлох. [8] төсөл нь зургаан сарын дараа дуусгавар
болсон хэдий ч түүний хүлээж авсан тухайгаа мэдэгдэхээс дурдаж байсан NCSA
Мозаик нь амжилттай стандарт үндэслэн нь IETF-ийн гүн ухааныг харуулж дахь
шугамын зургийг оруулах браузерынхаа өөрчлөн хаяг загварыг дэлгэн үзүүлжээ. [9]
Үүний нэгэн адил, Дэйв Raggett сүүлээр 1993 оноос "-ийн өрсөлдөгч
интернэт-төсөл" HTML + (Hypertext Markup Format) ", ширээ, бөглөх гарч хэлбэр
гэх мэт нь аль хэдийн хэрэгжиж-боломжуудыг стандартчилалын санал болгосон юм.
[10] HTML + төсөл эхээр 1994 онд дууссан HTML дараа, IETF-ийн 1995 онд "HTML
2.0" дууссан бол HTML Ажлын хэсэг, ирээдүйн шийдлүүд тулгуурласан байх ёстой
бөгөөд эсрэг стандарт гэж үзнэ зорилготой анхны HTML тодорхойлолт бий болгосон
байна. [11] ИИАХ-ийн ивээл дор цаашдын хөгжил нь эрх ашгийн хамт зогссон байна.
1996 оноос хойш, HTML тодорхойлолт арилжааны програм хангамж үйлдвэрлэгчдийн,
оролцоотойгоор, хадгалагдаж ирсэн World Wide Web Consortium(W3C). [12] Харин
2000 онд, HTML нь олон улсын стандарт (болжээ ISO / IEC 15445: 2000). HTML 4.01
2004 онд хөгжүүлэх нь HTML5-нд эхэлсэн 2001 дамжуулан нийтэлсэн цаашид Errata
буюу алдааны хуудсанд нь, оны сүүлээр 1999 онд хэвлэгдэн гарсан Вэб Hypertext
Application Technology ажлын хэсэг 2008 онд W3C хамтарсан хүлээлгэн өгөх болсон
(WHATWG), мөн бүрэн дуусгаж, 28-нд стандартчилагдсан Аравдугаар сар 2014. [13]

HTML5 [23] нь W3C стандартын байдлаар хэвлэгдсэн байна. [24] HTML төслийг
хувилбар цагийн хуваарь [ засварлах ] Аравдугаар сар 1991

HTML Tags, [5] албан бус CERN баримт бичиг 18 HTML хаягуудыг жагсаалтыг анх удаа
олон нийтэд дурдсан байна. Зургадугаар сар 1992

болон "эцсийн хаяг". элементийн текст агуулга, хэрэв байгаа бол эдгээр хаягууд
хооронд байрлуулсан байна. Шошго нь хаягууд болон текст хольц зэрэг эхлэх,
дуусах хооронд цаашид хаяг тэмдэглэгээг хавсаргах болно. Энэ нь эцэг, эх
элементийн хүүхэд шиг, цаашид багтсан, элемент байгааг харуулж байна. Эхлэл хаяг
нь тагийн дотор шинж чанаруудыг оруулж болно. Эдгээр нь баримт бичгийн хүрээнд
хэсэг, баримт бичгийн танилцуулга нь загварын мэдээлэл холбох ашигласан нь
тодорхойлохын тулд танигч болон бусад мэдээллийг заана бөгөөд ийм ч учраас зарим
хаягууд нь <img> зураг, дүрс нөөц иш татсан-ийг суулгахаар байсан. Гэх мэт зарим
элементүүд, шугам завсарлага , текст эсвэл цаашид хаягуудыг аль аль суулгагдсан
агуулгыг зөвшөөрдөг байна. Эдгээр нь (а эхлэх тагийн нэгэн адил) зөвхөн нэг
хоосон хаяг шаарддаг бөгөөд төгсгөл хаягийг ашиглах байна. Маш түгээмэл
хэрэглэгддэг зүйлийн элементийн ялангуяа хаалтын эцсийн хаяг Олон шошго,

Элементийн шинж чанарын ихэнх нь нэр, үнэ цэнэ нь хос , "=" тусгаарлагдсан ба
элемент нь нэр дараа элементийн эхлэлийн тагийг дотор бичсэн. Тодорхой
тэмдэгтээс бүрдсэн утгууд нь HTML (гэхдээ XHTML) нь Хөрөнгийн бирж дээр
бүртгэлгүй орхиж болох хэдий ч үнэ цэнэ, дан болон давхар хашилтанд бичиж болно.
[47] [48] орхих нь шинж чанар аюултай гэж үздэг Хөрөнгийн бирж дээр бүртгэлгүй
үнэлдэг. [49] нэртэй ялгаатай -value хос зүгээр л элементийн эхлэлийн тагийг
тэдний дэргэд элемент хамаатай зарим шинж чанарууд байдаг, шинж чанарууд [5] гэх
мэт ismap нь шинж чанарын img элемент. [50] Олон элемент гарч болох хэд хэдэн
нийтлэг шинж чанар байдаг: • id шинж чанар нь элементийн баримт бичиг хэмжээнд
онцгой ялгуур болж байдаг. Stylesheets нь танилцуулах шинж чанарыг өөрчилж чадна
болон скриптүүд нь өөрчилж болно, хөдөлгөөнд эсвэл түүний агуулга болон
танилцуулга устгах болохоор энэ элементийг тодорхойлоход хэрэглэгддэг. Хуудасны
URL хавсаргасан, энэ элемент нь дэлхий даяар өвөрмөц танигчийг хуудасны ихэвчлэн
дэд хэсэг өгдөг. Жишээ нь, ID-д
"Аттрибутууд:"http://en.wikipedia.org/wiki/HTML#Attributes • class шинж чанар
ижил төстэй элементүүдийг ангилах арга зам байдаг. Энэ нь хэрэглэж болно утга
буюу танилцуулах зорилгоор. Жишээ нь, HTML баримт бичиг бүдүүвчлэх тэмдэглэгээ
ашиглаж болох юмclass="notation" Энэ ангид үнэ бүхий бүх элементүүд баримт
бичгийн үндсэн текст захирагдаж байдаг гэдгийг харуулж байна. Танилцуулга, ийм
элемент цугларч байж болох юм, харин оронд нь тэд HTML эх үүсвэр нь болдог газар
гарч нэг хуудсан дээрх тайлбар зүүлт болгон танилцуулсан. Ангилал шинж чанарууд
нь бүдүүвчлэх ашиглаж байна microformats . Олон анги утгыг зааж өгч болно; жишээ
нь class="notation important" "бичлэгээр" болон "чухал" анги аль аль нь орж
элемент оруулж байна. • Зохиогч ашиглаж болно style нь тухайн элемент нь
танилцуулах шинж чанарыг зааж өгөх шинж чанар юм. Энэ нь элементийн ашиглах нь
зүйтэй гэж үздэг практик id , эсвэл class заримдаа энэ нь энгийн, тодорхой,
эсвэл түр сарлагийн саваг хэтэрхий ярвигтай байж болох ч, нэг загварчлах дотор
элементийг сонгох гэж үздэг. • title шинж чанар элемент нь subtextual тайлбар
залгахад хэрэглэгдсэн байна. Ихэнх хөтчүүд энэ шинж чанар нь шиг харагдана
Tooltip . • lang шинж чанарын баримтын үлдсэн хэсэгт тэр нь өөр өөр байж болох
элементийн агуулга, байгалийн хэл тодорхойлсон. Жишээ нь, англи хэл дээр баримт
бичигт:

сайн Өө, c'est La Vie </ тархсан> тэд Францад хэлж байна. </ P> товчилсон
элемент, abbr , эдгээр зарим нэг шинж чанаруудын харуулах ашиглаж болно:
<Товчлол ID = "anId" ангиллын = "этгээд хэллэг" загварын = "өнгө: ягаан," нэр =
"Hypertext Markup Language"> HTML </ Товчлол> HTML Энэ жишээ нь харуулна; Ихэнх
хөтчүүд дээр, товчилсон дээр курсорыг чиглүүлж нэр текстийг харуулах ёстой
"Hypertext Markup Language". Ихэнх элемент нь хэл холбоотой шинж чанар авах dir
нь баруун зүүн тийш, жишээ нь текст, зориулсан "rtl" шиг текст чиглэлийг зааж
өгөх Араб хэл , Перс хэл , эсвэл еврей . [51] Тэмдэгтийн болон аж ахуйн нэгж
ишлэл [ засварлах ] Мөн үзэх: XML болон HTML тэмдэгт аж ахуйн нэгж ашигласан
материалын жагсаалт болон Unicode болон HTML 4.0 хувилбарын байдлаар HTML 252
багц тодорхойлдог тэмдэгт аж ахуйн нэгж лавлагаа болон 1.114.050 багц тоон зан
байдлын хувь хүний зан биш харин шууд утгаараа илүү энгийн, тэмдэглэгээг ашиглан
бичсэн байх боломжийг аль аль нь. Нь шууд тэмдэгт болон түүний хамтрагч
тэмдэглэгээний тэнцүү гэж үздэг бөгөөд адилхан үзүүлсэн байна. Ийм замаар
тэмдэгтүүдийг "зугтах" боломж олгодог тэмдэгтүүд < ба & (байдлаар бичсэн байх
үед < мөн& тус тус) биш харин тэмдэглэгээг илүү тэмдэгт өгөгдөл гэж ойлгогдож
байна. Жишээ нь, шууд < хэвийн хаягийг эхлэлийг харуулж, болон & ихэвчлэн
тэмдэгт аж ахуйн нэгж лавлагаа буюу тоон тэмдэгт ажлын эхлэлийг заана; гэж бичиж
& эсвэл & эсвэл & олгодог & элементийн агуулга буюу шинж чанарын үнэ багтсан
болно.давхар иш татах тэмдэгт ( " аттрибутын утга нь иш татъя гэж ашиглахгүй
байх үед), бас оргон зайлсан байх ёстой" эсвэл " эсвэл " Энэ шинж чанар үнэ нь
өөрөө дотор гарч ирэх үед жишигт, нэг эшлэлийг. тэмдэгт ( ' ) аттрибутын утга нь
иш татъя нь ашиглагдахгүй байгаа үед, бас оргон зайлсан байх ёстой ' эсвэл'
(эсвэл ' HTML5 болон XHTML бичиг баримт [52] [53] ) нь дотор гарч ирэх үед үнэ
цэнэ нь холбон тайлбарладаг. баримт бичиг зохиогчид ийм тэмдэгт зугтах шаардлага
хайдаг бол, зарим нэг хөтөч нь маш өршөөнгүй байж, тэдний зорилгыг таах нөхцөл
байдлыг ашиглаж оролдож болох юм. үр дүн ч бага түүнийг өөр браузер хүртээмжтэй,
бусад баримтыг хүчингүй болгож тэмдэглэх юм хэрэглэгчийн агент нь бичиг баримтыг
задлан ялгал хийх гэж оролдож болох юм хайх, индексжүүлэх , жишээ нь зорилгын.
Мөн зайлсхийх нь амархан биш юм бичсэн тэмдэгтүүд нь зөвшөөрдөг, эсвэл бичиг
баримтын-д байхгүй байна тэмдэгт кодчилолын элемент дотор төлөөлөл, агуулга
хамааруулах хэрэгтэй. Жишээ нь, хурц, рг лттэй- e ( é ) ихэвчлэн зөвхөн Баруун
Европ болон АНУ-ын Өмнөд Гар олж Тэмдэгт, аж ахуйн нэгж лавлагаа гэх мэт ямар
нэгэн HTML баримт бичигт бичиж болно é эсвэл тоон лавлагаа зэрэг é эсвэл é .,
бүх Гар дээр байгаа бөгөөд бүх тэмдэг хувиргалт, дэмжигдсэн байдаг тэмдэгтүүдийг
ашиглан Unicode гэх мэт тэмдэгт кодчилолыг utf-8 . Орчин үеийн бүх хөтчүүд нь
нийцтэй бөгөөд дэлхийн бичих системийн бараг бүх тэмдэгтүүд нь шууд хандах
боломжийг [54 ] Мэдээллийн төрөл HTML нь хэд хэдэн тодорхойлсон өгөгдлийн төрөл
гэх скрипт мэдээлэл, загварчлах мэдээ болон ID-ууд, нэр, URIs, тоо, урт, хэл,
хэвлэл мэдээллийн тодорхойлогчууд, өнгө, шинж чанар кодчилолын нэгж, он сар өдөр
гэх мэт шинж чанар утгын хувьд төрөл-г судалсан зэрэг элементийн агуулга, гэх
мэт цаг хугацаа,. Эдгээр мэдээлэл төрлийн бүх тэмдэгт мэдээллийн мэргэжил юм.
Баримт бичгийн төрөл мэдэгдэл HTML баримт нь эхлэх шаардлагатай баримт бичгийн
төрөл тунхаглал (албан бусаар нь "doctype"). Хөтчүүд нь doctype ашиглах горим,
ялангуяа эсэхийг харуулах тодорхойлоход тусалдаг quirks горимыг . doctype анхны
зорилго дээр суурилсан SGML хэрэгслүүдээр дээр ийм салгалт хийх болон HTML
баримт бичгийг баталгаажуулах боломж олгох юм Баримт бичгийн төрөл тодорхойлолт
(DTD). DOCTYPE хэлнэ нь DTD ийм DTD нийцсэн баримт бичиг зөвшөөрсөн бөгөөд
хориглосон агуулгыг тодорхойлсон нь машинаар уншигдах дүрэм байдаг.Хөтчүүд,
нөгөө талаас, SGML нь хэрэглэх гэж HTML хэрэгжүүлж чаддаггүй, үр дагавар тус DTD
уншиж чадахгүй байна. HTML5 нь DTD тодорхойлж байх; тиймийн тул, HTML5-д
мэдэгдэл doctype хялбар, богино нь: [55] <! DOCTYPE HTML> HTML нь 4 doctype
жишээ <! DOCTYPE HTML ОЛОН "- 4.01 // EN // W3C // DTD HTML",
"http://www.w3.org/TR/html4/strict.dtd"> Энэ мэдэгдэл HTML 4.01-ын "хатуу"
хувилбар DTD заасан байдаг. SGML-д суурилсан Баталгаажуулагч зөв баримт бичгийг
задлан ялгал хийх болон баталгаажуулах гүйцэтгэхийн тулд DTD уншина уу. Орчин
үеийн хөтчүүд нь зөв doctype ялгаатай нь стандарт горимыг идэвхжүүлж горимыг
quirks . Үүнээс гадна, HTML 4.01, шилжилтийн болон доор дурдан DTDs хангадаг
доор тайлбарлав . Шилжилтийн төрөл хуучирсан хаягууд оруулахгүй хатуу DTD нь
одоогийн хаягууд болон хуучин буюу "хуучирсан" хаягуудыг нэгтгэсэн, хамгийн
хүртээмжтэй байдаг. Frameset шилжилтийн төрөл орсон хаягууд хамт нэг хуудсанд
хүрээ гаргахад шаардлагатай бүх хаягуудыг байна [56] Семантик HTML Гол өгүүлэл:
HTML утга Семантик HTML түүний танилцуулга (харагдах) дээр кодлогдсон, мэдээлэл
утгыг онцлон HTML бичих арга юм. HTML байгуулагдсан цагаасаа хойш утга
тэмдэглэгээг оруулсан байна [57] гадна танилцуулах зэрэг тэмдэглэгээг оруулсан
байна , болон



https://mn.wikipedia.org/wiki/Apple_%D0%BA%D0%BE%D0%BC%D0%BF%D0%B0%D0%BD%D0%B8

Аpple Inc.(анхны нэр нь Apple Computer, Inc.) нь компьютерийн програм хангамж,
суурин компьютер болон зөөврийн компьютер, ухаалаг гар утас зэрэг электрон
хэрэгсэлийг загварчлан зохион бүтээн, борлуулдаг Америкийн компани юм. 1976 онд
анх Стивен П. Жобс, Стивен Г. Возниак нар үүсгэн байгуулсан бөгөөд хамгийн анхны
компьютер нь Жобсын гэрийн гараажинд бүтээгдсэн. Хуванцар гэр, өнгөт график
бүхий Аpple II (1977) компьютер уг компанийг амжилтанд хүргэж, олон нийтэд анх
удаагаа хувьцаагаа нийлүүлсэн 1980 он гэхэд Аpple компанид 100 сая долларын
орлого оруулжээ. Майкрософт корпорацийн үйлдлийн системийг суурилуулсан IBM-ийн
PC 1981 онд зах зээлд гарсан нь Аpple компаний персонал-компьютерийн зах зээл
дахь удаан хугацааны өрсөлдөөний эхлэлийг тавьсан юм. 1984 онд үйлдвэрлэгдсэн
Макинтош бол график хэрэглэгчийн интерфэйс болон хулганы хэрэглээг нэвтрүүлсэн
хамгийн анхны персонал компьютер байлаа. "Маc" эхэндээ тааруухан борлогдож, 1985
онд Жобс ажлаасаа гарсан хэдий ч яваа яваандаа десктоп үйлдвэрлэх зах зээлд
өөрийн нүхийг олсон юм. Энэ завсар Майкрософтын Виндоус үйлдлийн систем Аpple-ын
зах зээлийн эзлэх хувийг булаан авч байлаа. Аpple 1997 онд Жобсыг буцаан ажилд
авав. Тэрээр iMac гэх мэт шинэлэг бүтээгдэхүүнүүдийг зах зээлд гаргаж, компанийг
дахин өндөр үр ашигтай ажиллуулж эхлэв. Аpple 2001 онд iTunes хэмээх MP3
форматад хувиргасан хөгжим тоглуулагч програм, MP3 хөгжим тоглуулагч зөөврийн
iPod бүтээгдэхүүнийг зах зээлд нэвтрүүлж, 2003 онд томоохон дуу бичлэгийн
компаниудын дууг интернэтээс татаж болохуйц МP3 форматаар интернэтэд зарж
эхэлсэн юм. 2007 онд анхны мэдрэгч дэлгэцтэй ухаалаг гар утас болох iPhone-г
худалдаанд гаргасан. 2010 онд iPad нэртэй таблет компьютерийг гаргажээ. 2011 оны
10 сард iPhone 4S-г танилцуулан дэлхий дахинд шинэ хувьсалыг хийсэн.



https://mn.wikipedia.org/wiki/%D0%AE%D0%BC%D0%B6%D0%B0%D0%B0%D0%B3%D0%B8%D0%B9%D0%BD_%D0%A6%D1%8D%D0%B4%D1%8D%D0%BD%D0%B1%D0%B0%D0%BB

Юмжаагийн Цэдэнбал (1916 оны 9 сарын 17 - 1991 оны 4 сарын 21) нь 1940 оноос
1984 он хүртэл БНМАУ-ын удирдаж байв. Тэрээр амьдралынхаа туршид БНМАУ-ын төрийн
тэргүүн, ерөнхий сайд, МАХН-ын Төв Хорооны Ерөнхий нарийн бичгийн дарга, Улс
төрийн товчооны гишүүнээр ажиллаж байв. БНМАУ-ын баатар, хөдөлмөрийн баатар.

Юмжаагийн Цэдэнбал нь Үнэн Зоригт Хан аймгийн Зоригт Хан хошуунд (өнөөгийн Увс
аймгийн Давст сум) Дөрвөд гэр бүлд төржээ. Цэдэнбал нь 11 хүүхэдтэй айлд тав
дахь нь болж төрсөн байна. 1925 онд Ховд хотын бага сургуульд элсэж 1929 онд
төгссөн. Мөн онд Цэдэнбал боловсролоо үргэлжлүүлэхээр Эрхүү рүү явжээ. 9 жилийн
турш тэрээр Эрхүү, Улаан-Үдийн хооронд аялж Сибирийн Санхүү, Эдийн засгийн
институтыг онц дүнтэй төгсөж санхүү эдийн засагчийн мэргэжил эзэмшжээ.

1938 онд Улаанбаатар руу буцаж Санхүүгийн техникумд хичээлийн эрхлэгчээр ажиллаж
байгаад 1939 оны 3-р сараас Сангийн яамны дэд сайд, 7-р сараас 1940 оны 4-р сар
хүртэл Сангийн яамны сайдаар ажиллаж, энэ хугацаандаа Монголын худалдаа аж
үйлдвэрийн банкны ерөнхий хорооны даргын ажлыг хавсран гүйцэтгэжээ. 1940 оны
МАХН-ын Х Их Хурлаар МАХН-ын Төв Хорооны Ерөнхий нарийн бичгийн дарга буюу намын
даргаар сонгогдож 1984 оны 8-р сар хүртэл 44 жил тасралтгүй ажиллажээ. Мөн
энэхүү 44 жилийн хугацаанд Улс төрийн товчооны гишүүн байв.

1945-1952 онд Ерөнхий сайд Х.Чойбалсангийн орлогч, улсын төлөвлөгөөний хорооны
дарга, 1952 онд Маршал Хорлоогийн Чойбалсан нас барснаар ерөнхий сайд болж 1974
оны 6 сарын 11-нд төрийн тэргүүн болох хүртлээ энэ албыг хашсан байна. 1974-1984
онд АИХ-ын Тэргүүлэгчдийн дарга буюу төрийн тэргүүнээр ажилласан юм.Мөн зарим
түүхийг гуйвуулагчид Ю.Цэдэнбалыг өөрийн төрсөн Давст уулыг Орост
худалдсан,Орост дагаар орохоор санаархаж байсан хэмээн ярьж бичдэг ч түүх нэгэнт
няцаалт өгсөн.

1984 оны 8 сард хөгшрөлт, оюуны доройтол гэх зэрэг шалтагаар Цэдэнбалыг
тэтгэвэрт нь гаргаж, МАХН-ын Төв Хорооны Ерөнхий нарийн бичгийн даргаар Жамбын
Батмөнх сонгогдсон. Ю.Цэдэнбал нас барах хүртлээ Москвад бараг гэрийн хорионд
амьдарсан бөгөөд 1991 онд нас барахад цогцсыг нь Улаанбаатарт авчирч, Алтан
өлгийд оршуулжээ.

Нас барсных нь дараа Улаанбаатар хотод Улсын Драмын Эрдмийн Театрын өмнөх
талбайг Ю.Цэдэнбалын нэрэмжит болгож, хөшөөг нь босгожээ. Мөн Улаанбаатар хотын
Эрэл дунд сургуулийн өмнөх талбай, Увс аймгийн Улаангом хотын төв талбай, төрсөн
сум болох Давст суманд тус тус хөшөөг нь босгожээ. 2016 оны 9 сарын 21-ний
Засгийн Газрын хуралдааны шийдвэрээр Уулын баяжуулах Эрдэнэт үйлдвэрийг түүний
нэрэмжит болгожээ.



https://mn.wikipedia.org/wiki/%D0%A8%D0%BE%D1%82%D0%BB%D0%B0%D0%BD%D0%B4

Шотланд (англ. Scotland гэльск:Alba) нь Нэгдсэн Вант Улсыг бүрдүүлэгч улс юм.
Тус улс нь газар зүйн байрлалын хувьд Их Британи арлын хойд хэсэгт орших ба
өмнөд талаараа Англи улс, зүүн талаараа Хойд тэнгис, баруун хойд талаараа
Атлантын далай, баруун өмнөд талаараа Хойд суваг, Ирландын тэнгисээр тус тус
хүрээлэгдсэн. Шотландын эх газрыг Хойд Исль болон Гебрид гэж хуваах ба нийт 790
арлаас бүрдэнэ. Лох-Несс нуур нь байгалийн зүй тогтлын хэв шинжээрээ дэлхийд нэн
алдартай билээ.

Тус улсын хоёр дахь том хот Эдинбург нь нийслэл нь бөгөөд Европын санхүүгийн
томоохон төвд тооцогддог бол хамгийн том хот болох Глазго нь үйлдвэрлэлийн
хөгжлөөрөө дэлхийн хотуудыг тэргүүлэгч, гурав дахь том хот Абердин нь газрын
тосны нөөц баялаг ихтэй тул энэ салбарынхаа Европын төв юм. Усны нөөц баялаг нь
Атлантын далай болон Хойд тэнгисээс тэтгэгддэг тул мөн адил арвин нөөцтэй орны
тоонд ордог.

Вант улсын статустай байх үедээ 1707 онд Английн Вант улстай нэгдэн Их Британи,
Умард Ирландын Нэгдсэн Вант Улсыг байгуулалцсан түүхтэй.



https://mn.wikipedia.org/wiki/%D0%A6%D0%B5%D0%BC%D0%B5%D0%BD%D1%82

Цемент нь барилгын хамгийн чухал бүрэлдхүүн хэсэг бөгөөд барилгын элементүүдийг
барьцалдуулагч зуурмагийн түүхий эд болно. Цемент нь хатахдаа агаар дахь
нүүрсхүчлийн хийтэй урвалд орж хатууран хэсгүүдийг барьцалдуулдаг. Анх эртний
Ромчууд шохойг шатааж буталсан чулуутай холих аргаар энгийн цементийг бүтээж
анхны бетонд хэрэглэж эхэлжээ.

Дээрх төрлүүд нь үйлдвэрлэлийн явцад найрлага, боловсруулалт, дээж сорьц,
туршилт шинжилгээгээр батлагдан төрөл зүйлд ангилагдан стандартчлагдаж,
үйлдвэрлэгдэн савлагдан зах зээлд чанарын тэмдэгтэй нэвтэрсэн.



https://mn.wikipedia.org/wiki/%D0%A6%D0%B0%D1%85%D0%B8%D0%BC_%D1%88%D1%83%D1%83%D0%B4%D0%B0%D0%BD

Цахим шуудан, өөрөөр и-мэйл (англ. e-mail, electronic mail) гэж тоон аргаар
интернэт юм уу дотоод сүлжээгээр захидал илгээх, хүлээн авах орчин юм. Цахим
шуудан нь анх үүсэхдээ нэг компьютераас нөгөө компьютер рүү шууд дамжих
шаардлагатай байжээ. Ингэхийн тулд харилцах хоёр компьютер нь хоёулаа сүлжээнд
холбогдсон, асаалттай байх хэрэгтэй байв (өнөөгийн мессенжерийн адил). Харин
өнөөгийн цахим шуудангийн системүүд нь хадгалах-дамжуулах загвартай. Цахим
шуудангийн серверүүд нь мессежүүдийг хүлээн авч, цааш нь дамжуулж, хүргэж өгч,
хадгалдаг. Өнөө үед хэрэглэгчид нь зэрэг онлайн байх албагүй болсон бөгөөд
мессеж хүлээн авч, явуулахад богино хугацаагаар л мэйлийн серверт холбогдох
шаардлагатай.

И-мэйлийн мессеж нь толгой (header), бие (body, мэйлийн агуулга) гэсэн хоёр
бүрэлдэхүүн хэсгээс тогтоно. Бие нь мэйлийн агуулга болно. Толгой хэсэгт
явуулагчийн мэйл хаяг, явуулах хэрэглэгч(үүд)ийн мэйл хаяг гэх мэт хяналтын
мэдээлэл агуулагдана. Мөн гарчигийн талбар гэх мэт нэмэлт мэдээлэл ихэвчлэн
байдаг.

Цахим шуудам нь анх дан текстэн мэдээлэл явуулах арга байсан бол мультмедиа
агуулгыг дагуулж явуулах процессийг RFC 2046 - RFC 2049 хүртэл стандартчилсан.
Эдгээр RFC-нүүдийг нийтэд нь Multipurpose Internet Mail Extensions буюу MIME
гэнэ.

Орчин үеийн интернэтийн цахим шуудангийн үйлчилгээ нь ARPANET-аас үүсэлтэй. 1973
онд анх и-мэйл мессежийг энкодлох стандартыг (RFC 561) санаачилж байжээ.
1980-аад оны эхэнд ARPANET-аас Интернэт рүү шилжих үед өнөөгийн үйлчилгээний
цөмийг бий болгожээ. Ийнхүү 1970-аад онд явуулсан и-мэйл өнөөдөр интернэтээр
явуулсан мэйлтэй тун ойролцоо юм.

Сүлжээнд тулгуурласан и-мэйл нь ARPANET дахь File Transfer Protocol (FTP)-д
хийсэн өргөтгөлүүдийн тусламжтайгаар анх дамжуулагдаж байсан бол өнөө үед RFC
821 гэх 1982 онд баталсан стандартаар Simple Mail Transfer Protocol (SMTP)-ээр
дамжуулдаг.

SMTP нь системүүд хооронд и-мэйл мессеж дамжуулах процессийн үеэр хүргэлтийн
параметрүүдийг мессежээс (толгой, бие) гадуурх "дугтуй" (envelope) ашиглан
харилцдаг.



https://mn.wikipedia.org/wiki/%D0%A6%D0%B0%D0%B3%D0%B0%D0%B0%D0%BD-%D2%AE%D2%AF%D1%80_%D1%81%D1%83%D0%BC

Цагаан-Үүр сум нь Хөвсгөл аймгийн сум юм. Баруун талаараа Ханх сум, баруун урд
талаараа Чандмань-Өндөр сум, урд талаараа Эрдэнэбулган сум, хойд болон зүүн
талаараа Оросын Холбооны Улстай хиллэнэ. Сумын төвийн албан ёсны нэр Булган
бөгөөд Үүрийн голын баруун талд байрлана. Нийт газар нутаг 8,730 км². Хүн ам
2007 оны байдлаар 2415.

2004 оны байдлаар 22 мянган толгой мал, үүний дотор 3,400 ямаа, 3,900 хонь,
11,300 үхэр ба сарлаг, 3,400 адуу байжээ. Тав дахь хошуу малаас тэмээ байхгүй
болно.

Үнэг, чоно, хандгай, хүрэн баавгай, хүдэр, зэрлэг гахай, халиун буга, гөрөөс,
туулай, тарвага, Нохой зээх, булга, үен гэх мэт үслэг болон ойн хөхтөн амьтад
элбэг боловч сүүлийн жилүүдэд ан агнуур зүй бус их хэмжээгээр хийгдсэн тул
цөөрөх хандлагатай байна. Хөвсгөл нуураас эх авдаг Эгийн голын цутгалан болох
Үүрийн гол нь тул, зэвэг, хадран зэрэг загасаараа алдартай. Уг нутагт Хойд мөсөн
далайн ай савд багтах Үүр, Ариг, Уйлган, Халхант, Дархинт, Хөх, Хар-Ус, Баянгол,
Бургалтайн гол зэрэг том жижиг 20 гаруй гол, 150 орчим горхи бий.

Сумын төвөөс зүүн тийш 35 км зайд байх, шохойн ба гантиг чулуун тунадаснаас
үүссэн нийт 224 м урт Даян дээрхийн агуй улсын тусгай хамгаалалтанд оршино. Даян
дээрхийн агуйн дэргэд шарын шашин, бөө мөргөлийн нэгэн төв болох Даян дээрхийн
хийдийг 1864 онд байгуулсан ба 1938-аас 1939 оны их хэлмэгдүүлгийн үеэр нураан,
эвдлэн сүйтгэжээ. Хийдийг 2005 оноос сэргээн босгох ажлыг хийж эхэлсэн байна.
Агуйн орчим олон тооны хиргисүүр булш, хүн чулуун хөшөөтэй болно. Сумын нутаг нь
өндөр уул нуруу, ян сарьдаг, хөвч ой тайга, тунгалаг гол горхи, булаг шанд,
рашаан ус, зүйл зүйлийн ургамал, ан амьтан бүрдмэл, онгон дагшин байгалийн
үзэсгэлэн цогцолсон хангай дэлхий юм. Хол ойрын хүний сэтгэл татам байгаль
дэлхийн үзэсгэлэнг илтгэсэн Зүүн Соёоны нурууны салбар уулсын цаст сарьдгууд,
холбоо долоон нуур, дахин давтагдашгүй өвөрмөц сонин тогтоцтой байгаль эхийн
бүтээл Даян дээрхийн агуй, Бадарын нуурын мөсөн агуй, Сэнжит хад, арслан барс,
аварга могойн дүрс хэлбэртэй байц, хадан цохио, дэвээд гарч байгаа бөх шиг сонин
хэлбэртэй уул, нэг үндэснээс олноор салаалан гарсан мод, Онгон давааны элсний
нарс зэрэг байгаль дэлхийн гайхамшигт бүтээл болсон газар нутаг энэ суманд элбэг
юм. Бадарын нурууны Алмат Улаан зүрх уулын ар биед байгаа Мөсөн агуй бол
багавтар амтай боловч дотогш ороход 10 орчим метр урт, 5 метр өргөнтэй уудам
зайтай, дээвэр хэсгээс унжсан мөсөн баганатай. Мөсөн агуйн хэсэг нар үздэггүй
боловч сүүлийн жилүүдэд дулааралтаас болж зарим хэсэг нар үздэггүй боловч
сүүлийн жилүүдэд дулааралтаас болж зарим хэсэг хайлмагтсан байдаг. Байгалийн
өвөрмөц сонин тогтолцоотой газар нутгийг УИХ, аймаг сумын ИТХ-н тогтоолоор
тусгай хамгаалалтад авч байна. УИХ-ын тогтоолоор Даян дээрхийн Байгалийн
дурсгалт газар байгуулж, аймгийн ИТХ-ын 2002 оны тогтоолоор тус сумын
Саравслагийн рашааны 1 га газрыг аймгийн тусгай хамгаалтад авсан бол сумын
ИТХ-ын 1998 оны 18 дугаар тогтоолоор Үүрийн голын сав дагуух нутгийг орон
нутгийн тусгай хамгаалалттай газар нутаг болгосон байна. Даян дээрхийн Байгалийн
дурсгалт газар байгуулахаар УИХ 2006 онд 26 дугаар тогтоол гарсан. Байгалийн
дурсгалт газрын нутаг дэвсгэрт байгаль эхийн бүтээсэн өвөрмөц сонин тогтоцтой,
манай орны хамгийн том агуйн нэг Даян дээрхийн агуй байдаг. Энэ орчны байгаль нь
гол мөрөн, уул нуруу хосолсон үзэсгэлэнтэй газар нутаг юм. Агуйнаас урагш Үүрийн
голын хөвөөнд Даян дээрхийн хүрээний туурь байдаг. Энэ буурин дээр Байгаль
хамгаалах "Монголын тул” сан хүрээний чогчин дуганыг сэргээн байгуулж, 2006 онд
нээлт хийсэн юм. Даян дээрхийн Байгалийн дурсгалт газарт агуйны орчны 31,3
мянган га газар нутгийг хамруулж, энэ нутгийн байгаль орчин, биологийн төрөл
зүйл, ялангуяа Эг-Үүрийн голын тулыг хамгаалах, байгалийн аялал жуулчлалыг
хөгжүүлэх ажлыг хийх ажээ.

Цагаан-Үүр сум, ялангуяа Уйлган гол нь уг нутгаас төрөн гарсан монгол үндэсний
бөхчүүдээрээ улс даяар алдартай бөгөөд уг сумаас гурван аварга (Дарийн Дамдин,
Жамсрангийн Цэвээнравдан, Чойжилын Бээжин), нэг хурц арслан (Цэрэннадмидын
Бадамсэрээжид), нэг гарьд (Дамдингийн Баяраа), харцага Далайцэрэнгийн
Лхагва-Очир болон 10 гаруй начин цолтон төрөн гарчээ. Дархан аварга Дарийн
Дамдин нь улсын баяр наадамд 5 түрүүлж 5 үзүүрлэсэн амжилтыг үзүүлсэн ба Монгол
улсын хөдөлмөрийн баатар, гавьяат жүжигчин цолуудыг хүртэж байжээ. Цагаан-Үүр
сумын бөхчүүд улсын баяр наадамд нийт 7 түрүү, 9 үзүүр авч байсан ба 1959 оны
баяр наадмын үзүүр түрүүнд нэг сумын бөхчүүд үлдэж Дамдин аварга 9 давж түрүүлэн
Бадамсэрээжид арслан үзүүрлэж байсан нь Монгол бөхийн түүхэнд нэгэн онцгой түүх
болон үлдэж байжээ.



https://mn.wikipedia.org/wiki/%D0%A4%D0%B8%D0%B7%D0%B8%D0%BA

Бодис зүй буюу Физик (Грек: φύσις (phúsis), "байгаль" ба φυσικῆ (phusiké),
"байгалийн тухай мэдлэг" гэдгээс гаралтай) нь матери, энерги, орон зай ба цаг
хугацааг захирдаг тулгуур хуулиудыг нээх болон ойлгох зорилготой шинжлэх ухаан
юм. Физикт ертөнц ба түүний харилцан үйлчлэлүүдийн эгэл хэсгүүд, мөн тулгуур
зарчмуудын хүрээнд сайн ойлгож болохуйц системүүдийг шинжлэх явдлыг авч үздэг.

Бүх атомын дотоод дахь харилцан үйлчлэлийг бүрэлдүүлж буй квант механикийн
үзэгдлүүдийг оролцуулан ертөнцийн хамгийн үндсэн ажиллагааг судалдаг тул
физикийг тулгуур шинжлэх ухаан гэж үзэж болох ба үүн дээр хими, дэлхий судлал,
биологи, ба нийгмийн шинжлэх ухаанууд тогтож байдаг. Үндсэн физикт гарсан
нээлтүүд бусад бүх шинжлэх ухаануудад чухал нөлөө үзүүлдэг.

Физик нь «туршлагын» үр дүнг тайлбарлах онолын загвар боловсруулах, үнэн
загвартаа тулгуурлан дараагийн шатны туршлагын үр дүнг тооцох маягаар шинжлэх
ухааны аргыг ашиглан байгалийг таньж мэдэх оролдого хийдэг. Анх физик нь
байгалийн философийн нэг хэсэг байсан ба 19-р зуунд философиос салж биеэ даасан
позитив шинжлэх ухаан болон хөгжжээ. Физикчид кваркуудаас хар нүхийг хүртэл,
тусгаар атомоос хэт дамжуулагч •хүртэл өргөн• хүрээний физик үзэгдлүүдийг
судалдаг байна. Бас харимхай ба харимхай биш депормацийн талаар гардаг.

Хорьдугаар зуунаас эхлэн физикийн тусгаар салбарууд маш нарийн болж хөгжсөн
бөгөөд одоо үед физикчид бүх амьдралынхаа турш зөвхөн нэг салбарт ажиллах нь
хэвийн үзэгдэл болоод байна. Альберт Эйнштейн (1879-1955) ба Лев Давидович
Ландау (1908-1968) мэт физикийн олон салбарт амжилттай ажилладаг физикчид өнөө
үед маш цөөрчээ.



https://mn.wikipedia.org/wiki/%D0%A3%D0%B2%D1%81

Увс (худам монголоор ᠤᠪᠰᠤ ubsu) нь Монгол улсын аймаг юм. 1931 онд
байгуулагдсан. 69585 км² нутагтай.

Увс аймаг нь чацарганаараа дэлхийд алдартай. Тус аймаг нь олон ястны өлгий нутаг
юм.

1686 онд Ойрад Монголын их хаан Галдан бошигт Хархираа голоос суваг татуулж, Увс
нуурын хотгор Гурван тээл, Арсай, Мянган бэл, Хар толгой, Бор үзүүр зэрэг
газруудад тариа тариалж эхэлсэн нь суурин амьдралын үндэс тавигдаж улмаар
Улаангом сум (хотын) анхны шав тавигдсан гэж үздэг.

1871 онд Чандмань уулын орчимд Дэчинравжаалан хөндийн анхны дацан болох Лүүжин
дацан байгуулагдсан нь Улаангомын хүрээний анхны суурь болсон байна.

Лүүжин Дацангийн дэргэд Цогчин дугана, олон сүм баригдаж, лам хуврагууд олноор
шавилан сууснаар Баянчандмань уулын хошуу байгуулагдаж, хошууны тамгын газар
төвлөрснөөр Улаангомын хүрээ нэртэй болсон байна. Улаангомын хүрээ нь сүсэгтэн
олны дунд ихээхэн нөлөөтэй болж 1915 оны үед 1500 гаруй лам хуврагтай болж,
Дөрвөдийн Зоригт Далай хааны өргөө байрлаж байсан зэрэг нь хошууны шашин, улс
төр, засаг захиргааны төв болж өргөжихөд нөлөөлсөн байна. 1931 оны 2 сард Улсын
Бага Хурлын тэргүүлэгчдийн тогтоолоор засаг захиргааны хуваарийг шинэчлэн
Чандмань уулын аймгийг Увс, Ховд хоёр аймаг болгосноор Улаангом нь Увс аймгийн
улс төр, эдийн засаг, соёл боловсролын төв болон өргөжин хөгжих эхлэлээ тавьсан
юм.

Чандмань уулын аймгийн анхдугаар их хурлын 1925 оны 11 сарын 21-ний өдрийн 4-р
тогтоолд:

гэжээ. Энэхүү 41 сумын 13 нь одоогийн Ховд аймгийн, бусад 28 нь Увс аймгийн сумд
байжээ.

1931 онд Чандмань уулын аймгийг 2 аймаг болгоход Увс аймаг 16 сум, 150 баг, 9133
өрх, 43188 хүн амтай байжээ. 1933 онд Увс аймгийн жилийн төсөв 140.0 мянга
төгрөг байсан бол 1961 онд 6,6 сая төгрөг, 1981 онд 33,7 сая, 1990 онд 78,4 сая
төгрөг болж өсчээ. Увс аймгийн төв нь Улаангом сум юм.

1957 онд барилгын 3-р ангийг тус суманд байгууласнаар орчин үеийн хийц загвар
бүхий олон сайхан барилга байгууламж баригдан Улаангом сум хотших төлөвөө олсон
юм. 1942 онд Идэш тэжээлийн хүнсний комбинат, 1959 онд гурилын үйлдвэр
ашиглалтанд орсноор Улаангом төдийгүй Увс аймгийн хүнсний хангамж эрс сайжирсан
юм. 1959 онд Улаангом сумаас Улаангом хотыг тусгаарлан орон сууц гудамжны 4-р
хороо, хотын АДХГЗ байгуулагдсан нь хотыг төлөвлөгөөтэй хөгжүүлэх өргөн
бололцоог нээж өгсөн юм. Улаангом суманд одоо Увс аймгийн нийт хүн амын 30 шахам
хувь буюу 27.0 мянга гаруй хүн оршин амьдарч байна. Одоо Улаангом сум нь засаг
захиргааны хувьд есөн багтай бөгөөд долоон баг нь Улаангом хотод, хоёр баг нь
хөдөө аж ахуй, мал аж ахуй эрхэлж байна.

Увс аймаг нь Монголын баруун хэсэгт Ханхөхий, Хархираа, Түргэний өндөр уулс, Увс
нуурын хотгорын говь нутгийг эзлэн оршино. Хамгийн өндөр уул нь 4116 м өндөр
Хархираа уул юм. Хархираа Түргэний уулс нь залуу атираат уул бөгөөд Хяргас, Увс
нуурын хотгороор шинэ төрмөлийн эриний хурдас тархжээ. Чулуун нүүрс (Нүүрст
хотгор, Хар Тарвагатай) бий бөгөөд барилгын материалын баялагтай мөн жамц давсны
асар их нөөцтэй Шүдэн уул энд бий.

Увс аймгийн нутгаар Тэс, Нарийн, Завхан, Ховд зэрэг том голууд урсах бөгөөд Увс,
Хяргас, Үүрэг, Ачит гэхчлэн том нуурууд оршино. Хартэрмэсийн, Хавцал Боомын,
Бургастайн зэрэг рашаан ус бий. Аймгийн нутгийн ихэнх хэсэгт хээрийн цайвар
хүрэн хөрс, уулархаг нутгаар уулын нугын талийн ба хар шороон хөрстэй, нуурын
хэсгээр хөндий газраар намгархаг элсэрхэг хөрстэй, уулархаг нутгаараа ой хөвч,
тагийн ургамалтай, нууруудын хотгороор говийн ургамал ургана. Мөн ой хөвчийн
буга зэрэг амьтнаас эхлээд говийн хар сүүлт гэхчилэн ан амьтан элбэгтэй. Увс
аймгийн 7 сум ОХУ-тай хиллэдэг.

Увс аймаг нутгийн зүүн хэсэгт газар тариалан хөгжүүлсэн, аймгийн төв Улаангомд
барилгын, хүнсний үйлдвэрүүдтэй. Увс аймагт ОХУ руу гарах хилийн боомт Давст
сумын нутагт Боршоо, Тэс сумын нутагт Тэс боомт бий.



https://mn.wikipedia.org/wiki/%D0%A1%D0%B0%D1%80

Сар нь дэлхийн байгалийн дагуул, нарны аймгийн тав дахь том дагуул юм. Дэлхийн
төв сарны төвөөс алслах дундаж зай нь 384,403 км буюу дэлхийн диаметрээс гуч
дахин их. Энэхүү системийн массын төв (барицентр) нь дэлхийн гадаргаас 1,700 км
гүнд буюу дэлхийн радиусын дөрөвний нэг зайд оршино. Сар нь дэлхийг 27.3 өдөр
бүр нэг тойрдог ба Дэлхий-Сар-Нарны системийн үет өөрчлөлтүүдийн улмаас сар нь
дэлхийгээс олон олон хэлбэртэй (29.5 өдөр бүр үелдэг, үзэгдэх орбитийн үе)
харагддаг байна.

Сарны диаметр нь дэлхийн дөрөвний нэг орчим буй 3,474 км юм. Ийнхүү сарны
гадаргын талбай нь дэлхийн аравны нэг, хуурай газрын дөрөвний нэгтэй буюу
ойролцоогоор АНУ, ОХУ, Канадын нийт нутаг дэвсгэртэй тэнцэнэ. Эзлэхүүн нь
дэлхийн 2 хувь, гадарга дээрх татах хүч нь дэлхийн гадарга дээрх татах хүчний
17% байдаг ажээ.

Сар дээр хүмүүс анх 1969 онд Апполо 11-р газардсан бөгөөд одоогоор хүмүүсийн
очсон ганц одон орны биет юм.

Сарны хэлбэр нь хараахан бөмбөрцөг биш бөгөөд туйлын радиус нь экваторынхаас 500
метрээр богино байдаг байна. Өөрөөр хэлбэл төвөөс өмнөд туйл хүрэх зай нь умард
туйл хүрэх зайнаас бага.

Чулуулаг нь дэлхийнхтэй найрлагын хувьд ижил боловч харьцаа нь өөр байдаг.
Титан, циркони болон хөнгөн кали, натри бүхий дэлхийн базальттай төстэй боловч
цацраг идэвхт элемент ихээр агуулсан байдаг.

Сарны дотоод бүтэц нь дэлхийнхтэй ойролцоо ба царцдасны зузаан нь 55 км, манти
нь 1000 км, түүнээс цааших гүнд цөм нь оршдог аж.

20-р зуун гэхэд сарны дэлхий рүү харсан гадарга нь далайн ёроолын рельефээс илүү
сайн судлагдсан юм. Сарны рельефийн гол хэлбэр нь өрх тогоо бөгөөд дэлхий рүү
харсан тал нь хүрмэн лаваар хучигдсан өргөн талууд, уул нурууд ихтэй байдаг
байна. Өрх хэлбэрийн рельефийн хамгийн том нь 250 км диаметртэй байхад зарим нь
хэдэн арван см-с хэтрэхгүй. Эдгээрийн ихэнх нь нарны аймгийн түүхийн эхэн үед их
байсан солирын бөмбөгдөлтөөс болж үүссэн гэж үздэг. Харин дэлхийн гадаргад ийм
өрх тогоо харьцангуй бага байдаг нь агаар мандлаар хамгаалагдсан байдгийн ач юм.
Сарныхаас ялгаатай нь солирууд дэлхийн агаар мандалд орж ирээд ихэнх нь шатаж
дуусдаг байна.

Саран дээрх хамгийн өндөр уул нь 8 км өндөр байдаг нь Эверестийн оргилоос
ялимгүй бага юм.

Шуурган тэнгис гэх зэргээр нэрлэгдсэн бараан харагдах хэсгүүд нь өргөн тэгш
талууд юм.

Хийн бүрхэвчинд нь инерт хий, аргон, гели, неон голлох ба үндсэндээ агааргүй
вакуум л гэсэн үг. Иймд саран дээр дууны долгион дамжихгүй.

Сар яаж үүссэн тухай маш олон таамаглал байдгийн хамгийн их өргөн дэлгэрсэн нь
дэлхийтэй мөргөлдсөн нэгэн гаригаас тасарч үлдсэн гэдэг таамаглал юм. Уг
мөргөлдөөний улмаас дэлхийгээс нэлээд том хэсэг тасарч сансарт цацагдаж, дараа
нь цацагдсан бодисын нэг хэсэг нь дэлхий дээр дахин унасан бол нөгөө хэсэг нь
сансар луу таран явжээ. Тойрог замд үлдсэн хэсгүүд хоорондоо нэгдэж сарыг
үүсгэжээ.

Сар нь дэлхийг тойрч эргэх явцдаа аль нэг тал нь дэлхий рүү харж байдаг бөгөөд
тэр хэсэг нь нарны гэрэлд ойж гэрэлтэн харагддаг. Гэвч дэлхий, нар, сар гурвын
харилцан байрлал өөрчлөгдөж байдгийн улмаас сар бидэнд янз бүрээр харагддаг
байна. Сарны тэнхлэгээ эргэх хугацаа нь дэлхийг тойрох хугацаатай бараг тэнцүү
учир дэлхий рүү зөвхөн нэг талаараа л харна.

Хүмүүсийн аялж газардсан ганц одон орны биет нь сар юм. Зөвлөлт Холбоот Улсын
Луна хөтөлбөрөөр анх хүнгүй хөлөг онгоц сар дээр газардсан ч, ганц Америкийн
Нэгдсэн Улсын Аполло хөтөлбөрөөр л хүмүүс очжээ. 1968 онд Аполло 8-р хүмүүс анх
очсон бол 1969 онд Аполло 11-р анх удаа Нил Армстронг, Базз Алдрин нар газардсан
байна. Ийнхүү 1969-с 1972 онуудын хооронд сар руу зургаан удаа аялжээ.. Апполо
хөтөлбөр дууссанаар сарны судалгаа түр зогссон ч, цөөн тооны хүнгүй орбитлогч,
газардагчид сар дээр буусаар байна. 2018 он гэхэд АНУ хүнийг дахин газардуулах
төлөвлөгөөтэй байна.



https://mn.wikipedia.org/wiki/%D0%A0%D0%BE%D0%BC

Ром (кирил монголоор гадаад үг бичих дүрмийн дагуу Рома гэдэг үгийн адгийн
өргөлтгүй «а»-г гээж Ром гэж бичнэ; тэгэхдээ «о» нь өргөгдөх тул Роом гэж
дууддаг; италиар Roma гэж бичиж  [ˈroːma] гэж хэлэх нь монголоор бол Роо-ма, гэж
хоёр үеэр сонсдоно; лат. Roma; англ. Rome; орос. Рим) — Итали улсын нийслэл,
нутгийн талбай болон хүн амын тоогоор улсынхаа хамгийн том хот.

Ром нь Италийн засаг захиргааны нэр зүйлчлэлээр Лацио муж, түүн дотрох Ром
аймагт харьяалагдах нэгэн суурин (commune) юм. Муж, аймгийн удирдах газар энд
төвлөдөг. Мэдээж Ром суурин (Commune di Roma) бусдаасаа хамгийн том бөгөөд
ганцаараа Нийслэл Ром (Roma Capitale) гэж нэрлэгдэх ба өөртөө засах зарим эрхтэй
байдаг. Нийслэл Ромын 1,285.3 км² дэвсгэр нутагт 2011 оны байдлаар 2.78 сая хүн
аж төрөн сууж байна. Ром суурин (яг, гарцаагүй, баараггүй Ром хот)-аас зайлахгүй
шавж байрласан дөчөөд суурин бий. Энэхүү Ром хотын бөөгнөрөлд 3 мянган км²
нутаг, 3.2-оос 3.8 сая хүн багтана.

Ром хот Италийн дунд бие, Тиррений тэнгист гарах баруун эрэгт байрладаг. Хотын
төвөөр Италийн гуравдугаар урт гол Тибер шувтлан урсдаг. Дунд нь нэг арал бий.

Ром нь Caput Mundi (Дэлхийн нийслэл), la Città Eterna (Мөнхийн хот), Limen
Apostolorum (Христийн шавь нарын босго), la città dei sette colli (Долоон
гүвээний хот) эсвэл зүгээр л l'Urbe (Хот) гэсэн хоч нэрүүдтэй. Олон зуун жилийн
туршид Барууны соёл иргэншлийн төв байсан бөгөөд Католик шашны гол төв байрладаг
газар юм.

Өнөөгийн Ром хот нь орчин үеийн бөгөөд олон үндэстэн амьдардаг газар юм. Европын
Холбоонд ирж буй жуулчдынхаа тоогоор гуравт ордог бөгөөд соёл урлаг, улс төрийн
нөлөө ихтэй хот юм. Фиумичино дахь олон улсын нисэх буудал нь Италидаа хамгийн
томд тооцогддог бөгөөд Италийн хамгийн том 100 компанийн төвүүд байрладаг. Мөн
Enel, ENI, Telecom Italia гэсэн дэлхийн хамгийн том 100 компанийн гурвынх нь
төвүүд байдаг.

Ром хот нь Дэлхийн хоёрдугаар дайнд харьцангуй бага өртсөн цөөн хотуудын нэг
учраас төв хэсэг нь Сэргэн мандалтын үеийн болон барроко маягийн үзэмжтэй. Ром
хотын түүхэн төв хэсэг нь Дэлхийн өв хэмээн ЮНЕСКО-д бүртгэгдсэн.

Хотын захирагч нь Виржиниа Ражи. Ром хотын түүхэнд хамгийн анх удаа эмэгтэй хүн
захирагчаар сонгогдсон нь Виржиниа Ражи юм. Бүрэн эрхийн хугацаа нь 2016 оны 6
дугаар сараас эхэлсэн.



https://mn.wikipedia.org/wiki/%D0%9D%D0%90%D0%A2%D0%9E

Умард Атлантын Гэрээний Байгууллага (англ. North Atlantic Treaty Organization
(NATO); фр. Organisation du Traité de l'Atlantique de Nord (OTAN)) нь 1949 оны 4
сарын 4-ний Умард Атлантын гэрээний дагуу байгуулагдсан социалист орнуудын
ялангуяа ЗХУ-ын эсрэг чиглэсэн хүйтэн дайны үед байгуулсан АНУ болон бусад
баруун Европын орнуудын цэргийн эвсэл юм. Хүйтэн дайнаас хойш дэлхийд АНУ-ын
тэргүүлэх нэг тэнхлэгийн бодлогыг хэрэгжүүлэх зорилго бүхий цэргийн эвсэл болсон
байна. НАТО-ийн дүрэмд зааснаар энэ байгууллагын зорилго нь гишүүн улсуудын эрх
чөлөө, аюулгүй байдлыг улс төр цэрэг зэвсгийн хүчээр хангах, Европт шударга
бөгөөд бат бэх энх тайван тогтоож ардчилал хүний эрх, эрх чөлөөг эрхзүйт төрийн
үндсэн дээр бэхжүүлэх явдал юм. Байгууллагын төв нь Бельги улсын нийслэл
Брюссельд байрладаг.

Одоогийн байдлаар НАТО нь 28 гишүүн улстай. Эдгээрийн 12 улс нь 1949 онд анх
үүсгэн байгуулсан бөгөөд үүний тоонд АНУ, Бельги, Дани, Исланд, Итали, Канад,
Люксембург, Нидерланд, Норвеги, Нэгдсэн Вант Улс, Португал зэрэг улс ордог.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D1%83%D0%BB%D1%81%D1%8B%D0%BD_%D1%82%D3%A9%D1%80%D0%B8%D0%B9%D0%BD_%D0%B4%D1%83%D1%83%D0%BB%D0%B0%D0%BB

Монгол улсын төрийн нэгэн бэлгэ тэмдэг Монгол улсын төрийн дуулал 1950 онд
үүсчээ. Аяыг Билэгийн Дамдинсүрэн, Лувсанжамбын Мөрдорж нар, үгийг Цэндийн
Дамдинсүрэн зохиосон ба үг 2006 онд гурав дахь удаагаа өөрчлөгджээ.

"Эртний сайхан" дууг хуучцуул "Чингисийн төрийн сүлд дуулал" хэмээн ихэд
хүндэтгэж байжээ. 1930-аад оны үеэс дуулахаа больж мартагдаж байсныг 1936-онд
алдарт дуучин Магсар хурцын Дугаржав уртын дууны түүвэр ном бичихдээ оруулсанаар
дууны үг нь хадгалагдан үлджээ. Мөн МУГЖ, Ж.Дорждагва 1970-аад онд Уртын дууны
түүвэр бичихдээ "Эртний сайхан" дууны үгийг тухай үеийн үзэл суртлын байдалд
зохицуулан өөрчилжээ. Английн цэрэг Түвдэд цөмрөн ороход 13-р далай лам
Түвдэнжамц дайжиж 1904-н онд Монгол оронд залран иржжил гаруй (1906 он хүртэл)
байх хугацаанд энэхүү дууны төгсгөлд "Банчин далай ламдаа бараа болон жаргая"
гэж нэмж дууддаг болсон байна. 1911 онд Жавзундамба хутагтыг хаан ширээнд
заларсны дараа энэхүү дуунд "Хаан эзэн Богдын хамт бүгдээрээ жаргая" хэмээн
түрдэг болжээ.

Олноо өргөгдсөн Монгол улсын үед "Зуун лангийн жороо луус" дуу төрийн сүлд
дуулал болж байв.

Ардын хувьсгалын 30 жилийн ойг угтан 1950 онд хөгжмийн зохиолчдийн дунд уралдаан
зарлаж Л.Мөрдоржийн ирүүлсэн бүтээлийн эхлэл, Б.Дамдинсүрэнгийн ирүүлсэн
бүтээлийн төгсгөлийг нийлүүлэн засч ая бүтжээ. Ц.Дамдинсүрэн зохиолч аяд
тохирсон үг бичих даалгавар гүйцэтгэж, БНМАУ-ын Бага Хурлын Тэргүүлэгчдийн 43-р
зарлигаар баталснаар 1950 оны 4 дугаар сарын 26-ны өдөр Монгол улс анх удаа
албан ёсны төрийн дуулал (зарлигт дурдсанаар сүлд дуулал)-тай болжээ.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB

Хойд талаараа Орос, бусад талаараа Хятад улстай хиллэдэг далайд гарцгүй орон.
Нийслэл — Улаанбаатар хот.

Алтайн нуруунаас Хянган, Соёноос Говь хүрсэн 1 сая 566 мянган км2 уудам
нутагтай, дэлхийд нутаг дэвсгэрийн хэмжээгээр 19-рт жагсдаг. 2015 оны эхэнд
Монгол Улсын хүн ам 3 сая хүрсэн (135-р олон). Үндсэндээ монгол үндэстэн (95
хувь), мөн хасаг, тува хүн байна. 16-р зуунаас хойш буддын шашин, 20-р зуунаас
шашингүй байдал дэлгэрсэн ба албан хэрэгт монгол хэлээр харилцана.

Монголд НТӨ 209 онд Хүннү улс нэгдсэнээс монгол, түрэг угсаатан халалцсаар 1206
онд Чингис хаан Их Монгол улсыг байгуулан Евразийг эзэлсэн гүрэн үүсгэжээ. 17-р
зуунд манж Чин улсын мэдэлд орсон ч 1911 онд тусгаар тогтносон бөгөөд 1924 онд
байгуулагдсан Бүгд Найрамдах Монгол Ард Улс 1961 онд НҮБ-ын гишүүн болсон. 20-р
зуунд ЗХУ-тай дотно байж, нийгэм, эдийн засгийн бат суурь тавигдан 1990 онд
ардчилсан дэглэм, зах зээлийн эдийн засагт шилжин орсон. Одоо парламентын бүгд
найрамдах засагтай, хорин нэгэн аймаг, нэг нийслэлд хуваагддаг нэгдмэл улс юм.

Хөгжиж буй орон. Дотоодын нийт бүтээгдэхүүний хэмжээгээр (26.8 тэрбум ам.доллар)
дэлхийд 111-т жагсаж, нэг хүнд ноогдох хэмжээ 11,882 $ байна. Хөдөө аж ахуй,
нүүдлийн мал аж ахуйн уламжлалтай. Зэс, нүүрс экспортлодог. Мөнгөний нэгж —
төгрөг.

Дэлхийн 184 улстай дипломат харилцаа тогтоосон. НҮБ, ДХБ, ОУВС, Европын аюулгүй
байдал хамтын ажиллагааны байгууллагын гишүүн.

Үндсэн хүн амын нэрээс улсын оноосон нэрийг «Монгол» хэмээжээ. Үгийн гарлын
хэдэн янз таамаг бий. Монгол Улсын урьд үеийг Их Монгол улс, Олноо өргөгдсөн
Монгол улс, Бүгд Найрамдах Монгол Ард Улс (БНМАУ) гэх мэтээр ялган нэрийдэх ба
1992 оноос хойших шинэ үеийг албан бичигт «Монгол Улс» (МУ) гэх болсон.

Монгол орон 1,566,600 хавтгай дөрвөлжин километр газар нутагтай, Перугээс том
буюу дэлхийн 19-р том орон болно. Азид наймдугаар, далайд гарцгүй орнуудаас
Казахстаны дараа хоёрдугаарт жагсана. Нутаг дэвсгэрийн 0.43 хувийг гадаргын ус
бүрхсэн.

Хойд өргөргийн 41° — 52°, зүүн уртрагийн 87° — 120° дотор уламжлал болон
ЮНЕСКО-гийн ангиллаар Төв Ази, НҮБ-ийн шинэ ангиллаар Дорно Азид хамааран байна.
Газрын байрлалаар хоёуланд нь, соёлын хувьд Төв Ази, эдийн засгийн хувьд Дорно
Азитай илүү дотно. Саяхнаас Дорно Умар Азийн бүсийн хурал зөвлөгөөнд оролцох
болсон.

Өмнөд, дорнод, өрнөд гурван талаараа Хятад улстай 4677 км, умард талаараа Орос
улстай 3543 км зурвасаар хиллэнэ. Далайд гарцгүй. Хилийн нийт урт — 8220 км.
Хэдий хиллэдэггүй ч баруун хил Хасаг улсаас 38-хан километр зайтай.

Хөндлөн 2392 км, гулд 1259 км сунасан «дэлгэсэн тэрлэг шиг» хэлбэртэй. Захын
цэг:

Монгол харьцангуй өндөрлөг орон. Үндсэндээ Монголын тэгш өндөрлөг (далайн
түвшнээс дээш 900-1500 м) дээр байна. Нутгийн баруун талаар 900 км урт Монгол
Алтай, түүний үргэлжлэл Говь Алтайн нуруу байна. Нутгийн төв хэсгээр Хангай,
Хөвсгөлийн уулархаг муж (хойш Соён хүрнэ), дорно умард нутгаар Хэнтийн нуруу
байна. Зүүн, зүүн өмнөд зүг рүү өндрийн хэмжээ буусан байдаг. Уулсын өндрөөс
дурдвал Монгол Алтайн нурууны ноён оргил Таван богд хөвчийн Хүйтэн оргил (4374
м), Хангайн Отгонтэнгэр (4008 м), Соёны Мөнх сарьдаг (3491 м), Хэнтийн Асралт
хайрхан (2799 м) юм. Дорнод нутгаар Шилийн богд (1778 м) зэрэг унтарсан галт
уулстай.

Томоохон гол, мөрний сав газраар харьцангуй нам доор байна. Нутгийн баруунтаа Их
нууруудын хотгор, Дэлхийн байгалийн өвд бүртгэгдсэн Увс нуурын хотгор байгаа бол
Дорнод аймагт хамгийн нам доор цэг буюу Хөх нуурын хотгор (560 м) бий.

Монголын гол мөрнийг Умард мөсөн далайн, Номхон далайн, Төв азийн гадагшаа
урсгалгүй гэсэн гурван ай савд хуваан үзнэ. Орхон бол Монголын хамгийн урт гол
юм (1124 км, усаа цуглуулах талбай 133000 км²). Харин Хятадад урсдаг уртыг нь
оруулж тооцвол Хэрлэн гол Монголын хамгийн урт гол /1200 км/ юм. Хамгийн ус
ихтэй нь Сэлэнгэ мөрөн юм. Жилийн дундаж урсац нь 300 м3/сек байдаг. Монгол орны
хамгийн том мөсөн гол бол Алтай Таван богд дахь Потанины мөсөн гол бөгөөд 20 км
орчим урттай.

7 баг, 24 овог, 70 гаруй төрөлд хамаарагдах 140 гаруй зүйлийн хөхтөн, 390-ээд
зүйлийн жигүүртэн оршино.

Түүний дотор тахь, хавтгай, мазаалай зэрэг амьтан, монгол алтан хундага,
тарваган шийр, дорогостойн вансэмбэрүү зэрэг дэлхийд өөр аль ч газарт байхгүй
ургамал бий.

Монгол улс 1918 онд хүн ардаа тоолоход 647.5 мянга байв. Дайны дараах цагт хүн
амын тоо түргэн өсч 1962 онд 1 сая, 1988 онд 2 сая хүнтэй болжээ. Нийгмийн
шилжилтийн үед хүн амын өсөлт буурч 2010 оны тооллогоор 2.75 сая хүнтэй байсан
бол 2015 оны эхэнд 3 сая дахь иргэнээ өлгийдөн авсан.

Хүн амын олноор дэлхийн 194 улсаас Армен, Литватай зэрэгцээд 135-р байранд
байна.

Хүн амын нягт — 1.8 хүн/км² буюу хүн амын хамгийн сийрэг суурьшилтай орон болно.

1000 хүн тутамд 20 хүн төрж, 6 хүн нас бардаг, жилийн дундаж өсөлт — 1.49%
(2016он). Хүн амын 36.6% нь 0–14 насны багачууд, 68.9% нь 15–64 насны
хөдөлмөрийн чадвартан, 4% нь 65-ээс дээш өндөр настан юм. хүйсийн харьцаа жигд,
дундаж наслалт — 68.6 жил.

Монгол улс үндсэндээ нэгэн төрлийн ард түмнээс бүрдэнэ. Хүн амын 95 хувь монгол
үндэстэн байна.

Ястнаар салган бүртгэдэг уламжлалтай. 2010 оны хүн амын тооллогыг үндэслэвэл
халх ястан (‍82%) зонхилж хасаг (4%), дөрвөд (2.8%), баяд (2.2%), буриад (1.8%),
захчин (1.3%), дарьганга (1%), урианхай (1%), дархад, хотгойд, торгууд, хотон,
мянгад, тува, барга, үзэмчин, элжигин, сартуул, хамниган, цаатан, чантуу,
харчин, цахар зэрэг хориод нэрээр бүртгэж байна. Хятад, Орос, Солонгос зэрэг
гадаадын иргэн 0.6 хувийг бүрдүүлж байна.

Буриад, ойрд монгол нь халхжих, тува, хотон, чантуу зэрэг түрэг угсаатан,
хамниган тунгус угсаатан нь монголжих үйл явц явагдсаар байгаа. Хасагууд
Баян-Өлгийд 88% эзэлж байгаа болохоор харьцангуй өөрийнхөөрөө байна.

БНМАУ-ын үед БНХАУ-тай харьцаа муудан 1963-1966 онд хужаа нарыг үлдэн хөөж, ЗХУ
бутрахад 1990-1992 онд Монголд байсан Зөвлөлтийн цэргийн анги, мэргэжилтнүүдийг
гаргажээ. Ардчилсан Монголд хуулийн хязгаарыг (нийт 3%, нэг улсаас 1%)
давахгүйгээр гадаадын иргэд орж гардаг болсон.

Улсын албан ёсны хэл нь монгол хэл байна. Монгол хэл алтай язгуурын монгол
бүлгийн гол хэл юм. Монгол улсад халх аялгуу голчлох ба буриад аялгуу, ойрд
аялгуу, дархад аялгуу тодорхой ялгардаг. 1941 оноос хойш кирил үсгээр бичдэг
болсон. Кирил монгол бичгийн дүрмийг 1-р ангиас хүүхдүүдэд заадаг. 35 үсэгтэй.
Чингис хааны үеэс уламжилсан монгол үсэг 1990 оноос сэргэж, дунд сургуулийн 5-р
ангиас заадаг болсон. Компьютер, гар утаснаа латин үсэг хэрэглэх нь түгээмэл.

Мөн алтай язгуурын түрэг төрлийн хасаг, тува хэлээр ярина. 1-4-р ангид эх хэлийг
хүүхдүүдэд зааж, 5-р ангиас Англи (сүүлийн үе), орос (Зөвлөлтийн үеэс),
солонгос, герман, хятад, япон зэрэг харь хэлийг хүүхэд залуус сурч эзэмшдэг.

Монголын ард түмний ихэнх нь буддын шашинтан (53%). Буддын шашны гэлүгва буюу
шарын шашин гэсэн ёсыг дагадаг. Мөн шашин, бурхны сүжиг алдрах хүний тоо (38%)
өссөн. Хүн амын цөөн хувьд лал, бөө, христийн шүтлэг байна.

Эрт дээр үеэс Монголд бөө, тэнгэр шүтлэг байсан бөгөөд 16-р зуунаас буддын шашин
Монголд гурав дахь удаагаа хүчтэй дэлгэрсэн. Жавзандамба нарын олон хутагт
хувилгаан тодорсон. БНМАУ-ын эхэн үед шашныг хориглож, сүм хийдийг шатааж, лам
нарыг хороож байв. Хожим суларч 1990 оноос хойш шашин шүтэх эрх чөлөөлөгдсөн.

2010 онд буддын 127, христийн 96, лалын 6, бүгд 234 сүм хийд байв. Том нь
Гандантэгчэнлин хийд.

Монголын хүн амын 71 хувь хот газар амьдарч байна. Гэхдээ хот дотроо гэр
хороолол их.

Монгол оронд 850,000 жилийн тэртээ «босоо хүн» амьдарч байсан ба балар эртний
хүний хадны сүг зураг эд олдвор Хойд цэнхэрийн агуйгаас олддог. Чулуун зэвсэг,
хүрэл зэвсэг, төмөр зэвсгийн үеийг дамжсаар эртний улсуудын үетэй золгожээ.

Монгол орон эртнээс анчин, малчин, нүүдэлчин ард түмний өлгий байсаар ирсэн
бөгөөд тэдгээр нь монгол, түрэг, зөрчин аль ч угсаа байсан үргэлж өмнөд газрын
нанхиадтай зууралдан байлдах ба түмэн газрын их цагаан хэрмээр хил тогтдог байв.

Сурвалж бичигт гуйфань, шаньжун, ицюй, ху, линь ху, дунху (дорнод ху), хуньюй,
шюжун зэрэг олон нэрээр тэмдэглэгдэж явсаар МЭӨ 209 онд Модун шаньюй Хүннү улсыг
(НТӨ 209 – НТ 48) нэгтгэн байгуулжээ. Ноён уулнаас Хүннүгийн ноёны бүлэг булш
олсон ба хүннүгийн мал адуулах, нум сум, жад, охор илдээр зэвсэглэх нь монголоос
ялгаагүй юм. Хүннүгийн зүүн этгээдийн Сяньби хүчирхэгжин Монголыг эзэгнэсэн нь
93–234 он бөгөөд Таньшихуайн үед нэр мандсан.

Дараа нь бас нэгэн монгол угсаат Жужан улсыг (330–555) Шэлүнь хэмээх сайн эр
алдаршуулж яваад Түрэг улсад (555–745) зай тавьжээ. Уйгур улсын (745–840)
нийслэл Хар балгасыг бас нэг түрэг угсаатан болох Енисейн хиргис галдан шатаасан
боловч удалгүй монголын Хятан улсад (907–1125) түрэгджээ. Хятан улсыг зөрчидийн
Алтан улс мөхөөсний дараа Монголын тал нутагт олон аймаг зэрэгцэн оршиж, олзлон
булаалдаж байсан ба хамтатгаад зүбү аймгийн холбоо гэж байв.

Олон аймгийн дотроос хамаг монголын хиад аймгийн боржигон овогт Тэмүүжин буюу
Чингис хаан (1162-1227) тодорч татар, мэргид, хэрэйд, найманыг ээлж дараалан
дагуулсаар 1206 онд Хэрлэний хөдөө арлын хуралдайгаар нэгдсэн Их монгол улсыг
байгуулжээ. Чингис хаан «мөнх тэнгэрийн хүчинд» Тангуд, Алтан, Хар хятан,
Сартуул (Хорезм) улсыг дайлан дагуулсан ба найманы Тататунга багшаар монгол үсэг
(эхэндээ уйгуржин), татарын Шихихутуг заргачаар Их засаг хуулийг зохиолгон улсаа
засчээ.

Чингис хааны өндөр төрийг Өгөөдэй хаан залган Хархорумыг нийслэл болгон
хөгжүүлж, МНТ-г бичүүлж, Алтан улсыг мөхөөж, дорно Европыг байлдан дагуулсан бол
Гүюг, дараа нь Мөнх хаан залгаж Багдадын халифыг буулган Ираныг эзэлжээ. Хубилай
хаан 1260 онд Монголын хаан болоод 1271 онд Юань улс (1271-1368) хэмээх үеийг
эхлүүлэн Дайдуг (одоо Бээжин) нийслэл болгон сууж, 1279 онд өмнөд Сүнг мөхөөн
Хятад орныг бүрэн эзлэсэн ба буддын шашныг шүтэж, дөрвөлжин үсэг хэрэглэжээ.

Монголын байлдан дагуулал өрнө зүгт Адриатын тэнгис, Египет, дорно зүгт Япон,
өмнө зүгт Индонезийн Ява арал хүрч 33 сая км2 газарт ноёрхож байв. «Дэлхийн
талыг эзэлсэн» гэж ярих бөгөөд түүхэн дэх хоёрдугаар (Британийн дараа) их
нутагтай гүрэн байжээ. Луужин, өртөө, энх тайван, цэргийн арга ухаан,
өрнө-дорныг холбосон зэрэг дэвшил, нээлт авчирсан юм. Нүсэрдээд ирэхийн цагт
Юань, Зүчи, Цагаадай, Хүлэгүгийн улс болон бутарчээ.

Тогоонтөмөр хаан 1368 онд Хятадыг Мин улсад алдан «Давааны арын орон» буюу
монгол нутагтаа эргэн суусан.

Тогоонтөмөр хааныг Аюушридар залгаж Хархорумд суусан ч Хархорумыг Мингийн цэрэг
1380, 1388 онд довтлон галдан шатаажээ. 1634 онд Лигдэн хаан нас барж улсгүй
болох хүртэл Чингисээс эхлэн тоолвол 37 хаан суусан. Улсын нэрийг эхэндээ «Ар
Юань» хэмээсэн ч замхраад хожмоо түүхчид «Бага хаадын үе», «Монголын хаант улс»,
«Дөчин дөрвөн хоёр» зэргээр нэрийджээ. Улс төрийн эв бутарсан буюу алтан ургийн
ноёнтой дөчин монгол (зүүн монгол)-дөрвөн ойрд (баруун монгол) болон талцаж,
хаад нэгнээ хороон солигддог байв. Мин улсын Жөнтун хааныг олзолж байсан Эсэн
хаан (1453-1454) алтан ургийн дундуур ганцаар шургасан байдаг. Мандухай сэцэн
хатны авчирсан Батмөнх даян хаан (1480-1517) улсаа хурааж «хөл хөсөр, гар газар»
амаржуулж байв.

Зүүн монгол нь халх, цахар, урианхай зүүн гурван түмэн, ордос, түмэд, юншээбүү
баруун гурван түмэн, баруун монгол нь цорос, дөрвөд, торгууд, хошууд дөрвөн
аймагт хуваагдаж байв. Сүүлчийн хаад цахар нутагт (хожмын Өвөр Монгол орон) сууж
байсан ба түмэдийн Алтан хан 1577 онд төвөдийн Содномжамцыг урин залж «Далай
лам» өргөмжилсөнөөс эхлээд монголчууд нийтээрээ шарын шашинд орсон нь буддын
шашин Монголд гурав дахиа дэлгэрсэн явдал юм. Ар халхад 1585 онд Эрдэнэ зуу хийд
баригдсан.

1634 онд манжууд Лигдэн хааныг дарж өвөр монголыг дагуулснаар Монголын хаант улс
(1368-1634) мөхсөн юм. Гэхдээ ар Монголд халхын Түшээт, Засагт, Сэцэн ханы
гурван аймаг, хотгойд, Шиньжянд дөрвөн ойрд аймаг тусгаар оршин байв. 1688 онд
Зүүнгарын Галданд ялагдан дайжсан Өндөр гэгээн, Чахундорж нар халхаа аван 1691
онд манж Чин улсад дагаар оржээ.

Манж Чин улс монголчуудыг 1634-1755 оны хооронд гурван хэсэг үед дагаар оруулж
эзэрхээд олон хошуу, аймаг, чуулган болгон захирсан бөгөөд өнөөгийн Монгол орныг
сүүлийн жилүүддээ «Гадаад (манжаар түлэрги) Монгол» хэмээж байв. Үүнд Сэцэн,
Түшээт, Сайн ноён, Засагт ханы халх дөрвөн аймаг, Ховдын хязгаар, Тагны
Урианхайн хязгаар (одоо Тува орон) орж байв. Хожим Богдын шавь нутаг нэмэгдсэн.
Гадаад Монголын төрийг засах явдлын яам байгуулагдаж, Улиастай (төв), Хүрээ,
Ховдод амбан жанжин суудаг байлаа.

1755 онд хотгойдын Чингүнжав Зүүнгарын Амарсанаатай зэрэг манжийн цэргийн эсрэг
босоод дарагджээ.

Чин улс монгол ноёдыг ван, бэйл, бэйс, гүн гэж зэрэглэн алба гувчуур авч, цалин
пүнлүү өгч, ардыг дарлах шат тогтолцоог бий болгосон бөгөөд «хятад хүн монгол
нутагт сууж болохгүй», «хятад хүн монгол эхнэр авч болохгүй» зэрэг үндэстний
шинжийг хамгаалах цааз гаргасан байсан. 1907 онд Ховдын хязгаараас Алтайн
хязгаарыг салган байгуулж, мөн онд «Шинэ засгийн бодлого» гэдэг хятаджуулах
түрэмгий бодлого явуулж эхэлснээр ар Монголын ноёдын үндэсний ухамсар сэргэн,
тусгаар тогтнох эв санаа нэгджээ.

Чин улс хэзээ мөдгүй мөхөх нь тодорхой болсон цагт халхын ноёд Их хүрээнд
нууцаар зөвлөлдөх болж, 1911 оны 12 сарын 29-нд Богд гэгээн, 8-р Жавзандамба
хутагтыг Богд хаанаар өргөмжлөн Монгол улс сэргэснийг зарлан тунхаглаж, оны
цолыг «Олноо өргөгдсөн» гээд улсын нийслэлийг Нийслэл хүрээ хэмээжээ. Монгол улс
сэргэн мандахад барга, харчин, өөлд зэрэг олон газрын монголчууд ирж хүчээ
өргөж, талархан сайшааж байв. Олноо өргөгдсөн Монгол улс таван яам бүхий засгийн
газар байгуулаад Хүрээ, Улиастай, Ховдын манж амбан, дарангуй цэргийг хөөн
гаргажээ. Тухайлбал 1912 оны зун Дамдинсүрэн, Магсаржав нарын удирдсан 5000
монгол цэрэг Ховдыг чөлөөлж, 1913-1914 онд Өвөр Монголыг чөлөөлөхөөр 10000 цэрэг
таван замаар байлдаж Хаалган хүртэл давшсан байна.

Олон улсаар хүлээн зөвшөөрүүлэх, ДИУ-ын нэхэлтийг сөрөхөөр Хаант Орос руу элч
зарж тусламж гуйж байв. 1914-1915 оны Хятад-Монгол-Орос гурван улсын Хиагтын
гэрээгээр тусгаар тогтносон бодит байдлаа баталж чадалгүй Гадаад Монгол нь
Хятадын доор «өөртөө эзэрхэх» гэгджээ. 1919 онд хятадын Сю Шүжаны гамин цэрэг
Нийслэл хүрээг эзэлж, автономийг устган дарангуйлсан ч 1920 онд Барон Унгернээр
удирдуулсан Хаант Оросын үлдэгдэл цагаан цэрэг нэвтэрч гаминг Хүрээнээс хөөхөд
Хиагт руу бүгсэн. Богдыг дахин хаан ширээнд өргөмжиллөө. 1921 оны 3 сарын 18-нд
Зөвлөлтийн улаан цэргээр дэмжүүлж Сүхбаатарын удирдсан ардын журамт цэрэг
Хиагтыг гамингаас чөлөөлж, 7-р сард Нийслэл хүрээнд орж ирсэнээс хойш Монгол улс
дахин тусгаар тогтнолоо алдаагүй юм.

ЗХУ шинэ тутам коммунист ертөнцдөө Монголыг багтааж, Хятадаас өмгөөлөгч ар тал
болжээ. Богдыг эхлээд хэмжээт эрхт болгоод Ардын засаг байгуулагдав. Богд нас
барснаар хаант засгаас татгалзаж, 1924 оны 11 сарын 26-нд Бүгд Найрамдах Монгол
Ард Улс (БНМАУ)-ыг тунхаглан анхны үндсэн хууль баталж, нийслэлийг Улаанбаатар
хэмээсэн. Харц ардыг тэтгэж, харин язгууртан, ламыг хавчих болсон бөгөөд 1932
онд шамбалын дайн дэгдэн дарагдаж, 1937 оны үед лам, сэхээтэн, феодал зэрэг
20,000 хүнийг хилсээр буудан хороожээ.

1936 оны Харилцан туслалцах протоколын дагуу 1939 онд Япон Монгол руу дайрахад
ЗХУ цэрэг зэвсгээр тусалж, 1941 онд Герман Зөвлөлт рүү дайрахад БНМАУ агт,
хувцас, аль байдгаараа тусалжээ. 1945 оны чөлөөлөх дайнд Монгол ардын хувьсгалт
цэрэг Жанчхүүгийн даваа хүртэл Японоос чөлөөлж Дэлхийн хоёрдугаар дайны төгсгөлд
болсон Яалтын бага хурлаар үнэлэгдэн, ард иргэдийн нэгэн үзүүрт сэтгэл биелж ЗХУ
(Орос) ДИУ (Хятад) хоёр Монгол улсыг олсон тусгаар тогтнолоо хадгалахыг хүлээн
зөвшөөрчээ.

Хорлоогийн Чойбалсан Өвөр Монголыг нэгтгэхийг санаархсан ч Хятадыг коммунист улс
болгосондоо ханасан Сталин дэмжээгүй.

1949 онд БНХАУ-тай дипломат харилцаа тогтоож, 1961 онд Монгол улс Нэгдсэн
Үндэстний Байгууллагын бүрэн эрхт гишүүн болсон.

Социалист БНМАУ-ын нийгэм, эдийн засаг онц дэвшиж, тогтвортой суурь тавигджээ.
Засаг захиргааны хуваарийг 1925, 1931, 1957 онд ихээр өөрчилж, аймаг, сумын төв
хот сууриныг барьж босгож, улсын болоод орон нутгийн байгууллага, эмнэлэг,
цэцэрлэг, сургууль, тээвэр, урлаг, спортын байгууллага, холбоо, их сургууль гээд
олон зүйл бий болжээ. 1941 оноос худам үсгийг «хуучин монгол» хэмээн халж кирил
үсгийг «шинэ үсэг» хэмээн хэрэглэх болж, 1960-аад онд бүх нийтээр бичиг үсэгтэн
болжээ. 1930-аад онд хамтрал, 1960-аад онд нэгдэлжих хөдөлгөөн, соёлын
довтолгоо, атрын аян явагдаж залуус илгээлтээр малчны хот, сангийн аж ахуйг
зорьж ажилладаг байв. Дулааны цахилгаан станц, Налайхын уурхай, Багануурын
нүүрсний уурхай, Шарынголын уурхай, Эрдэнэтийн зэс молибдений үйлдвэр, Дарханы
төмөрлөгийн үйлдвэр, Говь, Улаанбаатар хивс, Эрдэнэт хивс, Талх чихэр, Мах
импекс зэрэг хүнд болоод хөнгөн аж үйлдвэр бий болж хөгжсөн байна.

Жамсрангийн Самбуу (1954-1972), Юмжаагийн Цэдэнбал (1940-1984), Жамбын Батмөнх
(1984-1990) нар нам, төрийг олон жил тогтвортой тэргүүлж байв.

ЗХУ-ын өөрчлөн байгуулалт, дорно Европын тэмцлийн салхи Монголд итгэл төрүүлж
1989 оны 12 сарын 10-нд ардчиллын төлөө анхны цуглаан болж Монголын Ардчилсан
Холбоо (МоАХ) байгуулагджээ. 1990 оны 3 сарын 7-нд улс төрийн өлсгөлөн зарлаж 3
сарын 9-нд МАХН-ын Төв хорооны Улс төрийн товчоо бүрэн бүрэлдэхүүнээрээ огцров.
Талууд харилцан ойлголцож «оготны хамраас дусал цус гаргаагүй» ардчилсан
хувьсгал Монгол улсад олон намын тогтолцоо, хүний эрх, хувийн өмч зэрэг олон зөв
зүйлийг авчирсан юм.

1990 онд УБХ, дараа нь АИХ байгуулагдан Монгол Улсын үндсэн хуулийг батлав.
Үндсэн хууль ёсоор төрийн эрх ард түмний гарт, түүний төлөөлөл Улсын Их Хуралд
шилжсэн. 1992 оноос 2016 он хүртэл МАХН харьцангуй давамгай, заримдаа АН төр
барьжээ. 2003 оноос иргэний хөдөлгөөн идэвхжиж, жагсаал цуглаан хэвийн үзэгдэл,
Оюутолгой, Тавантолгой байнгын ярианы сэдэв болсон.

Төвлөрсөн төлөвлөгөөт эдийн засгаас зах зээлийн эдийн засагт шилжихэд бусад орны
адил хямарсан бөгөөд үнийн өсөлт, мөнгөний ханш уналт, банкны дампуурал, барааны
хомсдол зэрэг олон бэрхшээл үзсэн ч 2000-аад он гарснаар байдал дээрдэж Монгол
улсын нийгэм, эдийн засгийн амьдрал улам олон төрлөөр салбарлан хөгжиж байна
Гэвч 2012 оноос хойш экспортын гол бүтээгдэхүүн болох ашигт малтмалын дэлхийн
зах зээлийн уналт, мөн гадаад худалдааны гол харилцагч орон болох Хятадын эдийн
засгийн удаашрал, хамгийн гол нь засгийн газрын үрэлгэн бодлогын нөлөөгөөр эдийн
засгийн өсөлт удааширсан бөгөөд 2016 оны сонгуулиар МАН эдийн засгийг сэргээх
амлалт өгч, эрх баригч хүчин болжээ.

Монгол Улс (1992 оноос хойш) ардчилсан дэглэм, парламентийн бүгд найрамдах
засагтай.

Үндсэн хуульд зааснаар ерөнхийлөгч Монгол улсын төрийн тэргүүн бөгөөд эв
нэгдлийн илэрхийлэл, зэвсэгт хүчний ерөнхий командлагч болно. Ерөнхийлөгч 45 нас
хүрсэн, Монгол улсын иргэн байх ба дөрвөн жил тутам парламентат суудалтай намаас
нэр дэвшин ард түмний шууд сонгуулиар сонгогдож, нэг удаа улирах эрхтэй. Тус
хугацаанд Пунсалмаагийн Очирбат (1990-1997), Нацагийн Багабанди (1997-2005),
Намбарын Энхбаяр (2005-2009), Цахиагийн Элбэгдорж (2009-одоо) нар ажиллажээ.

Монгол улсын хууль тогтоох хурал нь Улсын Их Хурал (УИХ) юм. УИХ-ын нэг танхимын
76 суудлыг дөрвөн жилийн хугацаатай сонгоно. Сүүлийн сонгууль тус бүр нэг
мандаттай жижиг 76 тойрог бүхий мажоритари системээр зохион байгуулагдсан.

1992 оны УИХ-ын сонгуулиар Монгол Ардын Хувьсгалт Нам (72 суудал), 1996 онд
Ардчилсан холбоо эвсэл (50), 2000 онд МАХН (72) дийлэнх олонх суудал авч байсан
бол 2004 онд 38-38-аар тэнцэж анх удаа «эвслийн» тодотголтой засгийн газар
байгуулагдаж байв. 2008 онд МАХН (45), 2012 онд Ардчилсан Нам (34) олонхийн
санал авч засгийн газраа тэргүүлжээ. Харин одоогийн УИХ нь 2016 оны сонгуулиар
бүрэлдсэн бөгөөд МАН 65 суудал, АН 9 суудал, МАХН 1 суудалтай, мөн 1 бие даагч
сонгогдон ажиллаж байна.

Монгол улсын төрийн бодлогыг хэрэгжүүлэх байгууллага нь Монгол Улсын Засгийн
Газар (ЗГ) юм. УИХ-ын сонгуульд олонх суудал авсан нам ерөнхий сайдыг тодруулах
боломжтой ба ерөнхий сайд сайд нарын багаа бүрдүүлдэг. Засгийн газрын яамны тоо,
бүтэц үргэлж өөрчлөгддөг. Яам үүргээрээ ерөнхий чиглэлийн (Сангийн яам шиг), чиг
үүргийн (зам тээврийн гэх мэт) гэж хоёр янз байдаг.

2012 оны ЗГ 16 яам, 20 сайдтай байгуулагдаж байв. 2016 оны сонгуулийн үр дүнд
Жаргалтулгын Эрдэнэбат шинэ ерөнхий сайдаар томилогдсон.

Улсын Дээд шүүхийн Ерөнхий шүүгчээр 2010 оноос хойш Цэвэгмидийн Зориг ажиллаж
байна.

Монгол улс 1961 онд НҮБ-д элсэж, түүний түүний төрөлжсөн байгууллагуудтай хамтын
ажиллагаа өрнүүлж ирсэн. БНМАУ-ын үед Зөвлөлттэй ах дүүгийн ёсоор дотно
харилцаатай байсан ба МУ-ын үед «Гуравдагч хөршийн бодлого» хэрэгжүүлсэн. Олон
улстай найрсаг, төвийг сахисан, эдийн засаг, соёлын харилцааг хөгжүүлдэг. 1921
онд ЗХУ (одоо ОХУ залгамжилсан), 1948 онд БНАСАУ, 1949 онд БНХАУ-тай харилцаа
тогтоосноос эхлээд 184 оронтой дипломат харилцаа тогтоогоод байна.

Монгол улс Астана, Анкара, Бангкок, Берлин, Бразилиа, Брюссель, Будапешт,
Бээжин, Варшав, Вашингтон, Вена, Вьентьян, Хавана, Дели, Жакарта, Каир,
Канберра, Кувейт, Лондон, Москва, Ром, Оттава, Парис, Пхеньян, Прага, Софи,
Сөүл, Сингапур, Токио, Ханой, Стокхольмд элчин сайдын яамтай бөгөөд Алматы,
Эрхүү, Улаан-Үд, Хөх хот, Эрээн, Кызыл, Хонкон, Осака, Сан-Францискод албан ёсны
Консулын газартай юм. Нью-Йорк ба Женев хотуудад НҮБ-ын дэргэдэх төлөөлөгч
суудаг.

АХБ, ДХБ, ОУВС, ЕАБХАБ зэрэг олон улсын эдийн засгийн байгууллагуудад гишүүнээр
элссэн.

Монгол улс нь НҮБ-ын энхийг дэмжих ажиллагаанд идэвхтэй оролцдог. Үүний хүрээнд
Монголын цэргийн баг Сьерра-Леонед НҮБ-ийн тусгай шүүхийг хамгаалах үүрэг
гүйцэтгэж байсан. 2005-аас 2006 онуудад Бельги ба Люксембургийн цэргүүдтэй хамт
Косово руу цэргийн баг илгээжээ. Мөн Африкийн Чад улс уруу зэвсэгт хүчний 800
гаруй албан хаагч бүхий бие бүрэлдэхүүнтэй багийг илгээхээр зэхэж байна. Монгол
улс 2003 онд Иракын эрх чөлөө ажиллагааг дэмжиж Ирак руу, Талибан дэглэмийн
эсрэг ажиллагааг дэмжиж Афганистан руу цэргийн багуудаа илгээсэн. 2012 оноос
Өмнөд Судан улс руу нэг ээлжиндээ 850 гаруй хүний бүрэлдхүүнтэй цэргийн багуудыг
удаа дараалан илгээгээд байна.

Монгол улсын нутаг дэвсгэрийг 1992 оны үндсэн хуулийн IV бүлэгт зааснаар гурван
түвшний зургаан нэгжээр хуваасан. 1994 онд гурван аймаг нэмэгдэж 21 аймаг, 1
нийслэл байдаг болжээ.

Аймаг нь суманд, сум нь багт хуваагдана. 2013 оны байдлаар Монгол улсад 330 сум,
1568 баг байна. Нийслэл нь 9 дүүрэг болж задардаг бол дүүргийн доторх хороо жил
ирэх тусам олширсоор байгаа. 2011 оны байдлаар 152 хороо тэмдэглэгджээ.

Бүх түвшний засаг захиргаат нутаг өөрийн гэсэн хилтэй бөгөөд нутгийн өөрөө
удирдах ёсыг төрийн удирдлагатай хослуулна. Эхний хоёр түвшний нутгийн өөрөө
удирдах байгууллагыг иргэдийн Төлөөлөгчдийн хурал (ИТХ), баг, хорооныхыг
иргэдийн Нийтийн хурал (ИНХ) гэнэ. Төрийн шийдвэрийг нутгийн Засаг дарга
хэрэгжүүлнэ.

Монгол улсыг бүсчлэн хөгжүүлэх үзэл баримтлал, шуудангийн нэгдсэн томъёолборт
дээрх бүсчлэлийг ашигласан байдаг.

Монголын эдийн засаг нь хөдөө аж ахуй ба уул уурхайд тулгуурладаг. Монголд ашигт
малтмал элбэг байдаг бөгөөд монголын эдийн засагт зэс, нүүрс, молибден, цагаан
тугалга, вольфрам, алтны олборлолт ихэд ач холбогдолтой.

Одоогийн байдлаар Улаанбаатар хотод төвлөрч 30,000 гаруй хувийн бизнес үйл
ажиллагаа эрхэлдэг. Харин хотоос гадуурх хүн ам нь мал аж ахуйг (хонины, ямааны,
үхрийн, морины, тэмээний аж ахуй) голчлон эрхэлдэг. Газар тариаланд голдуу улаан
буудай, арвай, хүнсний ногоо, улаан лооль, тарвас, чацаргана, малын тэжээл
ургамал тариалдаг. 2006 онд 1 хүнд оногдох ДНБ нь $2,100 байв. ДНБ нь 2002 оноос
хойш тогтвортой өсөж (2006 оны албан ёсны тооцоогоор жилд 7.5%-р) байгаа ч гэсэн
том хэмжээний импорт, экспортын тэнцвэргүй байдлыг нөхөж амжаагүй л байна. ОХУ-д
өгөх $11 тэрбум долларын өрийг 2004 онд $250 сая доллараар Монголын засгийн
газар хэлэлцээрээр төлжээ.

Монголын эдийн засаг хэдийгээр өсөж байгаа ч гэсэн 2006 оны байдлаар хүн амын
ядуурлын хэмжээ нь 32.2%, ажилгүйдэл ба инфляцийн түвшин нь тус тус 3.3% ба 9.5%
байна. Монголын хамгийн гол худалдааны түнш нь Хятад орон. 2006 оны байдлаар
Монголын нийт экспортын 68.4% нь, импортын 29.8% нь Хятадад ногджээ.

1991 онд Улаанбаатар хотод байгуулагдсан Монголын хөрөнгийн бирж нь нийт
хувьцааны хэмжээгээрээ дэлхийд хамгийн жижигт тооцогддог байна.

ДНБ-ий 21.4%-г аж үйлдвэр хангадаг ба хөдөө аж ахуйн салбартай тэнцүүхэн байна
(20.4%). Аж үйлдвэрлэлд барилгын материал, уул уурхай (нүүрс, зэс, молибден,
хайлуур жонш, цагаан тугалга, вольфрам, алт), газрын тос, хүнс ба ундааны
бүтээгдэхүүн, малын гаралтай бүтээгдэхүүн боловсруулалт, ноолуур, байгалийн
нэхмэл үйлдвэрлэл зэрэг орно. Аж үйлдвэрлэлийн өсөлт нь 2002 онд жилд 4.1% байв.
Уул уурхайн салбар нь Монголын хамгийн гол чухал аж үйлдвэрлэлийн салбаруудын
нэг болж хөгжсөөр байна. Энэ нь Хятад, Орос, Канадын уул уурхайн компаниуд
Монголд үйл ажиллагаагаа эрхлэх болсонтойгоор харагдаж байна. Дотоодын хоол
хүнсний үйлдвэрлэл гадаадын хөрөнгө оруулалтын тусламжтайгаар хурдацтайгаар өсөж
байна.

1990-ээд оноос ардчилал хөгжснөөр Монгол улс нь технологийн салбараа хөгжүүлж
эхэлжээ. Үүний үр дүнд нилээд олон тооны технологийн компаниуд үүсгэгджээ. Мөн
Өмнөд Солонгос, Хятад зэрэг ойр орчмын орнуудын технологийн компаниуд Монголд
салбараа нээж эхэлж байна. Мэдээлэл харилцааны ба интернетийн үйлчилгээ олгогч
компаниуд ихэссэнээр интернет ба утасны салбарыг өрсөлдөөнтэй болгожээ. Үүнээс
хамгийн өрсөлдөөнтэй нь үүрэн телефон утасны салбар бөгөөд одоо Монголын ихэнх
нутгийг хамарч байна. Электроник ба механик аж үйлдвэрлэлтэй харьцуулахад
программ хангамж нь Монголд үйл ажиллагаагаа эрхэлдэг Монголын ба гадаадын
компаниудад түлхүү хөгжиж байна.

Монгол улсын сургуулийн өмнөх насныхан хүүхдийн цэцэрлэг, гэрээр хүмүүжих ба 6
нас хүрээд сурагч болно. Бага боловсрол (5 жил), суурь боловсрол (‍9 жил), бүрэн
дунд боловсрол (ерөнхий боловсрол, 12 жил)-ыг дунд сургуульд олж авна. Анх 10
жил байсан.

Дээд боловсрол бакалавр, магистр, докторын зэрэг гээд шатлах ба их сургууль
(ИС), дээд сургууль (ДС), хүрээлэнд сурч эзэмшинэ. Мэргэжлийн сургалт
үйлдвэрлэлийн төв (МСҮТ) гэж бий. Бакалавр 4-6 жил, магистр 2 жил суралцдаг.

Монгол болон Төв Азийн нүүдэлчин ард түмний уламжлалт сууц гэр юм. Мод, эсгийг
ашиглан 4-6 хана тойруулж, тоононд унь тулган босгодог, эсгийгээр туурга хийх
дугуй хэлбэртэй, оньсон бүтээцтэй, нүүж суухад тохирох эд юм. Сүм хийд, орд
өргөө ч болдог байв.

16-17-р зуунаас буддын сүм хийд чулуу, шавраар барьдаг болсон ба монгол, төвөд,
хятад хийцийг хослуулж байлаа.

Дээр үеэс Уянгын модон гэр, Дарьганга хийц алдартай. Мөнгөн аяга, хэт хутга гээд
дарханы үйл үнэлэгддэг байсан.

Дээл, малгай, гутал монголын олон ястанд өвөрмөц бөгөөд улирал, нас, хүйсэнд
тохируулж олон янз хийдэг байв.

Монголд уламжлал шинэчлэл хосолж байна. Монголчууд эртнээс таван хушуу малын
мах, цагаан идээ зооглож ирсэн. Махаар хорхог, боодог, шорлог хийх ба дулаан
цагт айраг, тараг, ээзгий, өрөм, бяслаг, аарц, ааруул зэрэг цагаан идээ бэлтгэн
хэрэглэдэг. Архи нэрнэ. Хасаг үндэстний казы, бешбармак зэрэг хоол бий.

20-р зуунаас гурил, цагаан будаатай хоол зонхилж, хүнсний ногоо, тахиа, гахайны
мах нэмэгдсэн. Гурилтай шөл, цуйван, будаатай хуурга, хуушуур, бууз үндэсний
хоол болов. Монгол Улсад зоогийн газар ихээр үүсч хятад, солонгос, европ хоол
хаа саагүй хийдэг болжээ. Цагаан хоолтон, зөв хооллолт бий болсон.

Монголын утга зохиол их хөгжсөн. Нацагдоржийн «Миний нутаг», Явуухулангийн «Би
хаана төрөө вэ», Пүрэвдоржийн «Сэгс цагаан богд», Ринчений «Монгол хэл»,
Лодойдамбын «Тунгалаг тамир» гээд олон зохиолчийн шүлэг, найраглал, тууж,
өгүүллэг, роман 108 боть болсон.

Монголчууд эртнээс дуу бүжигтээ сайн. МНТ-д «..хавирга газрыг халцартал, өвдөг
газрыг өлтөртөл дэвхцэн бүжиглэж хуримлав..» гэсэн нь бий. Уламжлалт уртын дуу,
богино дуу, ардын дуунаас гадна орчин үеийн дуурь, рок, поп, хип хоп, зохиолын
дуу дуулдаг. Хөөмий, исгэрээ зэрэг хоолойн өвөрмөц урлаг, биелгээ, аягатай
бүжиг, ёохор гэсэн өөрийн дэг төрөл байна. Сэвжидийн дэглэсэн «Жалам хар» бүжиг
алдартай.

Морин хуур, аман хуур, төгөлдөр хуур, хуучир, ёочин, бүрээ, ятга, гитар, хийл
зэрэг хөгжмийн зэмсэг хэрэглэнэ.

1938 оны «Норжмаагийн зам»-аас эхлээд Монгол кино үйлдвэр ганцаар кино бүтээх
болсон. Хувьсгал, хөдөө хотын амьдрал, ажил хөдөлмөрийн сайхныг, шашны мууг
гаргадаг байв. 1970-аад оноос баримтат кино хийдэг болсон. Шилжилтийн үед унасан
кино урлаг 2000-аад оны сүүлээс илт сайжирч олон студи жилдээ 20-30 уран сайхны
кино, мөн телевизийн олон ангит кино хийдэг болсон. Бямбасүрэнгийн найруулсан
«Ингэн нулимс» кино нь 2005 оны Оскарын шагналын шилдэг гадаад баримтат кинонд
дэвшиж байсан удаатай.

Норовбанзад уртын дууч, Гончигсумлаа хөгжмийн зохиолч, Норовсамбуу уран
нугараач, Цэвээнжав жүжигчин зэрэг олон авьяастан төржээ.

«Эрийн гурван наадам» хэмээх хурдан морь, сур харваа, үндэсний бөх гурав Монголд
спорт маягаар хөгжсөн. Бөхчүүдээс дархан аварга Бадмаанямбуугийн Бат-Эрдэнэ
улсын наадамд 11, Хорлоогийн Баянмөнх 10 түрүүлсэн ба харваачдаас гарамгай
мэргэн Аюушийн Цэвээн үлгэр дуурайлал болж явдаг. Хэдий адгуус ч гэсэн морины
уралдаан монголчуудад онцгой бахдалтай бөгөөд 2000-аад оны Эрдэнэчулууны шарга,
1950-аад оны Шийтэрийн зээрд азаргад төрөөс онцгой цол хайрласан удаатай.

20-р зууны дунд үеэс Монголд их спорт хөгжиж, 1964 оны Токиогийн олимпоос хойш
өвөл, зуны олимпод оролцдог болсон. 1968-2012 оны хугацаанд бокс, буудлага,
жүдо, чөлөөт бөх (топ 4)-өөр олимпоос 2 алт, 9 мөнгө, 13 хүрэл, бүгд 24 медаль
хүртээд байна. 2008 оны Бээжингийн олимпоос Найданы Түвшинбаяр жүдоч, Энхбатын
Бадар-Ууган боксчин хоёр анхны алтыг хослуулан авчирсан бөгөөд мөн жилийн
паралимпад байт харваач Дамбадондогийн Баатаржав аварга болжээ.

1971 онд Должингийн Дэмбэрэл байт харваач анхны дэлхийн аварга болсон бол
дэлхийн аварга болсон анхны чөлөөт бөх Зэвэгийн Ойдов (1974), анхны жүдоч
Хашбаатарын Цагаанбаатар (2009), анхны боксчин Пүрэвдоржийн Сэрдамба (2009)
байлаа.

Монголын эмэгтэй буудлагын тамирчин Доржсүрэнгийн Мөнхбаяр (гавьяат тамирчин),
Отрядын Гүндэгмаа (хөдөлмөрийн баатар) нар 1990-ээд оноос хориод жил тив,
дэлхий, олимпод амжилт гаргасаар олимпийн аваргаас бусад бүх цолыг авсан.

Монгол улсынхан Японд сүмо барилддаг болсон. Асашорю Дагвадорж анх 2003 онд
ёкозүна (аварга) болсоноос хойш Хакүхо Даваажаргал (2007), Харүмафүжи Бямбадорж
(2012), Какүрю Ананд (2014) нар залган сүмогийн дэвжээг эзэгнэсээр байна.

Хүүхэд залуус хөлбөмбөг, сагсан бөмбөг, ширээний теннисийг түгээмэл тоглодог,
сонирхдог.



https://mn.wikipedia.org/wiki/%D0%9A%D0%B8%D1%80%D0%B8%D0%BB_%D2%AF%D1%81%D1%8D%D0%B3

Кирил үсэг (Орос хэл: Кирилли́ческий алфави́т) нь үсэгт бичиг бөгөөд түүнийг
голчлон славян угсааны ард түмний дунд болон буюу европ болон азид хэрэглэдэг.
Энэ бичгийг Кирилл Салиникигийн (826-869) нэрээр нэрлэсэн боловч тэрбээр кирил
үсгийг бус түүний өмнөх глаголит цагаан толгойн үсгийг зохиосон юм. Кирил үсгийг
өөрөөр кирилица (өөр хувилбар кириллица) эсвэл азбука (а славян хэлээр аз, б-г
мөн славян хэлээр буки) буюу цагаан толгойн эхний хоёр үсгээр нь бас нэрлэдэг.

Хэдийгээр Кирилл болон Методыг глаголит цагаан толгойг зохиогчид гэж үздэг
боловч кирил үсгийн зохиогчийн хувьд нь өнөөг хүртэл академичдийн маргааны сэдэв
байдаг. Кирил үсгийн нэр нь Кириллийн нэрийг зүүх боловч үүссэн түүхийн хувьд
10-р зууны дундуур зүүн болгарын Велики Преслав дахь хааны ордонд зохиогдсон
ажээ. Тэгэхээр түүнээс 100 гаран жилийн өмнө амьдарч байсан Кирилл болон Метод
нарын зохиогчийн эрх нь хамааралгүй болно.



https://mn.wikipedia.org/wiki/%D0%94%D0%BE%D1%80%D0%BD%D0%BE%D0%B3%D0%BE%D0%B2%D1%8C_%D0%B0%D0%B9%D0%BC%D0%B0%D0%B3

Дорноговь (худам монголоор ᠳᠣᠷᠤᠨᠠᠭᠣᠪᠢ – дорунагоби) нь Монгол улсын аймаг юм.
1931 онд байгуулагдсан. 14 сум, 64 багтай. 63500 орчим хүн амтай (2014 оны
эцсээр) бөгөөд Сайншандад хүн аж үйлдвэрийн парк байгуулахаар болсноос хойш хүн
ам огцом өсч байна. Аймгийн төв Сайншанд нь улсын нийслэл Улаанбаатар хотоос
450км-т оршдог. Дорноговь аймаг Монгол орны зүүн өмнөд хязгаарт Өмнөговь,
Дундговь, Говьсүмбэр, Хэнтий, Сүхбаатар аймгуудтай хил залган оршдог. БНХАУ-тай
600 км-ээр хиллэдэг. Хойд,урд хоёр гүрнийг холбосон, төвийн бүсийн хөгжлийн гол
тэнхлэг болсон төмөр зам дайран өнгөрдөг. Энэ замын дагуу тус аймгийн бүх сумын
42,8 хувь, хүн амын 54,8 хувь нь оршин сууж байна.

Дорноговь аймаг нь Монголын зүүн өмнөд хэсгийн талархаг гадаргатай хэсэгт
оршдог. Гэхдээ энд Хутаг уул (1431м), Оцол, Сансар, Их Багадулаан, Аргалант, Хан
Баянзүрх хайрхан (1031м) зэрэг уулууд бий, Нутгийн дундуур зүүн хойшоо баруун
урагшаа их хотгор газар үргэлжилнэ.

Дорноговь аймгийн нутагт том гол мөрөн, нуур байхгүй, харин газар доорхи усны их
нөөц бий. Халзан уул, Бусийн Чулууны, Толь булгийн зэрэг рашаан устай. Нутгийн
ихэнхэд говийн бор хөрс тархсан бөгөөд элс нилээд байдаг.

Гадаргад нь кайнозойн эриний хурдас их тархсан бөгөөд хайлуур жоншны орд
олонтой. Зэс молибден (цагаан суварга), чулуун нүүрс (Алагтогоо), төмөр
(Чандмань уул) болон барилгын материалын баялаг бий. Хайлуур, жонш олборлох
уурхай байдаг.

Дорноговь аймгийн нутгаар төмөр зам нэвтрэн єнгөрөх бөгөөд Сайншанд хот нь манай
орны төмөр замын чухал зангилаа юм. Дорноговь аймгийн Замын-Үүд нь Монголоос
Хятад руу гарах хилийн том боомт юм. 2016 оноос Хангимандал боомт байнгын
ажиллагаанд орсон.

Дорноговь аймагт Ерөнхий боловсролын 20 сургууль, 17 дотуур байр, 21 цэцэрлэг,
эрүүл мэндийн 72 байгууллага, Мэргэжлийн сургалт үйлдвэрлэлийн төв, Төмөр замын
мэргэжил сургалт үйлдвэрлэлийн төв зэрэг эрүүл мэнд, боловсролын байгууллага үйл
ажиллагаагаа явуулдаг. Говийн догшин ноён хутагт Данзанравжаагийн нэрэмжит
"Саранхөхөө" театр, Иргэдийн хөгжил төв, Усан спорт сургалтын төв, Нийтийн номын
сан, Орон нутгийн судлах музей, Ноён хутагт Данзанравжаагийн музей, Орон нутгийн
3 телевиз, Дорноговийн мэдээ сонин зэрэг соёл мэдээллийн байгууллагууд үйл
ажиллагаагаа явуулдаг байсан. Орон нутгийн мэдээллийн цахим хуудас
http://dtime.mn/, Өнөөгийн Дорноговь сонин, Дорноговь сэтгүүл үйл ажиллагаагаа
идэвхитэй явуулж байна.

Жонш - Монросцветмет нэгдлийн уулын үйлдвэр Өргөн, Айраг, Даланжаргалан суманд
ажиллаж Монгол улсын жоншны 30 хувийг үйлдвэрлэж байна. - Даланжаргалан суманд
“Кэйвин инвест” ХХК 98 хүртэл хувийн агуулгатай жонш баяжуулан Америк, Япон
улсад экспортолдог. - Айраг суманд БНХАУ-ын хөрөнгө оруулалттай “Янтай уул” ХХК
жонш баяжуулан экспортолж байна. - Эрдэнэ суманд “Коммод” ХХК жоншны хайгуул,
олзворлолт хийж байна.

Газрын тос 1. “Доншен газрын тос /Монгол/” ХХК 97-р талбай 2. “Golden sea
petrolium" ХХК Тариач XV 3. “DWM" ХХК, “Манас гоби” ХХК Цагаан элс XIII,
Зүүнбаян XIV 4. "Шунхлай энержи" ХХК Сулин хээр XXIII 5. "Сансарын геологи
хайгуул" ХХК Төхөм хойд Х 6. “Зон Хэн Юу Тиан” ХХК Галба XI



https://mn.wikipedia.org/wiki/%D0%94%D0%9D%D0%A5

Дезоксирибонуклейны хүчил (ДНХ) нь мэдэгдэж буй бүх амьд организмуудын өсөлт
хөгжилт, ажиллагаанд ашиглагддаг генетикийн заавруудыг агуулсан нуклейны хүчил
юм. ДНХ-ийн молекулуудын гол үүрэг нь удаан хугацаанд мэдээллийг хадгалдаг ба
энэ нь эсийн бүрэлдэхүүн хэсгүүдийг тухайлбал уургууд болон РНХ-ийн молекулуудыг
угсрах заавруудыг агуулдаг учираас ДНХ-г ихэвчлэн барилгын план зургуудын
цуглуулгатай адилтгадаг. Генетикийн энэхүү мэдээллийг агуулдаг ДНХ-ийн
хэсгүүдийг ген гэдэг. Гэхдээ бусад ДНХ-ийн дарааллууд нь бүтцийн зориулалттай
байдаг эсвэл энэхүү генетикийн мэдээллийг хэрхэн ашиглахыг зохицуулахад
хэрэглэгддэг.

Химийн хувьд ДНХ нь нуклеотид хэмээх энгийн нэгжүүдээс бүрдсэн, эстерийн
холбоогоор холбогдсон чихэр болон фосфатын нэгдлээс бүрдсэн нуруу бүхий хоёр урт
полимероос тогтдог. Эдгээр хоёр хэлхээ нь бие биетэйгээ параллел боловч чиглэл
нь эсрэг оршидог. Чихэр бүрт дөрвөн төрлийн молекулуудын нэг нь холбогдсон байх
ба эдгээрийг сууриуд гэдэг. Гол нурууны дагуу байрлах эдгээр дөрвөн суурийн
дараалал нь мэдээллийг кодлодог. Энэ мэдээллийг генетик кодыг ашиглан уншдаг.
Генетик код нь протейнуудад байх амин хүчилийн дараалалыг тодорхойлж өгдөг.
Кодыг ДНХ-ийн хэсгүүдийг холбогдох нуклейны хүчил РНХ-рүү хуулбарлах замаар
уншдаг. Энэ процессыг генетик хөрвүүлэлт гэдэг. Тэдгээр РНХ молекулуудын ихэнх
нь протейныг нийлэгжүүлэхэд ашиглагддаг ба харин бусад нь бүтэцүүд болох
жишээлбэл рибосом болон сплицезонд шууд ашиглагддаг.

Эсийн дотор ДНХ нь хромосом гэгдэх бүтцүүдэд хуваагдах ба эсийн доторх
хромосомуудын нэгдэл нь геномыг бүтээдэг. Тэдгээр хромосомууд нь эсийн
хуваагдалын өмнө хуулбарлан хуваагддаг. Энэ процессыг ДНХ үржих гэдэг. Эукариот
организмууд тухайлбал амьтан, ургамал, мөөг зэрэг нь өөрсдийн ДНХ-г эсийн бөөм
дотороо хадгалдаг бол харин Прокариот организмууд тухайлбал бактериийх эсийн
цитоплазм дотороо байдаг. Хромосомуудын дотор хроматин протейнууд тухайлбал
гистонууд ДНХ-г нягтруулж, зохион байгуулдаг. Энэ нь бусад протейнуудтай
харилцан үйлчлэлцэхийг хянахад тусладаг бөгөөд улмаар генийн хөрвүүлэлтийг
хянадаг.

ДНХ нь нуклеотидууд гэж нэрлэгдэх дахин давтагдах нэгжүүдээс бүрдсэн урт полимер
юм. ДНХ-ийн гинж нь 22-оос 26 Ангстром өргөн (2.2-оос 2.6 нанометр) бөгөөд нэг
нуклеотид нь 3.3 Ангстром (0.33 нанометр) урт байдаг. Давтагдах нэгжүүд нь хэдий
маш жижигхэн ч гэсэн ДНХ-ийн полимерууд нь хэдэн сая нуклеотидуудыг агуулсан
асар том молекулууд байж болдог. Тухайлбал хүний хамгийн том хромосом болох
Хромосом № 1 нь 220 сая хос сууриас бүрдсэн урт байдаг.

Амьд организмуудад ДНХ нь ганц молекулын байдлаар байнга оршдоггүй, харин нарийн
холбогдсон хос молекулууд байдлаар оршдог. Тэдгээр хоёр урт хэлхээ нь мөлхөө
ургамал адил сүлжилдэн хос спираль хэлбэрийг олдог. Нуклеотидын давтамж нь
гинжийг холбон барих молекулын нурууны хэсгийг болон спираль дах бусад ДНХ-ийн
хэлхээтэй харилцан үйлчлэх суурийг хоюуланг нь агуулдаг. Ерөнхийдөө сахарт
холбогдсон суурийг нуклеозид гэдэг ба сахарт болон нэг эсвэл хэд хэдэн фосфатын
нэгдэлд холбогдсон суурийг нуклеотид гэдэг. Хэрэв олон нуклеотидууд хоорондоо
ДНХ-д байдаг шиг холбогдсон байвал энэ полимерийг полинуклеотид хэмээн дурддаг.

ДНХ-ийн хэлхээний гол нуруу нь фосфат болон сарартийн тунадаснуудын хослолоос
бүрддэг. ДНХ дэхь сахар нь 2-дезоксироз ба энэ нь пентоз (таван нүүрстөрөгч)
сахар юм. сахарууд нь хоорондоо фосфатын нэгдэлээр холбогдоно. Фосфатын нэгдэл
нь сахарын 3-р болон 5-р орбитын атомуудын хооронд фосфодиэфирийн холбоосыг
үүсгэдэг. Эдгээр тэгш биш хэмт холбоосууд нь ДНХ-ийн хэлхээ нь чиглэлтэй болохыг
харуулж байгаа юм. ДНХ-ийн хос спираль дахь нэг хэлхээний нуклеотидуудын чиглэл
нь нөгөө хэлхээнийхээ нуклеотидуудын эсрэг чиглэлд байдаг. Энэхүү ДНХ-ийн
хэлхээнүүдийн тогтоцыг антипараллел гэдэг. ДНХ-ийн хэлхээнүүдийн тэгш биш хэмт
төгсгөлүүдийг 5′ (таван штрих) болон 3' (гурван штрих)-ын төгсгөлүүд гэж
нэрлэдэг. ДНХ болон РНХ хоёрын хамгийн гол ялгаа нь сахар бөгөөд
2-дезоксиробозын оронд өөр нэгэн сахар болох рибоз нь РНХ-д байдаг.

ДНХ-ийн хоёр хэлхээнд буй сууриудыг хооронд нь холбосон устөрөгчийн холбоосууд
нь ДНХ-ийн хос спиралийг тогтворжуулах үүргийг гүйцэтгэдэг. ДНХ дэхь дөрвөн
суурийг аденин (A), цитозин (Ц), гуанин (Г), тимин (Т) гэдэг. Доор харуусан
эдгээр дөрвөн сууриуд нь чихэр/фосфатад холбогдон аденозин монофосфатад
харуулсаны дагуу бүтэн нуклеотидыг үүсгэдэг.

Эдгээр сууриудыг хоёр төрлийн ангилалд хуваадаг. Аденин болон гуанинууд нь пурин
гэгддэг 5-р болон 6-р түвшинд нэгдсэн гетеро цагирагт нэгдэлүүд юм. Харин
цитозин болон тимин нь пиримидин гэгдэх 6-р түвшиний орбитын нэгдэл юм. 5 дахь
пиримидин суурийг урацил (У) гэх ба энэ нь ихэвчлэн РНХ-д тиминий үүргийг орлох
бөгөөд тиминээс орбит дээрээ метилийн бүлэггүйгээрээ ялгардаг. Урацил нь ДНХ-д
бараг илэрдэггүй бөгөөд зөвхөн цитоцин задрах үед илэрдэг. Гэхдээ үүнээс гадна
зөвхөн PBS1 гэж нэрлэгддэг фаг нь өөрийнхөө ДНХ-д урацилыг агуулж байдаг.
Дээрхээс ялгаатай нь дараах РНХ-ийн тодорхой молекулуудын нийлэгжилт юм. Энэ нь
байхгүй метилийн бүлгийн ферментийн нэмэлтээр ихээхэн хэмжээний урацилууд
тиминүүд болон хувирах нийлэгжилт юм. Энэ нь ихэвчлэн шилжих РНХ болон рибозон
РНХ мэтийн бүтцийн болон ферментийн РНХ-үүдэд илэрдэг.

Хос спирал нь баруун гарын дүрмээр эргэх спирал юм. ДНХ-ийн хэлхээнүүд бие биеээ
тойрч эргэх үед фосфат нуруунуудын хооронд зай үүсэх бөгөөд доторх сууриудын
талуудыг ил гарган харуулна (амьлуулсан дүрслэлийг харна уу). Хос спиралын
гадаргуу дээр мушгиралдсан хоёр янзын ховил байна. Нэг ховилыг нь их ховил гэх
бөгөөд 22 Å өргөнтэй, харин нөгөөг нь бага ховил гэх бөгөөд 12 Å өргөнтэй
байдаг. Бага ховил нь нарийн байгаа нь сууриудын ирмэгүүд нь их ховилын талаасаа
илүү нээлттэй байна гэсэн үг юм. Үүний үр дүнд давхар хэлхээ бүхий ДНХ-ийн
тодорхой дараалалд барьцалдсан активаторууд мэтийн протейнууд нь их ховилын
талаасаа ил гарсан сууриудтай холболт үүсгэдэг.

Нэг талын хэлхээнд буй суурь бүр нь нөгөө хэлхээнд буй суурь бүртэй холбоос
үүсгэдэг. Үүнийг сууриудын хослол үүсгэх гэдэг. Энд пуринууд нь пиримидинүүдтэй
устөрөгчийн холбоог үүсгэн А нь зөвхөн Т-тэй, Ц нь зөвхөн Г-тэй холбогдох замаар
хоорондоо холбогддог. Хос спиралын дагуу хоорондоо ийнхүү барьцалдсан хоёр
нуклеотидуудын тогтоцыг суурийн хослол гэж нэрлэдэг. Хос спиралын хоёр хэлхээ нь
ДНХ-ийн дараалалын нөлөөлөлөөс ангид байх пи холбоо болон гидрофобын эффектээс
үүсэх хүчний үйлчлэлээр мөн хоорондоо барьцалддаг. Устөрөгчийн холбоонууд нь
ковалент биш учир задрах болон буцаж холбогдохдоо амархан байдаг. Тиймээс
ДНХ-ийн хос спирал дахь хоёр хэлхээг механик хүч эсвэл өндөр температурын
нөлөөгөөр өмдний цахилгааныг тайлж буй мэт салгаж болдог. Үүний үр дүнд ДНХ-ийн
спиралын хос хэлхээт дараалал дахь бүх мэдээлэл нь хэлхээ тус бүртээ
хуулбарлагддаг. Энэ онцлог нь ДНХ-ийн үржилд чухал үүрэг гүйцэтгэдэг юм. Үнэндээ
суурийн хослолын энэхүү давтагдах чанартай, онцгой дотоод харилцан үйлчлэл нь
амьд организмуудын ДНХ-ийн бүхий л ажиллагаанд нэн чухал байдаг билээ.

Хоёр төрлийн суурийн хослолууд нь өөр өөр тоотой устөрөгчийн холбоонуудыг
үүсгэдэг. АТ нь устөрөгчийн хоёр холбоог, харин ГЦ нь устөрөгчийн гурван холбоог
үүсгэдэг (зүүн талын зургийг харна уу). Тиймээс ГЦ суурийн хослол нь АТ суурийн
хослолоос илүү бат бэх байдаг. Өөрөөр хэлбэл ДНХ-ийн хоёр хэлхээний хоорондын
харилцан үйлчлэлийн хэмжээ нь ДНХ-ийн хос спиралын нийт урт болон түүнд
агуулагдах ГЦ суурийн хослолын эзлэх хувиас шууд хамаарна. ГЦ хослолын агуулга
өндөртэй, урт ДНХ-ийн спирал нь хүчтэй харилцан үйчлэл бүхий хэлхээнүүдтэй
байдаг ба харин АТ хослолын агуулга өндөртэй, богино ДНХ-ийн хувьд сул харилцан
үйлчлэл бүхий хэлхээнүүдтэй байна.

Амархан салгагддаг ДНХ-ийн хос спиралын хэсгүүдэд тухайлбайл бактерийн
промоторуудад байдаг ТАТААТ Прибнов хайрцагт АТ хослолын агуулга өндөр байх
хандлага ажиглагддаг бөгөөд энэ нь хэлхээнүүдийг салгахад амархан болгодог.
Лабораторийн горимд энэхүү харилцан үйлчлэлийн хүчний хэмжээг устөрөгчийн
холбоонууд нь задрахад шаардлагатай температурын хэмжээгээр тодорхойлдог. Өөрөөр
хэлбэл тэдгээрийн хайлах температур (мөн Tm утга ч гэж хэлдэг ) гэж нэрлэдэг.
ДНХ-ийн хос спиралын бүх суурийн хослолууд хайлж дуусах үед хэлхээнүүд нь салах
бөгөөд тэдгээрийг уусмалд хоёр огт хамааралгүй молекулууд байдалаар байлгаж
болдог. Эдгээр ганц хэлхээт ДНХ-ийн молекулуудад тодорхой нийтлэг хэлбэр дүрс
байдаггүй бөгөөд харин зарим конформацууд нь харьцангуй тогвортой байдаг.

Хэрэв ДНХ-ийн дараалал нь протейнд хөрвүүлэгдсэн зуучлагч РНХ-ийн хуулбарын
дараалалтай ижил байвал үүнийг "туйлт" (эерэг туйлт) дараалал гэдэг. Харин эсрэг
хэлхээний дараалал нь туйлт дараалалтай хосмог үүсгэж байвал түүнийг "антитуйлт"
буюу сөрөг туйлт дараалал гэнэ. Нэгэнт РНХ-ийн полимеразууд нь өөрийнхөө
загваруудын хосмог хуулбарыг үүсгэх замаар явдаг тул сөрөг туйлт хэлхээ нь эерэг
туйлт зуучлагч РНХ-г үүсгэх загвар болдог. Эерэг болон сөрөг туйлт дараалалууд
нь хоёул ДНХ-ийн нэг хэлхээний өөр өөр хэсгүүд дээр орших боломжтой (тухайлбал
хоёр хэлхээ нь хоёул эерэг, сөрөг дараалалыг агуулж байх тохиолдолд). Прокариот
эукариот хоёуланд нь сөрөг туйлт РНХ-ийн дараалал бүрэлддэг боловч эдгээр
РНХ-ийн ажиллагаа нь бүхэлдээ тодорхой биш юм. Нэг тайлбар байдаг бөгөөд үүнд
сөрөг туйлт РНХ-үүд нь РНХ-РНХ суурийн хослолын дагуу генийн илэрхийлэлийг
зохицуулахад оролцдог гэсэн байдаг.

Прокариот болон эукариотуудад олддог цөөхөн хэдэн, харин плазмид болон
вирусүүдэд түгээмэл олддог ДНХ-ийн дараалалууд нь гениүд нь давхарддаг улмаас
дээр гаргасан эерэг болон сөрөг туйлт хэлхээнүүдийн ялгааг бүдгэрүүлдэг. Эдгээр
тохиолдолуудад зарим ДНХ-ийн дараалалууд нь давхар үүрэгтэй оролцдог бөгөөд
тухайлбал нэг хэлхээний дагуух 5' болон 3'-уудыг унших үед нэг протейн нь
кодлодог бол нөгөө протейн нь нөгөө хэлхээний дагуу эсрэг чиглэлд унших үед
кодлодог. Бактериудад энэхүү давхцал нь магадгүй генийн бичиглэлийг зохицуулахад
ашиглагддаг байж болох юм. Харин вирүсүүдэд давхардсан гениүд нь вирүсийн жижиг
геномд кодлогдсон мэдээлэлийн хэмжээг ихэсгэдэг. Геномын хэмжээг багасгах өөр
замыг шугаман эсвэл дугариг дан хэлхээт ДНХ-г генетикийн материал болгон
ашигладаг зарим вирүсүүд дээр харж болох юм.

ДНХ-г утас ээрэхтэй адилаар мушгих процессыг ДНХ-г ээрэх гэдэг. ДНХ нь "тайван"
төлөвт орших үед хэлхээ нь хос спиралын тэнхлэгийг 10.4 суурийн хослол тутамд
нэг бүтэн ороодог. Гэхдээ ДНХ-г ээрвэл хэлхээнүүд нь илүү чанга эс бөгөөс илүү
сул болно. Хэрэв ДНХ-г спиралын чиглэлийн дагуу ээрвэл үүнийг эерэг
супер-ээрүүлдэх гэх бөгөөд сууриуд нь хоорондоо илүү шигүү барьцалдана. Харин
эсрэг чиглэлд ээрэх тохиолдолд энэ нь сөрөг супер-ээрүүлдэх болох бөгөөд сууриуд
нь илүү салангид болно. Байгаль дээр ихэнх ДНХ-г топоизомеразууд гэгдэх
ферментүүдийн тусламжтайгаар бага зэрэг сөрөг супер-ээрүүлддэг. Эдгээр
ферментүүд нь хөрвүүлэлт болон ДНХ үржүүлэх процессуудад ДНХ-ийн хэлхээнүүдийг
ээрэх зорилгоор ашиглагддаг.

ДНХ нь хэд хэдэн боломжит конформац хэлбэрт оршдог. Гэвч зөвхөн A-ДНХ, B-ДНХ
болон Z-ДНХ-г л байгаль дээр буй биологийн системүүдэд ажиглаж болно. ДНХ нь
ямар конформацтай байх нь ДНХ-ийн дараалал, түүний супер-ороомогийн хэмжээ болон
чиглэл, сууриудын химийн өөрчлөлт, мөн уусмалын нөхцөл тухайлбал метал ионууд
болон полиаминууд зэрэгээс хамаардаг. Эдгээр гурван конформацуудаас дээр
дурдагдсан "В" хэлбэр нь эсүүдийн дотороос олддог орчинд хамгийн түгээмэл
байдаг. Бусад хоёр ДНХ-ийн хос-мушгиа хэлбэрүүд нь геометр дүрс болон
чиглэлүүдээрээ ялгагддаг.

"А" хэлбэр нь илүү өргөн, баруун эрчилсэн спираль бөгөөд түүний бага ховил нь
гүехэн болоод өргөн, харин их ховил нь гүнзгий болоод нарийн байдаг. "А" хэлбэр
нь ДНХ-ийн дегидратацад орсон физиологийн бус нөхцөлд илэрдэг бөгөөд харин эсийн
дотор ДНХ болон РНХ-ийн хэлхээнүүдийн холимог хослолоос, мөн фермент-ДНХ
комлексоос үүсэх магадлалтай.



https://mn.wikipedia.org/wiki/%D0%91%D1%83%D1%82%D0%B0%D0%BD

Бутан, албан ёсоор Бутаны Вант Улс нь Гималайн нурууны зүүн хошуунд орших далайд
гарцгүй, өмнөд Азийн орон юм. Бутан улс нь зүүн, урд, баруун талдаа Энэтхэг,
хойд талдаа Хятад улсуудтай хил залгадгаас гадна Балба, Бангладеш улсуудтай
ойролцоо байрладаг.

Бутан нь 17-р зууны үед төрт улсгүй, салангид олон жижиг хамжлагат ёс тогтож
байсныг 1616 онд Төвддөө хавчигдсан лам Агваан Намжил ирж нэгтгэн, улс
болгосноор өнөөгийн Бутаны суурийг тавьжээ. Агваан Намжилийг 1654 онд өөд
болсоноос хойш, дотоодын тэмцэл, хөрш улсуудын эзэмшилд орж гарч явсаар, 1910
онд Британид хүлээн зөвшөөрөгдөж, холбоотон болсноор тусгаар улс болсон.

Бутанчуудын дийлэнх нь Төвдийн Буддын шашны шүтлэгтэй. Хэмжээлшгүй эрхт хаант
ёстой байсан Бутан 2007 онд Үндсэн хуульт хаант улс болсон юм. Одоогийн хаан нь
Жигмэдгэсэрнамжил Ванчиг, улсын нийслэл нь Тхимпху хот юм.

Бутан нь нийт 38,394 ам дөрвөлжин километр нутагтай, 691,141 хүн амтай болох ба
эдгээр үзүүлэлтээр жижиг орны ангилалд багтах юм. Бутанд аман ярианы 24 хэл
байгаагаас Жонха хэл нь албан ёсны улсын хэл болдог.



https://mn.wikipedia.org/wiki/%D0%91%D0%BE%D0%BB%D0%BE%D0%B2%D1%81%D1%80%D0%BE%D0%BB%D1%8B%D0%BD_%D0%98%D1%85_%D0%A1%D1%83%D1%80%D0%B3%D1%83%D1%83%D0%BB%D1%8C

Боловсролын Их Сургууль нь 1951 онд Улсын Багшийн Институт нэртэйгээр
байгуулагдсан бөгөөд анх 4 тэнхэм, 8 багш, 212 оюутантай байжээ. Багшлах
боловсон хүчин бэлтгэх хэрэгцээ шаардлагын дагуу 1957 онд Улсын Багшийн Дээд
Сургууль (УБДС), 1990 онд Улсын Багшийн Их Сургууль (УБИС), 2004 онд Монгол
Улсын Боловсролын Их Сургууль (МУБИС) болон өргөжжээ.

МУБИС нь өнгөрсөн түүхийн хугацаанд монгол хэл-уран зохиол, физик, математик,
мэдээлэл зүй, хими биологи, түүх, газарзүй, зураг-шугам зураг, техник хөдөлмөр,
найрал дуу, хөгжим, кино драм, цэцэрлэгийн хүмүүжүүлэгч, бага ангийн багш,
англи, герман, хятад, солонгос, япон хэлний багш орчуулагч зэрэг 40 гаруй
мэргэжлээр мэргэжилтэй 50000 гаруй, дээд мэргэжилтэй 40000 гаруй боловсон
хүчнийг бэлтгэн гаргажээ.

МУБИС нь проректорын 4 ажлын алба, бүрэлдэхүүний 12 сургуультай бөгөөд Ховд
аймгийн Биеийн тамирын дээд сургууль, Архангай, Баян-Өлгий, Дорнод аймаг дахь
Багшийн коллежууд нь мөн тус сургуулийн харьяанд багтдаг. Сургуулийн удирдлагын
менежментийн салшгүй бүрэлдэхүүн хэсэг болсон бүтцийн өөрчлөлтийг хийж ректор
проректорууд ажлын албатай, албад нь менежерийн багуудтай байхаар шинэчлэн
зохион байгуулсан юм. Шинэчилсэн бүтцийн дагуу ажлын албад нь өөрсдийн ажлын
чиглэл, үүргийн дагуу өдөр тутмын үйл ажиллагааг удирдлагаар хангах, чиглэл
чиглэлийн дагуу маркетинг, менежмент хийх, зах зээлд өрсөлдөх чадавхийг
нэмэгдүүлэхэд гол үйл ажиллагаагаа чиглүүлж байна.



https://mn.wikipedia.org/wiki/Java

Java бол Sun Microsystems корпорацийн бүтээсэн програмчлалын хэл бөгөөд хамгийн
анх 1995 онд түүнийг олон нийтэд танилцуулжээ. Анх хийгдэхдээ Sun-ийн Java
платформ дээр ажиллахаар байсан юм. Жава-г бүтээхдээ С ба С++ хэлийн онцлог,
бичиглэлийг хүчтэй тусган авчээ. Гэхдээ хамгийн гол нь обьект хандалтат загварт
түлхүү анхаарсан ба доод түвшний програмчлалын боломжийг бага оруулсан байна.

Java-гийн хувьд бичиглэл нь бараг тэр чигээр C++ юм. C++ -ээс ялгаатай зүйл нь
бүрэн объект хандлагат юм. Бүх код нь класс дотор бичигдэх бөгөөд бүгд объект
байна. Зөвхөн бодит өгөгдлийн төрлүүд (тоон утгууд, boolean утга, тэмдэгт) л
класс дотор бичигдэхгүй байж болдог.

Мөн Жава нь оператор дахин тодорхойлох, олон классын удамшил зэргийг
дэмждэггүйгээрээ С++ хэлээс ялгаатай.



https://mn.wikipedia.org/wiki/IP_%D1%85%D0%B0%D1%8F%D0%B3

IP хаяг нь компьютерийн сүлжээнд холбоотой, IP буюу Internet Protocol-ийг
ашиглан холбогдож байгаа бүх төхөөрөмжинд байдаг тоон хаяг юм. IP буюу Интернэт
протокол нь сүлжээнд байгаа компьютерүүд хэрхэн яаж хоорондоо холбогдохыг
үзүүлдэг дүрэм юм. Өөрөөр хэлбэл өөр хоорондоо ярилцдаг хэл юм. Интернэт
протоколын IPv4 ба IPv6 гэсэн хоёр хувилбар байдаг бөгөөд тус бүрийн хаяглалтын
схем өөр.

TCP/IP-г анх зохион бүтээхдээ IP хаягийг 32-бит тоогоор тодорхойлсон бөгөөд
Internet Protocol Version 4 (IPv4) буюу IPv4 хувилбар нэрээр одоо ч гэсэн
хэрэглэгдсээр байгаа болно. Гэсэн хэдий ч интернетийн хурдацтай өсөлтийн улмаас
IPv4 хаягийн нөөц хүрэлцээгүй болж байгаа учраас шинэ хаягийн систем - IPv6-г
128 бит хэрэглэн боловсруулжээ.

IP хаягны эхэн үеийн стандартуудад IP хаягийг үүнийг компьютер эсвэл сүлжээний
төхөөрөмж тус бүрд онцгойгоор зааж өгсөн байхаар төлөвлөж байжээ. Гэсэн хэдий ч
хувийн буюу дотоод сүлжээнүүд олноор гарч ирэхэд заавал тус тусдаа IP хаягтай
байх нь хүрэлцээгүй болохоор байсан тул RFC 1918 стандарт гаргасан бөгөөд энэ
стандартын дагуу хэн ч, хаана ч дотоод сүлжээндээ хэрэглэж болохоор дотоод IP
хаягуудыг тодорхойлж өгсөн. Харин эдгээр дотоод сүлжээнүүд нь интернетд
хандахдаа NAT буюу Network Address Translation ашиглан нэгдсэн нэг гадаад
хаягаар хандаж болдог байна.



https://mn.wikipedia.org/wiki/%D0%A5%D1%83%D0%B2%D1%8C%D1%86%D0%B0%D0%B0

Үнэт Цаасны Зах Зээлийн тухай хуулинд Хувьцаа гэж компанид хөрөнгө оруулж,
түүнийг үндэслэн хувь нийлүүлэгчдийн хуралд оролцож санал өгөх, ноогдол ашиг
авах, компанийг татан буулгасны дараа үлдсэн эд хөрөнгийг худалдан борлуулснаас
олсон орлогоос хувь хүртэх болон хуулиар тогтоосон бусад эрхийг гэрчилсэн үнэт
цаасыг хэлнэ. Хувьцааг эзэмшсэний дараа бий болох эрх, үүргийн хүрээнд энгийн
болон давуу эрх бүхий хувьцаа гэж 2 ангилна.

Ноогдол ашиг гэдэг нь жил бүрийн ашгийн хуваарилалт юм. Түүний хэмжээг хувьцаа
эзэмшигчийн хурлаар шийдвэрлэдэг. Хувьцаа эзэмшигч та тухайн компанид өөрийн
хөрөнгөө бүрдүүлэх нь дэмжлэг үзүүлэх , ажиллах боломжийг нь олгож байгаагийн
хариу урамшуулал.

Бонд нь тодорхой хугацааны дараа үндсэн төлбөрийг хүүгийн хамт эргүүлэн төлөх
үүргийг гэрчилсэн үнэт цаас юм.

Биржийн арилжаанд зөвхөн тусгай зөвшөөрөл авсан мэргэжлийн хүмүүс болон
байгууллагууд оролцдог. Эдгээрт Брокер Диллер, андеррайтерийн компаниуд, хөрөнгө
оруулалтын банк хамаарна. 2015 оны 02 сарын байдлаар Монгол улсын хөрөнгийн бирж
дээр нийт 62 брокер диллер, андеррайтерийн компани үйл ажиллагаагаа явуулж
байна. Та эдгээр брокер диллер, андеррөйтерийн компаниас сонгон дансаа нээлгэж
захиалга өгч арилжаанд оролцоно. Арилжаа даваагаас баасан гаригт 11:00 цагаас
13:00 хүртэл Монголын Хөрөнгийн Бирж дээр явагддаг.

Үнэт цаас худалдах, худалдан авах захиалга өгөх Захиалга нь: Зах зээлийн
захиалга, Нөхцөлт захиалга гэсэн 2 төрөлтэй байдаг. Зах зээлийн захиалга нь
тухайн өдрийн зах зээлийн ханшаар биелэгдэх захиалга бөгөөд таны захиалга хурдан
биелэгдэх давуу талтай. Нөхцөлт захиалга нь хувьцааны үнэ таны тогтоосон түвшинд
хүрсэн тохиолдолд биелэгддэг захиалга юм.

Та 5 хувийн мэдүүлэгээ Үнэт Цаасын Төлбөр Тооцоо Төвлөрсөн Хадгаламжийн Төв /
ҮЦТТТХТ/ гаргуулан Санхүүгийн Зохицуулах Хороонд /СЗХ/ өгнө. Монголчууд бидний
хувьд хувьцаа (үнэт цаас) харьцангуй шинэ ойлголт. Хөрөнгө мөнгөө олшруулж, ашиг
хүртэх замыг бизнес эрхлэх, банкинд хадгалах мэтээр төсөөлсөөр ирсэн гэхэд
хилсдэхгүй. Гэтэл хувьцаа нь аль эртнээс Европ, Азийн орнуудын эдийн засгийн гол
эргэлт буюу санхүүгийн зах зээлийн гол хэрэгсэл болон хөгжсөөр иржээ. Хувьцаа
худалдан авахад тухайн компанийн ашиг орлого, бие даах чадвар чухал. Мөн үүнээс
дутахааргүй гол зүйлийн нэг нь түүнийг худалдан авах зохистой цаг хугацааг
тодорхойлох чадвар бөгөөд энэ чадварыг эзэмшихийн тулд маш гүнзгий, өргөн мэдлэг
эзэмших ёстой. Хувьцаа худалдан авах оновчтой арга ухааны загалмайлсан эцэг
гэгддэг эрхэм бол Бенжамин Грахам юм. Түүний бизнес ухаан, тууштай байх үзэл нь
дэлхий даяар нэрийг нь цуурайтуулж чадсан. "Ухаалаг хөрөнгө оруулагч" хэмээх
бүтээлээрээ алдарших замаа тавьжээ. Энэ номд Грахамын гол үзэл санаа болох үнэ
цэнэд тулгуурласан хөрөнгө оруулалтын онолын урсгалын эх үндэс болжээ. Ялангуяа
үнийг нь төлж, цэнийг нь тунгаа гэсэн үзэл нь энэ номд тод илэрсэн байна. Энэ
номд шингэсэн гол санаа нь таны төлж буй үнэ болон олж авах цэнэ хоёрын хооронд
эрсдэлгүйн зааг байх ёстой. Өөрөөр хэлбэл хөрөнгө оруулж буй пүүсийн өөрийн
дотоод цэнэ нь тухайн үеийн зах зээлийн үнээс өндөр байх ёстой юм. Өөрөөр хэлбэл
та ямар нэгэн юмыг шаардсан үнээр нь худалдан авна. Харин тэр зүйлээ хэр ашиглаж
чадахаас тань л ашигтай наймаа хийсэн эсэх нь шалтгаалах болно. 1934 оны үед
бонд болон бусад зээллэгүүд л найдвартай хөрөнгө оруулалт, хувьцаа бол аз
сорьсон наймаа гэж тооцогддог байсан юм. Хөрөнгө оруулалтын томоохон хэлбэр
болох хувьцаанд иргэд тэр бүр итгэхгүй бондыг л эрсдэлгүй үнэт цаас хэмээн
ойлгож байсан энэ үед "үнэт цаасыг шинжихүй" бүтээл нь хэвлэгдэн гарснаараа
хувьцааны ач тус, ашиг орлогыг иргэдэд ойлгуулах томоохон эргэлт болж чадсан.



https://mn.wikipedia.org/wiki/%D0%A5%D0%BE%D1%82

Хот (Монгол:Хота, Буриад: Хото, Халимаг: Балһсн; Самгарди: कोट्ट Котта
"бэхлэлт"; Англи: City) нь хүн олноор хуран цугларч, барилга байшин цогцлоон
суурьшсан томоохон хэмжээний суурин газар юм. Хүн ам ихтэй суурин газрыг
ерөнхийд нь гацаа, тосгоноос ялган хот хэмээх боловч захирах, хууль зүйн тусгай
эрх, түүхэн тохиолдлуудаас хамааран хот хэмээгдэж болдог.

Хот нь дэд бүтэц, ус дамжуулах тогтолцоо, газар ашиглалт, барилга байгууламж,
тээвэр хөгжсөн байхыг шаарддаг.

Олон хүн амтай, орчин тойрны хотоос гаднах нутгыг хамтатгасан, засаг захиргааны
адармаатай бүтэцтэй болсон хотыг Их хот гэх бөгөөд хаяагаа тэлэн өргөжиж,
өөрөөсөө жижиг хотуудтай нийлсэн (хотуудын бөөгнөрөл) хотожсон нутгийн төв бол
Өргөн хот хэмээнэ.

Дэлхий дахинд аж үйлдвэржилттэй уялдан сүүлийн хэдэн зуун жилд хаа сайгүй
хотжиж, хүмүүс орлого өсөхийнхөө хэрээр илүү том хот, байшинд суухыг зорих
болсон. 19-р зуунд аж үйлдвэрийн хотууд товойн ялгардаг байсан бол 20-р зууныг
хотжилтын зуун гэхэд буруудахгүй. 1900 онд дэлхийн хүн амын 13% нь хотод
амьдардаг байсан бол зууны төгсгөлд 47%, зарим орнуудад 90%-аас давсан.



https://mn.wikipedia.org/wiki/%D0%A5%D0%B8%D0%BC%D0%B8%D0%B9%D0%BD_%D1%8D%D0%BB%D0%B5%D0%BC%D0%B5%D0%BD%D1%82

Химийн махбодь буюу Химийн элемент гэдэг нь атомын цөм дэх протоны тоо буюу
атомын дугаараар тодорхойлогдох нэгэн төрлийн атом юм.

Түгээмэл жишээ бол устөрөгч, азот, нүүрстөрөгч зэрэг болно. 2016 оны байдлаар
118 химийн элемент нээгдээд байна. 82-оос дээш (бисмут, түүнээс дээш), мөн 43-61
хоорон дахь атомын дугаартай элементүүд тогтворгүй, өөрөөр хэлбэл цацраг идэвхит
чанартай. Хэдий цацраг идэвхит шинжтэй боловч 94 хүртэлх атомын дугаартай
элементүүд байгаль дээр тааралдана.

Элемент гэдэг нэр томъёог МЭӨ 360 оны үед Грекийн философич Плато анх хэрэглэж
байжээ.

33 химийн элемент бүхий орчин үеийн анхны жагсаалтыг Антуан Лавуазьегийн 1789
оны "Химийн элементүүд" (Elements of Chemistry) номноос харж болно. 1869 онд
Д.Менделеев алдарт үелэх системээ нээсэн байна.

20-р зууны эхэн хүртэл химийн элементийг цаашид дахин жижиг хэсгүүдэд задрахгүй
хэмээн тодорхойлж байв. 1913 онд Генри Мослей химийн элементийн атомын дугаар нь
тухайн атомынхаа протоны тоогоор тодорхойлогдох зүй тогтлыг нээсэн байна. 1919
онд нийт 72 химийн элемент нээгдээд байсан ба , 1955 онд нээгдсэн 101 дэх
элементийг Алдарт химич Менделеевийн нэрээр нэрлэжээ.

Атомын дугаар гэдэг нь тухайн элементийн үелэх системд эзлэж байгаа дэс дугаар
бөгөөд тухайн атомын цөм дэх протоны тоотой ижил утгатай байдаг.

Атом масс (A тэмдэглэгдэнэ) гэдэг нь атомын цөм дэх протон ба нейтроны тооны
нийлбэр юм.

Изотопи гэдэг нь цөм дэх протоны тоогоороо ижил, харин нейтроны тоогоороо
ялгаатай тухайн химийн элементийн төрлүүдийг хэлнэ.Хандив

Аллотропи нь тухайн нэг химийн элементийн үүсгэж буй хоорондоо ялгаатай хоёр
болон түүнээс олон төрлийн дан бодисууд юм. Өөрөөр хэлбэл эдгээр аллотропиудыг
бүрдүүлэгч атомууд нь ижил боловч, эдгээр атомуудын хоорондоо холбогдох байдал
нь өөр байна. Өөрөөр хэлбэл бүтцийн байгууламж нь ялгаатай байна.

Латин үсгээр тэмдэглэгддэг, орчин үеийн химийн тэмдэглэгээг Шведийн химич Йонс
Якоб Берцелиус боловсруулсан бөгөөд тухайн үед Латин хэл нь шинжлэх ухааны хэл
байжээ.



https://mn.wikipedia.org/wiki/%D0%A5%D0%B0%D0%BD-%D0%A3%D1%83%D0%BB

Хан-Уул Дүүрэг нь Улаанбаатар хотын 9 дүүргийн нэг юм. 16 хороонд хуваагддаг.
БНМАУ-ын Ардын их хурлын Тэргүүлэгчдийн 1965 оны 4-р сарын 14-ний өдрийн 79
дүгээр зарлигаар Ажилчны район нэртэй байгуулагджээ.

Соёмбо: Монголын ард түмэн өнгөрөсөн, одоо, ирээдүй гурван үед гал мэт мандан
бадарч, наран мэт хурц шулуун, хуяг мэт бат бэх байж, загас мэт сонор соргог,
өнөр өтгөн явж, арга билгээ хослон, төмөр хэрэм лугаа төр улсаа батлан хамгаалъя
гэсэн утгатай.

Чандмань, цац суварга: Дорно дахины билэгдэл нь бүх юмс мод ус шороо гурваас
тогтсон гэсэн гүн ухаан байгаль орчныг хамгаалах гэсэн билэгдэлтэй холбоотой.

Очир: Тэнгэрийн цахилгаан ялагдашгүй, эрчим хүч төдийгүй, бат цайз, оюун ухаан
хүч чадлын өрнөлийг билэгдэнэ. Цээжиндэх араа: Ажил хөдөлмөр, “Ажилчны дүүрэг”
гэсэн утга санааг илэрхийлнэ.

Өнгөний билэгдэл: Хөх тэнгэрийн өнгө мөнх орших, үүрд, үнэнч шударга уудам
сэтгэл найрсаг сайхныг, шар алтны өнгө хайр сэтгэл сүрлэг бадрангуй эрэлхэг
зориг сүр хүчийг, Улаан баяр баясгалан цог жавхлан мандан бадрахыг, цагаан цэвэр
ариун үнэнч шударгыг, ногоон үхэшгүй мөнх амар амгалан, үржин өсөн дэлгэрэхийг
билэгдэнэ.



https://mn.wikipedia.org/wiki/%D0%A5%D0%B0%D0%B9%D1%81%D0%B0%D0%BD_%D1%85%D2%AF%D0%BB%D1%8D%D0%B3_%D1%85%D0%B0%D0%B0%D0%BD

Хайсан хүлэг хаан (1281–1311 он; 30 насалсан) — Юань улсын гуравдугаар хаан
байв. 1307–1311 онд төр барьсан.

Боржигин овогт Хайсан 1281 оны цагаагчин могой жилийн 8-р сарын 4-нд төрсөн.
Дарамбалын (1264–1292) хүү, Чингимийн (1243-1285) ач, Хубилай хааны гуч юм.
Дарамбалын хоёрдугаар хатан хонгирад аймгийн Тажаас мэндэлжээ.

Хайсаны багад Дарамбал эцэг нь Гуулин улсын Чэжү аралд цэрэг захиран сууж
байсан. Энэ үед Дарамбал хүүдээ Ки Ванку хатныг буулгаж өгч байжээ. 1292 онд
Дарамбалынх нийслэл Дайдуд буцан ирсэн. 1299 онд Төмөр өлзийт хаан зарлиг
буулгаж Хайсаныг «Хол дахиныг амаржуулах ван»-гаар өргөмжилж Хархорумыг
хамгаалах жанжнаар томилжээ.

1300 оны 8-р сард Хайсан цэрэг захирч Өгөөдэйн ач Хайдугийн цэрэгтэй Хөвлэй
хэмээх газар тулгаран байлдаж ихэд дийлээд Алтайн нуруунд өвөлжжээ. Энэ завсар
Алтайд нутагласан найман аймгийн эзэн бараалхаж бууж өгөв.

1301 оны 8-р сард Хайду хан цэргээ авч Тичлэх гэдэг газар Хайсаны цэрэгтэй
тулгаран хуурмагаар ухарсанаа хоёр хоногийн дараа Хар хаданд ширүүн тулгаран
Хайсаныг ялж дутаалгав. Хайсан түргэн ухарч Гамала авга вангаас тусламж авч
Хайдуд эргэн цохилт өгч ухраав. Хайду шарх авч түүнээс нас нөхчиж дөчөөд жил
үргэлжилсэн иргэний дайн үндсэндээ унтрав.

1306 онд Хайдугийн талын зарим ноёдыг дийлж Эрчис мөрнөө Миглэйтөмөрийг буулган
авч, урвасан ван Есөнтуг, Ач, Буян, Тучим нарыг баривчлан дарж Алтайд өвөлжив.

Төмөр өлзийт хааныг нас барсаны дараа 1307 оны 3-р сард ноёд ихэс Дайдуд цуглан
хэлэлцэв. Булган бэлэвсэн хатан Ахуудай чинсан, Мөнхтөмөр ван, Сайшаагч түшмэл,
Бадам, Баян, Хэрээд нартай үгсэж Мангалагийн хүү Ананд ванг хаан болгохоор үгсэн
хуйвалдав. Хөнаньд байсан, Хайсаны дүү Аюурбарбад эх Таж хатны хамтаар ирж
Хархасун чинсангийн удирдлага дахь нийслэлийг хамгаалах цэргийн хүчээр Булган
хатан, Ананд нарыг баривчлан хорьсноор Хайсан ханхүү Хархорумаас дээд нийслэл
Шандуд ирж Их амгалан харшид 1307 оны 5-р сард хаан ширээнд заларчээ.

Хайсаныг хаан өргөмжлөхөд уламжлалт монгол ёсыг баримтлан цагаан эсгий дээр
суулгаж, олон бөө удган бууж, долоон цагаан гүү, 7000 цагаан хонины сүү газар
цацаж өнө мөнхийн үржил шимийг бэлэгдэж, бүтэн долоо хоногийн турш 40 адуу, 4000
хонь алж найрын зуушинд хэрэглэжээ.

Хайсан хүлэг хаан юун түрүүнд Аюурбарбад дүүгээ хунтайжаар өргөмжилж алтан тамга
хүртээв. Ингэхдээ Хайсан хаан тэнгэрт халивал Аюурбарбад хаан болно. Аюурбарбад
тэнгэрт халихад Хайсаны ахмад хүү Хүслэн, түүнийг нас барахад Аюурбарбадын хүү
хаан болно гэж ээлжлэхээр тангаргалцгаажээ.

Дархайг Төвлөн засах яамны баруун этгээдийн чинсан (сайд), Дашбөхийг зүүн
этгээдийн чинсан гэх мэтээр олон ноёдыг шинэ албанд томилов. 1308 онд дахин
Тэмүдэрийг Төвлөн засах яамны баруун этгээдийн чинсангаар, Яриганыг зүүн
этгээдийн чинсангаар томилжээ.

Үр бүтээлтэй ажиллууснаар зөвхөн 1307 онд л 20 илүү түмэн таар будаа хурааж
нөөцөлсөн нь амжилт байв. Гэвч Хархасун сайд 1308 онд нас барснаар энэ байдал
удаан үргэлжилж чадаагүй нь харамсалтай.

Шан хишиг дэндүү их хүртээж байгаад санаа зовсон Төвлөн засах яамны түшмэл хаанд
бараалхаж айлтгал өргөж байв. Бас нэгэн бичгийн түшмэлийн хэлсэнээр Хубилай
хааны үед үг хэлсэн түшмэл ялгүй байв. Одоо харин түшмэл санал хэлэхэд үгийн
утгыг тунгаахгүйгээр цаазлагдах болжээ» гэсэн байна.

Хайсан хүлэг буддын шашинд их тус хийв. Бичгийн их хүн Чойжи-Одсэр төвөд хэлнээс
шашны ном зохиолыг олноор нь монгол хэлнээ хөрвүүлж, уйгуржин монгол бичгийг
шинэчлэн засварлаж боловсронгуй болгожээ. Хаан бичиг эрдмийг эрхэмлэж, судар ном
бүтээх ажлыг хөхүүлэн дэмждэг байв.

Хайсан хүлэг хаан 1311 оны 1-р сарын 27-нд 30 насандаа гэнэт таалал төгсчээ.
Аюурбарбад хунтайж хаан орыг залгав. 4-р сард сайд түшмэд хаанд нэхэн нэр
өгөхийг гуйсанд«Өршөөл өглөг ачлалыг мандуулсан хаан» (Рэньхуй шюаньшяо) хэмээн
нэхэн өргөмжилж, «Хүлэг» хаан (Үзун) хэмээн нэхэн цоллов.

Төрсөн нэр — Хайсан, хятад галиг нэр — Хайшань (海山 Hǎishān). Нэхэн өргөмжилсөн
монгол нэр — Хүлэг, сүмийн хятад нэр — Үзун (武宗 Wǔzōng). 1308–1311 оны хятад оны
цол — Жида (至大 Zhìdà). 1304 авсан цол Хуайнин ван.



https://mn.wikipedia.org/wiki/%D0%A3%D0%B7%D0%B1%D0%B5%D0%BA_%D1%83%D0%BB%D1%81

Узбек улс төв Ази, тэр дундаа дунд Ази, ГЦ+5 цагийн бүст Хасаг, Хиргис, Тажик,
Афган, Туркмен таван улсаар хүрээлүүлж оршдог. Далайд гарцгүй эх газрын орон.
447 мянган хавтгай дөрвөлжин километр нутагтай (51-р том). Баруун болон төв
биедээ нам доор, зүүн хилээрээ 4000 м-ээс өндөр уултай. 90% цөл, 10% хувь үржил
шимт хөндий.

Узбек орон түүхийн уртад иран, түрэг, монгол, слав угсаатны мэдэлд орж явсан.
Бухар, Самарканд гээд Торгоны замын гол хотууд одоо ч энд байна. ЗХУ бутарсан
1991 онд Бүгд Найрамдах Узбек Улс (БНУзбУ) нэрээр тусгаар тогтнож, 1992 онд
НҮБ-д элсэн бүрэн эрх олжээ. Нэгдмэл төрийн байгууламж, ерөнхийлөгчийн эрх
давамгайлах бүгд найрамдах засагтай. Дотроо 12 муж, 1 бүгд найрамдах улс, 1
улсын хотод хуваагддаг. Улсын албан ёсны узбек хэлэнд улсаа латин үсгээр
O'zbekiston хэмээн бичиж, [Узбекистан] гэж хэлдэг. Үүний -стан нь монголоор улс,
орон гэх залгавар юм.

Өдгөө 30 сая хүн амтай (46-р олон). Хүн амын 80 хувийг эзэлсэн узбек үндэстнээс
гадна орос, тажик, хасаг, хархалпак гээд 100 нэрийн ард түмэн аж төрөн сууж
байдаг ба бүх ардын 90 хувь ислам, 9 хувь христос шашны ёсыг дагадаг.

Узбек улс хөвөн, зэс, алт, уран, шатдаг хий гэх мэт олон төрлийн зүйл бүтээж
дотоод гадаадад борлуулдаг. Нийт ДНБ-ийн хэмжээгээр дэлхийн 194 улсаас 69, нэг
хүнд ноогдох дүнгээр 135-р байр хавьд явж байгаа. НҮБ, ТУХН, ШХАБ-ын гишүүн болж
олон улстай харилцаа өргөжүүлж буйн дотор Монгол улстай 1992 онд дипломат
харилцаа тогтоосон.

Нийслэл Ташкент 2 сая оршин суугчтай. Мөнгөний нэгж — сум. Одоогийн ерөнхийлөгч
нь Ислам Каримов.

Энэ улсын үндсэн хүн ам нь узбек болохоор улсын оноосон нэрийг Узбек гэсэн.
Узбек болон орос, англи хэлнээ Узбекистан буюу "улс, орон" гэсэн -стан дагаврыг
хамтатган бичиж байгаагаас Монголд Узбекистан улс гэх маягаар ижил утга давтан
хэрэглэгдэж байна. Узбек гэсэн нэрийг Алтан ордны улсын Узбек ханы нэрээс үүсэв
үү, өөртөө эзэн гэсэн түрэг үгсийн нийлэмж үү гэх мэт бат мэдэгдээгүй хэдэн
таамаг байдаг. Узбекээр Oʻzbekiston гэж бичдэгээс хараад Өзбек гэмээр юм шиг
боловч узбекээр хэлэхийг нь сонсвол хуучнаараа Узбек гэхэд болно. Монгол үсгээр
ᠦᠽᠪᠡᠻ (үзбек) гэж бичнэ.

Узбек 448,978 хавтгай дөрвөлжин километр газар нутагтай, Ирак улсаас арай том
буюу дэлхийн 58-р том орон юм.

Хойд өргөргийн 37° — 46°, зүүн уртрагийн 56° — 74° дотор төв Ази, тэр дундаа
дунд Азид оршдог. Хөндлөн 1,425 км, гулд 930 км байдаг тэгш өнцөгт хэлбэрийн
нутаг дэвсгэртэй. Далайд гарцгүй, бүр Лихтенштейн шиг хоёр улс дамжих хэрэг
гарна. Хойд талаараа Хасаг улс (203 км), Арал тэнгис (420 км), зүүн талаараа
Хиргис (1099 км), Тажик (1161 км), өмнө талаараа Афган (137 км), Туркмен (1621
км) улстай хиллэдэг.

Узбек орны 80% цөл, 10% л үржил шимтэй. Нутгийн баруун болон төв биеэр алдарт
Кызылкум (Улаан элс), баруун урд талаар Каракумын зах байна. Зүүн талд үржил
шимт Ферганы хөндий байна. Узбек ерөнхийдөө нам доор газар, зүүн хойд талаар
харин Тэнгэр уул, зүүн урд талаар Памирын хошуу цухуйдаг. Эндэх Гиссарын нуруунд
хамгийн өндөр Хазрет-Султан (4,643 м) уул сүндэрлэжээ. Сырдарья мөрөн хөндлөн
дайраад гардаг бол Амударья баруун урд хилээр урсаад Аралд цутгадаг байсан.
Туркмений хил дээр хамгийн нам доор цэг Сарыкамыш (12 м) гэж томоохон нуур
тогтсон. Мөн Устюртын өндөрлөг, Мирзачулийн тал, Айдаркуль нуурыг дурдууштай.

Каракуль хонь, цагаан зээр, бөхөн, хүрэн баавгай, чоно, үнэг, дорго, зэрлэг
гахай зэрэг 40 зүйлийн хөхтөн, тагтаа, бүргэд, шонхор гээд 400 зүйл шувуу байна.

Газрын тос, шатдаг хий, нүүрс, алт, уран, мөнгө, зэс, төмрийн хүдэр, молибдений
нөөцтэй.

1950–аад оноос хойш Узбек орны хүн олширч, хэд дахин үржиж 2014 онд 30,492,800–д
хүрчээ. Дэлхийн 194 улсаас 41–р олон хүнтэй нь бөгөөд дунд Азидаа нэгдүгээрт
байна. Мянган хүн тутамд 22 төрж, 5 нас нөхцдөг. Хүн амын 26 хувь 0–14 насны
багачууд, 67% нь 15–64 насны хөдөлмөрийн чадвартан, 6% нь 65-ээс дээш өндөр
настан юм. Хүн амын нягт — 65.8 хүн/км², хүйсийн харьцаа жигд, бичиг үсэг
тайлагдалт — 99%, хотжилт — 51%, дундаж наслалт — 72 жил.

Узбект олон үндэстэн ястан аж төрөн суудаг. Узбек үндэстэн 78% эзэлж байна.
Үлдсэн 22 хувийг ЗХУ–ын ул мөр орос (5%), тажик (5%), хасаг (4%), хархалпак
(2%), татар (1%), хиргис (1%), солонгос (0‌.7), туркмен (0‌.6), украйн (0‌.4),
армен (0.2) гээд зуу гаруй яс, үндэсний хүмүүс бүрдүүлдэг. Тажикийн тоо үүнээс ч
их байж мэднэ. Энд эртнээс тажик (иран), узбекүүд (түрэг) хутгалдан сууж цус
ихээр холилдсон (сарт гэгдэж байв) гэдэг бол хаа холын солонгос, еврейчүүд
Сталины цөллөгөөр нутагшжээ.

Ард түмэн узбек, тажик, хасаг гэх мэт өөрсдийн төрөлх хэлээр ярина. Үндсэн хүн
амын узбек хэл 1991 онд тусгаар тогтносон Узбек улсын цор ганц төрийн хэл
болжээ. 1989 оноос узбекчууд үүнийг шаардаж байв. Хот газрынхан ойлголцоход орос
хэл их тусалдаг. 1992 онд узбек бичгийг кирилээс салгаж латин үсэгт
тохируулахаар шийдээд 2005 оноос дунд сургуульд зааж эхэлсэн.

Иран, түрэг угсаатан буюу хүн амын 90% ислам шашинтан хотон хүмүүс юм. Тэртээ
VIII зуунаас ислам дэлгэрсэн. Суннит дэг голлоно. Удагаар нь орос, украйн голдуу
хүн амын 9% христосын шашинтан байна. Одоо Узбек улсад исламын 2050, үнэн
алдартны 37, солонгос христийн 52, иудейн 8, бахайн 6 сүм байгаа ажээ.

Узбек улсад 120 гаруй хот, 115 гаруй балгас (томоохон суурин) байна. Үүнээс
томоохон нь:

Узбекээс палеолитийн үеийн дурсгал олддог. 1938 онд 70 мянган жилийн тэртээх
неандерталь хүүгийн гавлын ясыг олжээ.

Эртний Узбек оронд иран угсаатан амьдарч байв. Манай эриний өмнөх үед Бухар,
Самарканд зэрэг олон хот үүсч Согд, Тохарын улс оршиж, Өрнө-Дорныг холбосон
Торгоны зам гарч Мавереннахр харьцангуй баян чинээлэг газар болжээ. Македоны
Александрын байлдан дагууллын дараа Грек-Бактрын улс тогтож байсныг персийн
Парфян, Сасан хоёр улс залгажээ. V-VII зуунд Цагаан хүннү, Түрэг улс Узбект
нэвтэрсэн. Түүхийн эхэн үед зороастр, будда, христ, тэнгэр гээд олон шашин
байсан бол арабын байлдан дагуулалтын VII зуунаас ислам шашин дэлгэрч эндэхийн
үндсэн шашин болон уламжилжээ. Дамаскийн халифт улс (661–750)–ын үед шинжлэх
ухаантай хоршин перс хэл Дунд Азид голлосоор байсан ба 819–999 онд Саманы улс
(тажик перс) Узбект төвлөж байв.

IX зуунаас түрэг угсааны нүүдэлчин аймгууд урагш түрж Хорасанд Газнийн улс, Өрнө
Ази даяар Сельжук улс, Мавереннахрт Хар ханы улсыг байгуулжээ. 1097-1231 онд
перс соёлтой, түрэг хааны Хорезм улс оршин байв. 1219-1225 онд Чингис хааны
монгол цэрэг энэхүү Сартуул иргэнийг дайлаар мордоод нутаг орныг гүрэндээ
нэгтгэснээс Мавереннахр Цагаадайн улс (1225–1340)–ынх болов. Цагаадайн улс
доройтоход олон аймаг тэмцсэнээс Төмөр дийлж эзэнт улс (1370–1507) байгуулсан ч
өөрөөс нь хойш өөдлөөгүй. Төмөрийн улсын үед үндсэн хүн ам түрэг болж, Алишер
Навои цагаадай хэлээр (түргээр) зохиол туурвиж, Улугбек одон орон судалж байв.

Арал тэнгисийн эрэгт байсан узбекүүд 1501 оноос Узбек орныг эзэлж эхэлсэн.
Бухарын хант улс (1500–1785) Бухар, Ташкент, Ферганы хөндийд бэхэжсэн бол Хивын
ханлиг (1511–1920) Каспийн тэнгисийн эрэг Хорезм нутаг болон Амударьягийн баян
бүрдийг түшин тогтжээ. Бухарын ханлигийг Зүчийн хүү Шибаны удмынхан байгуулсан
бөгөөд суннит, шийтийн ялгаанаас болж Сафавын улс (Иран)–тай байлдаж байлаа.
Умрын түрэлт үргэлжээс байсан бөгөөд узбекийн хотуудыг хасаг, монголчууд
довтолсоор байв. Сүүлд Ферганы хөндийд Кокандын хант улс (1709–1876), Бухарт
төвлөсөн Бухарын эмирт улс (1785–1920) тогтжээ. Эмир нь мангыт овогтой байв.

Оросын эзэнт гүрэн 1850 онд Кавказыг эзэлчихээд Дунд Ази руу хандаж 1865, 1867,
1868 онд Ташкент, Бухар, Самаркандыг буулган авав. Тэгэхдээ ивээлийн орон
(᠋᠋проктерат) гэж ойлголцсон бөгөөд 1876 онд Коканд бууж өгснөөр бүрэн
эзлэгджээ. Туркестаны губернийг үүсгэснээс Узбек оронд Сырдарья, Самарканд,
Каспийн чанад гэсэн гурван муж болон Бухарын эмирийн нутаг байсан. Орост
хувьсгал гарч Зөвлөлт Холбоот Улс болон өөрчлөгдөхөд Туркестаныг ард түмний яс
үндсээр ангилж шинээр тав салгасан. Үүнд Узбек үндэстний голлосон нутаг —
Узбекистан 1924 онд Зөвлөлт Социалист Бүгд Найрамдах Узбек Улс (ЗСБНУзбУ) нэртэй
байгуулагдаж ЗХУ-ын 15 бүгд найрамдах улсын нэг болжээ. 1929 онд Тажик салж,
1936 Хархалпак нэмэгдсэнээр өөр газар нутгийн том өөрчлөлт ороогүй байсаар тэр
чигээр тусгаар тогтносон юм. Зөвлөлтийн үед бүх төрлийн аж үйлдвэр хөгжиж, төр
соёлын олон төрлийн албан газар нээгджээ. Хөвөнгийн тариалалтанд 1960-аад оноос
Амударья, Сырдарьягийн усыг ашигласан нь Арал тэнгисийг ширгэхэд нөлөөлсөн.
Хамгийн удаандаа 1959—1983 онд Шараф Рашидов нам, орны тэргүүнээр ажиллаж байв.

ЗХУ-ын төгсгөл үе 1989 онд узбек хэлийг албан ёсны болгож, 1990 онд Ислам
Каримовыг Дээд Зөвлөлийн дарга болгожээ. 1991 оны 8 сарын 31-нд Узбек улсын
тусгаар тогтнолыг зарласан нь 12 сарын 21-нд ТУХН-д гишүүнээр элсч, хэд хоногийн
дараа ЗХУ албан ёсоор задарч, бүх нийтийн 98 хувийн саналыг хурааснаар бүрэн
баталгаажжээ. Ислам Каримов анхны ерөнхийлөгч болсон. Тусгаар тогтносны дараа
улсын цөөнх болсон оросуудаас 2 сая хүн Узбекийг орхин гарсан ба шашин шүтэх эрх
чөлөөлөгдсөнөөр уламжлалт ислам шууд сэргэжээ. Каримов 1995 онд шууд улирсан бол
2000, 2007 онд 90 хувийн дэмжлэгтэй улиран сонгогдоод байна.

Узбек бол ерөнхийлөгчийн эрх мэдэл давуу бүгд найрамдах засагтай, нэгдмэл төрийн
байгууламж бүхий улс юм. 1989 оноос Ислам Каримов төр засгийн тэргүүн, улсын
ерөнхийлөгчөөр ажиллаж байна. Улсын ерөнхийлөгчийг 7 жил тутам бүх ардын
саналаар сонгодог. 2000, 2007 онд улиран сонгогдсон.

Ерөнхийлөгч ерөнхий сайдыг томилдог. 2003 оноос Шавкат Мирзиёев ерөнхий сайд
хийж байна.

Олий мажлис (Дээд хурал) 1995 онд үүсэн байгуулагдсан. 100 гишүүнтэй Сенат, 150
гишүүнтэй Хуулийн танхим гэж хуваагдана. Хуулийн танхимийн 150 суудлын 15-ыг
байгаль орчны газраас томилдог. 2010 оны сонгуулиар Узбекийн либерал ардчилсан
нам, Узбекийн ардын ардчилсан нам, Узбекийн үндэсний сэргэл ардчилсан нам,
Шударга нийгэм ардчилсан нам 135 суудлыг хуваан суусан.

Узбек улс эхлээд 12 муж (узб. viloyat), 1 бүгд найрамдах улс (respublika), 1 хот
(shahar), бүгд 14 нутагт хуваагдаж байна.

Узбек улс алт, зэс, уран, шатдаг хий олборлолтоор дэлхийд эхний аравт байгаа.
Төрийн өмчийн Узбекнефтьгаз компани үйлдвэрлэлийн хүндийг үүрдэг. Узбек дэлхийд
айргийн тавд орохуйц их хөвөн тариалдаг.

Узбек улс 3,645 км төмөр замтайгаас 620 км нь цахилгаанжсан. Энэхүү
Транс-Каспийн төмөр замаар улсынхаа томоохон хотуудыг хооронд нь болоод бүх
хөрштэйгээ холбожээ. Ташкент–Самаркандын хурдан галт тэрэгний шугам 2011 онд
ашиглалтанд орсон. 1977 онд ашиглалтанд орсон Ташкентийн метро Хасагт Алматын
метро нээгдэхээс өмнө Дунд Азид ганцаараа байлаа.

Узбект 84,400 км авто зам байгаагаас 72,000 км нь цардмал. Узбекийнхэн
Солонгосын Тэү, Америкийн Женерал-Моторстой хамтарсны үрээр автомашин
үйлдвэрлэдэг болсон бөгөөд 2013 онд 251,342-г босгож ихэнхийг экспортолжээ.
Туркийн ачаар мөн автобус хийж байгаа.

Узбект нийтдээ 53 нисэх буудал байгаагаас 33 нь цардмал. Хамгийн том нь
Ташкентийн олон улсын нисэх буудал. Эндээс Узбекийн иргэний агаарын тээврийн
компанийн онгоцонд суугаад Москва, Токио, Сингапур, Лондон, Нью-Йорк хүрч болно.



https://mn.wikipedia.org/wiki/%D0%A1%D0%B5%D1%80%D0%B1%D0%B8

Серби (сер. Србија, Srbija), албан ёсоор Бүгд Найрамдах Серби Улс (сер.
Република Србија, Republika Srbija) нь Төв, Зүүн Өмнөд Европт орших улс юм.
Балканы хойгийн төв хэсэгт оршино. Хойд талаараа Унгар; зүүн талаараа Румын,
Болгар; өмнө талаараа Бүгд Найрамдах Македон Улс, Албани; баруун талаараа
Хорват, Босни-Герцоговин, Монтенегро улсуудтай хиллэнэ. Нийслэл Белград хотыг
2006 онд "Ирээдүйн Өмнөд Европын нийслэл" болгон хөгжүүлэхээр тодорхойлжээ.
Далайд гарцгүй орон хэдий ч Серби улс нь Дунай, Сава, Тисца голууд болон
тэдгээрийг холбосон сувгуудаар 2,000 км урт усан замыг хянадаг бөгөөд тэдгээрээр
дамжин Европын сувгуудийн сүлжээ, улмаар Хойд тэнгис, Хар тэнгистэй холбогддог
байна.

Хэдэн зууны туршид Өрнө, Дорнын соёлын уулзварт орших, хожим Сербийн Эзэнт улс
гэж нэрлэгдэх болсон хүчирхэг вант улс Балканы хойгийн ихэнхийг захирч байлаа.
Сербүүдийн улс 16-р зууны дундуур мөхөж, эхлээд орон нутгийн феодалууд, Османы
Эзэнт Гүрэн, Венеци, Унгарын вант улс, сүүлд Австрийн Эзэнт улсын захиргаанд орж
байлаа. 1817 онд Османы захиргаан дор байсан тус улсад гарсан хувьсгал амжилттай
болж, Сербийн гүнлиг бий болов. Тэр нь Төв болон Зүүн Европ дахь анхны
үндэстэн-улс байсан юм. Тус улсын тусгаар тогтнол олон улсад 1878 онд л хүлээн
зөвшөөрөгджээ. 1912 онд Косовог Османы эзэнт гүрнээс эргүүлж авсан байна.

Тус орны одоогийн хил нь Дэлхийн хоёрдугаар дайны дараа бий болсон Холбооны Бүгд
Найрамдах Социалист Югослав Улсын үед бүрэлджээ. 1990-ээд оны эхээр эхэлсэн
Югославын задрал үргэлжилсээр 2006 онд Монтенегрогийн тусгаар тогтнолын
тунхаглал зарлагдсанаар Серби үндэстний тусгаар улс бий болов. Серби улс нь
Нэгдсэн Үндэстний Байгууллага, Европын Аюулгүй Байдал, Хамтын Ажиллагааны
Байгууллага, Европын Зөвлөлийн гишүүн улс болно. Мөн цэрэг армийн хувьд төвийг
сахисан улс болох тус улс нь Европын Холбоонд элсэх боломжтой орнуудын нэг юм.

2008 оны 2 сард Косовогийн парламент Сербиэс тусгаарлаж буйгаа зарласан. Серби
нь Косовог НҮБ-ын Аюулгүйн Зөвлөлийн 1244-р тогтоолын дагуу байгуулсан түр
захиргаагаар удирдуулж буй, өөрийн орны өмнөд хэсгийн муж гэж үздэг. Иймээс
Сербийн засаг захиргаа, мөн Нэгдсэн Үндэстний Байгууллагын Аюулгүйн Зөвлөл нь
Косовогийн тусгаар тогтнолыг хүлээн зөвшөөрөөгүй. Харин олон улсын хувьд энэ
асуудлын талаар санал хуваагдмал байгаа бөгөөд одоогийн байдлаар НҮБ-ын гишүүн
192 орны 60 нь Косовогийн тусгаар тогтнолыг хүлээн зөвшөөрөөд байгаа.



https://mn.wikipedia.org/wiki/%D0%9F%D0%B0%D0%BA%D0%B8%D1%81%D1%82%D0%B0%D0%BD

Пакистан (урдү. پاکستان Пакистан), албан ёсоор Исламын Бүгд Найрамдах Пакистан
Улс нь өмнөд Азийн орон юм. Баруун талаараа Афганистан, Иран орнуудтай, зүүн
талаараа Энэтхэгтэй, зүүн хойд талаараа Хятадтай тус тус хиллэдэг. Өмнөд
талаараа Арабын тэнгист 1,046 км урт эрэгтэй.

Өнөөгийн Пакистан улсын орших газар нутагт эртний Инд хөндийн иргэншил,
Энэтхэг-Грекийн хаант улс тогтнож байсан байна. Энэ газар нутаг нь Перс, Грек,
Араб, Турк, Афган, Монгол зэрэг үндэстнүүдэд урьдын түүхэнд эзлэгдэж байв.
Пакистан нь 1947 он хүртэл Британийн удирдлага доорх Энэтхэгийн хэсэг байжээ.
Харин 1947 онд Мухаммад Али Жиннах ба Мусульмануудын Чуулганы удирдсан,
мусульмануудад зориулсан орон байгуулах хөдөлгөөний үр дүнд Синд, Баруун хойд
заагийн муж, Баруун Панжаб, Балучистан, Зүүн Бенгал мужууд нэгдэж Пакистан улс
бүрэлдэн тогтох болжээ. 1956 оны Үндсэн Хуулиар Пакистан нь Исламын бүгд
найрамдах улс болсон. 1971 онд зүүн Пакистанд салан тусгаарлахаар тэмцсэнээр
Бангладеш улс тусгаар тогнолоо олжээ. Пакистаны түүх нь эдийн засгийн өсөлт
болон цэргийн удирдлага, улс төрийн тогтворгүй байдлын үеүдээр тодорхойлогдоно.

Пакистан улс нь хүн амаараа дэлхийд зургаад жагсдаг бөгөөд мусульман хүн амаараа
зөвхөн Индонезийн дараа хоёрт ордог. Энэ улс нь "Дараагийн 11" гэгдэх эдийн
засагтай орнуудад багтдаг. Пакистан нь Исламын зөвлөгөөний байгууллага
(Organization of the Islamic Conference), Өмнөд Азийн бүсийн хамтын ажиллагааны
нэгдэл (South Asian Association for Regional Cooperation), Хөгжиж буй 8 орон
(Developing 8 Countries), Эдийн засгийн хамтын ажиллагааны байгууллага (Economic
Cooperation Organization) зэрэг байгууллагуудыг анх байгуулсан орнуудын тоонд
орно. Мөн НҮБ, Үндэстнүүдийн хамтын нөхөрлөл (Commonwealth of Nations), Дэлхийн
худалдааны байгууллага, G33 хөгжиж буй орнууд (G33), G77 хөгжиж буй орнууд
(Group of 77) зэргийн гишүүн бөгөөд, НАТО-гийн гишүүн биш АНУ-н чухал холбоотон
бөгөөд цөмийн зэвсэгтэй юм.

Тусгаар тогтнолын төлөө тэмцэгч Рахмат Али 1933 оны «Одоо эсвэл хэзээ ч үгүй»
тунхагтаа "ПАКСТАНд 33 сая мусульман (хотон) амьдарч байна" гэжээ. Тухайн үеийн
таван мужийн нэрийг нийлүүлсэн (Панжаб, Афган, Кашмир, Синд, Балучистан) тэрхүү
үгэнд эгшиг жийрэглэн «Пакистан» гээд 1947 оноос шинэ улсын нэр болжээ.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB_%D0%BE%D1%80%D0%BD%D1%8B_%D0%B7%D0%B0%D0%B3%D0%B0%D1%81

Манай оронд 11 овгийн 36 төрөл, 70 гаруй зүйлийн загас бий. Тэдгээрийн гучаад нь
агнуурын загас бөгөөд Хойд мөсөн далай, Номхон далайн болон Төв Азийн гадагш
урсгалгүй гол, нуурын ай саваар тархжээ.

Хойд мөсөн далайн ай савд багтдаг Дархадын хотгор, Булган гол, Сэлэнгэ мөрний
сав, Хөвсгөл, Тэрхийн цагаан нуур, Өгий нуур зэрэг томоохон нуурт 22 зүйлийн
загас байдгаас Дархадын цагаан, Дэлгэр мөрний цагаан, Хөвсгөлийн омуль, Сибирь
хилэм, тул, зэвэг хоёр зүйл хадран, алгана, ердийн цурхай, мөнгөлөг хэлтэг,
булуу цагаан, гутаарь, улаан нүдэн, бух сугас элбэг.

Номхон далайн ай савын Хэрлэн, Онон, Улз, Халхын гол, Буйр, Хөх нуурт 43 зүйл
загас байдаг нь мэдэгдээд байгаагийн дотор улаан далбаа, улаан живэр, Хар мөрний
цурхай, Хар мөрний сугас, цагаан амар, морин загас, өлгөр цагаан, давх, Хар
мөрний цулбуурт, Амарын хилэм, тул, зэвэг, Ононгийн цагаан хадар, Хар мөрний
хадран, гутаарь голлоно.

XVIII—XIX зууны үед монголчууд нэлээд хэдэн гол мөрөн, нуурын загасыг агнаж
байжээ. БНМАУ-н үед загас агнуурын гурван үйлдвэр байсан.



https://mn.wikipedia.org/wiki/%D0%9C%D0%BE%D0%BD%D0%B3%D0%BE%D0%BB%D1%8B%D0%BD_%D0%9D%D1%83%D1%83%D1%86_%D0%A2%D0%BE%D0%B2%D1%87%D0%BE%D0%BE

Монголын Нууц Товчоо нь Монголчуудын уг гарлаас эхлээд Чингис хаан нас эцэслэж
Өгэдэй хаан ширээнд суусан үеийг өгүүлсэн байдаг. Нийт 12 бүлэгтэй:

Түүний эхний 10 бүлэг Чингис хааны нас эцэслэсний хойтон шар хулгана жил буюу
1228 онд, сүүлийн 2 бүлэг нь Өгэдэй хааныг нас барахын өмнө 1240 оны үед
бичигдсэн.

Тогоонтөмөр хаан 1368 онд Бээжингээс зугтан гарч Юань төр мөхөх хүртэл 140 гаруй
жил Нууц Товчоо нь маш нууц нандин шүтээн болoн хадгалагдаж байжээ. Мин улсын
Хүн Ү хааны үед (1380-1390) нууцыг нь задалж галиглах, орчуулах, барлах ажлыг
эхэлжээ. Энэ үед Монгол хэлийг сурч судлах нь улс төр, цэрэг эдийн засгийн
үүднээс зайлшгүй шаардлагатай байсан. Иймээс Нууц товчоог галиглан орчуулж унших
бичиг болгон хэрэглэгддэг болжээ. Мин улсын Хун Ү хааны 15 дугаар онд нууц
товчоог Ху Юань хэ, Ма Ша Ихэ нар хятад галиг үсгээр буулган бичээд товч утгыг
хятадаар орчуулж хадмаллан хавсаргаж модон бараар хэвлүүлжээ. Нууц товчоог
судлагчид энэ үеийн анхан барын эхээс юм уу хожим нь хувилсан "Гү Гуанчи"-гийн
дэвтэр, "Е Дэхуй"-н дэвтэр, "Чянь Дашинь"-ний дэвтэр зэрэг хэдэн эхийг гол
хэрэглэгдэхүүн болгож байна. Нууц товчоог анх судлаачийг нь "Алтан товч" -ийн
зохиогч гүүш Лувсанданзан гэж үздэг. 1917 онд Богд хаант улсын дэд сайд асан
Бодлогот Баатар Цэнд Гүн (Бавуудайн Цэнд) (1875-1932), нууц товчооны 700 жилийн
ойгоор академич Ц.Дамдинсүрэн уран сайхны аргаар орчуулан цувралаар хэвлүүлжээ.
Улмаар Шанжмятавын Гаадамба нууц товчоог дагнан судалж докторын зэрэг
хамгаалжээ. 1980-аад оноос академич Д. Цэрэнсодном, профессор Т. Дашцэдэн,
профессор Б. Сумъяабаатар, Г. Билгүүдэй нар судлан нилээд дорвитой бүтээлүүд
туурвижээ.

Нууц товчооны монгол бичгээр бичсэн эх олдоогүй бөгөөд ханз үсгээр монгол хэлийг
тэмдэглэж, хятад орчуулгыг хадсан Мин улсын үеийн эх бичиг нь эдүгээгийн нууц
товчооны үндэс болсон. Хятад хэлээрх Монголын нууц товчооны нэрийг "Юань улсын
нууц түүх" хэмээдэг. Нууц товчоог Бодлогот Баатар Цэнд Гүн (Бавуудайн Цэнд)
(1875-1932) анх Монгол бичгээр сийрүүлэн орчуулсан нь улмаар Ц.Дамдинсүрэнгийн
орчин цагийн монгол хэлнээ буулгах нөхцлийг бүрдүүлжээ. Япон, англи зэрэг
дэлхийн олон хэл рүү орчуулагдсан агаад Монголын түүх хийгээд уран зохиолын
хамгийн үнэт дурсгал юм. 1990 онд Нууц товчооны 750 жилийн ойг төрийн хэмжээнд
тэмдэглэсэн.



https://mn.wikipedia.org/wiki/%D0%9C%D0%B0%D1%80%D0%BA%D0%B5%D1%82%D0%B8%D0%BD%D0%B3

Маркетинг (англ. Marketing) нь Филип Котлерын тодорхойлолтоос үзвэл,
"Бүтээгдэхүүн болон үнэ цэнийг (өртөг, value) бий болгон бусадтай солилцох
замаар хувь хүн буюу байгууллагууд хэрэгцээтэй буюу хүсч байгаа зүйлсээ олж
авахын тулд явуулах нийгэм, бизнесийн үйл явц" юм. Бусад судлаачид, байгууллагын
хувьд маркетингийг янз бүрээр тодорхойлдог боловч алийг нь ч авч үзсэн маркетинг
нь худалдаа арилжаа, солилцоотой холбоо

Нийгэм эдийн засгийн ухаан болон макро эдийн засгийн ухаанд илүү өргөн хүрээнд
"Хэрэглэгч болон нийлүүлэгчийн хоорондох солилцоо" гэж үздэг ч "Нийгэм дэх
амьдралын түвшинг сайжруулах үйл ажиллагаа" гэж тодорхойлох нь ч бий.

Түүнчлэн, маркетингийн эцсийн зорилгын тухай Петр Дракерын "Сэйлинг (Арилжааны
зар сурталчилгаа зэрэг үйл явц)-ийг үгүй болгох" гэсэн үзэл зонхилдог.

Өргөн тархсан ойлголт болох "Бараа үйлчилгээг худалдаалснаас олох ашгийг
нэмэгдүүлэхийн тулд хэрэглэгчийн үйлдэл, сонирхлыг судлан дүн шинжилгээ хийх",
"тэдгээр судалгаа, дүн шинжилгээний үр дүнд үндэслэн бараа бүтээгдэхүүний
арилжааг явуулах үйл явц" гэх зэрэг утгаар хэрэглэгдэх боловч үнэндээ энэ нь
маркетингийн нэг бүрэлдэхүүн ойлголт төдий бөгөөд ялангуяа эхнийхийг нь
маркетингийн судалгаа хэмээн нэрлэдэг. Жишээ нь, судалгаатай холбоогүй зүйл
болох арилжааны арга замыг боловсронгуй, үр ашигтай болгох замаар ашгийг
нэмэгдүүлэх нь ч маркетинг юм. Маркетингийн хэлбэрүүд сэдвээс дэлгэрэнгүйг үзнэ
үү.

Тухайн нөхцөл байдал, цаг үе, зах зээлээс хамааран үр ашигтай маркетингийн
бодлого нь янз бүр байдаг. Орчин үед мэдээллийн технологийг маркетингад ашиглах
шаардлага нэмэгдэж буй.



https://mn.wikipedia.org/wiki/%D0%9C%D0%B0%D0%BB%D0%B0%D0%B9%D0%B7

Малайз (Малай: Malaysia) нь 13 муж, 3 холбооны нутгаас бүрдэх зүүн өмнөд Азийн
орон юм. Нийт газар нутгийн хэмжээ нь 329,847 кв.км. Нийслэл хот нь Куала
Лумпур, холбооны засгийн газар Путражаяа хотод байрлана. 2010 оны байдлаар улсын
нийт хүн ам 25 сая.

Улсын газар нутаг нь Өмнөд Хятадын тэнгисээр зааглагдсан хоёр салангид,
тодруулбал Энэтхэг-Хятадын хойг дахь Баруун Малайз, Калимантан арал дахь Зүүн
Малайзаас бүтнэ. Малайз нь Тайланд, Индонез, Сингапур, Бруней, Филиппинтэй
хиллэнэ. Тус улс нь экваторт ойрхон учраас халуун орны уур амьсгалтай.

Малайз орон 329,847 км² газар нутаг эзлэсэн дэлхийн 67-р том орон. хойгийн Өрнө
Малайз нь Тайландтай, арлын Дорно Малайз нь Индонез, Брунейтэй газраар хиллэдэг.
Сингапуртай багахан хоолой дээгүүрх гүүрээр холбогддог. Тэнгисийн хянах мужаар
Вьетнам, Филиппинд тулна. Малайзын хоёр хэсгийг Хятадын өмнөд тэнгис заагласан.

Энэтхэг-хятадын хойг дахь Өрнө Малайз 740 км урт, 322 км өргөн. Хоёр талын нам
доор газрыг зааглан голоор нь Титиванса нуруу тогтжээ. Уул нурууд ширэнгэн
ойтой, боржин гэх мэт магмын гаралт чулуулагтай. Жохор мужийн өмнөд үзүүрийн
Пиай хошуу Евразийн эх газрын өмнөд цэг юм. Малаккын хоолойгоор Суматра арлаас
зааглагдана. Эргийн урт 1931 км.

Калимантан арал дээрх Дорно Малайз арлын төв рүү, Индонез-Малайзын хил дагуу уул
нуруудтай. Крокер нуруу Саравак, Сабах хоёр мужийг тусгаарлана. Энд Малайзын
хамгийн өндөр Кинабалу уул (4095 м) бий. Саравакт Мулу агуй гэх онцгой тогтоцтой
газар байдаг.

Малайз эрэг дагуу олон аралтайгаас Банги арал хамгийн том. Малайз экваторын уур
амьсгалтай, их чийгшдэг, дотроо уулын, нам доор газрын, эргийн, мөн муссон
салхины нөлөөгөөр гээд газар газарт өөр байдаг. Жилд дунджаар 250 см хур тунадас
унадаг.



https://mn.wikipedia.org/wiki/%D0%9C%D0%A3%D0%91%D0%98%D0%A1

Боловсролын Их Сургууль нь 1951 онд Улсын Багшийн Институт нэртэйгээр
байгуулагдсан бөгөөд анх 4 тэнхэм, 8 багш, 212 оюутантай байжээ. Багшлах
боловсон хүчин бэлтгэх хэрэгцээ шаардлагын дагуу 1957 онд Улсын Багшийн Дээд
Сургууль (УБДС), 1990 онд Улсын Багшийн Их Сургууль (УБИС), 2004 онд Монгол
Улсын Боловсролын Их Сургууль (МУБИС) болон өргөжжээ.

МУБИС нь өнгөрсөн түүхийн хугацаанд монгол хэл-уран зохиол, физик, математик,
мэдээлэл зүй, хими биологи, түүх, газарзүй, зураг-шугам зураг, техник хөдөлмөр,
найрал дуу, хөгжим, кино драм, цэцэрлэгийн хүмүүжүүлэгч, бага ангийн багш,
англи, герман, хятад, солонгос, япон хэлний багш орчуулагч зэрэг 40 гаруй
мэргэжлээр мэргэжилтэй 50000 гаруй, дээд мэргэжилтэй 40000 гаруй боловсон
хүчнийг бэлтгэн гаргажээ.

МУБИС нь проректорын 4 ажлын алба, бүрэлдэхүүний 12 сургуультай бөгөөд Ховд
аймгийн Биеийн тамирын дээд сургууль, Архангай, Баян-Өлгий, Дорнод аймаг дахь
Багшийн коллежууд нь мөн тус сургуулийн харьяанд багтдаг. Сургуулийн удирдлагын
менежментийн салшгүй бүрэлдэхүүн хэсэг болсон бүтцийн өөрчлөлтийг хийж ректор
проректорууд ажлын албатай, албад нь менежерийн багуудтай байхаар шинэчлэн
зохион байгуулсан юм. Шинэчилсэн бүтцийн дагуу ажлын албад нь өөрсдийн ажлын
чиглэл, үүргийн дагуу өдөр тутмын үйл ажиллагааг удирдлагаар хангах, чиглэл
чиглэлийн дагуу маркетинг, менежмент хийх, зах зээлд өрсөлдөх чадавхийг
нэмэгдүүлэхэд гол үйл ажиллагаагаа чиглүүлж байна.



https://mn.wikipedia.org/wiki/%D0%98%D0%B7%D1%80%D0%B0%D0%B8%D0%BB%D1%8C

Израйль улс Газар дундын тэнгисийн зүүн эрэг дээр орших баруун азийн орон ба
дэлхийн төвд оршино. Хойд талаараа Ливан, зүүн хойд талаараа Сири, зүүн талаараа
Йордан, баруун өмнөд талаараа Египет орнуудтай хиллэдэг бөгөөд өөрийн харьцангуй
жижиг нутаг нь газар зүйн хувьд өөр өөр өвөрмөц онцлогтой. Баруун эрэг болон
Газын зурвас ч мөн зэргэлдээ оршино. Израйлийн хүн амын ихэнх хувь нь Еврей
үндэстэн бөгөөд үүгээрээ дэлхийн цорын ганц Еврей орон юм. Еврейчүүдээс гадна
Арабын Мусульманчууд, Христийн шашинтнууд, Друзе, Самари зэрэг үндэстэн,
шашинтнууд оршдог.

Өнөөгийн Израйль улс нь гурван мянга гаруй жилийн турш Иудейзмын хамгийн чухал
ухагдахуунуудын нэг "Израйлийн нутаг" (Eretz Yisrael)-аас үндэстэй юм. Дэлхийн
нэгдүгээр дайны дараа Үндэстнүүдийн Лиг нь "Еврей үндэстэнд өөрсдийн гэсэн орон"
бүтээх зорилгоор Британы Палестин дахь мандатыг баталжээ. 1947 онд НҮБ нь
Палестины мандатыг Еврей, Араб хоёр улсад хуваахыг баталсан байна. Арабын
Барилдлага нь энэ төлөвлөгөөг эсэргүүцсэн боловч 1948 оны 5 сарын 14-нд Еврейн
түр зуурын засгийн газар Израйлийг тусгаар тогтносныг мэдэгджээ. Дараа нь болсон
Араб-Израйлийн дайнд Израйль ялалт байгуулснаар энэ улсын хил хязгаарыг НҮБ-н
хуваах төлөвлөгөөнд зааснаас ч илүүгээр сунгажээ. Энэ явдлаас хойш зэргэлдээ
орших олон Араб оронтой мөргөлдөж, үр дүнд нь олон том дайн болж өндөрлөж байгаа
бөгөөд энэ нь өнөө хүртэл үргэлжилсээр байна. Израйль улс анх байгуулагдсанаас
хойш, ялангуяа зэргэлдээ орших Араб орнуудаас түүний хил хязгаар болон бүр оршин
тогтнох эрх нь хүртэл зөрчилтэй тулгарч байна. Харин Израйль нь Египет, Йордан
орнуудтай энх тайвны гэрээ байгуулж, Палестинчуудтай бүр мөсөн зохицолдох
хэлэлцээр явуулсаар байна.

Израйль нь төлөөллийн ардчилал бөгөөд парламентийн системтэй, сонгох эрх нь хүн
бүрт оногдоно. Засгийн газрын тэргүүн нь ерөнхий сайд бөгөөд Израйлийн хууль
тогтоох байгууллага нь Кнессет. ҮНБ-гаар тооцвол Израйлийн эдийн засаг нь
дэлхийд 44-т орно. Хүний хөгжил, хэвлэл мэдээллийн эрх чөлөө, эдийн засгийн
өрсөлдөөнөөрөө Ойрхи дорнодын орнуудад дээгүүр жагсдаг. Улсын нийслэл ба засгийн
газрын байрлах газар нь Иерусалим бол эдийн засгийн төв нь Тел-Авив юм.

Энэ улс нь дахин давтагдашгүйгээр Эзэний ерөөлийг хүртсэн ард түмэн юм. Израйль
улс нь хэдэн мянган жилийн түүхтэй. Израйлийн түүхийг Библид тэмдэглэн үлдээсэн
байдаг. Библид тэмдэглэсэнээр Израйлийн өвөг дээдэс нь Абрахам бөгөөд тэрээр
хоёр хүүтэй байсны нэгийг нь Ишмаел, нөгөөг нь Исаак гэдэг байжээ. Өнөөгийн
арабууд Ишмаелийг өөрсдийн өвөг эцгээ гэж үздэг бөгөөд Куран сударт ч тийнхүү
тэмдэглэсэн байдаг. Исаак хоёр хүүтэй болсоны нэгийг нь Есав, нөгөөг нь Иаков
гэдэг байв. Есав бол эртний Едомчуудын өвөг эцэг болсон ба Иаков нь
Израйльчуудын өвөг эцэг болжээ. Бурхан Иаковыг Израйль гэж нэрлэсэн бөгөөд энэ
нь Бурхантай тэмцэлдэгч гэсэн утга бүхий нэр ажээ. Яагаад ийм утгатай нэр өгсөн
талаар Иаковын түүхээс уншиж болно. Энэ түүх Библийн Эхлэл номд бий. Үүний дараа
Иаков (Израйль) арван хоёр хүүтэй болсон ба тэр арван хоёр хүү нь Израйлийн
арван хоёр овгийн өвөг дээдэс болжээ. Израйлийн гэр бүл Канаан нутагт (Израйлийн
эртний газарзүйн нэр) амьдарч байгаад тэнд маш их ган гачиг болсон тул Египетэд
нүүн ирж Эртний Египетийн Гошен нутагт 430 жил амьдарчээ. Израйлийн гэр бүл анх
Египетэд ирэхдээ далуулаа байсан бол тэндээс гарахдаа ойролцоогоор 3 сая орчим
болоод гарсан гэдэг. Тэд Египетэд асар их боолчлогдож, зовж зүдэрч байх үед
Бурхан Мосе гэгч хүнийг дуудан Израйлийг Египетийн боолчлолоос чөлөөлүүлж,
буцаан Канаан нутагт авчирсан. Израйльчууд Мосетой хамт 40 жил цөлөөр тэнэж, 40
жилийн дараа Канаан нутагт орсон юм. Тэр үед Канаанчууд Канаан нутагт амьдарч
байсан бөгөөд Мосегийн дараагийн удирдагч болох Иошуагийн удирдлага дор
Израйльчууд Канааныг булаан эзэлж тэндээ суурьшжээ. Иошуагаас хойш Израйлийг
Бурханы томилсон шүүгчид удирдаж байсан ба тэдний хамгийн сүүлчийнх нь Самуел
байсан юм.

Самуелын дараа тэд өөрсдийн гэсэн хаантай болсон бөгөөд түүнийг Саул гэдэг байв.
Тэрээр израйльчуудын удирдагч байлаа. Түүний дараа Давид хаан ширээнд суусан
бөгөөд Израйлийн хаант улсыг МЭӨ 1000 оны үед байгуулан, нийслэлийг Иерусалим
хэмээн зарлан тунхаглажээ. Түүний хүү Соломон хаан ширээнд суусан бөгөөд
Иерусалим хот дахь анхны Ариун Сүмийг Бурханы алдарт зориулан барьсан байна.
Соломон МЭӨ 928 онд насан өөд болсон бөгөөд түүнийг нас эцэслэсний дараа Хаант
улс 2 хэсэг хуваагдан салж Хойд Хаант улсыг Израйль хэмээж нийслэлийг Самари гэж
зарласан бол, Өмнөд Хаант улсыг Иуда хэмээж нийслэл нь Иерусалим хэвээр үлдсэн
юм.

Ассиричууд МЭӨ 722 онд Израйлийг эзлэн авж, ард иргэдийг нь цөллөгт явуулсан бол
МЭӨ 586 онд Вавилоны Эзэнт Гүрэн Иудаг эзлэн авж Вавилон руу цөлсөн. Гэвч
Вавилон Персүүдэд эзлэгдсэний дараа Иудачуудыг нутагт нь буцааж хагас хараат
байдалтай захирч байв. Үүний дараа Грек болон Ромын эзэнт гүрэн энэхүү дэглэмийг
уламжлан захирч байлаа. МЭ 70 оны үед Ромын цэргүүд Иерусалим уруу дайран
давшсаар Иерусалим хот болон Ариун сүмийг сүйтгэн шатаагаад явсан юм. Үүний
дараа МЭ 132 Ромын цэргүүд дахин ирж еврейчүүдийг хайр найргүй хядсан бөгөөд энэ
бүхний дараа маш цөөхөн тооны Еврейчүүд үлдсэн юм. Бага тооны еврейчүүд
Израйлийн нутагт амьдарч, бусад нь өөр улс орон луу дүрвэн амьдарч байв. Энэ
дүрвэлт, дайжилтийг еврейчүүд Диаспора гэж нэрлэж байв.

Олон еврейчүүд дахин Галил (Израйлийн нэгэн аймаг) уруу нүүсэн. МЭ 2-4 зууны үед
Еврей багш нар Еврей номууд болох Мишна, Талмуд зэрэг Еврейн чухал номуудыг
дахин бичсэн.

Тарж бутарсан Еврейчүүд өөрсдийн гэсэн эх нутагтай болохыг хүсэж байв. 1880 оны
үед Еврей үндэстний Сионизм (Израйль уруу буцах үзэл) үүсэв. 1948 оны 5 сарын
14-ний өдөр Их Британи Палестины бүс нутгийг удирдлагадаа байлгахаа больсон
бөгөөд Еврейчүүд өөрсдийн нутгаа эргүүлэн авч Израйль гэх хуучин нэрээрээ улсаа
дахин шинээр байгуулжээ.

Израйль нь хойд талаараа Ливан, Сири, зүүн талаараа Йордан, баруун өмнөд
талаараа Египеттэй хиллэдэг.



