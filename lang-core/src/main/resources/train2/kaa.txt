https://kaa.wikipedia.org/wiki/Qaraqalpaq_tili

Qaraqalpaq tili - Qaraqalpaqstan Respublikasında jasawshı qaraqalpaq xalqının'
ana tili. Qaraqalpaq tili - Qaraqalpaqstan Respublikasının' qorg'awında bolıp,
bul haqqında arnawlı nızam shıg'arılg'an. Nızamda qaraqalpaq tili Qaraqalpaqstan
Respublikasının' pu'tkil aymag'ında ma'mleketlik til sıpatında qollanılıwına
huqıq tiykarları belgilengen. Qaraqalpaq tiline ma'mleketlik til biyliginin'
beriliwi respublikanın' aymag'ında jasawshı milletlerdin' ha'm xalıqlardın' o'z
ana tilin qollanıwda olardın' konstitutsiyalıq huqıqların sheklemeydi. Bul nızam
jeke adamlardın arasındag'ı qarım-qatnasıqlardın', a'skeriy bo'limlerde, diniy
ha'm da'stu'riy u'rp-a'detlerdi belgilewde tillerdin' qollanılıwın qatan' bir
ta'rtipke salıp taslamaydı.

1989-jılı 1-dekabrde Qaraqalpaqstan Respublikası Joqarg'ı Ken'esinin'
sessiyasında qaraqalpaq tiline ma'mleketlik til biyligi berildi. Qaraqalpaqstan
Respublikasının' ma'mleketlik til haqqındag'ı Nızamının' 1-statyasında:
"Qaraqalpaq tili Qaraqalpaqstan Respublikasının' ma'mleketlik tili bolip
tabıladi. Qaraqalpaqstan Respublikası o'zinin' aymag'ında tilge baylanıslı
barlıq ma'selelerdi sheshiw huqıqına iye",- dep ko'rsetilgen. Bul jag'day til
erkinligin, tillerdin' aldag'ı waqıtları ken' rawajlanıwın ta'miyinleydi.

Qaraqalpaq tili shıg'ısı boyınsha altay tilleri semyasının' turkiy tiller
toparına kiredi. Qaraqalpaq milletinin' payda bolıwı menen onın' tilide
qa'liplesti. Qaraqalpaq milleti yamasa qaraqalpaq ataması XIV-XVI a'sirlerde
Nog'aylı Ordasının' tarqawı menen payda boldı.

Qaraqalpaq milliy tilinin' payda bolıwı menen a'debiy tilinin' jazba turi de
qa'liplesti. A'debiy tildin' jazba tu'rinin' qa'liplesiwi onın' ulıwma xalıqlıq
awızeki so'ylew tu'rine tiykarlanadi. Qaraqalpaq tilinin' ulıwma awızeki so'ylew
tili arqa ha'm qubla dialekt (jergilikli o'zgeshelik) bolıp ekige bo'linedi.
Arqa dialektlik o'zgesheliklerdi respublikamızdın' arqa rayonları, al qubla
dialektlik o'zgeshelikerdi To'rtku'l, Ellikqala, Beruniy rayonlarının'
aymaqların qamtıydı. Qaraqalpaq a'debiy tili usı eki o'zgesheliktin' tiykarında,
ko'birek arqa dialektlik o'zgesheliklerdi qamtıw arqalı qa'liplesti.

Qaraqalpaq jazba tili XX a'sirdin' basında-aq Orta Aziya xalıqları ushın ortaq
shag'atay jazıwı tiykarında payda boldı. Biraq bul jazba a'debiy til jergilikli
xalıqtın' basım ko'psiliginin' sawatsız bolıwına ha'm qaraqalpaq xalqının'
ulıwma xalıqlıq soylew tilinin barlıq jergilikli o'zgesheliklerin o'z ishine
qamtıy alıwına baylanıslı turaqlı a'debiy til retinde qa'liplesken. Qaraqalpaq
xalqının' bul eski jazba tili qaraqalpaq a'debiy tilinin' eski jaziwi retinde
uyreniledi. Jazba a'debiy til dep ha'r qanday a'debiyatlardın', ko'rkem
shıg'arma, ja'miyetlik-siyasiy, ilimiy-texnikalıq, publitsistikalıq, oqıw
qurallarının' ha'm t.b. jazıw arqali iske asatugin a'debiyatlardın' tiline
aytiladi.

Jazba a'debiy til tildin' fonetikaliq ha'm grammatikalıq normaların qatan'
saqlagan onın en' joqarı tu'ri bolıp esaplanadı. A'debiy tildin' jazba ha'm
awızeki soylew tu'rleri ha'zirgi waqıtta radio ha'm teleko'rsetiwlerdin',
gazeta-jurnallardın', ma'mleketlik mekemelerdin', ma'deniy orınlardın'
a'hmiyetli qatnas qurali retinde xızmet etedi. A'sirese bul jag'day
"Qaraqalpaqstan Respublikasının' ma'mleketlik tili haqqındag'ı" Nızam
qabıllang'annan keyin jedel iske asırılmaqta. Sonlıqtan ha'r bir sawatlı ha'm
ma'deniyatlı insan a'debiy tildin' qa'dirine jetip, onın qag'ıydaların jazıw
ha'm soylewde duris ha'm tilge bolg'an hu'rmetti arttıradı, so'ylew
ma'deniyatlılıg'ın ta'miyinleydi.

1928 jılg'a deyin qaraqalpaq tilinde jazıw ushın arab a'lipbesi qollanılg'an.
1928 ha'm 1940 jıllar aralıg'ında latın grafikası qollanılg'an, ha'm onnan keyin
kirill grafikasına o'tilgen. O'zbekistan Respublikasının' g'arezsizliginen keyin
latın grafikasına qaytıwg'a qarar etildi ha'm ha'zirgi waqıtta Qaraqalpaqstanda
basqıshpa-basqısh o'tiw a'melge asırılmaqta. To'mende u'sh a'lipbe ha'm
ha'riplerdin' Xalıqaralıq fonetikalıq a'lipbe (IPA)dag'ı belgilewleri
ko'rsetilgen.



https://kaa.wikipedia.org/wiki/Evropa

Evropa (Grekshe Yeigore, — Batis) — Yevroaziya materiginin' Batis Tarepi.
Aymag'i 10507 min' km. Kontinent Arqa yarim sharda joylasqan, Aziya menen
shegarasi shartli rawishte Ural tawlarinin' shig'is Etegi, Emba daryasi, Kaspiy
Ten'izi, Kumamanish batig'i arqali ham Don daryasinin' quyiliw jerinen
otkizilgen.

Xalqi 2000-jilga kelib 725,5 mln. ga jetdi. Yevropanin' diyerli ha'me Xalqi
katta evropoid irqinda bolib, bir neshe kishi irqlarga bolinedi. Skandinaviya
mamleketleri, Buyuk Britaniya, Irlandiya, Islandiya, Niderlandiya, Estoniya ham
Latviya Aymag'inda atlantika-boltiq irqina tiyisli Xalq jasaydi. Yevropanin'
Orayliq shig'is jag'inda orta evropa irqindag'i turli xalqlar bar. Adriatika
ten'izi shig'isindagi mamleket lerda, Yunanistan, Bolgariya, Avstriya Italiya
(Tirol), Qara den'iznin' Arqa, shig'isinda istiqomat qiladi. balqan-kavkaz
iqkina kiredi. Ispaniya, Italiyanin' ulken qismi, Fransiyada, oq dengiz-boltiq
irqindagi xalqlar jasaydi.

Yevropada arktika, subarktika, va subtropik Aymaqlar tipleri bar. Subarktika
Aymag'inda (Islandiya, Fennoskandiya,) iyulda ortasha temparatura 10—15 °C. Qis
Batisinda jumsaq, shig'isda suwiq; jagin 400–1000 mm, Arqada Klimati suwiq,
Qublada jilli, Batisinda ten'iz Klimati, shig'isda motedil kontinental, qis
suwiq, jaz Arqada salqin, Qublada issi. Subtropik Aymaqda Orta den'iz tipli, qis
jilli, serjawin (yanvarda ortasha 4— 12°), jaz issi va quruq. qis Shig'is
Yevropada suwiq. En' joqari temparatura (48 °C) Pirenei yarim aralininda
kuzetilgen. Yevropada jilliq jawin mug'dari Batisdan shig'isqa kemeyib baradi.
Shig'is Yevropada jilliq jawin miqdori 300–500 mm, Kaspiy den'izi boyinda
200 mm. Mamleketler dizimi * Albaniya



https://kaa.wikipedia.org/wiki/%C4%B0slam_dini

Ïslam (arab.: إسلام‎) — älemdik monoteïsttik-ïbrahïmdik din. Xrïstïandıqtan
keýin dünïyedegi eñ köp taralğan din bolıp tabıladı. «Ïslam» sözi «beýbitşilik»,
(Allahtıñ zañdarına) «moýınsınw, bağınw» bolıp tabıladı. Al şarïğat
termïnologïyasında ïslam — tolıq moýınsınw, Allahtıñ aldında parızdardı orındaw,
odan basqa qudaýlarğa tabınbaw bolıp esepteledi. Ïslam dinin ustanwşı jan
musılman dep ataladı. Musılmandardıñ negizgi dinï kitabı Quran Kärim (arab.:
القرآن الكريم‎) — klassïkalıq ädebï arab tilinde (arab.: الفصحى‎) Allah
tarapınan tüsirilgen. Ïslamdıq közqaras boýınşa, jaratwşı Allah ärdaýım adamzat
balasın twra jolğa salıp turw üşin är türli paýğambarlar jiberip otırğan.
Olardıñ işinde Ïbrahïm (Avraam), Musa (Moïseý), Ïsa (Ïïsws) t.b. bar.
Musılmandardıñ senimi boýınşa eñ soñğı paýğambar ol Allahtıñ elşisi Muxammed
bolıp sanaladı.

Yağnï jerde de, aspanda da oğan qulşılıq qılınadı. «Allah» söziniñ mağınası:
Jaratılıstar maxabbatpen, ulıqtawmen jäne bağınıştılqpen qulşılıq qılatın Qudaý.
Barlıq körkem sïpattar jïnalğan Qudaý, Kämil, Ulıq jäne Körkem. Barlıq
jaratılıstardı bilimimen qamtığan Bilwşi, küşinen eşteñe aýra almaýtın
Qudiretti[6].



https://kaa.wikipedia.org/wiki/Braziliya

Braziliya Qubla Amerikada jaylasqan ma'mleket. Ol maydanının' u'lkenligi
boyınsha du'nyanın' besinshi ma'mleketi. Xalqı sanı 186 million adam. Braziliya
xalqının' ko'pshiligi Portugal tilinde so'yleydi. Brazilyanın' paytaxtı
1957-1960-jılları jobalastırılgan ha'm salıng'an Brazilia qalası. Ma'mlekette
jaylasqan San Paulo qalası u'lkenligi boyınsha du'nyada to'rtinshi orındı
iyeleydi.

Braziliyada du'nyanın' en' u'lken tog'ayı Amazon tog'ayı jaylasqan. Ol ma'mleket
jer maydanının' 40%in quraydı. Braziliyada basqa jer tu'rleri de bar; cerrado
atalg'an tegislik jeri; caatinga atalg'an qurg'aq o'simlik jeri bar.

Braziliya futbolı ja'nede teren', o'zgeshe ma'deniyatı (basqa ma'mleket
adamlarının' ta'siri tiygen) ha'm rawajlanıwshı ekonomikası menen belgili.
Braziliya Qubla Amerikadag'ı en' u'lken ma'mleket. Braziliya maydanının'
u'lkenligi boyınsha du'nyada besinshi orındı iyeleydi. Ol o'zinin' ko'plegen
ıg'al tog'ayları ha'm djunglileri menen belgili. Ol Gayana, Surinam, Fransiya
Guianası, Venesuela, Kolumbiya, Peru, Boliviya, Paraguay, Argentina ha'm
Uruguaylar menen qon'sılas, yag'nıy Qubla Amerikadag'ı Chili ha'm Ekvadordan
basqa ha'r bir ma'mleket penen shegaralas.



https://kaa.wikipedia.org/wiki/Metr

Metr (belgileniwi: m; grekshe μέτρον — o'shew) — SI degi uzunlıq o'lshew
birligi. 1 metr — jaqtılıq nurının' vakuumda, 1/299 792 458 sekund ishinde basıp
o'tken jolına ten'.

Pikometr (belgileniwi: pm) — 10-12 metrge ten’. Mısalı: Gyeliy atomı radiusı 31
pm.

Nanometr (belgileniwi: nm) — 10-9 metrge ten’. Yag’nıy, 1 metrdin’ milliarddan
bir bo’limi. Mısalı: Qattı zatlardag’ı atomlar arasındag’ı aralıq nanometrlarde
o'lshenedi.

Mikrometr (belgileniwi: µm) — 10-6 metrge ten’. Yag’nıy, 1 metrdin’ millionnan
bir bo’limi. Mısalı: Shudring tamshısı shama menen 10 µm ge ten’.

Millimetr (belgileniwi: mm) — 10-3 metrge ten’. Yag’nıy, 1 metrdin’ mın’nan bir
bo’limi.

Santimetr (belgileniwi: sm) — 10-2 metrge ten’. Yag’nıy, 1 metrdin’ ju’zden bir
bo’limi.

Detsimetr (belgileniwi: dm) — 10-1 metrge ten’. Yag’nıy, 1 metrdin’ onnan bir
bo’limi.

Kilometr (belgileniwi: km) — 103 metrge ten’. Mısalı: Transportlarda a’dette
basıp o'tilgen jol kilometrlarde o'lshenedi.



https://kaa.wikipedia.org/wiki/Ekonomika

Ekonomika sotsialliq ilimnin’ tovarlardin’ ha’m xizmetlerdin’ o’ndirisin,
bo’listiriliwin ha’m tutiniliwin izertleytug’in tarawi. Ekonomika termini Grek
tilinde oikos (u’y) ha’m nomos (nizam yamasa da’stu’r) degen so’zlerden alinip,
“u’y (xojalig’i) ta’rtipleri” degendi an’latadi.

Zamanago’y ekonomikanin’ ko’pshilik bo’legin qamtiytug’in aniqlama Lionel
Robbins ta’repinen 1932 jilg’i essesinde berilgen: “ekonomika adam ha’reketin
paydalaniw jollari ha’m jetispeytug’’in, basqa paydalaniliw mu’mkinshiligi
bolg’an, resurslar qatnasi sipatinda izertlewshi ilim”. Jetispewshilik (deficit)
- bar bolg’an resurslar barliq talap ha’m mu’ta’jliklerdi qanaatlandiriwg’a
jeterli emesligin bildiredi. Eger jetispewshilik ha’m bar bolg’an resurslardin’
basqa paydalaniwi bolmasa ekonomikaliq mashqala da bolmaydi. Solay etip
ekonomikanin’ pa’ni resurslar ha’m qa’lewler ta’sir etiwshi tan’lawlardi
(sheshim qabil etiw) u’yreniwdi o’z ishine qamtiydi.

Ekonomikanin' paydali ta'replerinin' biri ekonomikalardin' u'lken ja'miyette
ekonomikaliq sistemalar sipatinda qalay islewin ha'm ekonomikaliq
qatnasiwshilardin' (agentlerdin') arasinda qanday qatnaslar barlig'in
tu'sindiredi. Ekonomikaliq analizdin' metodlari tez pa't penen jinayat, bilim,
shan'araq (xojaliq), den-sawliq, huqiq, siyasat, din, ja'miyetlik institutlar,
ha'm uris siyaqli sotsiyalliq kontekstte sheshim qabillawshi adamlardi
(offitsial adamlardi qamtiydi) qamtiytu'gin tarawlarda qollanilmaqta.

O'ndiris ha'm bo'listiriw haqqinda talqilawlar uzaq tariyxqa iye bolsa da,
ekonomika ilimi zamanago'y manisinde bo'lek pa'n sipatinda da'stu'rge muwapiq
Adam Smittin' Xaliqlar Baylig'i 1776-jili basilip shiqqannan payda boldi. Onda
Smit ekonomika ilimi pa'nin minaday ku'ndelikli ha'm aniq ma'nislerde
sipatlaydi:

Smit pa'ndi 'siyasiy ekonomika' dep atadi, lekin bul termin uluwma paydalaniwda
1870-jildan keyin aste-aqirin 'ekonomika' termini menen o'zgertildi.

Ekonomikalardin' ha'r qiyli tu'rlerinin' arasinda uliwma mashqalar
to'mendegiler:

Bul mashqalalarg'a jantasiwg'a analaitikaliq qural bolip o'ndiris-mu'mkinshiligi
shegi (O'MS). En' a'piwayi tu'rinde ekonomika tek g'ana eki o'nim islep
shig'ariwi mu'mkin. Sonda, O'MS bul eki tovardin' ha'r qiyli mug'darlarin
ko'rsetiwshi tablitsa yamasa sizilma (to'mendegidey). Texnologiya ha'm bar
bolg'an o'ndiriwshi resurslar (jer, qarji, ha'm keleshektegi isshi ku'shi)
berilgen dep esaplanadi, ha'm bul mu'mkin bolg'an ja'mi o'nimdi shekleydi.

Sizilmada: Food - awqatliq zatlar; Computers - kompyuterler; Outside the PPF:
Impossible points - O'MSten tisqarida : Mu'mkin bolmag'an noqatlar; Inside the
PPF: productively inefficient points - O'MStin' ishinde: effektiv bolmag'an
noqatlar. A noqati misal ushin, eger o'ndiris effektiv alip barilsa FA awqatliq
zatlari ha'm CA kompyuterleri islep shig'ariliwi mu'mkinligin ko'rsetedi.
Sonday-aq FB awqatliq zatlari ha'm CB kompyuterleri islep shig'ariliwi mu'mkin
(B noqati). Bul iymek siziqtag'i ha'r bir noqat ekonomika ushin maksimal
potentsial ja'mi o'nimdi ko'rsetedi. Bul basqa tovardin' mu'mkin bolg'an o'nim
mug'dari berilgen jag'dayda bir tovardin' maksimal islep shig'ariliwin
bildiredi.

Jetispewshilik bul sizilmada adamlardin' qa'lewi, biraq ja'mi alg'anda O'MSnen
tisqarida tutina almawi arqali ko'rsetilgen. Eger bir tovardin' o'ndirisi iymek
siziq boylap o'sse, basqa tovardin' o'ndirisi kemeyedi, keri baylanis. Bunday
boliw sebebi bir tovardin' o'ndirisin ko'beytiw basqa tovardin' o'ndirisinen ,
oni kemeytken halda resurslardi jalp etiwdi talap etedi. Iymek siziqtin'
qa'legen noqattag'i iymekligi bul eki tovar arasindag'i bir-birine almastiriwdi
beredi.



https://kaa.wikipedia.org/wiki/Afrika

Afrika u'lkenligi boyınsha ekinshi materik bolıp ol du'nya ju'zi jerinin' besten
bir bo'liminen azmaz ko'birek jerdi iyeleydi ha'm ol ulken ko'lemde suw menen
qorshalg'an. Ol 61 ma'mleketten ibarat ha'm ol jerde du'nya ju'zi xalq ının' 14%
i jasaydı. Ol adamzat jasag'an en' birinshi materik esaplanadı.

Afrikada jasawshı adamlardın' ko'pshiligi jarlı ha'm olar awıllıq jerlerde
jasaydı.

Arqa Afrikanın' ko'pshilik bo'limin Saxara sho'listanlıg'ı iyelegeni ushın ol
jerler qurg'aq ha'm jıllı ha'm jawınlı ma'wsim bolmaydı. Saxara Afrikasında
da'rya yamasa basqa suw o'zekleri ju'da az. Bunın' jıllı ha'm qurg'aq bolıwının'
sebebi, materik ju'da' ken' yag'nıy jawın ha'm samal alıp keliwshi okeannan
alısta jaylasqan. Bulaq sıyaqlı jer astı suw o'zekleri sho'lde ju'da'
a'hmiyetli. Bular a'dette oazislerdi payda etedi. Oazis bul sho'l ortasındag'ı
jasıl (o'simlikli) jer.

Tropikler ju'da' jıllı jerler esaplanıp, onın' orayında ekvator jaylasqan (on'
ta'repte qızıl sızıq penen ko'rsetilgen). Bul sızıqlar haqıyqatında joq, olar
tek adamlar ta'repinen quyashtın' nurları qay jerde en' ku'shli ekenligin
ko'rsetiw ushın qollanıladı.

Alıs arqadag'ı ellerdin' hawa-rayı salqınraq ha'm Jer orta ten'izi boyındag'ı
Evropa ma'mleketlerindegi hawa-rayına jaqın.

Bul bo'lim Afrika kontinentinin' qublası haqqında, al Qubla Afrika ma'mleketi
haqqında emes.

Africa has a lot of wildlife. There are many types of animals there. Some are
cheetahs, elephants, lions, snakes, giraffes, and a lot more. Over 2,000 types
of fish live in African lakes and rivers.

Afrika haywanlarg'a bay. Ol jerde haywanlardın' tu'rleri ko'p. Ma'selen gepard,
pil, arıslan, jılan, jiraf ha'm ko'plegen basqa haywanlar. Afrika ko'l ha'm
da'ryalarında balıqtın' 2,000 nan aslam tu'ri jasaydı.



https://kaa.wikipedia.org/wiki/Arab_tili

Arab tilinin' a'debiy norması islamnan burın-aq du'zile basladı. İslam dininin'
payda bolıwı arablardın' oraylasqan bir ma'mleketke birigiwine alıp keldi. Bul
ha'diyse arab tilinin' bekkemleniwine ja'nede rawajlanıwına o'z ta'sirin
tiygizdi. VIII-IX a'sirlerde arab tilinin' grammatikası islep shıg'ıldı,
leksikografiyalıq so'zlikler jaratıldı, folklor ha'm arab ba'da'wiy poeziyası
jıynaldı. Arab tilinin' arab ha'm a'ja'm (arab emes) xalıqlar arasında ken'
tarqalıwına Quran ha'm Muhammed A'leyhis-salamnın' ha'diysleri o'z ta'sirin
tiygizdi. Arab tili islam dini jetip barg'an barlıq xalıqlar arasında ken'nen
tarqadı ha'm bekkem ornalastı. Arab tili ko'p waqıtlarg'a shekem xalıq aralıq
ha'm bilim-ta'lim tili bolıp keldi. O'zlerinin' teren' ilimiy pikirleri menen
du'nya iliminin' rawajlanıwına u'lken u'les qosqan A'bu'w Rayxan Beruniy, A'bu'w
Nasır Farabiy, A'bu'w A'liy ibn Sina, Muhammed Xorezmiy, Mahmud Zamaxshariy ha'm
t.b. ullı alım ha'm allamalar usı tilde miynetlerin do'retken.

Klassikalıq arab tili ha'zirgi arab tilinin' payda bolıwına negiz saldı.
Ha'zirgi arab tili jaqın shıg'ıstag'ı ha'm Afrikanın' arqa ta'repinde jaylasqan
jigirmadan artıq arab ellerinin' ra'smiy tili. Bul tilde ku'ndelikli
gazeta-jurnallar shıg'adı, kitaplar basıladı, radio ha'm televidenie esittiriw
ha'm ko'rsetiwleri alıp barıladı, mekteplerde, joqarı ha'm orta arnawlı oqıw
orınlarında sabaqlar o'tiledi h.t.b.



https://kaa.wikipedia.org/wiki/Florida

Florida - Amerika Qurama Shtatlarınan bırı. Paytaxtı - Tallahassee qalası. AQSh
quramina 21 avgust 1959 jilda kirgen, onnan aldın - Florida Territory dep
atalg'an. 'Paskva Florida' waqtında onin' ten'iz qirqag'ina jetip kelgen Juan
Pons De Leyon ta'repinen Florida dep atalg'an. Mayd. 152 min' km2. Xalqi 16,7
mln. adam (2002). Qala xalqi 85%. En' iri sanaat qalasi — Jacksonville. Relyefi
tegislik. Klimati subtropik, qublada tropik klimat, yanvardin' ortasha
temperaturasi arqada 12°, qublada 21°, iyulda 26° ha'm 29°. Jilliq jawin 900 —
1400 mm. Florida aymag'inin' u'lken jeri tog'ay ha'm batpaqliqtan ibarat.
Daryalari qisqa ha'm suwli. Ko'l ko'p. Q.da subtropik o'simlikler jetekshi
orinda. Jil boyi paliz eginleri jetistiriledi. Arqada jag'inda paxta, goza,
temeki, qublada shekerqamis egiledi. Qalalar atirapinda sut sharwashilig'i ha'm
perrendeshilik rawajlangan. Baliq awlanadi. Faydali qazilmalardan fosforit qazip
alinadi. Aziq-awqat, sellyuloza qag'az, ag'ash ustashilig'i, ximiya,
radioelektronika, raketasazlik sanaatlari rawajlang'an.



https://kaa.wikipedia.org/wiki/HTML

HTML (inglis Hypertext Markup Language) - gipertekstli hu'jjetler jaratıw ushın
arnawlı til. Bul til teg (tag) dep atalıwshı arnawlı kodlardan ibarat. Bul
kodlar web-bette ko'rinbeydi, biraq olardın' ja'rdeminde avtor brauzer aynasında
web-bet qanday suwretleniwi kerekligin ta'ripleydi. Hu'jjettegi tekst
parametrleri, grafikalıq obektlerdin' jaylasıwı, ren'ler, gipersiltemeler h.t.b.
sol tegler ja'rdeminde beriledi. Demek, tegler – bul brauzer tu'sinetug'ın
kodlar, xızmetshi so'zler.

HTML hu'jjeti <html> ha'm </html> tegleri arasındag'ı tekst bolıp tabıladı. Bul
ashıwshı (<html>) ha'm jabıwshı (</html>) tegler ju'plıg'ı bolıp, bul hu'jjet
HTML tilinde jazılg'anlıg'ın bildiredi. HTML hu'jjeti <head>...</head>, <title>
… </title>, <body>… </body> bo'limlerden ibarat boladı. Olardın' ishinde
hu'jjettin' bası, atı ha'm denesi beriledi. Odan basqa shrift o'lshemin, bette
jaylasıwın, ren'in, abzats, suwret parametrlerin belgilew, gipersiltemeler
jaratıw, ha'r qıylı kesteler, formalar, freymler qoyıw ushın arnalg'an tegler
ham bar.



https://kaa.wikipedia.org/wiki/William_Shakespeare

William Shakespeare (aytılıwı:William Shekspir; aprel, 1564 - 23 aprel, 1616)
inglis jazıwshısı. Ol pesalar ha'm poeziya jazg'an. Ko'plegen adamlar onı ha'mme
da'wirdin' en' ullı inglis jazıwshısı ha'm du'nyanın' ullı jazıwshılarının' biri
esaplaydı. Ol tragediya, komediya ha'm tariyxıy shıg'armalar jazg'an. Onın'
poeziyası ha'm pesaları muxabbat, qızg'anısh, ashıw ha'm basqa da sezimlerge iye
adamlar haqqında. Du'nya ju'zi boylap mektep oqıwshılar ol haqqında uyrenedi. Ol
jumısların 1590-1613 jıllar aralıg'ında do'retken.

Shakespeare 1564-jılı aprel ayında Angliyanın' Stratford-upon-Avon qalasında
tuwılg'an, John Shakespeare ha'm Mary Ardennin' balası. Shakespeare 1582-jılı
28-noyabrde o'zinen 8 jas u'lken Anne Hathawayge uylenedi. Anne u'sh aylıq
ha'mledar edi. Olardın' u'sh balası bolg'an: Susanna ha'm egizekler Hamnet ha'm
Judith. Uylengennen keyin Shakespeardin' atı 1592-jılg'a shekem shıqpaydı,
sebebi ol Londonda jazıwshılıq penen shug'ıllanadı.

1596-jılı Hamnet qaytıs boladı. Olardın' atlarının' uqsaslıg'ı sebepli, geybir
adamlardın' oyınsha, onın' o'limi Shakespearedin' 1600-1602 jılları jazg'an
Daniya printsi Gamlettin' tragediyalıq tariyxı pesasının' ideyasın tuwdırg'an.

1598-jılg'a kelip Shakespeare Londonda, Temza da'ryasının' arqasında jaylasqan
Michael Turner degen jerde jasag'an ha'm ol Ben Johnson ta'repinen jazılg'an
Ha'r kim o'z yumorında pesası aktyorlar diziminin' en' joqarısında bolg'an.

Shakespeare "Lord Chamberlain adamları" dep atalatug'ın aktyorlıq toparda
islegen. Topar, sol waqıtları basqalar sıyaqlı, og'an pul ajıratqan Lord
Chamberlainnin' atı menen atalg'an. Bul topardın' ataqlı bolg'anı sonshelli,
1613-jılı Elizaveta I xanshayımının' o'liminen keyin, jan'a patsha James I
topardı qollap quwatlag'an. Topar atı "Patsha adamları" atına o'zgertiledi.

"Shakespeare" di jazg'an basqa bir neshe jazıwshılar Francis Bacon, Christopher
Marlowe ha'm Oxford Grafı Edward de Vere bolg'an dep shamalanadı. Ko'plegen
ilimpazlar William Shakespeare atı menen atalg'an jumıslardı haqıyatında da o'zi
jazg'anlıg'ına isenedi, biraq "Shakespearedi" basqa birew jazg'anlıg'ı
haqqındag'ı pikir ele ko'p talıqlanbaqta.



https://kaa.wikipedia.org/wiki/Salq%C4%B1n_ur%C4%B1s

Salqın urıs ekinshi jer-ju'zlik urıstan keyingi da'slepki jıllardın' ahmiyetli
o'zgesheligi bolıp tabıladı. "Salqın urıs" tın' kelip shıg'ıwına Sovetler Soyuzı
ha'm AQSh ortasındag'ı uzaq dawam etken kelispewshilikler sebep boldı. AQSh tın'
Sovetler Soyuzında 1917-jıl rus revolyutsiyası na'tiyjesinde ornatılg'an
bolsheviklik du'zimin diplomatiyalıq tu'rde tek g'ana 1933-jılı ta'n aldı.
Ha'tteki bunnan keyinde SSSR g'a gu'man menen qarap keldi. Biraqta ekinshi jer
ju'zlik urıs waqtında bul eki ma'mleket bir-biri menen awqamlas bolıp "Berlin
og'ı" ma'mleketleri menen tabıslı gu'resiw ushın o'z kelispewshiligin jasırdı.
Urıstan keyin olar ortasındag'ı qarama-qarsılıq jan'adan birinshi orıng'a
shıqtı. AQSh du'nyanın' basqa ma'mleketleri menen o'zinin' erkinlik ten'lik ha'm
demokratiya kontseptsiyasın iske asırıwg'a shaqırdı. Puxaralıq urıslar ha'm
imperiyanın' qulawınan keyingi tınıshsız du'nyag'a Amerika turaqlılıqtı
ornatıwg'a onı tek g'ana paraxat jol menen iske asırıwg'a umtıldı. 1929-1940
jıllardag'ı "Ullı depressiya" (Tu'skinlik) sabaqların tu'singen AQSh o'zinin'
awıl xojalıq ha'm sanaat o'nimlerin emes, pu'tkil ekonomikada g'a'rezsizlik
ornatıw ushın eksportqa za'ru'r bolg'an Batıs Evropa elleri o'nimlerine jan'a
bazarlardı du'ziwde bajıxana tosqınlıqların qısqırtıwg'a ha'reket etti. Xalıq
aralıq sawda erkinligi AQSh tın' ekonomikalıq o'siwinin' stimulı ha'm basqada
AQSh penen awqamlas ma'mleketlerde turaqlılıq ha'm doslıq qatnasıqlardın' deregi
sıpatında ko'zge tu'sti.

Al SSSR dın' o'z programması boldı. Ku'shli Oraylasqan Rus tariyxıy da'stu'ri,
Patshashılıq hu'kimi Amerikalıq demokratiyadan ku'shli o'zgeshelendi. Klasslıq
gu'res ha'm Kommunistlik idieologiyag'a tiykarlang'an qudiretli ma'mleket II jer
ju'zilik urıs waqtında ha'm urıstan keyingi da'wirde de Sovetlik siyasattı dawam
etti. Basqınshılıq urıs 20 mln Ruslardın' o'mirin qurban etti. Sovetler Soyuzı
o'z ekonomikasın tiklewge ha'm qıyın jag'daydan shıg'ıwg'a ha'reket etti. Sovet
ma'mleketi ko'binese batıs shegaralardan qa'wiplendi. Germaniyanın'
basqınshılıg'ın saplastırg'annan keyin, bunday basqınshılıqtı boldırmawg'a qarar
etti. Sonlıqtan Shıg'ıs Evropada Sovet ma'mleketi talap etken siyasiy
rejimlerdin' ha'm jabıq shegaralardın' bolıwı talap etildi. Biraqta Amerika
Qurama Shtatı urıs barasında Polsha Chexoslovakiya ha'm basqada Oraylıq ha'm
shıg'ıs Evropa ma'mleketlerinin' g'a'rezsizligin ha'm suverenitetin talap etti.



https://kaa.wikipedia.org/wiki/Quran

Arab xalqı ma'deniyatının', ulıwma islam dinindegi xalıqlardın' muqaddes ma'n'gi
miyrası – Quran. Diniy alımlardın' tastıyıqlawınsha, "Quran" Allah Taalanın'
Muxammed payg'ambarg'a wahiy qılg'an, jer ju'zindegi ba'rshe adamzatqa jibergen
son'g'ı diniy ko'rsetpelerinin' toplamı. "Quranı Ka'rim" Allahtın' kalamı
(so'zi) bolıp, onın' ha'r bir so'zi Allah ta'repinen so'zbe-so'z aytılg'an ha'm
Jabreyil perishte arqalı Muxammed payg'ambarg'a s.a.s. jiberilgen. Allah Taala
ta'repinen aqırg'ı payg'ambar Muxammed sallalahuw alayhi wassalamg'a jiberilgen
bul son'g'ı kitap tap qıyamet qayım bolg'ang'a deyin adamlar arasında ma'n'gi
a'melge asırıladı. "Quranı Ka'rim" tek belgili qa'biyle, xalıq ha'm ellerge
g'ana emes, al ba'rshe adamzatqa, jer ju'zindegi barlıq xalıqlarg'a jiberilgen.

Quranda islam dini nızam-qag'ıydaları, isenim sha'rtleri, huqıq ha'm moral
normaları, insan ushın paydalı bolg'an, ha'mme zamanlarg'a da tuwrı keletug'ın
ha'm qıyametke deyin o'zgermeytug'ın hikmetli hu'kimler jazılg'an. Quranı
Ka'rimnin' tiykarg'ı mazmunı ha'm maqseti adamzat ideologiyasında ko'p
quraytug'ındı rawajlandırıw ha'm İslam dinin orınlaw.

Qurandag'ı su'reler Mekke ha'm Ma'diyne su'relerine bo'linedi. 86 su're, 4780
ayat Mekkede 610-622-jıllarda, 28 su're, 1456 ayat Ma'diynede 622-632-jıllarda
ko'n'ilge jaylastılıg'an.

Quran a'sirler dawamında musılmanlardın' en' qa'dirli kitabı bolıp keldi, bir de
bir kimse og'an o"zgeris kirgize almadı, zıyanın tiygize almadı. Bul tuwralı
Allah Taalanın' arnawlı ayatı tu'sirilgen: "A'lbette, bul zikirdi (yag'ınıy
Qurandı) Biz o'zimiz na'zir qıldıq ha'm onı o'zimiz saqlaymız" (15-"Hisir"
su'resi, 9-ayat). Ulamalardın' ta'riyplewinshe Quranı Ka'rimnin'



https://kaa.wikipedia.org/wiki/Isaac_Newton

Ser Isaac Newton (4-Yanvar' 1643 – 31-Mart 1727) - Angliyalı fizik, matematik,
astronom, ta'biyiy filosof, alximik, teolog ha'm adamzat tariyxinda en'
a'hmiyetli insanlardin' biri. Onın' 1687-jılı basılıp shiqqan Philosophiæ
Naturalis Principia Mathematica (Tabiyiy filosofiyanın' matematikalıq
printsipleri) kitabı ilim tariyxında en' a'hmiyetli kitap esaplanadı. Bul
kitabında Newton dunya-ju'zlik tartılısıw (gravitatsiya) ha'm qozg'alıstın' u'sh
nizamın sipatlap berdi. Bul jumisı menen ol zamanag'oy injener isinin' tiykarı
ha'm kelesi u'sh a'sir dawamında fizikalıq du'nyag'a ilimiy ko'z qarastı
belgilep bergen klassik mexanikanın' tiykarın saldı. Newton jerdegi
ob'ektlerdin' ha'm aspan denelerinin' ha'reketleri birdey ta'biyiy nızamlarg'a
boysınatug'ınlıg'ın o'zinin' gravitatsiya teoriyası menen Keplerdin' planetar
qozg'alıs nizamları sa'ykesligin da'lillewi menen ko'rsetip berdi. Bul arqali ol
geliotsentrizm haqqındag'i aqırg'ı isenbewshiliklerdi joq etti ha'm ilimiy
revolyutsuyanı tezletti.

2005-jili Patsha ja'miyetinde o'tkerilgen dawıs beriw juwmag'ında Newton Al'bert
Eynshteynge qarag'anda ko'birek u'les qostı dep tabıldı.



https://kaa.wikipedia.org/wiki/Qazaqstan

Qazaqstan (Qazaqstan Respublikası) — Evraziya materiginin' ortasında jaylasqan
ma'mleket.

Arqa jag'ında Rossiya Federatsiyası menen (6 467 km), qubla jag'ında
Tu'rkmenstan (380 km), O'zbekstan (2 300 km) ha'mde Qırg'ızstan (980 km)
respublikaları menen, shıg'ısında Qıtaymen (1 460 km) sheklesedi, batısta Kaspiy
ten'izimen, on'tu'stikte Aral ten'izimen shayıladı. Jer ko'lemi — 2717,3 mın'
sharshı kilometr.

Jurt sanı 17713,7 mın' (2016 ). Onın' 9 008,0 mın' yamasa 66,01 % qazaqlar
quraydı. Respublikada 131 ult pen ulıstın' o'kilderi turadı.

Elordası — Astana qalası. A'kimshilik jag'ınan 14 oblısqa bo'linedi. Memlekettik
tili — qazaq tili.

A'kimshilik-aymaqlıq qurılısı: To'mengi kestede. Awılıq aymaqqa birikken 7719
awılıq eldi mekender bar (2003).

2006 j. jıldın' shildenin' 1 ku'ninde Qazaqstanda xalıq sanı 15 301,4 mın'
adamdı quradı.

Ag'ımdag'ı jıldın' qan'tar-maiwsımında AXAJ organdarı tirkeliw ko'rsetkishi
boyınsha 143210 (138882) tiwiw faktilerin tirkedi. Tiwg'andardın' sanı qalalıq
ja'ne aiwıldıq eldi-mekenderde o'tken jıldın' tiyisti kezen'imen salıstırg'anda,
3,3%-g'a ja'ne 2,9%-g'a o'sti de, tiyisinshe 83566 ja'ne 59644 adamda quradı.
Bala tiwiwdın' jalpı koeffiytsiyenti 1000 turg'ıng'a 18,6 (18,4) sa'biydi
quradı.

Qazaqstan — 1995 jılg'ı tamız 30 respiwbliykalıq referendiwmda qabıldang'an
Konstiytiwtsiyya boyınsha — o'zin demokratiyyalıq, zayırlı, quqıqtıq ja'ne
a'leiwmettik memleket retinde ornıqtıradı. Qazaqstan Respiwbliykası —
preziydenttik basqariw nısanındag'ı birtutas memleket. Respiwbliykanın' en'
jog'arı o'kildi organı — Parlament. Ol respiwbliykanın' zan' shıg'ariw qızmetin
ju'zege asıradı. Parlament turaqtı jumıs isteytin eki Palatadan: Senattan ja'ne
Ma'jilisten turadı.

Senat a'r oblıstan, respiwbliykalıq man'ızı bar qaladan ja'ne Qazaqstan
Respiwbliykasının' elordasınan eki adamnan, tiyisinshe oblıstın',
respiwbliykalıq man'ızı bar qalanın' ja'ne Respiwbliyka elordasının' birlesken
otırısında saylanatın depiwtattardan quraladı. Senattın' 15 depiwtatın Parlament
o'kilettigi merzimine Respiwbliyka Preziydenti tag'ayındaydı.

Ma'jilis da'rejeli o'kilettilik ja'ne birtutas jalpıulttıq saylaiw okriwginin'
aiwmag'ı boyınsha partiyyalıq tizim negizinde saylang'an 98 depiwtattardan
quraladı, ja'ne 9 depiwtattı Qazaqstan xalqı Assambleyası saylaydı.

Preziydent U'kimetti Ma'jilistegi ko'pshilik alg'an partiyya usınısımen quradı.
Respiwbliyka Premer-Miyniystri tag'ayındalg'annan keyingi on ku'n merzim ishinde
Premer-Miyniystr U'kimettin' qurılımı men quramı tiwralı Respiwbliyka
Preziydentine usınıs engizedi. Premer-Miyniystr Respiwbliykanın' bu'kil
aiwmag'ında mindetti ku'shi bar o'kimder shıg'aradı.

Kazaqstan Respiwbliykasının' Konstiytiwtsiyyalıq Ken'esi jeti mu'sheden turadı,
olardın' o'kilettigi altı jılg'a sozıladı. Konstiytiwtsiyyalıq Ken'estin'
To'rag'asın Respiwbliykanın' Preziydenti tag'ayındaydı.

Qazaqstan Respiwbliykasında sot to'religin tek sot qana ju'zege asıradı. Zan'men
qurılg'an Respiwbliykanın' Jog'arg'ı Sotı ja'ne Respiwbliykanın' jergilikti
sottarı Respiwbliykanın' sottarı bolıp tabıladı.

Jergilikti memlekettik basqariwdı tiyisti aiwmaqtag'ı istin' jay-ku'yine
jaiwaptı jergilikti o'kildik (ma'sliyxat) ja'ne atqariwshı organdar (a'kimdik)
ju'zege asıradı.



https://kaa.wikipedia.org/wiki/Napoleon_I_Bonapart

Napoleon I Bonapart (Frantsuzsha: Napoleon Bonaparte; 15-Avgust 1769 - 5-May
1821), Frantsiyanin' a'skeriy ha'm siyasiy basshisi bolg'an. Ol sonday-aq,
Napoleon I sipatinda Frantsuz Imperatori bolg'an. Onin' ha'reketleri 19
a'sirdin' baslarinda Evropa siyasatin belgilep berdi.

Ol Korsikada tuwilg'an. Onin' ata-anasi Italiyali aq-su'yek adamlar bolg'an. Ol
Frantsiyada a'skeriy tayarliqtan o'tedi. Bonapart Birinshi Frantsuz Respublikasi
da'wirinde ju'da a'hmiyetli adam boldi. Sol waqitta ol Birinshi ha'm Ekinshi
Awqamlar u'stinen jen'iske eristi. 1799-jili ol siyasiy awdarispaq qildi ha'm
natiyjede ol Birinshi Konsul boldi. Bes jildan son' Frantsuz Senati oni
Imperator dep ja'riyaladi. 19-a'sirdin' birinshi 10 jillig'inda, Frantsuz
Imperiyasi Napoleon basshilig'inda ko'plep urislarg'a qatnasti. Bul urislar
Napoleon urislari dep ataladi. Evropanin' u'lken ma'mleketlerinin' ha'mmesi bul
urislarg'a qatnasti. Bir neshe jen'islerden son, Frantsiya Evropa kontinentinde
ju'da a'hmiyetli orindi iyeledi. Napoleon ko'plep awqamlar du'ziw joli menen
Frantsiyanin' Evropa siyasatina ta'sirin ku'sheytti. Ol sonday-aq o'z doslarin
ha'm shan'araq ag'zalarin basqa Evropa ma'mleketlerin basqariwg'a eristi.

1812-jili Frantsiyanin' Rossiyag'a basip kiriwi Napoleonnin' tabislarinin'
o'zgeriw waqti boldi. Onin' armiyasi bul urista u'lken jen'ilislerge ushiradi.
1813-jili Altinshi Awqam quralli ku'shleri Leipzigta Napoleon armiyasi u'stinen
jen'iske eristi. Bir jildan son', bul Awqam Frantsiyag'a hu'jim jasap, Napoleon
armiyasin birotala qiyratti ha'm Napoleondi Elba atawina su'rginge jiberdi. Bir
jil ishinde ol Elbadan qashiwg'a eristi ha'm qaytadan ku'sh topladi. Lekin
1815-jili ol Vaterlo Urisinda jen'iliske ushiradi ha'm Britaniyalilar oni ja'ne
su'rginge jiberdi. Napoleon o'mirinin' aqirg'i alti jilin Saint Helena atawinda
su'rginde o'tkerdi. Doktor oni asqazan sarataninan o'lgen dep juwmaq shig'ardi,
biraq Sten Forshufvud ha'm basqa da ilimpazlar oni uwlap o'ltirilgen boliwi
mu'mkin degen pikir bildiredi.

Napoleon urislari du'nya-ju'zinin' a'skeriy mekteplerinde u'yreniledi. Onin'
qarsilaslari oni tiran dep esleydi, lekin ol sonday-aq Napoleon kodin islep
shiqqani menen de belgili.



https://kaa.wikipedia.org/wiki/Jimmy_Wales

Jimmy Donal "Jimbo" Wales (aytiliwi: Jimmy Donal Wales; 7 avgust 1966-jıl,
Huntsville, Alabama, AQSH) — internet Wiki kontsepsiyasının' ideologi,
Wikipedianın' jaratıwshısı ha'm de web-xosting menen shug'illaniwshi Wikia atlı
shirketin' jaratıwshısı esaplanadi.

1966-jilda Amerika Qurama Shtatlarının' Alabama shtatının', Hantsvill qalasinda
tuwilg'an. Kishi bir mektepti pitirgennen son' universitetke tayarliq mektebi
bolg'an Randolph Schoolda oqiwin dawam ettiredi. Wales Auburn Universitetinde
bakalavr ha'm Alabama Universitetinde bolsa magistr da'rejesinde oqig'an.
1996-jilda Wales "Bomis" izlew portalının' tiykarin saldi. Hazırde Wales bul
shirkettin' jumisinda islemekte. 2000-jidin' martında Wales inglis tilinde
Nupedia.com ensiklopediyasın jaratdı ha'm bas redaktor wazıypasın Larry Sangerge
tapsırdı. Jimmy Wales 2001-jıldın' 15 yanvarında Wikipedia ensiklopediyasın
jarattı. Wikipediya, wiki (Gavay tilinde "mu'mkin qadar tez") mexanizmine
tiykarlandı, birinshi Nupedia ensiklopediyasının mazmunın formalastırmalı
bolg'an ko'mekshi sayt retinde jaratıldı. Hazirde, Wikipedia du'nyanın' en'
belgili ensiklopediyasıdır. Oni internet paydalaniwshilarinin' stol u'sti kitabı
dep ha'm aytadı. 2003-jildin' 20-iyun ku'ni Wales Wikipedia ha'm bul tipli
proektlerdin' aldinlaw paydalang'an kommersiya mekemesı – Wikimedia Fondın,
Florida shtatında ha'm Sankt Peterburgta jaratdı. 2004-jilda Angela Beesley
menen birgelikte wiki proektlerin basqaratug'in Wikia kommertsiya shirketine
tiykarin salg'an. 2005-jildin' 3 oktyabrında Wales Socialtext shirketinin'
direktorlar ken'esine qosıladı. Hazirde Jimmy, o'mir joldası Kristin ha'm qızı
Kira menen Floridada ha'm Sankt Peterburgta jasap atır.



https://kaa.wikipedia.org/wiki/Qazaq_tili

Qazaq tili — Qazaqstan Respublikasının' memlekettik tili, sonımen qatar Resey,
O'zbekstan, Qıtay, Mon'g'oliyya jəne t.b. elderde turatın qazaqtardın' ana tili.

Qazaq tili tu'rki tilderdin' qıpshaq tobına jatadı, sonın' ishindegi qaraqalpaq,
nog'ay, qarag'ash tilderimen birge kıpshaq-nog'ay topshasın quradı. Tag'ı da
tatar, bashqurt, qarashay-balqar, qumıq, qaray, qırımlı (qırım-tatar) tilderine
jaqın.

Qazaq jaziwı birneshe ret o'zgeriske ushıradı. 1929 jılg'a deyin Qazaqstanda
qazaq arab jaziwın paydalandı. 20 g'. basında Axmet Baytursınulı usınısımen
qazaq fonetiykasına negizdelgen arab-parsı a'lippesin (to'te jaziw)
paydalang'an. Qazir de Qıtayda iste. 1929 jıldan 1940 jılg'a deyin latın
grafiykası qoldanılıp, 1940 jıldan qazirge deyin kiyriyll a'lipbiyi qoldaniwda.
Tu'rkiyya men Batıs elderdegi qazaqtar a'rtu'rli latın jaziwına negizdelgen
a'lippelerdi paydalanadı.

Qazaq tili biwın u'ndestigine negizdeledi, yag'niy qazaqtın' to'l so'zderi ne
birın'g'ay jiwan ne birın'g'ay jin'ishke bolıp keledi, ja'ne jiwan daiwıstı
biwındardag'ı daiwıssız dıbıstar jiwan tu'rde aytıladı (mısalı: tıs, qurt), al
jin'ishke daiwıstı biwındarda jin'ishke estiledi (mısalı: tis, ku'rt).

Qazaq tilinde 12 daiwıstı dıbıs bar: а, ә, е, и, о, ө, ұ, ү, у, ы, і, э Daiwıstı
dıbıs til, jaq ja'ne erinnin' qatısına qaray jıwan ja'ne jin'ishke, ashıq ja'ne
qısan', erindik ja'ne eziwlik bolıp jikteledi:

Daiwıssız dıbıs o'kpeden shıqqan aiwanın' aiwız qiwısında kedergige ushırap
shıg'iwınan jasaladı. Qazaq tilinde 26 daiwıssız dıbıs bar: б, в, г, ғ, д, ж, з,
й, к, қ, л, м, н, ң, п, р, с, т, у, ф, х, һ, ц, ч, ш, щ. Daiwıssız dıbıstar u'n
men saldırdın' qatısına qaray uyan, u'ndi ja'ne qatan bolıp u'shke bo'linedi.

Qazaq tilinde so'z aldında turatın ko'mekshi so'zder (preposition) ornına, so'z
artınan keletin shılaiw (postposition) ne tiyisti jalg'aiw qoldanıladı (mısalı:
qazaq tili tiwralı maqalanı entsiyklopediyyag'a qosiw).

San esimi bar zat esim jekeshe tu'rinde beriledi (mısalı: «men eki maqala
jazdım», biraq «maqalalarımda ko'p qate jiberippin»).



https://kaa.wikipedia.org/wiki/Qaraqalpaqlar

Ha'r qanday xalıq tariyxı o'zleri jasap atırg'an jeri, sol jerdegi ma'deniyat
tariyxına baylanıslı izertleniwi kerek. Usı ko'z-qarastan qaraqalpaqlardın'
ata-babası Tu'slik Rossiyada jasag'an, Orıs xalıqlarındag'ı "Черные клобуки"
(qara klobuklar) menen baylanıslı degen pikirler durıs emes. Qaraqalpaq
etnografiyası, Qaraqalpaqstan arxeologiyalıq estelikleri, folklorı,
mifologiyaları ha'm eski jazba derekler qaraqalpaq xalqının' ata-babaları
a'yyemgi jergilikli qa'wimler bolıp esaplanadı. Qaraqalpaqlardın' xalıq bolıp
qa'liplesiwinde Tu'slik Aralda IX-XI a'sirlerde qa'liplesken. Sonın' menen birge
qaraqalpaqlardın' etnogenezi ha'm etnikalıq tariyxı ju'da' uzaq da'wirden
baslanadı. Bul xalıq bir neshe urıw ha'm qa'wimlerdin' birikpelerinen
qa'liplesken. Ol haqqında ko'plegen dereklerdi qaraqalpaq urıw atamalarınan da
ko'riwge boladı. Son'lıqtan ha'r qanday basqa xalıqlarday-aq qaraqalpaq xalqın
bul atamadan, bir urıw bolmasa qa'wim birikpesinen kelip shıqqan degen pikirler
qa'te. Biraq bunnan, qaraqalpaq xalqının' kelip shıg'ıwındag'ı a'yyemgi
dereklerdi izertlew kerek emes degen pikir kelip shıqpawı kerek. Qaraqalpaq
ata-babaları ha'm o'zleri a'yyemgi da'wirlerden berli Tu'slik Aral jag'larında
jasaydı. Aral jag'aları ko'plegen xalıqlardın' ata-babalarının' gezlesken,
qa'liplesken da'rbenti. Bul jerde Oraylıq Aziya, Sibir, Evraziya, Kavkaz, Orta
Aziya ha'm Qazaqstan, aldın'g'ı Tu'slik Aziya xalıqlarının' ata-babaları
qa'liplesken, a'yyemgi urıwlar, qa'wimler jasag'an. Olar bir tilde so'ylesip,
bir antropologiyalıq tu'rde bolıp, o'z-ara jerleslik, xojalıq, ma'deniy
birliklerin payda etken. Son'g'ı da'wirlerde olar ha'r-qıylı tariyxıy sebepler
menen bo'lsheklenip Ural tawlarınan İndiyag'a shekemgi jerlerge ko'ship barıp,
ol jerlerdegi jerglikli qa'wimler menen aralasıp, jergilikli xalıqlardın'
qa'liplesiwine qatnasqan. Demek bul jerlerdegi jasap atırg'an xalıqlardın' hesh
birin qanday da bir qa'wim birikpesinen emes, al ha'r tu'rli qa'wimler
birikpesinen qa'liplesken xalıqlar dep tusiniwi kerek. B.e.sh. VII a'sirde
du'zilgen zoroastrizm dininin' ta'liymatı u'yretiwshi kitap "Avesto" kitabı
A'miwda'rya jag'alarında qa'liplesken. Demek bul jerde İran ha'm Tu'rki tilles
qa'wimler b.e.sh. birinshi mın'ınshı jılları jasag'an. Olar ha'zirgi jergilikli
xalıqlardın' ata-babalarının' qa'liplesiwinde qatnasqan. B.e.sh. V a'sirlerde
jergilikli İran tilindegi Saklar, Massagetler, Xorezmliler menen Baktriyalılar
arasında tu'rkiy tilles qa'wimlerde bolg'an. B.e.sh. birinshi mın'ınshı
jıllardın' aqırlarında bul aralas qa'wimlerdin' bir toparı alanlar, aslar,
sarmatlar dep atalg'an. Bul birikpedegi xalıqlar A'miwda'ryanın' eki jag'asında
jasag'an. Arab jazba dereklerinde eftalitler, kidaritler (kerderler) dep ataydı
arab ilimpazı Yakut. 1219-jılı kerderler Xorezmde aralasıp jasaydı. Olar
tu'rkler menen shegaralasqan jerde qonıslasqan. Tili xorezmlide emes, tu'rki
tilinde de emes dep ko'rsetedi. Bunın' sebebi ol da'wirdegi jergilikli xalıqlar
etnikalıq ha'm tili jag'ınan ele tolıq o'z-ara aralasıp bir etnoslarg'a birige
almag'an bolıwı mu'mkin. Son'lıqta olar aralas tilde so'ylesken.
Kerderli-kidaritler Qaraqalpaqstanda jasag'an qaraqalpaq, qazaq, o'zbekler
arasında elede bar.

Sak-massagetler, augasiler alasiaklar menen a'yyemgi orta a'sirlerdegi tu'rki
tilles urıw ha'm qa'wimlerdin' ja'miyetlik du'zimi, xojalıqlardın' tu'rleri neke
ha'm semya, da'stu'rleri menen diniy isenimleri haqqında derekler qaraqalpaqlar
turmısında elede saqlang'an. Sako-massagetler, alasiak, alanlar shıg'ıstan
kelgen gunnılar b.e.sh. II - b.e. IV a'sirlerde, son' tu'rkler menen (VI-VII
a'sirlerde) aralasıwınan Aral jag'alarında kerderler, oguzlar, qıpshaqlar
birikpesi payda bolg'an. Solardın' xojalıq tu'rleri son'g'ı Aral jag'alarındag'ı
xalıqlarda da dawam etken. Sarmat - alan qa'wimine tiyis Samat urıwı
qaraqalpaqlardın' mu'yten urıwlarının' birikpesinde qarasiak urıwı
qaraqalpaqlardın' mang'ıt ha'm ashamaylı urıw birikpelerinde elege shekem o'mir
su'rmekte. Augasiler menen oguz qa'wimlerinen qalg'an arxeologiyalıq estelikler
ha'zirgi qaraqalpaqlardın' xojalıq tu'rleri, ma'deniyatları menen uqsas
da'stu'rleri, qol o'nerindegi uqsaslıqlar ayqın bayqaladı. Olar xojalıqtın'
bir-neshe tu'rleri menen shug'ıllang'an: mal sharwashılıg'ı, balıqshılıq,
diyxanshılıq. Qaraqalpaqlar bunday xojalıq tu'rleri menen elede shug'ıllanadı.
Ol haqqında awız eki a'debiyatta: u'sh ay shabag'ım, u'sh ay qabag'ım, u'sh ay
sawınım, u'sh ay qawınım delinedi. Jıldın' to'rt ma'wsiminde belgili tag'amlar
bolg'an.

X a'sir oguzler ma'mleketi Tashkent, Jambıl, U'stirt aralıg'ın qamtıg'an.
Oguzlerdi yabı basqarg'an, oraylıq qalası Yangitkent, Sırda'ryanın' to'mengi
salasında. Jergilikli qa'wimler tiykarında VIII-XI a'sirlerde qaraqalpaq xalqı
qa'liplese baslag'an. XI a'sirlerde bularg'a seljduklar Sırda'rya jag'asınan
kelip qosılg'an. Al XI a'sirde bulardı qıpshaqlar bag'ındıradı, olardın' tili en
jaydı.

Maxmud Qashqariy XI a'sir oguzler qa'wimi tu'rklerdin' bir bo'legi, olar 22
urıwdan ibarat bolıp ha'r birinin' tan'baları bar, "bassız bo'rik bolmas, tatsız
turik bolmas" dep naqıldı keltirip, oguz qa'wimlerinin' aralas urıwlar ekenligin
ko'rsetedi. Oguz qa'wimlerinin' qaraqalpaqlardın' etnikalıq tariyxına
qatnasqanınan shejirelerinde de aytıladı.

XI-XIII a'sirlerdin' basında Xorezm patshalıq da'wirinde qaraqalpaqlar o'z
aldına wa'layat bolg'an. XIII a'sir basında mong'ollardın' jawlap alıw
da'wirinde o'z watanı, Aral ten'izinin' tu'sliginde, o'z aldına wa'layat
bolg'an. XIII-XIV a'sirlerdin' aqırlarına shekem A'miwda'ryanın' tiykarg'ı
tarmag'ı Xojeli-Go'ne U'rgenish aralıg'ı menen Sarıqamıs, Uzboy arqalı Kaspiyge
aqqan. Sonın' menen birge A'miwda'ryanın' bir tarmag'ı da'slep Maylıo'zey, Song,
Kerder Aralg'a quyg'an. XVI a'sirdin' aqırı, XVII a'sirdin' basında A'miwda'rya
tu'slikten arqag'a o'z ag'ısın o'zgertip ha'zirgi bag'darına tusedi. Sarıqamıs,
Uzboy boylarındag'ı xalıqlar suwsızlıqtan ko'ship ketedi. Solardın' belgili
toparı A'miwda'ryanın' to'mengi alabına, Xojeli, Qon'ırat, No'kis, Kegeyli,
Shımbay rayonlarına qonıslasadı. Usı da'wirlerde Sırda'rya boylarındag'ı
xalıqlar A'miwda'rya boylarına ko'ship keledi. Bul jag'day jergilikli
xalıqlardın' milliy quramların ko'beytedi.

1627-jılı bul xalıqlar biyg'a'rez Aral biyligine birigedi. Bul birikpe 1811-jılı
Xiywa xanlıg'ı ta'repinen qulatıladı. Sonnan 1924-jılı g'ana qaraqalpaqlardın'
milliy ma'mleketi qayta tiklenedi. A'miwda'ryanın' eki jag'alıg'ındag'ı
Qaraqalpaqstan xalıqları bir ma'mleketke birigedi.

XVI a'sirdin' basında Sheybani xan, Orta Aziyanı jawlap alıwına baylanıslı
Sarıqamıs ha'm Uzboy boylarındag'ı tu'rkmen, o'zbek, qazaq, qaraqalpaqlardın'
ko'pshiligi ha'zirgi Qaraqalpaqstan jerine ko'ship kelip qonıslasqan. Sheybani
xan da'wirinde Qıpshaq sahrasınan qan'lı, mang'ıt, qatag'an, kerder h.t.b. urıw
ha'm qa'wim birikpeleri ko'ship keledi. Jergilikli xalıqlardın' etnikalıq
quramına a'dewir o'zgertedi. XVI a'sirdin' A'miwda'rya o'z bag'darın U'stirt
tu'sliginen arqag'a o'zgertip, ha'zirgi ang'arı menen Aralg'a quyadı. Son'lıqtan
Sarıqamıs, Uzboy boylarındag'ı tu'rkmen, qaraqalpaq, o'zbek, qazaqlardın'
ko'pshiligi ha'zirgi Qaraqalpaqstan jerine kelip qonıslasadı. 1985-jılı Qon'ırat
qalasına jaqın ornalasqan ashamaylı awılının' turg'ını A'bdiraxman ulı To'legen
92 jasta Arallı o'zbek, etnograflarg'a bizin' ata-babalarımız bul jerge 10 ata
bunnan burın (250 jıl) Ustirt tu'sligindegi, U'ysin, Qon'ırat, Eliken, Jiydeli
Baysın qalasınan ko'ship kelgen, sebebi ol jerden suwsızlıqtan el ko'shipti
degen. Qaraqalpaq qaharman da'stanı "Alpamısta"g'ı waqıya sol Jiydeli Baysınnan
baslanadı. Alpamıs o'zbek xalqının' perzenti bolıp ko'rinedi. Qon'ırat
qalasının' tu'sliginde, Jin'ishke arnasının' boyında jasag'an Qaniyaz ulı Qabıl
ag'a, Arallı o'zbek 1904-jılı tuwılg'an, o'zinin' ata-babalarının' bul jerge
Ustirt tu'sligindegi Balkan tawınan bunnan (1991-jılı) 8 ata burın (200-jılı
burın) ko'ship kelgenin aytadı. Bul eki jası u'lkenlerdin' ma'limlemeleri XVI
a'sirdin' aqırı, XVII a'sirdin' baslarına tuwrı keledi. XIV-XVI a'sirlerde
tu'rki ha'm mong'ol tilindegi Qıpshaq sahrasında Orta Aziyada jasag'an biraz
xalıqlar "o'zbek" dep atalg'an. Qaraqalpaq, qazaq, arallı o'zbekler menen
bashkirlerde elege shekem "Tu'men o'zbek tubi bir, tu'p atası Mayqı biy" degen
na'siyat so'zleri bar. Tu'men ataması orta a'sirlerde on mın' degendi an'latadı.
Mayqı biydi ol xalıqlar o'zlerinin' ata-babaları dep esaplaydı. Mayqı biy XIII
a'sirde jasag'an. Tu'men ataması XVI a'sirdegi ha'r tu'rli qa'wimler birikpesi
92 o'zbek urıw ha'm qa'wimlerinin' birikpesine jaqın keledi. Olar Orta Aziya
ha'm Qazaqstannın' ko'plegen jerlerinde XII-XVI a'sirlerde jasag'an tu'rki
xalıqları. Bular ha'r tu'rli jag'daylarg'a baylanıslı ko'ship, qonıp, aralasıp
jasag'an. Mısalı, 1723-jılı Abulxayırxannın' Sırda'rya boyındag'ı xalıqlarg'a
topılıp, ol jerdegi xalıqlardın' ko'pshiligin Orta Aziyag'a ko'ship ketiwge
ma'jbu'rledi, son'lıqtan Sırda'ryalı qaraqalpaqlar, Arallı o'zbekler XVIII
a'sirde Araldın' tu'sligine ko'ship kelip qonıslasadı. Bul jag'day jergilikli
qaraqalpaq xalqının' etnikalıq quramın ko'beyitti. Sonın' menen birge qaraqalpaq
etnosının' bo'lekleniwi, ata-makanınan ko'shiwlerine ma'jbu'r qılg'an. Go'ne
U'rgenish ha'kimi Niyaz benen kelispewshilik bolıp Go'ne U'rgenishte jasap
atırg'an qaraqalpaqlar 1670-jılları ko'shedi. Olar da'slep Aqmeshit, onnan
Turkistan qalasına, onnan Chimkent, Tashkent, Chinaz, Jizzaq keyin Zarafshan
jag'alarına (1770-1840 jj.) kelip qonıslasqan. Olardın' tilinde, da'stu'rlerinde
azıraq o'zgerisler bolg'anlıg'ı menen sanasında urıw ha'm o'z etnos atamasın
saqlap subetnos tu'rinde jasag'an. Diyxanshılıq, o'nermentshilik penen
shug'ıllang'an.

Qaraqalpaqlardın' etnos bolıp qa'liplesken, Go'ne U'rgenish penen Aral
ortalıg'ında jasag'anlıg'ı Berdaq shayır o'zinin' shejiresinde, A'jiniyaz shayır
"Ellerim bardı" qosıg'ında ko'rsetedi. Ma'selen, Berdaq babamız o'zinin'
shejiresinde



https://kaa.wikipedia.org/wiki/Nil

Nil (Arabsha: النيل an-nīl) Afrikada jaylasqan da'rya. Ol Jer ju'zindegi en'
uzın da'rya esaplanadı (6,650 km yamasa 4,132 milya) ha'm İskenderiya qalasının'
qasınan o'tip Jer orta ten'izine quyadı. Onın' ataması grekshe Nelios so'zinen
kelip shıqqan bolıp Da'rya Valley (River Valley) degendi an'latadı.

Aq Nil Ugandada Viktoriya ko'linen baslanıp Qubla Sudan ha'm Sudan arqalı
Xartumg'a shekem baradı, sol jerde ol Ko'k Nil menen qosılıp Nildi payda etedi,
keyin Mısır arqalı ag'ıp o'tedi. Ko'k Nil bolsa Efiopiya arqalı o'tedi. Ha'r
ku'ni Nil da'ryası shama menen 300 million kub metr suwdı quyadı.

Nil a'gıp o'tip turg'an ma'mleketleri ushın ju'da' u'lken a'hmiyetke iye.
Mısırda ko'plegen qalalar da'ryag'a jaqın salıng'an. Piramidalarda Nilge jaqın
jaylasqan. Nil Mısırdı egin egiw ushın qollanılatug'ın suw menen ta'miyinleydi.
Ma'mlekettin' ko'pshilik bo'limi sho'lde jaylasqan.

Nil da'ryasında yamasa onın' jag'alarında ha'r qıylı haywanlar jasaydı, olarg'a
mısal retinde krokodiller, quslar, balıqlardı ko'rsetiwimiz mu'mkin. Nil tek
g'ana haywanlardın' jasawın ta'miynlep qalmastan, sol jerde jasawshı adamlardı
ishimlik suwı, ku'ndelikli jumısları (ma'selen kir juwıwda qollanıwı) ha'm
eginlerdi suwg'arıwda suw menen ta'miyinleydi.



https://kaa.wikipedia.org/wiki/Klimat

Klimat bul belgili bir territoriyada uzaq waqıt dawamındag'ı ortasha hawa rayı.
Klimat atmosferanın' boljawg'a bolatug'ın uzaq waqıtlıq jag'dayı. Og'an taw,
da'rya, jer sharının' jaylasıwı, plato, sho'listanlıq, basım ha'm tag'ı basqa
fizikalıq belgiler ta'sir ko'rsetedi.

Hawa rayı ha'm klimattın' tiykarg'ı elementleri: temperatura,hawa basımı, samal,
jawın-shashın, ıg'allıq ha'm ku'n nurı. Bular adamlar hawa rayı ha'm klimat
sharayatların su'wretlewine ja'rdem beredi.

Jaylasqan ornına qarap klimat qurg'aq, suwıq, tundra, tropikalıq, ekvatorlıq,
Jer orta ten'izi klimatı, savanna dep atalıwı mu'mkin.

Subarktikalıq klimatqa iye regionlar uzaq, a'dette ju'da' suwıq qıs ha'm qisqa
jıllı jazı menen xarakterlenedi.

Ortasha klimat to'rt ma'wsimge iye. Ortasha klimatqa iye ma'mleketler: Tu'rkiya
ha'm Evropa ma'mleketlerinin' ko'pshiligi.

Qurg'aq klimat bul sho'listanlıqtag'ı sıyaqlı ıssı klimat. Ol jerde tek bir
yamasa eki ma'wsim boladı, ma'selen, Saudi Arabiyası ha'm Afrika
ma'mleketlerinin' ko'pshiligi.



https://kaa.wikipedia.org/wiki/Fransuz_ko%27terilisi

Fransuz ko'terilisi bul Fransiya tariyxında 1789-1799-jılları dawam etken
da'wir. Ol Fransiyag'a ko'plegen a'hmiyetli o'zgerislerdi alıp kelgen.

Ko'terilisnın' en' belgili waqıyalarının' biri bul 1789-jılı 14-iyulda Bastiliya
tu'rmesinin' hu'jim etiliwidir. Bastiliya bul patsha shan'arag'ına
boysınbag'anlardı qamap qoyatug'ın saray bolg'an, a'dette ol jerge adamlar o'lim
jazasına jiberilgen. Ol Fransiyadag'ı u'shinshi yamasa en' pa's klass ta'repinen
qıyratılg'an. Olar qamaqtag'ılardı bosatıp, keyin saraydı jag'ıp jibergen.
Keyinirek olar Bastiliya gerbishlerinen ko'pir salg'an.

U'shinshi klass ja'miyettin' a'dilsiz bo'liniwi sebepli ko'teriliske shıqqan.
Fransuz xalqının' shama menen 98%i u'shinshi klass bolg'an. Tek 1.5%i ekinshi
klass ha'm 0.5%i birinshi klass esaplang'an. En' jarlı klass bolıwına qaramastan
u'shinshi klass barlıq salıqlardı to'legen. Hu'kimet puldı baylıqqa ha'm urısqa
sarplag'anı sebepli qarızdar bolıp qaladı. Patsha Lyudovik XVI salıqlardı
ko'teriwdi qa'leydi. Ol barlıq u'sh qatlam adamlarınan du'zilgen birlikti
yag'nıy General shtatlardı jıynaydı. Olar 1614-jıldan beri birge jıynalmag'an
edi. Lyudovik XVI birinshi ha'm ekinshi qatlamlardı salıq to'lewge
ma'jbu'rlemekshi boladı, biraq olar qarsı boladı. U'shinshi qatlam xalıqtın 98
in qurag'anlıg'ı ushın, bul General shtatlar birliginde ko'birek dawısqa iye
bolıwdı qa'leydi biraq patsha og'an razı bolmadı.

Keyin u'shinshi qatlam o'zin "Milliy birlik" dep ataydı. Milliy birliktin'
ag'zaları jan'a konstitutsiya u'stinde jumıs baslaydı. Bunnan keyin patsha
u'shinshi qatlamdı General shtatlar birliginen shıg'arıp taslaydı.

Bul 1789-jılı Adam ha'm puxaralardın' huqıqı haqqında deklaratsiyanın' payda
bolıwına alıp keledi. Ol Amerika ko'terilisinde qatnasqan Markiz de Lafayet atlı
jas aristokratı ta'repinen jazılg'an edi. Deklaratsiya Frantsiyanı respublika
dep ja'riyalaydı. Frantsiya Respublikası 'Azatlıq, Ten'lik ha'm Birlik'
su'renine tiykarlang'an bolıwı ku'tildi. Bul ha'r bir adam azat, ten' huqıqlı
ha'm barlıq ma'mleketlikler ten', ag'ayinler sıyaqlı bolıwı kerek degendi
an'lattı. Biraq basshılar bunı tez arada Terrorg'a aylandırdıha'm onın'
aqıbetinde 40,000 a'tirapında adamlar o'ltirildi, sonın' ishinde Mariya
Antuanetta xanshayım ha'm Patsha Lyudovik XVI. O'ltirilgen adamlar patshanı
qollap quwatlag'an, tiykarınan birinshi ha'm ekinshi qatlam adamları edi. Olar
bul awdarıspaq dawamında gilyotina menen baslarınan ayrılg'an edi.
Ko'terilisshiler ha'tte jan'a din menen jan'a kalendar islep shıg'ıg'a ha'reket
etti.

Fransuz ko'terilisi Fransiyada monarxiyanı birotalag'a toqtattı. Biraq jıllar
o'tip Napoleon Bonapart o'zin Frantsiya İmperatorı dep ja'ryaladı ha'm
Respublikanı toqtattı.



https://kaa.wikipedia.org/wiki/T%C4%B1n%C4%B1sh_okean%C4%B1

Tınısh okeanı bul batısta Aziya ha'm Avstraliya, shıg'ısta Amerikalar, qublada
Qubla okeanı, ha'm arqada Arktika okeanı aralıg'ında jaylasqan suw ko'lemi
esaplandı. Ol en' u'lken okean esaplanıp, jer ju'zi betinin' u'shten-birin
iyeleydi. Ol Horn tumsıg'ı, Chili/Argentinadan qublag'a Antarktikag'a sızılg'an
sızıqta Atlantika okeanına, ha'm Tasmaniya, Avstraliyadan qublag'a Antarktikag'a
sızılg'an sızıqta Hind okeanına qosıladı.

Atlantika okeanı ken'eygen sayın, Tınısh okeanı a'ste kishireyip barmaqta. Bul
ten'iz tub'in Jerdin' orayına qaray bu'klew arqalı bolip atır. Bul urılıw ju'da
qattı bolıp basım jıynalg'an waqıtta ıssı taslardın' ham' shan'nın' u'lken
jarılıwı arqalı ko'plep jer silkiniwler ha'm vulkanlar payda etedi. Suw astında
jer silkiniw bolg'anda, bul tez qozg'alıs tsunami payda etedi. Usi sebepli
tsunamiler basqa jerlerge qarag'anda Tınısh okeanı jag'alarında ko'p bolıp
turadı. Jerdin' ko'pshilik vulkanları Tinish okeanı atawlarında jaylasqan,
yamasa okean jag'alarınan bir neshe ju'zlegen kilometr qashıqlıqtag'ı
kontinentlerde jaylasqan. Tektonik plitalar Tınısh okeanı kishireyiwine tag'ı
bir sebep esaplanadı.



https://kaa.wikipedia.org/wiki/Albert_Einstein

Albert Einstein (aytılıwı:Albert Eynshteyn; 14 mart, 1879 - 18 aprel, 1955)
fizik ha'm ilimpaz bolg'an. Einstein 1921-jılı fizika tarawı boyınsha Nobel
sıylıg'ın alg'an.

Einstein o'zinin' jaqtılıq, materiya, awırlıq ku'shi, kosmos ha'm waqıt
haqqındag'ı teoriyaları menen belgili. Bul teoriyalar ilimpazlarg'a zatlardı
aldıng'ıdan jaqsıraq tu'siniwi ushın ja'rdem berdi. Onın' teoriyaları arnawlı
qatnas ha'm ulıwma qatnas teoriyası dep ataladı. Onın' en' belgili ten'lemesi E
= m c 2 {\displaystyle E=mc^{2}} . Bul energiya ha'm massa bir zattın' o'zgeshe
formaları ekenin ha'm bir bo'lek massada energiyanın' ko'lemi jaqtılıq tezligi
menen ko'beytilgen massanın' ko'lemine ten' ekenin an'latadı.

Ol jası u'lkeygennen keyin Shveytsariyada mektepte oqıwg'a ketedi. Oqıwın
pitkergennen keyin ol sol jerde patent byurosına jumısqa kiredi. Jumıs islewi
dawamında ol onı ullı ilimpaz sıpatında belgili qılg'an jumısların jazg'an.

Birinshi du'nya ju'zlik urıs baslanbastan aldın, ol Germaniyag'a qaytadı ha'm
sol jerde mektep direktorı boladı. Ol natsistlik hu'kimet ku'shke minemen
degenshe Berlinde jasag'an. Natsistler evreylerdi yamasa evrey shan'arag'ınan
kelip shıqqanlardı jaman ko'rer edi. Olar Einsteindi "Evrey fizikasın"
jaratıwg'a ja'rdem beriwinde ayıplaydı ha'm nemis fizikleri onın' teoriyaları
qa'te ekenligin da'liyllewge ha'reket etedi. Einstein AQShqa ko'ship ketedi ha'm
1940-jılı ol AQSh puxarasına aylanadı.

Ekinshi du'nya ju'zlik urıs dawamında, Einstein AQSh prezidenti Franklin D.
Rooseveltke (Franklin D. Ruzvelt) AQSh natsist hu'kimetinen aldın atom bombasın
oylap tabıwı kerek ekenligin jazg'an alımlardın' biri bolg'an.

1952-jılı, İzrail hu'kimeti Einsteindi İzraildin' ekinshi Prezidenti bolıwg'a
shaqırg'an, biraq ol razı bolmag'an.

Ko'plegen ilimpazlar tek g'ana o'zlerinin' jumısları menen shug'ıllanadı, biraq
Einstein siyasat ha'm du'nya paraxatshılıg'ı haqqında so'ylegen ha'm jazg'an. Ol
sotsializm ha'm pu'tkil du'nya ushın bir hu'kimet bolıwı haqqında ideyalardı
unatqan. Ol ja'ne İzraildin' jan'a ma'mleketin payda etiw ha'reketi ushın
yag'nıy sionizm ushın jumıs islegen.

Einstein evrey shan'arag'ınan bolg'anı menen ol bul dinge jen'il qatnasıqta
boldı. Ol evrey filosofı Baruch Spinoza ideyaların unatqan ha'm Buddizmdi jaqsı
din esaplag'an.

Einstein ilimge ko'p u'lesin qosqanı sebepli, onın' atı ha'zirgi ku'nde ha'r
qıylı jerlerde qollanıladı. Fotoximiyada qollanılatug'ın birlik onın' atı menen
atalg'an. Ol Avogardo sanının' bir foton jaqtılıq energiyasına ko'beytkenge
ten'. Einsteiniy ximiyalıq elementi de ilimpazdın atı menen atalg'an.
So'ylesiwde de bizler ju'da' aqıllı adamdı "Einstein" dep ataymız.



https://kaa.wikipedia.org/wiki/Planeta

Planeta (grek tilinen πλανήτες αστέρες — shoq juldız) — aspan denesi joqarı
massalı ha’m termoyadrolıq reaktsiya ju’z bermeytug’ın orbita boylap
qozg’alatug’ın juldızlar. Aspan denelerinin’ qaysılarına planeta dep qaraw
haqqında astronomlar arasında soraw elege deyin sheshilmey kiyatır. XXVI
xalıq-aralıq astronomiyalıq awqam(MAC) assambleyinde planetalar juldız emes
deneler a’tirapında aylanıwshı, sferag’a jaqın formag’a, belgili bir massag’a
iye ha’m basqa denelerden ko’re boslıqqa iye, orbitag’a jaqın jaylasqan deneler
dep tastıyqlang’an. Bunday erkin boslıq planetalardın’ rawajlana baslag’an
waqtında ju’z beredi. Assambleyde Pluton(karlikli planeta) planeta bolıp
esaplanbaydı dep anıq aytıldı. Bizlerge belgili bolg’an planetalrdın’ massaları
ha’m o’lshemleri ta’wiraq kishi, juldızlarda. Quyash sistemasındag’ı tek g’ana
bir planeta – Yupiter ayırım xarakteristikaları boyınsha karlik-juldızg’a
jaqınlasıp kiyatır.

A’yyemgi zamanlarda jaqtı noqat ko’rinisnde ko’rinisindegi, juldıg’a uqsap
ketetug’ın, bes aspan jaqtılawshı tawılıptı, biraq ha’reketsiz juldızlardan
parqı, ha’r ku’ni ay a’tira’pında aylag’an: Merkuriy, Sholpan, Mars, Yupiter,
Saturn. Leykin, aytıw kerek, juldızlarg’a salıstırg’anda Quyash penen Ay da
o’zinin’ ornın o’zgertedi, sonın’ ushında jeti planetanın’ quramına kiredi. XVI
a’sirge shekem, ba’rshe planetalar Jer a’tirapında aylanadı dep esplanıp
kelingen. Nicolaus Copernicus(aytılıwı-Nikolay Kopernik) o’z miynetlerinde tek
g’ana Ay Jer a’tirapında aylanadı, basqa planetalar Quyash a’tirapında aylanadı
dep jazg’an. Usı ga’pi menen ol Quyash penen Aydı bul planetalar sanınan
ajırattı.

1995-jılı Jerden 50 jaqtılıq jılı uzaqlıqtag’ı, birinshi ekstraquyashlı planeta
ashıldı. Ha’zirgi waqıtta olardan 300den aslamı belgili.

Quyash sistemasındag’ı planetalar eki toparg’a bo’linedi — jer toparı
planetaları ha’m gigant planetalar. Jer toparına kiriwshi planetalar xarakterli
u’lken ortasha tıg’ızlıqqa iye. Merkuriydi basqa planetalarg’a qarag’anda
tıg’ızlıg’ı u’lken dep oylasqa boladı, planetlardın’ shama menen 60 %
quraytug’ın tıg’ızlı temir yadrog’a iye; Sholpan, massa ha’m tıg’ızlıg’ı
ta’repinen Jerge uqsas, yadro orayında, Jerge salıstırg’anda, bay temirge iye,
al onın’ qabıg’ındag’ı silikatlar tıg’ızlıg’ı Jergedegige salıstırg’anda sa’l
ko’birek; Jerdin’ ortasha tıg’ızlıg’ı ha’r kub santimetrde 5,5 grammg’a ten’
bolıp, massası shama menen 6*1024 kilogramm. Onda tek suyıq haldag’ı suwdın’
ko’lemi 1 million 370 mın’ trillion (1,37*1018) kub metr bolıp, ulıwmalıq
maydanı 3 mın’ 610 milliard kvadrat metrge ten’. Basqasha aytqanda, ol Jerdin’
tolıq betinin’ 71 protsentin quraydı. Qurg’aqlıqtın’ ortasha biyikligi ten’iz
betinen 875 metr, al du’nya okeanının’ ortasha teren’ligi 3800 metrge shekem
baradı; Marstın’ betinin’ topırag’ı u’lgisinin’ analizi onın’ quramında temir
(12-15% qa shekem), kremniy (20% qa shekem), alyuminiy (2-4% qa shekem), kaltsiy
(3-5% qa shekem), magniy (5% qa shekem), altı gu’kirt (3% qa shekem) ha’m az
mug’darda fosfor, rubidiy ha’m strontsiylardın’ bar ekenligin ko’rsetti.

Gigant-planetalarda ju’da’ kishi ortasha tıg’ızlıqqa ha’m o’zgeshe atmosferalıq
quramg’a iye. Bul olar Quyashtag’ı quraytug’ın zatlarg’a uqsas zatlardan
quraytug’ınlıg’ın. Ha’m tiykarınan vodorod ha’m geliy.



https://kaa.wikipedia.org/wiki/Karolus_Magnus

Karolus Magnus (latınsha: Carolus Magnus, ingl.: Charles the Great, nem.: Karl
der Große, goll.: Karel de Grote) (742 yamasa 747 - 28 yanvar, 814) Awliye Rim
İmperiyasına tiykar salg'an Franklar patshası bolg'an.

Franklar — nemis xalqının' biri bolıp olardın' u'ylerin Reyn da'ryasının' arg'ı
shetine Rim İmperiyasına ıdırap atırg'anlıg'ı sebepli ko'shirgen - olar
700-jıllarg'a kelip Galliya ha'm Reyn da'ryasının' shıg'ısın basqarg'an. Olar
Papalıqti ha'm Rim Katolik dinin qorg'ag'an. Olardın' patshası Kelte Pepin
o'lgennen keyin, onın' balaları Karolus Magnus ha'm Karloman patshalıqtı
bo'lisiwi kerek bolg'an. Olar onı eki bo'limge bo'lgen: yarımı Karolus Magnus
ushın ha'm ekinshi yarımı Karloman ushın. Karloman 771-jılı 4-dekabrde qaytıs
bolg'an ha'm Ullı Karl pu'tkil Frank patshalıg'ının' basshısına aylang'an.

Ol 786-jıldan baslap Franklardın' patshası ha'm 774-jıldan baslap Lombardlardın'
patshası bolg'an. Ol Leo III papası ta'repinen 800-jılı Christmas ku'ni taqtqa
otırg'ızılg'an ha'm A'wliye Rim İmperiyasın basqarıp baslag'an. Ko'plegen
urıslardan keyin, ol o'z İmeriyasın Batıs Evropa boylap jayıwg'a erisken.

Charles patshalıg'ı da'wirinde barlıq waqıt urısqan. Ol o'zinin' "Joyeuse" dep
atalg'an qılıshın qatnasqan otız jıl urısta ha'm 18 gu'reste qollang'anlıg'ı
menen belgili. Ol aqırında Rim İmperatorı Oktavian Avgust onnan 800 jıl aldın
erise almag'an jetiskenlik, yag'nıy Saksonlardı basıp alıwg'a erisedi. Ol
Saksonlardı sonday-aq Katolik dinine qaratıwg'a miyassar boladı. Ol xalqı bilim
beriw ushın ko'plegen mekteplerdi salg'an.

Ullı Karl 814-jılı qaytıs boladı, patshalıq onın' jalg'ız balası Lyudovik I ge
qaladı.



https://kaa.wikipedia.org/wiki/Adolf_Hitler

Adolf Hitler yamasa Gitler (aytılıwı: Adolf Xitler) (20-Aprel 1889 - 30-Aprel
1945) Ekinshi Du'nya Ju'zlik Urısta Germaniya basshisi bolg'an. Gitler sonday-aq
NSDAPtin' (ko'binese Nazist Partiyasi dep ataladi) basshisi boldi. Bul partiya
demokratiya joli menen saylang'an. Ol 1933-jili Germaniya Kantsleri boldi. Bul
Germaniya Konstitutsiyasina qarsi emes edi. Ol 1934 diktatorg'a (toliq
basqariwshi) aylandi. Ol o'zin Germaniya Imperiasinin' Fuhreri (basshi,
jetekshi) dep atadi. Ol 1945-jilg'a shekem Germaniyani basqardi.

Natsistler U'shinshi Reich (Reix dep oqiladi) dep atalg'an diktatorliqti payda
etti. 1933-jili olar barliq basqa partiyalardi japti. Olar o'z dushpanlarin
o'ltirdi yamasa kontsentratiya lagerlerine jiberdi. Gitler ha'm onin' adamlari
kishi milletler ha'm basqa etnik, diniy, ha'm siyasiy birlespelerdi quwdaladi.
Holocaust (Holokost dep oqiladi) dep atalg'an waqiyada, Natsistler alti million
Evreyler, tsiganlar, gomoseksualistler ha'm basqa da toparlardi o'ltirdi.
Germaniya Polshag'a basip kirgenligi sebepli du'nyada Ekinshi Du'nya Ju'zlik
Uris baslandi. Bul urista Evropanin' ko'plep jerleri wayran boldi, 50 millionnan
aslam adam nabit boldi. Usi Uris dawaminda Gitler nemis quralli ku'shlerinin'
Bas Komandiri boldi ha'm barliq a'hmiyetli sheshimlerdi qabil etti. Bul
Fuhrerprinziptin' bo'legi edi.



https://kaa.wikipedia.org/wiki/Adam_Smith

Adam Smit (shoqındırılg'an 16-iyun 1723-jılı 17-iyul 1790 [a'yyemgi usılda
5-iyun 1723–jıl 17-iyul' 1790]) Shotlandıyalıq moral filosofı ha'm sıyasıy
ekonomikanın' tiykarın salıwshısı edi. Shotlandiya Ag'artıwshılıg'ının'
tiykarg'ı alımlarının' biri bolg'an Adam Smit "Moral seziminin' teoriyası" ha'm
"Xalıqlar baylıg'ının' ta'biyatın ha'm sebeplerin izertlew" atli kitaplarinin'
avtori. Keyingisi, a'dette "Xaliqlar baylig'i" dep qisqartilip atalatug'in
kitabı, onin' magnum opusi (ullı jumısı) ha'm ekonomikanın' birinshi zamanago'y
jumısı esaplanadi. Adam Smit zamanag'oy ekonomika iliminin' atası esaplanadı.

Smit Glazgo ha'm Oksford universitetlerinde moral filosofiyasın u'yrendi. Oqıwdı
pitkergennen keyin ol Edinburgta tabıslı lektsiyalar oqıdı, bul onı Shotlandiya
ag'artıwshılıg'ı waqtında David Hume menen birge islesiwge basladı. Smit
Glazgoda moral filosofiyasın oqıtıp professorlıq jumısına eristi ha'm usı
waqıtta "Moral sezimi teoriyası" kitabın jazıp baspadan shıg'ardı. Ol keyingi
o'mirinde jeke oqıtıwshı boldı ha'm bul og'an Evropa boylap sayaxat etiwine ha'm
sol waqıttın' intellektual jetekshilerin ushıratıwg'a imkaniyat berdi. Smit
u'yine qaytıp keldi ha'm kelesi on jıldı "Xalıqlar baylıg'ı"n jazıwg'a
bag'ıshladı (tiykarınan o'zinin' lektsiyalarınan alıng'an). Kitap 1776-jili
baspadan shıqtı. Ol 1790-jılı qaytıs boldı.

Adam Smitti Shotlandiyanın' Kirkaldi qalasında Margaret Duglas du'nyag'a
keltirdi. Onın' atası, ol da Adam Smit dep atalıp, yurist, jamiyetlik xızmetker
bolg'an ha'm Margaret Duglasqa 1720-jılı u'ylengen. Onin' atası Smit tuwılmastan
altı ay burın qaytıs bolg'an. Smittin' aniq tuwılg'an ku'ni belgisiz, biraq
onin' shoqındırılıwı 1723-jılı 16-iyunda Kirkal'dida jazılg'an. Smittin'
balalıg'ı haqqında azg'ana belgili bolsada, Shotlandiyalı jurnalist ha'm
Smittin' omir bayanın jazıwshısı John Rae Smittin' to'rt jasında tsiganlar
ta'repinen urlap ketilgenin h'am keyinirek basqalardın' qutqarıwg'a barg'anlıg'ı
sebepli azat etilgenin jazıp qaldırdı.

Smit anasına ayrıqsha jaqın boldı, ha'm anası onı ilimiy islerge iytermelegen
bolıwı itimal. Smit 1729 ha'm 1737-jilları aralıg'ında Kirkal'dida Burg
mektebine qatnadı ha'm ol jerde latın tili, matematika, tariyx ha'm jazıw
ma'deniyatın u'yrendi. Rae Burg mektebin "Shotlandiyanın' sol da'wirdegi en' zor
orta mekteplerinin' biri" dep jazg'an.



https://kaa.wikipedia.org/wiki/Velosiped

Velosiped (lat. velox — tez, ayaq) pedallar arqalı adam mu'skilerı ku'shi menen
ha'reketleniwshı, jer sırtında ju'riwge mo‘njellengen, do‘ngeleklı transport.
Qolda (na'gıranlar velosipedı) ha'm motor (dvigatel) ja'rdemınde
ha'reketlentiriletug'ın velosipedler de bar. Velosiped do'ngelek, rama, er,
ro'l, pedal, sebi ha'm ekki shar (juldızsha)dan ibarat. Pedal basılganda og'an
biriktirilgen shar shınjırı aylanadı, shınjır bolsa arqa do'ngelek og'ına
mekemlengen shestirnanı aylantıradı. Velosiped qol ya'ki ayaq tormızı benen
toqtatıladı. Do'ngelektın' o'lshemıne qarab, erkekler, a'yeller ha'm balalar
velosipedlerı; wazıpasına qarap, universal, sport, mo'njelengen (sirkte, ju'k
tasıwda isletıletug'ın, tirkeme arbalı, veloriksha), velosiped-drezina (relsda
ju'rıw ushin) boladı. Da'stlepkı velosipedtı Karl Drais (Germaniya, 1818) oylap
tapqan. Ha'zirgi ekki do'ngeleklı velosipedlerdın' tezligi 10—30 km/saat,
awırlıgı 8—16,5 kg. Motorlı velosipedler saatına 30—50 km tezlik benen
ha'reketlenedı. Sport velosipedı a'dewır jen'ıl boladı, tezligi saatına 70 km
den ha'm onanda ko'birek bolıwı mu'mkin.



https://kaa.wikipedia.org/wiki/Pablo_Picasso

Pablo Ruiz Picasso (aytıwı: Pablo Pikasso; 25 oktyabr, 1881, Malaga, İspaniya -
Aprel 8, 1973) İspaniyalı su'wretshi ha'm skulptor bolg'an. Ol XX-a'sirdin' ullı
su'wretshilerinin' biri esaplanadı. Onın' tolıq atı Pablo Diego José Francisco
de Paula Juan Nepomuceno María de los Remedios Cipriano de la Santísima Trinidad
Clito Ruiz y Picasso. Ol Kubizmnin' tiykar salıwshılarının' biri sıpatında
belgili. Kubizm bul su'wretshinin' obektlerdi bo'liwi ha'm olardi abstrakt
formada qayta birlestiriwi. Picasso shama menen 13,500 su'wret, 100,000 obraz
yamasa gravyura, 34,000 kitap illyustratsiyasi ha'm 300 skulptura yamasa
keramika do'retken.

Picasso ju'da' jas waqtınan baslap su'wret salıwdı ha'm sızıwdı bilgen. Onın'
birinshi aytqan so'zi lapiz bolıp, ispan tilinde "qa'lem" degendi an'latadı.

Onın' do'retpelerinin' kollektsiyası Parijdegi Luvrda ko'rgizbe qiling'an
waqitta ol 90 jasta edi. Ol jasap atırg'an (tiri) waqtında Luvrda ko'rgizbesi
bolg'an birinshi su'wretshi bolg'an.

Picassonın' eki hayalınan to'rt balası bolg'an. Ol 1973 jılı ju'rek awırıwınan
qaytıs boladı.



https://kaa.wikipedia.org/wiki/Oraza

Оraza — islаm dininın' bеs sha'rtinen u'shinshisi bоlıp sanaladı. Ramazan аyındа
oraza tutıw —musılmаnlаrdın' pаrzı bоlıp esaplanadı. Rаmаzаn оrazası хijrаtdın'
ekinshi jıllındа pаrız qılıng'аn. Rаmаzаn аyı musılmаnlаr ushın en' tazadan
pa'kleniw аyı esaplanadı. Islаm dininde usı аydа tuwılg'аnlar, du'nya ju'zin
nurg'а bo'lewge layıq boladı dep esaplanadı. Qurаnı-Kаrim dа tap sol аydа payda
bolg'an. Mın' аydаn keletug'ın bоlg'an Qаdır tu'n kеshеsi dа sol аydın' ishindе
qаmtılg'аn. Ishki du'nya buzıw jаmаn tu'siniklerden, sırtqı
qıymıl-hа'rаkеtlеrdеn tаzаlаnıw, оraza, Rаmаzаn аyında a'melge asadı. "Оraza"
dеgеn so'zdin', so'zlik mа'nisi - "qаndаyda bir na'rsеdеn awlаq bоlıw, bir
na'rsеdеn tıyılıw". Оrazanın' shа'rayattаg'ı mа'nisi - millеtlli аdаmlаrdın'
jaqsı niyet bеnеn tаn' аtqаnnаn bаslаp, ku'n bаtqаng'а shekem оrazanı buzıwshı
na'rsеlеrdеn, tаqlаp аytqаndа, jep-ishiwden jаn'а nа'pis qumаrlarınаn tıyılıw.
Dеmеk, оrazanın' pаrzı - jеp-ishiw jаn'а na'pis ba'lesinen tıyılıw, saqlanıw.



https://kaa.wikipedia.org/wiki/Obligatsiya

Obligatsiya – aqsha qarjıları iyesinin' onı o'tkergenin ha'm belgilengen
protsentti to'legen halda (shıg'arıw sha'rtlerinde basqashası na'zerde
tutılmag'an bolsa) onda na'zerde tutılg'an mu'ddette bahalı qag'azdın' nominal
bahasın og'an qaplaw haqqında minnetlemesin tastıyıqlaytug'ın bahalı qag'az.

Obligatsiyalar a'piwayı ha'm utıslı, protsentli ha'm protsentsiz (maqsetli),
erkin aylanıslı ha'm sheklengen aylanıslı etip shıg'arılıwı mu'mkin. Qaysı
tovarg'a (xızmetlerge) shıg'arılsa, sol tovardı (xızmetlerdi) ko'rsetiw maqsetli
obligatsiyalardın' sha'rtli rekviziti bolıp tabıladı.

Ka'rxanalar obligatsiyaları barlıq menshik tu'rindegi ka'rxanalar ta'repinen
shıg'arılıwı mu'mkin. Obligatsiyalar iyelerine ka'rxananı basqarıwg'a qatnasıw
huqıqın bermeydi.

Ka'rxanalardın' ha'm aktsionerlik ja'miyetlerdin' obligatsiyaların shıg'arıw
haqqında sheshim tiyislisinshe administratsiya (basshılıq) ha'm atqarıwshı uyım
(basqarma) ta'repinen qabıl etiledi ja'ne bayannama menen ra'smiylestiriledi.

Emitentlerdin' ustavlıq fondın du'ziw ha'm toltırıw ushın, sonday-aq olardın'
xojalıq jumısı menen baylanıslı zıyanlardı jabıw ushın ka'rxanalardın'
obligatsiyaların shıg'arıwg'a ruxsat etilmeydi.

Aktsionerlik ja'miyetler ustavlıq fondının' 20 protsentinen aspag'an summag'a
ha'm shıg'arılg'an barlıq aktsiyalardı tolıq to'legennen keyin g'ana
obligatsiyalardı shıg'arıwı mu'mkin. Olardın' ja'rdemi menen
mobilizatsiyalang'an kapital aktsionerlik kapitalg'a aylanbaydı.
Obligatsiyalardı shıg'arıw – kapitaldı qarız alıw formalarının' biri bolıp
tabıladı. Obligatsiyalar emitentinin' ulıwma qa'rejetleri olarg'a xızmet
ko'rsetiw ushın ulıwma jıllıq qa'rejetler, shıg'arıw ushın texnikalıq
qa'rejetlerden ha'm obligatsiyalardı jaylastırıw ushın qa'rejetlerden quraladı.

Emitent ta'repinen ulıwma kepillik obligatsiyanı mu'ddetli qarız minnetlemesi
sıpatında o'tew kepilligi bolıp tabıladı. Ol bankrot bolg'anda emitent o'z
minnetlemelerin orınlamag'an jag'dayda mu'lktin' bir bo'legin saqlawshı huqıqın
beredi, biraq bul mu'lkti qamawg'a alıw huqıqısız.

Aktsiyalar sıyaqlı, obligatsiyalar da ja'miyet ushın investitsiyalardın'
a'hmiyetli da'regi bolıp xızmet etedi. Biraq bul bahalı qag'azlar o'z-ara
a'dewir parq etedi.

Nominal – obligatsiya sertifikaiının' on' ta'repinde belgilengen aqsha summa,
onı iyesi o'tew mu'ddeti kelgen ku'ni aladı. Protsent stavkası. Emitent ha'r
jılı to'lewge tiyisli bolgan nominal bahasının' kelisilgen protsenti. Protsent
stavkası jıllıq etip belgilenedi, ol bo'lip – bo'lip, ma'selen, yarım jılda bir
ret, yamasa shereginde bir ret to'leniwi mu'mkin. O'tew sa'nesi – kalendarlı
sa'ne, ku'n usı ku'ni, sa'nede aktsionerlik ja'miyet qarıydarg'a obligatsiya
nominalına barabar summanı qaytaradı ha'm protsent to'lewdi toqtatadı. Emissiya
haqqında sha'rtnama – obligatsiyalıq zaymdı ko'pshilik shıg'arıwg'a kontrakt
(sha'rtnama). Ol qarızdar menen trast kompaniyası arasında sha'rtnama tu'rinde
orınlanadı. Son'g'ısı o'z gezeginde emitent ta'repinen o'z minnetlemelerin
orınlawı aldında aktsionerlik ja'miyettin' quwatlılıg'ının' kepili bolıp
tabıladı.

To'lew haqqında reje – emissiya haqqında sha'rtnamanın' punkti, og'an muwapıq
emitent arnawlı o'tew fondın du'zedi, protsent ha'm nominal baha onnan
to'lenedi. Bul fond trast kompaniyasının' qadag'alawında boladı.

Ta'miyinlew – aktsionerlik ja'miyettin' obligatsiyalar shıg'arg'anda girew bolıp
xızmet etetug'ın aktivleri yamasa mu'lki. Ta'miyinlewdin' bolıwına tiykarlang'an
halda obligatsiyalar ta'miyinlengenler ha'm ta'miyinlenbegenler bolıp bo'linedi.

Obligatsiyalar reytingi – olardın' investitsiyalıq sıpatlarının' arnawlı
firmalar ta'repinen baxalanıwı. A'dette obligatsiyalardın' barlıq
shıgarılg'anları emes, al ken' ekilemshi bazardag'ı iyeleri g'ana bahalanadı.



https://kaa.wikipedia.org/wiki/Meteorit

Meteoritler - tiykarınan tastan, temir, tas-temirden ha’m bazı bir muzdan ibarat
boladı. tariyx adamlar bir neshe ret aspan denelerinin’ Jer «qıdırıp kelgen»
«wa’kili» nin’ muzdan ibarat bolg’anlıg’ın ko’rgen. Jerdin’ betine tu’sip
atırg’an meteorittin’ aspanda qaldırg’an izi - bolid. Bazda aspannın’ tasları
bir qansha u’lken bolıp Jer atmosfera qatlamınan o’tip baratırg’anda janıp
u’lgermeydi ha’m bolid tu’rinde Jerdin’ betine tu’sedi. Olar meteoritler degen
at penen ataladı. Birinshi bolıp aspannan tastın’ tu’siwinin’ mu’mkin ekenligin
Peterburg Ilimler akademiyasının’ xabarshı ag’zası Xladniy o’zinin’ 1794-jılı
basılıp shıqqan «Pallas ta’repinen tabılg’an temir bo’leginin’ kelip shıg’ıwı
ha’m ol menen baylanıslı ta’biyat qubılısları haqqında» shıg’armasında ilimiy
jaqtan tiykarladı. E.F.Xladniy Krasnoyarsk u’lkesine tu’sken temir meteoritti
uzaq waqıt u’yrenip, onın’ aspannan tu’skenligine tolıq isenim payda etti ha’m
joqarıda tilge alıng’an ilimiy shıg’armanı jazıw menen meteoritika birinshi
bolıp tiykar saldı.

Meteoritlerdin’ basqa da atları bar bolıp: aerolitler, siderolitler, uranoliti,
meteorilitler, betiller (baituloi), aspnlıq, hawa, atmosferalıq ya’ki meteorlıq
taslar dep te ataydı.

Aspan taslarının’ Jerge tu’siwi ju’da’ a’yyemnen beri baqlang’an bolıp, bul
taslar quday Jerlilerge inamı dep qarar ha’m muqaddes dep esaplanatug’ın edi.
Aspanda ha’r qıylı u’lkenlikke iye bolg’an ha’r qıylı taslar mın’-mın’lap
tabılatug’ın bolıp, olar da planeta sıyaqlı Quyash a’tirapında aylanadı.
Olardın’ ishinde ha’r qıylı orbita menen birge, orbitaları jalg’ız bolg’anları
da ko’plep ushıraydı. Mısalı: ıdırag’an kometa («quyrıqlı juldız») orbitasında
mın’lap ha’r qıylı u’lkenliklerdegi aspan deneleri de ushıraydı. Orbitası
boyınsha qozg’alatug’ın bunday mayda deneler Jerge jaqınnan o’tip baratırıp
onın’ ku’shli ta’sirine beriledi ha’m o’z «jolların» planetamız ta’repke qaray
burıwg’a ma’jbu’r boladı. Meteoritler Jer atmosferasına sekundına onlag’an
kilometr tezlik iye halda kirse de hawanın’ u’lken qarsılıq olardın’ tezden
«ha’wirden tu’siredi». Esaplawlardın’ ko’rsetiwinshe Jerge urılıw payıtında
olardın’ ortasha tezlik sekund 200-300 metr quraydı. Stanyakovish tezligi
sekundına 4 kilometrge shekem bolg’an taslardın’ Jerge urılıwı partlanıw menen
tamam bolatug’ınlıg’ın jaqtan tiykarladı. Partlawg’a meteorit urılıw payıtında
krater (ha’wiz) payda etip, onın’ bo’lekleri bir neshe kilometrge shekem atılıp
ketedi. Tezligi sekundına 4 kilometrden artıq bolg’an aspan tasının’ Jerge
urılıwınan ajıralıp shıqqan energiya mug’darı sonday massalı partlawshı
zatlardan (partlaw payıtında) ajıralg’an energiyadan bir neshe ese artıq boladı.
Bunday u’lken tezlik penen urılıwshı meteorit energiyasının’ bir bo’limi onı
tolıq puwlandırıp jiberiwge sarıp etilse, qalg’an bo’limi krater payda qılıw
ha’m topıraq qızdırıwg’a ketedi. Bunday u’lken tezlikke erisiwshi meteorittin’
massa ju’da’ u’lken (shama menen 100 tonna) bolıwı esaplawlardan ma’lim. Sonın’
ushın da massası 100 tonnadan artıq aspan «miyman»ların Jerde tabıwg’a bolmaydı,
olar «avtograf» sıpatında Jerde u’lken kraterler g’ana qaldıradı. Meteorit Jerge
urılg’anda onın’ tezligine baylanıslı ha’r qıylı u’lkenliktegi ura (oyıqtı)
payda etedi. Uranın’ teren’ligi urılıw ornının’ jumsaqlıg’ına da baylanıslı.
Esaplawlardın’ ko’rsetiwinshe planetamızg’a jılına 500 den artıq bunday taslar
kelip tu’sedi. Biraq Jer betinin’ shama menen 70 payız suw menen
qaplang’anlıg’ın itibarg’a alsaq, bul taslardın’ 350 ge jaqını ten'iz ha’m okean
tu’plerinen orın alıp, izsiz jog’alatug’ınlıg’ı ma’lim boladı. Qalg’an
qurg’aqlıqqa tu’setug’ın 150 tastın’ ba’rshesi de adamlar jasaytug’ın orınlarg’a
tu’se bermeydi.

Planetamızda tabılg’an iri meteoritler ishindegi en’ irisi tu’slik-batıs Afrika
«o’kpelew qa’dem»in qılg’an bolıp, bul temir meteorittin’ boy ha’m uzınlıq shama
menen 3 metr, eni bolsa 1 metrden artıq. Bul gigant temir «miyman»nın’ awırlıg’ı
60 tonna. Alım Gordon anıqlawı boyınsha meteorit Jer atmosferasına kirmesten
aldın 100 tonna shıg’atug’ın bolg’an.

Ullı Karl zamanındag’ı qol jazbalardın’ birinde bolsa aspannan u’lkenligi sa’l
kem u’ydey keletug’ın muz bo’leginin’ tu’skenligi haqqında jazıladı. 1908-jılı
Sibir taygasına «miyman» bolg’an basqa bir aspan denesinin’ neden ibarat
bolg’anlıg’ın anıqlaw alımlar arasında on jıllap sozılg’an talıqlawlarg’a sebep
bolıp, ha’zirge shekem o’z sırın saqlamaqta.

1970-jıldın’ 8-mayında Kiev oblastının’ İagotina qalasında bultsız ashıq hawadan
u’lken muz bo’legi Jerge urılıp, bir neshe bo’lekshelerge ıdırap ketken. O’lshep
ko’rilgende bo’leklerdin’ ulıwmalıq awırlıg’ı 15 kilogrammg’a jetken.

Meteorit payda qılg’an iri kraterlerdin’ biri Arizona shtatında (AQSH) tabılg’an
bolıp, onın’ diametr 1300 metrge, teren’ligi bolsa 175 metrge jetedi.

1891-jılı bir topar AQSH alımları Arizona shtatı boyınsha saparg’a shıqqanda
olar sahra ortasında ju’da’ u’lken ura (urag’a) dus keldi. Voronka a’tirapında
10 kilometrge shekemgi qashıqlıqqa ılaqtırılg’an taslardın’ tabılıwı, voronka
topırag’ının’ bir bo’liminin’ ezilip untaq topıraqqa aylandırılg’anlıg’ı ha’m
basqa bir bo’liminin’ erip bolıp qatpag’a aylang’anlıg’ı tiykarında alımlardın’
ta’repinen krater partlawg’a baylanıslı ju’zege kelgen degen juwmaqqa
keliwlerine tiykar boldı. Alımlar nabıt bolıw ju’z bergen bul orınnan ko’p
uzaqta bolmag’an orında jasag’an, a’yyemgi waqıtlardag’ı belgili hind qa'wim
a’wladlarınan sorastırıp, krater a’tirapı zonasın Alvasti jırası dep
atalatug’ınlıg’ın ha’m a]psana sa’ykes, «bul Jerge bir waqıtları qudaydın’ o’z
ot arbasında tu’skenligin» anıqladı. Bunnan son’ alımlar krater - aspan tasının’
«isi» degen gu’man menen onın’ a’tirapın qıdırdı. Na’tiyjede krater qasınan ha’m
ha’tte onnan onlag’an kilometrge shekemgi qashıqlıqlardan meteorit bo’leklerin
taptı. Mın’lap tabılg’an meteorit bo’leklerinin’ ulıwmalıq awırlıg’ı 20 tonnadan
artıq bolıp shıqtı.

Aspan «miyman»larının’ biri 1514-jılı Germaniya tu’sken tas meteorit bolıp, ol
tu’sken orıng’a jaqın jaylasqan shirkew ornatılg’an ha’m qaytadan «aspang’a
ushıp ketpesligi» ushın temir shınjırlar menen baylap qoyılg’an. Bul shirkew de
qudayg’a tabınıwshılar ushın muqaddes orıng’a aylang’an.

İri meteorit payda qılg’an kraterlerden ja’ne biri Texas shtatında tabıldı.
Onın’ diametri 162 metr bolıp, teren’ligi 5 metrdi quraydı. Krater ha’m onın’
a’tirapındag’ı maydanda shama menen bir yarım mın’ temir meteorit bo’lekleri
tabılg’an.

1931-jılı Avstraliya Xenberi sho’linde bolsa meteoritler «jawını»nan payda
bolg’an 13 krater tabıldı. Olardan en’ u’lkeninin’ diametri 165 metr bolıp,
teren’ligi 15 metrge jetedi. Kraterlar toparı jaylasqan maydannan shama menen
bir yarım mın’ meteorit bo’leklerinin’ tabılıwı da jergilikli turg’ınlar
arasında tarqalg’an «tik jar artında janıp tu’sken Quyash» a’psanası bul
kraterlerdin’ aspan tasları «bombardirovka»sının’ aqıbeti ekenliginen derek
beredi. Tabılg’an taslardın’ awırlıg’ı bir neshe kilogrammnan yarım tonnag’a
shekem jetedi.

1871-jıl 10-dekabrde Banduga (Yava) qasındag’ı sho’l maydang’a tu’sken
meteorittin’ awırlıg’ı 8 kilogramm bolıp, Jerge 1 metrge shekem kirip ketken.
1910-jıldın’ 12-iyulında Sant-Mixel(Finlyandiya) qasına tu’sken aspan tasının’
awırlıg’ı bolsa 10 kilogramm bolıp, yarım metr teren’liktegi uranı payda etken.

1948-jılı Norton (Kanzas shtatı) qalası qasındag’ı ma’kke atızına tu’sken aspan
deneleri «wa’kili» nin’ awırlıg’ı bir tonnag’a jaqın bolıp, payda qılg’an
urasının’ teren’ligi u’sh metrge jetti.

Sibir «miymanı» Podkamennaya Tunguska da'rya on’ jag’asında jaylasqan Vanovare
awılınan ju’z kilometrge jakın arqa-batısqa ertelep, Quyash biraz ko’terilgende
kelip tu’sken. jer silkiniw salıp, planetamızg’a «qa’dem qoyg’an» bul aspan
denesi keyinirek Tungus meteoriti meteoriti atı menen ilimde ken’ tanıldı.

1947-jıldın’ 12-fevral ku’ni basqa bir aspan tası - Sixote-Alinsk meteoritinin’
tu’siwine Uzaq Shıg’ıstag’ı İman qalashasında islewshi xudojnik Medvedev gu’wa
boldı. Onın’ aytıwınsha, otlı shar arqasınan burqırag’an tu’tinli iz qaldırıp
ha’m ha’r qıylı ta’replerge ushqınlar atıp, u’lken tezlik penen gorizont
ta’repke ushtı. Otlı shar gorizonttan jog’alg’annan keyin ol ta’repten ju’da’
ku’shli partlaw dawısı esitildi. Keyingi jılları bul temir meteoritti u’yreniw
boyınsha sho’lkemlestirilgen ilimiy ekspeditsiyalar bul «aspan miymanı»nın’ Jer
betine tu’spesten aldınıraq hawada ıdırag’anlıg’ın ha’m onın’ bo’leklerinen
payda bolg’an voronkalar bir neshe kvadrat kilometr maydandı iyelegenligin
anıqladı. Payda bolg’an voronkalardın’ (uralardın’) diametri 60 santimetr 28
metrge shekem bolıp, olardan tabılg’an meteorit bo’leklerinin’ awırlıg’ı 1
kilogrammnan 70 kilogrammg’a shekem boldı. Esaplawlar meteorit bo’leklerinin’
ulıwmalıq awırlıg’ının’ 100 tonnadan kem emes ekenligin ko’rsetti.

Shixuaxua (Meksika) tabılg’an Morita dep atalatug’ın tuwrı konus ta’rizli
meteorittin’ awırlıg’ı 11 tonna bolıp, ha’zir Mexiko saqlanadı. Argentina
Kampo-del-Selo («Juldızlı maydan») maydanında tabılg’an aspan «wa’kili» nin’
awırlıg’ı 13 tonnanı, Amerikanın’ ta’biyat tariyxı muzey saqlanıp turg’an
1902-jılı Oregona tog’aylarınan tabılg’an Villamette temir meteoritinin’
awırlıg’ı 14 tonnanı quraydı. Sinszyan (Qıtay) oblastının’ Armanti qalashası
qasına tu’sken meteorittin’ awırlıg’ı 20 tonna, Tanganika tu’sken Mbozi atlı
basqa bir meteorittin’ boyı 4 metr shamasında bolıp, eni ha’m qalın’lıg’ı 120
santimetr, awırlıg’ı bolsa 25 tonna. Meksikanın’ Sinapoa shtatına tu’sken aspan
tası da basqalarınan qalıspaydı. Onın’ boyı 4 metrdi, eni shama menen 2 metrdi,
qalın’lıg’ı bolsa 1 metr 60 santimetrdi qurap, awırlıg’ı 27 tonna shıg’adı.
Shıg’ıs Grenlandiya tu’sken meteorit Jerge urılg’anda bo’leklenip ketti. 1897-
jılı Nyu-York alıp kelingen ha’m Keyi-York dep atalatug’ın bul meteorittın’ u’sh
u’lken bo’leklerinin’ awırlıg’ı 30 tonna («Palatka»), 3 tonna («Ayol») ha’m 408
kilogramm («It») nı quraydı.

Pu’tkil insaniyat tariyxında meteorlardın’ 15 danası g’ana adamlar jasaytug’ın
orınlarg’a tu’skenligi anıq esapqa alıng’an. Sonnan to’rtewinde adamlar jen’il
jaraqatlang’an ha’m kontuziya alg’an.



https://kaa.wikipedia.org/wiki/Juld%C4%B1z

Juldız– ju'da ku'shlı qızg'аn gаzden (plazmadan) ibarat, o'zınеn jaqtılıq
shıg'аrаtug'ın ha'm tаbiyiy jаqtаn Quyashqa uqsаs аspаn dеnеlеrı. Kun Jеrgе
jаqın bоlg'аnlıqtаn g'аnа u'lkеn bоlıp ko'rinedı. Ku'nnеn jеrgе dеyingı аrаlıg'ı
jаrıq 81/3 m, аl еn' jаqın Sеntyаbrdаg'ı α juldızınа dеzіngı аrаlıqtı 4 jıl 3
аydа ju'rіp o'tеdı. Juldızlаr jеrdеn ju'da uzaq jaylasqanlıqtan, tеlеskоp
ja'rdeminde qаrаg'аnnın' o'zіndе dе toshkıdey g'аnа bоlıp ko'rіnеdı. Аysız
tu'nde qаrаg'аndа 5 mın'gа jaqın juldızdı, аl ku'shlı tеlеskоp аrqalı
mıllıyаrdlаg'аn juldızdı ko'riwgе bоlаdı. Еrtе zаmаnnın' o'zіndе-aq аdаmlаr
juldızdı аspаndı Shоqjuldızg'a bo'lgеn. Hа'zіrgі waqıtta 88 shoqjuldız
bаr.Juldızlаrdın' negіzgı sipаtlаmаlаrı оlаrdın' mаssаsı, rаdiyusı ha'm
jаrqırаwı. Bul shаmаlаr, ko'bіnеsе ku'nnın' mаssаsı, rаdiyusı ha'm jаrqırаwının'
ulеslеrı ko'rsetiledı. Nеgіzgı pаrаmetrlеrdеn bаsqа effеktıvlіk tеmperаturа,
spеktrlіk klаss, аbsоlyutlіk juldızlıq shаmа, tu'rlі-tu'rlilik ko'rsеtkіshі
tarіzlі pаrаmеtrlеr dе qоllаnılаdı. Juldızlаr a'lеmı ha'r tu'rli. Gеybır
juldızlаr kunnеn mın' еsе u'lkеn (ko'lеmі bоyınshа) a'dewır jаqarı bоlıp kеlsе
(аyrım juldızlаr), аl gеybіrеwіnіn' ko'lemі mene shıg'аrаtın sa'wlеsının'
enеrgiyası ku'nnеn a'dewır аz bоlıp kеlеdı. Juldızlаrdın' jаrqırаwı dа tu'rlіshе
bоlаdı. Altın Balıqtın' juldızı ku'nnеn 400 mın' еsе аrtıq jаrqırаydı.
Juldızlаrdın' siyrеtіlgеn gаzlаrden, sоndаy-аq ju'da tıg'ız gаzlerden qurаlg'аn
tu'rlеrı dе bоlаdı. Jаltırаwı pеriodlı tu'rdе o'zgеrіp turatın juldızlаr
аynımаlı juldızlаr dеp аtаlаdı.



https://kaa.wikipedia.org/wiki/Antarktika

Antarktika bul jer sharının' en' to'meninde jaylasqan materik. Hawa-rayı ol
jerde ju'da' suwıq. Antarktikanın' 98% ke shamalası muz benen qaplang'an.
Jag'ada jaylasqan McMurdo ha'm Palmer kishkene qalaların esaplamag'anda, ol
jerde ju'da' az adam jasaydı. Qubla polyuste ilim stantsiyası jaylasqan bolıp,
ol jerde tiykarınan hawa-rayı ha'm kosmos izertlewleri menen baylanıslı
ta'jiriybeler alıp barıladı. Antarktikag'a barıwdı qa'legen adamlar tek g'ana
hawa arqalı barıwına boladı. Antarktika maydanı jag'ınan Evropadan u'lken.

Antarktika hesh qanday ma'mleketler jaylaspag'an jalg'ız materik esaplanadı.
Xalıq aralıq pitimge tiykarlanıp, Antarktika jerinin' hesh biri hesh ma'mleketke
tiyisli emes.

Antarktikada o'simlikler ju'da' az; hawa menen dem alıwshı haywanlardan tek
pingvin, tyulen ha'm kitler bar.

Antarktika Tınısh okeanı, Atlantika okeanı ha'm the Hind okeanı menen
qorshalg'an, biraq keyingi waqıtları onı qorshag'an ten'izler bir at penen
yag'nıy "Qubla okeanı" dep atalmaqta. Antarktikag'a en' jaqın materik bul Qubla
Amerika.



https://kaa.wikipedia.org/wiki/The_Beatles

The Beatles 1960-jıllardın' ataqlı toparı. Topardın' ag'zaları John Lennon (Djon
Lennon), Paul McCartney (Pol MakKartney), George Harrison (Djordj Xarrison) ha'm
Ringo Starr bolg'an. Topar o'z jumısın Angliyanın' Liverpul qalasında baslag'an.

Topardın' du'nya ju'zi boylap atag'ı ku'sheygen ha'm olar bu'gingi ku'n
muzıkasında da u'lken a'hmiyetke iye. Du'nya rekordlarının' Ginness kitabı
boyınsha olardın' qosıqları barlıq da'wirdin' en' jaqsı satılıwshı toparı
esaplanadı.

Brian Epstein (Brayan Epshtein) olardın' menedjeri bolg'an. George Martin
(Djordj Martin) olardın' ko'pshilik qosıqların shıg'arg'an. Olardın' derlik
barlıq muzıkası Abbey Road Studiyasında jazılg'an.

Olar 13 albom ha'm ko'plegen filmler jaratqan. Olardın' albomların ha'm
qosıqların (single) esaplag'anda bir milliardtan ko'birek kopiyaları satılg'an.
Ja'nede olar Apple Records dep atalg'an qosıq jazıw studiyasın iske tu'sirgen.
Olar eki film jaratqan, A Hard Day's Night (Qıyın ku'nnin' tu'ni) ha'm Help!
(Ja'rdem berin!). Keyinirek olar Magical Mystery Tour (Sıyqırlı Sırlı Sayahat)
arnawlı teleko'rsetiwin sho'lkemlestirgen. Yellow Submarine (Sarı suw astı
kemesi) atlı multfilm olardın' muzıkasına tiykarlang'an edi. Let it be filmi
olardın' jan'a albomı u'stinde jumısın ko'rsetken.

John Lennon 1980-jılı 8-dekabrde o'ltirilgen, biraq Beatlesdin' qalg'an u'sh
ag'zası 1990-jılı taza eki albom jaratıw ushın birlesken. Olar John Lennonnın'
eki qosıg'ının' tiykarınan paydalang'an ha'm o'zlerinin' bo'limin qosqan, solay
etip qosıqta barlıq to'rt ag'zanın' dawısları payda bolg'an. Qosıqlar "Free As A
Bird" (Qustay erkin) ha'm "Real Love" (Shın muhabbat) dep atalg'an. 1996-jılı
prodyuser George Martin sıyaqlı Paul McCartneyge 1 jıldan son' rıtsar atag'ı
berilgen. George Harrison 2001-jılı 29-noyabrde saratan keseliginen qaytıs
bolg'an.



https://kaa.wikipedia.org/wiki/Raphael

Raffaello Sanzio, a'dette Raphael atı menen belgili bolıp (aytılıwı: Rafael; 6
aprel, 1483 - 6 aprel, 1520) Renessans da'wiri su'wretshisi ha'm arxitektorı
bolg'an. Ol Leonardo da Vinci ha'm Michelangelo menen bir qatarda Joqarı
Renessans da'wirinin' ullı su'wretshilerinin' biri esaplanadı.

Ol o'zinin' Madonna, Christ Child ha'm Vatikandag'ı su'wretleri menen ju'da'
belgili.

Raphael İtaliyadag'ı Umbria rayonının' Urbino qalasıda tuwılg'an. Onın' a'kesı
Giovanni Santi (1494) ha'm su'wretshi bolg'an al anası Magia di Battista Ciarla
(1491). Giovanni Santi Raphaeldin' birinshi ustazı esaplanadı, biraq ol Raphael
11 jasında qaytıs boladı.

15 jasınan baslap Raphael Pietro Perugino atlı su'wretshinin' ustaxanasında
sha'kirt boladı. Perugino tek Umbiada g'ana emes, al Leonardo da Vinci ha'm
Michelangelolardın' watanı bolg'an Rim ha'm Florentsiyada da ataqlı bolg'an. Ol
Vatikandag'ı Sistine kapellasında su'wret salıw huqıqına iye bolg'an
su'wretshilerdin' biri.

Perugino su'wret salıwdın' joqarı usıllarina iye bolıwı ha'm su'wretlerdi
waqtında pitkere alıwı menen basshilar arasinda belgili bolg'an. Ol bir neshe
portretlerdi jaratqan, biraq onın' su'wretlerinin' ko'pshiligi dinge
tiykarlang'an. Ol ta'repinen jaratılg'an Madonna ha'm balanın' kishkene
su'wretleri shan'araq kapellasında jeke sıyınıw ushın qollanılg'an. Perugino
belgili bolg'anlıg'ı sebepli bay basshılardan ha'm shirkewlerden ko'plegen
buyrıtpalar alg'an, sonlıqtan ol shirkewde altar u'stinde su'wretler jaratqan.
Bulardi islewi ushın og'an sha'kirtlerinin' ja'rdemi kerek bolg'an.

Raphael Peruginodan ko'p na'rse u'yrengen, yag'nıy su'wret salıwdı, adam
denesinin' anatomiyasın, boyaw ximiyasın ha'm su'wretke boyawdı tegis qabatta
jayıw usılında u'yrengen. Peruginonın' salg'an su'wretlerinde ko'pshilik
jag'dayda adamlardın' betleri su'ykimli ha'm jumsaq ko'ringen. Raphaeldin'
salg'an su'wretlerinde de bunday belgilerdi ko'riwimizge boladı. Leonardog'a
usag'an geybir su'wretshiler o'z stillerin tez o'zgertken ha'm su'wretleri
arqalı o'zlerinin' jeke oyın ko'rsetken. Biraq Raphael Perugino uyretken stilde
su'wret salıwdı dawam etedi. Ol bug'an basqa su'wretshilerdin' jumısların
ko'riwi arqalı u'yrengen jan'a ideyalardı g'ana qosqan. Leonardo ha'm
Michelangelolardan ayirmashılıg'ı, Raphael du'nyanın' su'wret salıw sanaatına
hesh qanday jan'alıq kiritpegen. Ol tek o'z isinin' sheberligi ha'm adamlar
onın' su'wretlerin jaqsı ko'rgenligi ushın g'ana ataqlı bolg'an.

Onın' en' birinshi belgili jumıslarının' biri bul Rıtsardın' tu'si kishi
su'wreti sanaladı. Bunda uyqlap atırg'an rıtsar su'wretlengen. Onın' tu'sinde
eki sulıw hayal ko'ringen. Birewi jen'il tegis kiyim kiygen ha'm og'an gu'l
usınıs etpekte. Ekinshisi qara kiyim kiygen bolıp, rıtsarg'a qılısh ha'm kitap
usınıs etpekte. Sulıw hayaldın' artında da'rya ta'repke ketken soqpaq ko'ringen.
Ekinshisi tik tawlarg'a alıp barıwshı soqpaq. Raphael tan'law haqqında oylang'an
edi. Rıtsar jen'il joldan barıwı kerek pe, yamasa o'zgerisler kiritiwge ha'reket
etiwi tiyis pe?

Raphaeldin' birinshi a'hmiyetli do'retpesi 1504-jılı salıng'an The Marriage of
the Virgin bolg'an. Bul su'wret Peruginonın' Sistine Chapel ushın jaratqan İsa
Ma'six a'wliye Mayklg'a gilt bermekte su'wretinin' ta'siri astında payda
bolg'an. Ha'zir bul su'wret İtaliyanın' Milan qalasında Brera gallereyasında
jaylasqan.

Shama menen 1504-jılı Raphael İtaliyanın' Florentsiya qalasına Pinturicchio atlı
su'wretshi menen ketedi. Florentsiya o'zinin' sanaat jumısları,
su'wretshilerdin' ustaxanaları, jan'a Renessans da'wiri imaratları ha'm u'lken
shirkewi menen belgili bolg'an. Raphael Michelangelo, Leonardo da Vinci ha'm
basqa da ko'rnekli su'wretshilerdin' ha'm skulptorlardın' jumısların ko'riwdi
qa'legen.

Florentsiya qalası A'wliye Mariyag'a bag'ıshlang'an bolg'anlıg'ı sebepli, ol
jerde Madonna ha'm balanın' ko'rinislerin jasaw da'stu'rge aylang'an edi. Derlik
ha'r bir ko'shenin' mu'yeshinde Madonna ha'm balanın' suwreti yamasa aqshıl
ren'li ha'ykeli jaylasqan edi.

1508-jılı Raphael Julius II papası ta'repinen Rimge shaqırıladı. Ol Rimde
waqtında onın' atag'ı ku'sheyedi ha'm "Su'wretshiler Printsi" sıpatında belgili
boladı. Ol o'mirinin' aqırgı 12 jılın Rimde o'tkeredi ha'm o'zinin' ko'plegen
belgili su'wretlerin jaratadı.

Ol Rimde waqtında og'an Sant'Agostino shirkewinde Isaiah payg'ambardın'
freskosın salıw jumısı tapsırıladı. Su'wret u'stinde jumısı dawamında ol
o'zinin' dostı arxitektor Donato Bramanteni ko'riwge baradı. Bramante
Michelangelo Sistine kapellasının' joqarg'ı betine su'wret salıp atırg'an
waqıtları Vatikanda edi. A'lbette, Raphael ataqlı usta ne islep atırga'nın
ko'riwdi qa'leydi ha'm Michelangelo joq waqtında, Bramante Raphaeldi kapellag'a
alıp baradı. Raphael Michelangelonın' payg'ambarlardı su'wretlegen usılın ko'rip
qattı ta'sirlengenligi sonshelli Sant'Agostino shirkewine qaytıp, o'zinin'
salg'an su'wretin diywaldan qırshıp taslaydı. Raphaeldin' su'wreti
Michelangelonın' stilinde salıng'anlıg'ın ko'riw an'sat. Raphael bunnan
uyalmag'an. Bul arqalı ol ullı ustag'a hu'rmetin bildirgen.

Raphaeldin' en' belgili su'wretlerine Stanze atı menen belgili bolg'an Vatikan
sarayında Julius II nin' bo'lmeleri diywallarına salıng'an freskolar kiredi.
Stanza della Segnatura ha'm Stanza d'Eliodoro su'wretler Raphaeldin' o'zi
ta'repinen jaratılg'an, al Stanza dell'Incendio Raphael ta'repinen dizaynlang'an
bolıp, onın' ja'rdemshileri ta'repinen salıng'an.

Stanza della Segnaturadag'ı freskolardın' birewi ullı a'hmiyetlilikke iye. Bul
Afina mektebi dep atalatug'ın su'wret. Bunda A'yyemgi Gretsiyadan bir topar
sawatlı adamlar: filosoflar, shayırlar, dramaturglar, matematikler ha'm basqalar
su'wretlengen. Olar ortadag'ı adamdı - filosof Platondı tın'lamaqta. Su'wret sol
waqıtları, yag'nıy erte 1500-jılları, Rim adamları arasında A'yyemgi Afinanın'
ilimi menen ten' bolg'an pikir ha'm oqıwdın' jan'a oyanıwı bolg'anlıg'ın
an'latadı.

Bul ko'rinisti anıq ashıp beriw ushın, Raphael o'zi tanıg'an adamlardın'
ju'zlerinen paydalang'an. Sınıq murınlı Michelangelo iyegin qolına tirep otır.
Uzın shashlı ha'm tegis saqallı uzın boylı Platon bul Leonardo da Vincidin'
portreti.

Su'wrettin' en' bir ta'sirlendiriwshi ta'repi bul Raphaeldin' adamlar turg'an
imarattı salıw usılı. Arxitektura tap real bo'lmeni ashıp turg'anday ko'rinis
beredi.

1500-jılları su'wretshilerden a'dette arxitekturanı dizaynı menen shug'ıllanıw
soralg'an. Raphaeldin' arxitektor sıpatında birinshi jumısı bul Santa Maria del
Popolo shirkewindegi jerlew kapellası bolg'an. Leo X papası A'wliye Peter
sarayın dizayn qılıwg'a ja'rdem beriw ushın Donato Bramante menen Raphaeldi
tan'lag'an. Bramante qaytıs bolg'annan keyin, Raphael saraydı dizaynlawdı o'z
qolına alg'an ha'm birinshi qabat rejesin Grek krestinen Latın krestine
o'zgertken. Michelangelo Bramantenin' rejesin a'piwayılastırg'an halda qayta
paydalang'an. Keyingi arxitektor Maderna Raphael rejelestirgenindey, imarattı
uzaytırg'an.

Raphaeldin' en' keyingi sanaat jumısı Transfiguratsiya su'wreti bolg'an, biraq
Raphael onı pitkeriwinen aldın qaytis boladı. Bul jumıs Raphaeldin'
ko'mekshilerinin' biri bolg'an Giulio Romano ta'repinen keyinshelik pitkerilgen.

Raphael o'zinin' 37-tuwılg'an ku'ninde qaytıs boladı ha'm Rim Panteonında
jerlenedi. Onın' jerleniwi Vatikanda o'tkeriledi ha'm Transfiguratsiya su'wreti
onın' jerlew arbasının' basına qoyılg'an.



https://kaa.wikipedia.org/wiki/Milan

Milan (Italiyansha. Milano, ya'ki "joldın ortası", — İtaliyanın' ekinshi u'lken
qalası, Lombardiya regiyonının' paytaxtı.

Milan - moda paytaxtı, belgili insaniyat orayı. Milanda Leonardo Da Vinchidin'
biybaxa o'neri bolg'an "Sirli sham jarıqlıg'ı" saqlanadı.

Milan italyanları ha'm shet elli-lerge o'z belgili festivaları - moda
ko'rgizbeleri, ha'm ma'deniy waqıyalarg'a jalp etedi. Duom esteligi, Viktor
Emmanuel galeriyası ha'm La Skala teatrı da sol jerde jaylasqan. Milanın' Duom
maydanında bir neshe diqqatqa ılayıq a'bida estelikler bar - Viktor Emmanuil
esteligi, Emmanuil galereyası.

Duomo esteligi Milanın' tiykarg'ı tamasha qılınatug'ın jeri. Har ku'n sag'at
9.00-12.00 ha'm 14.30-18.00 ge shekem ashıq boladı. Esteliktin' birinshi tasın
1386-shi jılda baslansa da, ol 1813-shi jılda qurıp pitkerilgen. Estelik
du'nyada gotika uslubı en' ko'p qolanılg'an esteliklerden biri.

Erkole Roza ta'repinnen qurılg'an Viktor Emmanuil esteligi Duomo meydanının'
orayı ha'm turistlerdin' en' toplanatug'ın jeri.

Eger Roma İtaliyanın' paytaxtı bolsa, Milan en' u'lken italyan regionu bolg'an
Lombardiyanın' paytaxtıdır. Milan İtaliyanın' u'lkenligi boyınsha ekinshi qalası
ha'm u'lkenin' siyasiy-ekonomikalıq orayı. qala ten'iz qa'dinen 100 metr
ba'lentlikde jaylasqan. nemisshe "Mayland" atalg'an Milan so'zinin' mag'ınası
latın tilinen awdarg'anda "ken'likte jarıspa" degen mag'ananı an'latadı. Milan
eramızdan aldıng'ı 6-5-shı a'sirlerde gallar (francuzlar) ta'repinen salınıp.
Uzun tariyxı boyunsha pu'tin Evropa basqınshıları Milandı basıp alıwg'a ha'reket
qılg'an. Milan bir neshe da'wir, u'lken Rim İmperiyasının' paytaxtı bolıp.
1157-shi jılda Milan g'a'rezsiz bolsa da, bu, ko'p waqıtg'a sozılmadı. 1277-shi
jıldan 1500-jılg'a shekem Milandı Viskont ha'm Sforts su'lalası basıp alg'an.
Ha'mde bul da'wirlerde de qalada bir neshe ta'riyxiy estelikler qurılg'an.

Milan qalası Italiyanın' arqasında, Padana tekisliginde (it. Pianura Padana),
Olana ha'm Lambro saylarının' boylarında jaylasqan.

Milan qa'dimnen İtaliyanın' en' u'lken avtomobil magistralı orayı bolg'an.
Basqada, A1 (Rim - Neapol), A4 (Turin - Triest), A7 (Genua), A8/A9 ha'm dairaw
A50(batıs)/A51(shıg'ıs)/A52(arqa) avtomobil magistralları bir birine
baylanısqan.

Milan eki Malpensa ha'm Linate du'nya ju'zlik hawa portlarına iye. Milannan
biraz aralıq uzaqda jaylasqan Malpensa du'nya ju'zlik hawa portı ha'zirgi
waqıtda tranzit ushıwlar u'shın bir mo'njellengen. qalada intensiv temir jol
baylanısı (Malpensa express) bar. Linate Hawa portı qala orayında jaylasqan
ha'mde evropadag'ı ha'm jerli ushıwlarg'a, "Orio al Serio bei Bergamo" bolsa
daqa kishi hawa bolıp ko'binshe ushıw, karter ushıwlarg'a ha'm ju'k tasıwlarında
xizmet ko'rsetedi. Milanın' hawa portları elde 30 million jollawshını tasıw
mu'mkinshiligine iye.

Oraylıq Milan (it. Milano Centrale) — 1931 shi jılda qurılg'an, evropanın en'
u'lken temir jol vokzallarınnan sanaladı. Vokzal Art Deco u'slubında qurılg'an.
Gu'mbezinin' uzınlıg'ı 341 m, ba'lentligi 66.500 m², ima'ratdın' fasadı 200 m,
24 platformag'a ha'm ku'ndelik 330 000, jollawshı tasıw mu'mkinshiligine iye.
"S" (Suburban Railway Service) temir jol xizmeti 8 beketge iye bolıp ko'binshe
qala-a'trapi, qalalar-ara ha'm "R" regional ko'rinistegi tasıwlardı a'melge
asıradı.



https://kaa.wikipedia.org/wiki/Kontinent

Kontinent yamasa materik bul jer ju'zindegi birlesken u'lken jer maydanları.
Materiklerdin' sanı ma'selesinde adamlar ele bir anıq sheshimge kelmegen. Bazı
birewlerdin' pikiri boyınsha ha'zirgi waqıtta jeti materik bar.

Okeaniya bul Avstraliya, Jan'a Zellandiya ha'm Tınısh okeanı atawların o'z
ishine alatug'ın region. Geybir adamlardın' aytıwınsha Okeaniya materik emes,
biraq a'dette materik sıpatında qaraladı. Basqa bir topar adamlardın' isenimi
boyınsha, ol materik ha'm Avstraliya bul materiktin' bir bo'legi.

Geybir adamlar Arqa Amerika ha'm Qubla Amarikalardı bir materik dep esaplaydı.
Birewler Evropa ha'm Azianı Evraziya dep atalg'an materiktin' bo'limleri
esaplaydı. Evrazia ha'm Afrika Evrafraziya materigin quraydı dep esaplawshılar
ha'm tabıladı.

Britaniya adamları "kontinent" (yamasa "kontinentlik") haqqında so'yleskeninde
ko'binese olar Evropanı na'zerde tutadı. Bul ma'ni aldıng'ıday ko'p
qollanılmaydı, biraq elege shekem "kontinent azangı awqatı" (sırlı, djemli
bulochkalar, pisirilgen "Inglis azang'ı awqatı") sıyaqlı ibaralarda ushırawı
mu'mkin.



https://kaa.wikipedia.org/wiki/Cristoforo_Colombo

Cristoforo Colombo (Italiyansha. Cristoforo Colombo, İspansha. Cristóbal Colón;
aytılıwı: Xristofor Kolumb) belgili sawdager ha'm sayaxatshı. Ol 1451 jılı
tuwılg'an ha'm 1506-jılı 20-Mayda Valladolid qalasında qaytıs bolg'an. Onı bir
waqıtları Amerikanı ashqan birinshi Evropalı dep esaplag'an, bıraq ha'zirgi
waqıtta Vikingler Amerikanı onnan aldın ashqanlıg'ı belgili.

Cristoforo Colombo İndiya ha'm Qıtayg'a qısqa jol tabıw u'mitinde Atlantika
okeanınan ju'zedi. Ol İspaniya patshası Ferdinand II Aragon ha'm xanshayım
Isabella I Castile larg'a o'simlikler ha'm altın alıp keliwdi qa'leydi. Ol jer
shar formasında ekenligin biledi, bıraq onın' qansha u'lkenligin haqqında xabarı
bolmaydı. Cristoforo Colombo Marko Polonın' Qıtaydın' shıg'ısınan ten'iz
tapqanın esitken edi ha'm bul ten'iz Evropanın' batısında jaylasqan ten'izdin'
o'zi dep isengen edi. Cristoforo Colombo Tınısh okeanı ha'm Amerika kontinenti
haqqında hesh qanday mag'lıwmatqa iye emes edi ha'mde Atlantika okeanı
tuwrıdan-tuwrı Qıtayg'a alıp barmaytug'ınlıg'ın bilmeytug'ın edi.

Sayaxatının' aqırında Christopher bir neshe atawlardı ushıratadı ha'm Shıg'ıs
İndiyag'a jetip keldik dep oylaydı. Sonın' ushın ol sol jerdegi jergilikli
xalıqtı "İndiyalılar" dep atag'an. Ulıwma Cristoforo Colombo Amerika
kontinentine to'rt ma'rte sayaxat qılg'an. Kolumbiya ma'mleketide onın' atına
atalg'an.

Cristoforo Colombonın' kelip shıg'ıwı haqqında ko'p tartıslar bar.
Ko'pshiliktin' oylawı boyınsha ol İtaliyanın' Djenoa qalasında tuwılg'an.
Ekspertler Cristoforo Colombonın' tuwılg'an jeri haqqında ko'p mag'lıwmatlardı
u'yrenip shıqqan, biraq usı waqıtqa shekem aqırg'ı sheshimge kelmegen.



https://kaa.wikipedia.org/wiki/Arqa_Koreya

Koreya Xalıq Demokratik Respublikası (KXDR) ya'kı Arqa Koreya — Koreya
yarımatawında, Qubla Koreya arqasında jaylasqan ma'mleket. Maydanı 120,54 min'
km². Xalqı sanı 24 486 550 adam. Paytaxtı — Pxenyan qalası. 9 ta administratıv
provinsıyaga ha'm 4 orayg'a boysınıwshı qalalar (Pxenyan, Keson, Xamxın,
Chxonjin). Ma'mleket baslıg'ı — prezident. Ma'mleket hu'kimetının' joqarı organı
ha'm nızam shig'arıwshı organı — bir palatalı joqarı Xalıq jıyını esaplanadı.

2008-shı jılg'ı mag'liwmatlarg'a ko're arqa Koreyanın xalqı sanı 24.051.218
adamdı qurag'an . Etnik ta'repten strukturası arqa Koreyanın 99.8%-i
koreyalıqlar, 0.2%-bolsa qıtaylılar, yaponlar, vietnamlılar ha'm evropalılardan
ibarat.

Tiykarg'ı sanaat tarmaqları: qara ha'm ren'lı metallurgiya, mashinasazlıq,
Ximiya sanaatı. Qurılıs materialları islep shig'ariladı, ag'ashtı qayta
islewshı, ximiya ha'm neft ximyası, toqimashılıq, azıq-awqat sanaatı
rawajlang'an. Awıl xojaliginda diyqanshılıq birinshı orında turadı. Salı,
texnika eginlerı, paxta, temekı ha'm basqalar jetistiriledı. Elektr energiyası
islep shıg'arıladı, ko'mir, temir, rux, molibden, volfram, qorg'asın, mıs,
alyuminiy, magniy, altın, grafit, pirit, tuz qazıp shıg'arıladı.



https://kaa.wikipedia.org/wiki/Wolfgang_Amadeus_Mozart

Volfgang Amadey Mozart (27-Yanvar' 1756 - 5-Dekabr' 1791) Avtsriyali kompozitor
ha'm pianist bolg'an. Ko'pshiliktin' pikirinshe ol barliq waqittin' en' zor
kompozitorlarinin' biri esaplanadi. Ol 1756-jili 27-Yanvar'da Zaltsburg
qalasinda tuwilg'an. Ol qisqa o'miri dawaminda 600 den aslam muzika
shig'armalarin do'retti. Solardin' ishinde Don Jiovanni ha'm Siyqirli Sirnay
operalari bar. Onin' birinshi miyneti to'rt jasinda jazilg'an minuet (oyin)
esaplanadi; aqirg'i miyneti juwmaqlanbag'an Rekviem esaplanadi. Mozart kishkene
waqtinan pianino shertip bilgen ha'm ol zor pianist, ha'm de ataqli kompozitor
sipatinda dan'q shig'ardi. Ol 1791-jili 5-Dekabr' saat tu'ngi 1 lerde revmatik
isitpadan qaytis boldi.

Mozarttin' muzikasi Gaydn muzikasi siyaqli Klassikaliq stil'degi muzikalardin'
en' zori esaplanadi. Ol muzika do'retip baslag'an waqitta Barok periodi o'z
juwmag'ina jetip , muzikag'a bolg'an ko'z qaras o'zgerip atirg'an waqitlar edi.
Muzikanin' formasi, balansi (ten' salmaqliliq) ha'm elegantlilig'i kontrapunt
stil'den jaqsiraq dep esaplandi. Mozart tap sol waqitta ataq shig'arg'an pianino
ushin muzika jazg'an birinshi ataqli kompozitor boldi. Ol sol waqitta muzikanin'
barliq tu'rlerin: simfoniya, opera, solo kontsert, kamera ushin muzika, atap
aytqanda tarli kvartet ha'm tarli kvintetler, ha'm pianino ushin sonatalar
do'retti. Ol ko'plep diniy muzikalar, sonin' ishinde messalar, ha'm sonday-aq
oyinlar, divertimenti ha'm serenadalar do'retti. Mozart jas waqtinda
simfoniyalar a'dette qisqa, a'piwayi muzika shig'armasi esaplanar edi. Mozart
simfoniyani yarim saatqa sheken soziliwi mu'mkin bolg'an sheberlik penen
islengen shig'armag'a aylandirdi. A'sirese onin' aqirg'i u'sh simfoniyasi en'
zor (shedevr) shig'armalar esaplanadi. Onin' kontsertleri, a'sirese pianino
kontsertleri aldin jazilg'an muzikalardan bir qansha alding'a rawajlang'an edi.
Mozart ko'binese baladay ha'reket etkeni menen, ol adam xarakterin jaqsi
tu'siner edi. Buni onin' operalarinda xarakterlerdi ko'rsetiw ushin kirgizgen
elespesiz effektlerinen ko'rse boladi. Mozarttin' operalari onin' zor miynetleri
esaplanadi. Ol adamlardin' xarakterlerin jaqsi tu'sindi ha'm olardi operalarda
aship beretug'in muzikalar do'retti. A'sirese u'sh operasinda: "Don Jiovanni",
"Le Nozze di Figaro" (Figaronin' u'yleniwi) ja'm "Cosi fan tutte" operalarinin'
ha'r qaysisinda bir neshe xarakterler jag'daydi o'z ko'z qarasinan aytip
turg'anlig'in ko'riwge boladi. Mozart pop muzika janrinda da namalar do'retti.
Solardin' ishinde "Eine keine Nachtmusik", "Pianino A Sonatasi"nan "Tu'rkshe
Rondo"si, "K550 G minorinda 40-Simfoniya"si ha'm "Siyqirli nay (fleyta)"
namalari ha'zirgi ku'nde ju'da' belgili.



https://kaa.wikipedia.org/wiki/Sh%C4%B1n%27g%27%C4%B1sxan

Shın'g'ısxan (shama menen 1162 - avgust, 1227) - Mong'ol urıwların birlestirgen
ha'm Mong'ol İmperiyasın payda etken du'nyanın' en' ku'shli a'skeriy
jolbasshılarının' biri. Onın' balaları ha'm aqlıqları onın' tajına miyrasxorlıq
etti ha'm du'nyadag'ı en' u'lken imperiyanı payda etti.

Shın'g'ısxannın' aqlig'i, Qublay Xan, Qıtayda Yuan Dinastiyasının' (1271-1368)
birinshi İmperatorı boldı. Shın'g'ısxannin' jerlengen jeri usı ku'nge shekem
belgisiz. Ol sawashta ko'plep tabislarg'a eristi ha'm ko'plep dushpanların
o'ltirdı, solardin' ishinde ol Jin Dinastiyasında jen'di. Ol Qitaydın'
ko'pshilik bo'legin ha'm Qıtayg'a qon'sılas ma'mleketlerdin' ko'pshiligin basıp
aldı. Na'tiyjede ol kushli imperiya payda etti.

Shın'g'ısxang'a tuwılıwında Temujin isimi berildi. Urıw basshısı sıpatinda ko'p
jerlerdi basıp alıp, u'lken tabıslarg'a eriskennen keyin adamlar oni Shın'g'ıs
dep atay basladi, shin'g'is degen "Ja'ha'n basqariwshısı" degendi an'latadı. Bir
neshe on jıllıqta Shın'g'ıs u'lken a'skeriy ju'risler qılıp, ko'p adamlardı
o'ltirip ju'da u'lken jerlerdi basıp aldı. Usının' menen ol o'zine tariyx
kitaplarında "jabayı monster" degen ataqqa iye boldı.

Shın'g'ıs xan (mong. Чингис Хаан, Chingis Khaan; 1162 - 18 avgust, 1227) —
Mongol imperatorı ha'm Mongol qa'wimlerin birlestirip, Mongol İmperiyasının'
tiykarın salg'an a'skriy basshı. Onnan keyingi bolg'an xanlar Mongoliyanı
adamzat tariyxındag'ı en' ullı imperiyag'a aylandırdı.

Shın'g'ıs xan Qitaydag'ı Yuan dinastiyasının' birinshi imperatorı Qublay xannın'
atası bolg'an. Ha'zirgi waqıtqa shekem Shın'g'ıs xannın' qay jerde jerlengenligi
anıq belgili emes.



https://kaa.wikipedia.org/wiki/Rotterdam

Rotterdam (gollandsha — Rott da'ryasına qurılg'an ko'pir) — Niderlandiyanın'
batıs bo'legindegı qala, Reyn da'ryası deltasının' arqasında. Kanal arqalı arqa
ten'iz penen baylang'an. Xalqı sanı 600,1 mın' adam, (2007). Batıs evropanın'
en' iri portı. Transport jollarının' iri orayı. Aeroportı xalqara ahmiyetke iye.
Ma'mleketdin' a'hmiyetli sawda-sanaat orayı. Sanaatı shetden keltiriletug'ın
zatlarg'a ko'binshe isleydi. GFR ha'm Belgiyanın' iri ka'rxanalarına
Rotterdamnan neft quwırları o'tken. iri neftdi qayta islew ha'm neft ximiyası
ka'rxanaları islep turıptı. Tu'rli mashinasazlıq (kemesazlıq ha'm
avtomobilsazlıq, elektrotexnika ha'm b.), ximiya, jenil, azıq-awqat sanaatı
ka'rxanaları bar. Metropoliten qurılg'an. Unt, ko'rkem o'ner akademiyası,
kemesazlıq ha'm navigatsiya inistitutı, tariyx, ten'iz ha'm etnologiya muzeylerı
bar. qala 13-a.den belgili. Arxitekturalıq esteliklerden gotika shirkewı (15-a.)
ha'm basqa Shirkewler, digirmanlar (17—18-a.ler) saqlang'an. Rotterdamda milliy
ha'm xalqara sawda operatsiyaları o'tkiziledi.



https://kaa.wikipedia.org/wiki/Omar_Hayyam

Parsı-ta'jik a'debiyatının' ko'rnekli wa'killerinin' biri Omar Hayyam 1048-jılı
Nishapur qalasında tuwılg'an. Atası shatır tigiwshi bolg'anı ushın Hayyam degen
ataq atasınan miyras bolıp qalag'an. Onın' jasag'an zamanı Orta Aziya
G'aznaviyler hu'kimranlıg'ı da'wiri. Usı da'wirdin' belgili danıshpanlarının'
biri Nizammulmu'lk (1017-1032) wa'zir da'rejesine jetip shıg'ısta u'lken
medreseler qurıp, a'tirapına belgili adamlar jıynag'an. Omar Hayyam da
jaslıg'ınan filosofiya, filologiya ha'm matematika t.b. ilimlerdi qunt penen
u'yrengen. Son'ınan Nizammulmu'lktan İsfahang'a shaqırtıp observatoriyag'a
basshılıq etiwdi o'tinedi. Omar Hayyam bir neshe ilimdi miyras qaldırg'an. Biraq
onın' atın pu'tkil du'nyag'a tanıtqan rubayıları ekenligi bizge ma'lim.

Omar Hayyam da'wirinde sufizm ta'liymatı ken' taralg'an edi. Biraq ol real
ta'biyat tendentsiyalarına su'yenedi. Ma'selen materialistlik
tendentsiyalardag'ı filosofiyalardın' pikiri menen ortaqlasıp, Omar Hayyam
du'nyanın' materiyanın' ma'n'giligin, bardan joq bolmag'anlıg'ın ha'm joqtan bar
bolmaytug'ının ta'n aladı. Du'nyanı o'lmeytug'ın ruwxtan, ideyadan ibarat dep
tu'sindiriwshi ta'liymatqa qarsı boladı.

Shayırdın' pikiri boyınsha du'nya ma'n'gi bolıwı menen birge tek g'ana o'zgerip
turadı, basqa-basqa tu'ske kirip turadı. Bular bolmıstın' tiykarg'ı nızamlıg'ı
dep biledi. Solay etip ol erisilgen o'mirge qayıl bolıp o'mir keshiriw kerek
ekenligin aytadı. Shayır du'nyadag'ı zulımlıqlardan, ten'sizlikten qattı
nalıydı. Ol g'amnan, qayg'ıdan qutılıwdın' sha'rti go'zzal menen ma'y ish dep
tu'sindiredi. Hayyam optimizimdi jaqlaydı. Sonın' menen birge g'am-qayg'ı
jalg'ızlıq motivi jırlanadı. Ja'ne aytatug'ın na'rse ma'y (sharap) motivi
parsı-ta'jik poeziyasında a'yyemgi, motivlerdin' biri. Negizinde shayır, jo'nsiz
ma'y ishiw ta'repdarı emes, sharap o'z mo'lsherinde ishilgende g'ana jaqsı.
Mo'lsherden zıyat ishimlik adamdı qor-zar etedi dep tu'sindiredi.



https://kaa.wikipedia.org/wiki/Oktavian_Avgust

Oktavian Avgust (23 sentyabr, b.e.sh. 63 – 19 avgust, 14) birinshi ha'm en'
a'hmiyetli Rim İmperatorlarının' biri. Ol Rimnin' du'nya ju'zindegi en'
qu'diretli imperiya bolıp jetilisiwinin' birinshi basqıshın basladı.

Oktavian Avgust Sezar Rim Respublikası diktatorı Yuliy Sezardın' saqlap alıng'an
balası bolg'an. Oktavian ekinshi triumviratta (Rim İmperiyasın bir basshı
sıpatında u'sh adamnın' basqarıwı), Mark Antoniy ha'm Lepiduslar menen bir
qatarda basshıliqqa iye bolg'an. Avgust ha'm Antoniuslar b.e.sh. 44-jılı
o'ltirilgen Yuliy Sezarg'a sadıq bolg'an. Onın' o'liminen keyin Sezar
ta'repdarları ha'm Sezardın' qarsılası Pompeydin' ta'repdarları arasında Rim
boylap puxaralıq urısı baslanadı. Triumvirat basshılıg'ı da'wirinde urıs
toqtaydı, biraq Lepidustın' o'limi ha'm Mark Antoniydin' Mısırda Kleopatra menen
bolıwı urıstın qayta dawam etiwine sebepshi boladı.

Bul ku'shli qanlı urısta jen'iske eriskennen keyin, Oktavian b.e.sh. 31-jılg'ı
Aktium urısı ta'repdarı bolg'an Senat ta'repinen birinshi Rim İmperatorı bolıp
saylanadı ha'm "Avgust" atın aladı. Ol b.e.dın' 14 jılı onın' o'gey ha'm ku'yew
balası Tiberius (Tiberiy) onın' ornına İmperator bolg'ang'a shekem basshılıq
etedi.



https://kaa.wikipedia.org/wiki/MATLAB

Matlab - texnikalıq esaplawlar ushın joqarı o'nimdarlı til bolıp, ol
matematikalıq esaplawlar ju'rgiziw, sheshimlerdi bir qansha qolaylı tu'rde
sa'wlelendiriw ha'm programmalastırıw imkaniyatların o'z ishine aladı. Sonday-aq

Matlab so'zi matritsalıq laborotoriya (inglis tiline: matrix laboratory)
ma'nisin beredi. Matlab arnawlı tu'rde matritsalıq esaplawlar ushın zamanago'y
programmalastırıw mu'mkinshilikleri LINPACK ha'm EISPACK qa jen'il kiriw imkanin
jaratıw ushın jazılg'an.

Matlab jıllar dawamında ha'r qanday paydalanıwshılar ta'repinen jetilistirilip
barılg'an. Joqarı oqıw orınlarında matematikler ma'seleler sheshiwde, mashina
qurılıslarında ha'm ilimiy jumıslar alıp barıw ushın standart instrument
wazıypasın atqaradı. O'ndiriste bul mag'lıwmatlardı qayta islew ha'm analizlewda
joqarı o'nimdarlı izertlewler ushın arnalg'an til. Matlab ta "toolboxes" dep
atalıwshı programmalardın' arnawlı gruppası tiykarg'ı orın tutadı. Olar
ko'plegen paydalanıwshılar ushın arnawlı metodlardı izertlew ha'm qollanıwda
a'hmiyetli. Yag'nıy:



https://kaa.wikipedia.org/wiki/Grammatika

Ma'selen, ispan tili grammatikası inglis tili grammatikasınan o'zgeshe. Olar
ha'r qıylı qag'ıydalarg'a iye. İnglis tilinde bizler "I like fast cars" dep
aytıwımızg'a boladı, biraq ispan tilinde bul "me gustan los coches rápidos"
boladı. Ga'pte so'zlerdin' izbe-izligi o'zgerdi: eger grammatikasız, tek g'ana
so'zler inglis tiline awdarılg'anda bul "to me they please the cars fast"
degendi an'latar edi. Bul ga'p inglis tilinde nadurıs bolg'anı menen, ispan
tilinde grammatikalıq jaqtan durıs esaplanadı. Sebebi ispan ha'm inglis
tillerindegi ga'pte so'zlerdin' ornı haqqındag'ı qag'ıydalar ha'r qıylı.

Grammatika a'ste o'zgermekte. Bu'gingi ku'nde a'dette qollanılatug'ın ga'pler
bunnan 100 jıl aldın adamlarg'a qolaysız ko'ringen bolıwı mu'mkin. Geybir
adamlar so'ylesiwde basqalardan o'zgeshe grammatikanı qollanıwı mu'mkin. Olar "I
didn't do anything" nin' ornına "I didn't do nothing" dep aytıwı mu'mkin. Sebebi
bul olardın' shan'arag'ında yamasa olar jasaytug'ın ortalıqta a'dettegidey
bolıwı mu'mkin.



https://kaa.wikipedia.org/wiki/Qaraqalpaqstan

Qaraqalpaqstan (O'zbekshe: Qoraqalpog`iston Respublikasi yamasa Қорақалпоғистон
Республикаси). Qaraqalpaqstan Respublikası paytaxtı - No'kis qalasında 236 700
adam jasaydı. Basqa iri qalaları – Хo'jeli, Qon'ırat, Shımbay ha'm Taxıyatas.

Suveren demokratik Qaraqalpaqstan Respublikası O'zbekstan Respublikasının'
arqa-batısında jaylasqan.

Respublika shıg'ısında O'zbekstan, arqa ha'm arqa-batısında Qazaqstan, qubla
ha'm qubla-batısında Tu'rkmenstan menen shegaralasqan. Ulıwma jer maydanı - 165
600 kv km.

Qaraqalpaqstan xalqın qaraqalpaqlar - 32,1 %, o'zbekler - 32,8 %, qazaqlar -
25,0 %, tu'rkmenler - 8,0 %, qalg'anlar - 25,0 % quraydı.

Qaraqalpaqstan Respublikası tаbiyiy gаz, grаnit, ha'm nеft, bеtоnit, kаоlin,
mramor, mеtаll kiritilgen fоsfоr mеtаllаrı ka'nlerine iye.

Aral ten'izi boylarında ga'z ha'm neft ka'nleri tabılg'an bolıp, bu ka'nler
ha'zirgi waqıtqa shekem paydalanılmag'an ha'm qayta islenbegen halda jatır.

Paxta ha'm gu'rish en' ko'p egiletug'in egin esaplanadı. Respublikada qaramal,
tu'ye, qarako'l qoyı ha'm eshkiler ko'p bag'ıladı.



https://kaa.wikipedia.org/wiki/Polyak_tili

Polyak tili — hind-Evropa tilleri shan'arag'ının' batıs slavyan tilleri
toparındag'ı til; Polsha Respublikasının' ra'smiy tili. Polsha, AQSH, Braziliya,
Franciya, Kanada ha'mde geybir MDX ma'mleketlerinde tarqalg'an.
So'zlesiwshilerdin' ulıwma sanı 45 mln. Adamnan aslam. Polyak tili u'lken
polyak, kishi polyak, mazovets, sileziya, kashuba laqjalarına bo'linedi. Fonetik
belgileri: a'detde so'zlerinin' aqırınan ekkinshi buwıng'a tu'sedi; u'nli
dawıslardın' reduksiyag'a ushrawı; u'nlilerde sozıqlık-qısqalıq
oppozitsiyasının' joqlıg'ı; u'nli dawıslardın' qattı,likyumshoqlı
oppozitsiyasig'a iyeligi. Morfologik belgileri: qısqarg'an predikativ bo'llekler
joqlıg'ı; san so'z kategoriyasının' bo'lek tu'rleniwge iyeligi; u'sh bo'lektin'
barlıg'ı ha'm basqalar.

A'debiy til u'lken polyak, kishi polyak, mazovets shevaları tiykarında
rawajlanbaqda. A'debiy tildin' en' kerekli da'wirlestiriliwi: qa'd. Polyak tili
— 1500 jılg'a shekem; worta P.t. — 16-a'.den 18-a. din' 2 nshi yarımına shekem;
jana polyak tili — 18-a.din' 2 yarımınan ha'zirge shekem. Jazıwı latın grafikası
tiykarında. Onda polyak tiline g'ana tiyisli bolg'an geybir dawıslar diakritik
belgili ha'rifler menen belgilenedi.



https://kaa.wikipedia.org/wiki/Nankin

Nankin (Qıtaysha Nanszin — qubla paytaxt) — Qıtaydın' shıg'ıs bo'legindegı qala.
Szyansu provinsiyasının' administrativ orayı. Xalqı 5,3 mln. kishi (1998).
Yanszi da'ryası to'mengi ag'ımındag'ı kerekli transport jolları tu'yini.
Aeroport bar. Ten'iz kemeleri kire alatug'ın port. Ma'mleketdin' iri
ekonomikalıq, ilimiy ha'm ma'deniy oraylarınan. Stanoksazlıq, elektr ha'm radio
apparaturaları islep shıg'arıladı. avtomobilsazlıq ha'm awıl xojalıg'ı
mashinasazlıg'ı, metallurgiya, ximiya, sement, toqımashılıq, azıq-awqat sanaatı
ka'rxanaları, issıllıq elektr stansiyası bar. Qurılıs materialları islep
shıg'arıladı. O'nermentshilik rawajlang'an.

Nankinge mil. al. 472 jılda tiykar salıng'an. Tu'rli da'wirlerde qala atı ha'r
tu'rli atalg'an. 1368—1421 jıllarda ma'mleket paytaxtı. 1421 — 1911 jıllarda
Szyannan nayıplıgının' orayı. 1853—64 jıllarda Taypinler ma'mleketi paytaxtı.
1911 — 12 jıllarda Sun Yatsen baslıq Qıtay Respublikası hu'kimetinin' qarargahi.
1912 jıldan Szyansu provinitsiyasının' administrativ orayı. Administrativ ha'm
tariyxiy esteliklerden "Imperator qalası" (14—15-a'sirler), qala diywalı (uz. 34
km), iba'datxanalar, baralar saqlang'an.



https://kaa.wikipedia.org/wiki/Charles_Darwin

Charles Robert Darwin (12 fevral, 1809 - 19 aprel, 1882) inglis naturalisti
(ta'biyat izertlewshisi) bolg'an. Ol evolyutsiya teoriyasın usınıwı menen
belgili. Bul teoriya boyınsha barlıq tiri organizmler ulıwma bir tu'birden kelip
shıqqan. Onın' aytıwı boyınsha, organizmler toparı en' jaqsı iykemlesken yamasa
en' a'wmetli organizmlerdin' kemirek u'yrenisken organizmlerden ta'biyiy tu'rde
saylanıp alınıw usılı menen o'zgergen. Ol ja'ne, geybir organizmlerdin' jaqsı
iykemlesiwi mutatsiya (genler o'zgerisi) arqalı payda bolg'an normal
o'zgerislerdin' sebebi ekenligin aytıp o'tken. Geybir o'zgerisler organizmlerdi
a'wmetlirek qılıwı na'tiyjesinde, organizmnin' tiri qalıwı ushın ko'birek
mu'mkinshilik jaratılıwı ha'm keyingi na'silge beriliwi mu'mkin. Organizmnin'
jasaw da'rejesinin' to'menlewine sebepshi bolg'an o'zgerislerdin' keyingi
na'silge beriliw mu'mkinshiligi to'men ha'm ol tez arada o'lip ketiwi ku'tiledi.

Ol bul teoriya haqqında birinshi ret 1838-jılı oylanadı. Tariyxshılardın'
shamalawı boyınsha, onın' teoriyanı alg'a su'rmegenliginin' sebebi ol din
haqqında sorawlardı tuwdınan ha'm adamlar bul teoriyanı unatpawınan qorqtı.
Solay etip ol 1859-jılg'a shekem, basqa ilimpaz Alfred Wallas usınday pikirge
iye ekenin esitpegenge shekem, baspadan shıg'armaydı. Wallas o'z pikirlerin
baspadan shıg'arıwg'a jaqın edi, solay etip Darvin ol menen birge lektsiya
beredi, keyin kitabın baspadan shıg'aradı. Kitaptın atı Tabiyiy tan'law usılı
arqalı tu'rlerdin' kelip shıgıwı yamasa Jaqsı tu'rlerdin' jasaw ushın gu'reste
saqlap qalınıwı edi. Bul kitap qısqasha Tu'rlerdin' kelip shıg'ıwı dep te
ataladı.



https://kaa.wikipedia.org/wiki/Alp_tawlar%C4%B1

Alp tawları Fransuzsha: Alpes, Italiyansha. Alpi), Batis Evropanın' en' ba'lent
taw shoqqısı. Ol Frantsiyanın', italiya, Shveytsariyanın', Germaniyanın',
Avstriyanın', Lixtenshteynin' ha'm Sloveniyanın' bir bo'legin iyeleydi. Alp
tawları bir-birlerinen pa'st shinkler arqalı ajralıp turg'an tawlardın'
diziminen ibarat. Uzınlıg'ı 1200 km, ken'ligi 50–260 km. En' iri shinkleri —
Simplon (2005 m), Sen-Gotard (2108 m), Brenner (1371 m) ha'm b. Tawlar
jo'nelisine ko'ndelen' jaylasqan shuqır salmalar (Bo-den ko'linen Komo ko'line
shekem) Alp tawlarının' batıs ha'm shıg'ıs bo'limlerine ajıratıp turadı.. Alp
tawlarının' en' ba'lent bo'limlerinde muzlıqlar ha'mda muzlıq payda qılg'an
relyef tu'rleri ko'p. Shıg'ıs Alp tawları (4049 m, Ber-nin tawı) batıs Alp
tawları (4807 m, Monblan tawına)n pa'sirek. Olar ha'm ayrım dizbeklerge bo'linip
ketken. Alp tawları eteklerinde ha'ktas, dolomitler ken' tarqalg'an, karst
rawajlang'an. Taw eteklerinde klimat ortasha, taw biyikliklerinde ha'miyshe qar
ha'm muzlıqlar bar, klimatı ha'm suwıq. Muzlıqlardın' ulıwma maydanı. 4140 km².
Muzlıqlar ha'm a'bediy qarlardın' to'mengi shegarası 2500– 3200 m ba'lentlikde.
. En' ko'p jawın arqa ha'm qubla jan bawırlarında jawadı (2000– 3000 mm). Alp
tawlarınan ag'ıp tu'setug'ın da'ryalar (Reyn, Rona, Drava, Adije ha'm b.)
sersuw, serostona, gidro-energiya imka'niyatlarına bay. Ko'rkem ko'ller ko'p:
Jeneva, Syurix, Boden, Lago-Majore ha'm b. Tabiyiy o'simlik tu'rleri ba'lentlik
kontinemtlerin payda qılg'an. Taw yeteginen 800 m ba'lentlikge shekem ma'deniy
landshaftlar, 1200 m ba'lentlikler-de ken' japıraqlı tog'aylar,, 1300–1700 m
ba'lendliklerde iyne japıraqlı tog'aylar bar. 2600 m den 3200 m ge shekem
aralıqlar subalp putazarları, jaylawlar menen ba'nt. Taw dizbeglerinde tunneller
qazılıp, temir jol ha'm avtomobil jolları o'tkizilgen. Al-pinizm ha'm turizm
ken'nen rawajlang'an.



https://kaa.wikipedia.org/wiki/Yosif_Stalin

Yosif Stalin (Orıssha, tolıq : Иосиф Виссарионович Сталин, tuwılg'anda
Джугашвили (Dzhugashvili), Gruzinshe: იოსებ ჯუღაშვილი (Ioseb Jughashvili); (18
dekabr, 1878 – 5 mart, 1953) Kommunist diktator Ioseb Jugashvilidin' qabıl etken
atı. Ol Vladimir Leninnen keyingi Sovet hu'kimetinin' ekinshi siyasiy basshısı
bolg'an. Ol totalitar basshı bolg'an ha'm tariyxta ju'da' belgili. Ol millionlap
adamlardın' o'ltiriliwine sebepshi bolg'an. Ol kommunizmnin' basqasha tu'ri
Stalinizmdi baslag'an.

Stalin ekinshi du'nya ju'zlik urıstan aldın Gitler menen birge islesken ha'm
1939-jılı olar ekewi Polshanı basıp alıw ha'm o'zleri arasında ekige bo'lisiw
haqqında pitim du'zgen. Usılay etip ekinshi du'nya ju'zlik urıs baslang'an.

Keyinirek, 1941-jılı, Gitler Stalinge qarsı shıg'adı ha'm SSSRdı basıp alıw
ushın hu'jim jasag'an. Bunnan keyin, SSSR Germaniyanı qıyratıw ushın
Antigitlerlik koalitsiya menen islese basladı. Aqırı Germaniya jen'iledi, biraq
urıs dawamında SSSR basqa ma'mleketlerge salıstırg'anda adam sanı boyınsha en'
ko'p jog'altıwg'a ushırag'an edi.

Ekinshi du'nya ju'zlik urıs juwmaqlang'anda, Sovet armiyası ko'plegen Evropa
ma'mleketlerin: Polsha, Chexoslovakiya, Vengriya ha'm Germaniyanın' bir bo'limin
iyelep, bul ma'mleketlerde kommunizm qura basladı.

Stalin o'limine shekem Sovet hu'kimetin basqarıwdı dawam ettirdi. Stalin
ma'mlekettin' waqıt ha'm energiaysın qural jaraqqa, ko'likke ha'm qurallı
ku'shke qaratıp, militarizatsiyanı baslag'an. Bug'an erisiwde Stalinnin' en'
a'hmiyetli usılı bul Amerikadan yadro quralı jasırın mag'lıwmatların urlap,
o'zlerinin' bombasın islep shıg'ıwı boldı. Usı sebepli Salqın urıs baslanadı
ha'm ol 1990-jılı SSSRdın' ıdırawına shekem dawam etedi.

Stalin 1953-jılı insulttan qaytıs boldı. Onnan keyin Sovet hu'kimetin Nikita
Xrushev dawam ettirdi.



https://kaa.wikipedia.org/wiki/Teleintervyu

Teleintervyu - informatsiyalıq janr bolıp, onda telejurnalistikanın' o'zine
ta'nligi da'rhal ko'rinedi. Teleintervyudın' du'zilisi eki bo'limnen turadı:
jurnalisttin' komponent shaxsqa berip atırg'an sorawları ha'm bul sorawlarg'a
alıng'an juwapları, intervyu alıp atırg'an jurnalisttin' tiykarg'ı maqseti –
intervyu berip atırg'an shaxstan ilajı barınsha ko'birek mag'lıwmat alıw ha'm
teletamashagoylerge tu'sinikli etip jetkerip beriw.

Teleintervyudın' gazetadag'ı intervyudan ayırmashılıg'ı gazetada jurnalist
intervyudı o'zi bayan etedi, yag'nıy sorawlardı ha'm alg'an juwaplardı qa'legen
ta'rtip ja'ne bag'darda bere aladı. Televideniede bolsa intervyu alıp atırg'an
payıtta teletamashagoy ta'repinen qabıl etiledi, gazetadag'ı jurnalist intervyu
alıng'annan keyin g'ana ol u'stinde jumıs alıp baradı. Telejurnalist bolsa,
kerisinshe, intervyu alıw ushın aldın tayarlanadı. İntervyu bergen shaxstın'
juwapların, oy-pikirlerin gazetashı-jurnalist tuwrılap, du'zetip beriwi mu'mkin,
televideniede bolsa bul juwaplardı du'zetip, durıslap bolmaydı. Olar qalayınsha
tasmag'a jazılg'an bolsa, yamasa tuwrıdan-tuwrı efirden berilgen bolsa,
televizor ko'riwshiler ta'repinen solayınsha qabıl etiledi.



https://kaa.wikipedia.org/wiki/Ren%C3%A9_Descartes

René Descartes (aytılıwı: Rene Dekart) (31-Mart 1596 - 11-Fevral 1650) fransuz
filosofi ha'm fizigi bolg'an. Ol matematika, fizika ha'm a'sirese filosofiya
ilim tarawlarinda ju'da a'hmiyetke iye kitaplar jazdi. Onin' dualizm pikiri jan,
sana, dene teoriyalarin bir tu'sinikke ja'mledi. Bul tu'sinik sana ha'm zattin'
dualistik teoriyasi dep ataladi. Onin' belgili filosofiyaliq pikiri Cogito ergo
sum (Men oylayman, sol sebepli men barman).

Dekart o'zinin' Metod haqqinda oylar (1637) kitabinda o'zi oylap tapqan ilimiy
metod tuwrali jazdi. Ol sonday-aq deneler (Geometriya), jaqtiliq (Optika), ha'm
hawa-rayi (Meteorologiya) tuwrali da ilimiy miynetler do'retti. Ol geometriyada
denelerdi koordinatalar ja'rdeminde ko'rsetiw jolin oylap tapti. Sonday-aq
raduganin' ne ekeni haqqinda teoriyanin' da tiykarin saldi. Dekarttin'
fizikadag'i ilimiy miynetleri keyinirek ju'da belgili fizik Ser Isaak Newton
ushin ju'da a'hmiyetke iye boldi. Newton ha'm sonday-aq James Hook Dekart
tuwrali jazg'anda: "Men ilimde aldig'a bara aliwim, ilim gigantlari iyninde
otirg'anim sebepli!" dep jazg'an.

Birinshi Filosofiya haqqinda Oylaniwlar (1641) kitabinda Dekart filosofiyaliq
sorawlardi o'zinin' jaratqan ilimiy metodlari menen talqiladi. Ol skeptisizmge
(skeptisizm du'nya haqiyqiy emes dep u'yretedi) qarsi pikir ju'ritti.



https://kaa.wikipedia.org/wiki/Immanuel_Kant

Immanuel Kant (22-Aprel 1724 jılı  – 12-Fevral 1804 jılı) 18shi a'sirdegi nemis
filosofı, Prussiyanın' Königsberg (ha'zir Kaliningrad, Rossiya) qalasında
tuwılg'an. Ol Evropanın' ha'm Ag'artıw da'wirinin' en' abıroylı ha'm ta'sirshen'
oyshıllarının' biri bolıp esaplanadı.

Kant oz'inin' nemis idealistleri qatarina kirgiziliwine qarsi boldi. Kanttin'
en' ataqli miyneti 1781-jili basilip shiqqan Taza oylawdin' kritikasi (Kritik
der reinen Vernunft) kitabi esaplanadi. Kant o'z oylaw jolin filosofiya emes,
"kritika" dep atadi. Onin' oyinsha kritika bul haqiyqiy filosofiyanin' tiykarin
saliwg'a tayarliq basqishi esaplanadi. Al haqiyqiy filosofiyanin' tiykarin saliw
ushin, adamlar adam oyi qanday mu'mkinshiliklerge iye ha'm ol qanday da'rejede
sheklengenligin biliwi za'ru'r. Joqarida keltirilgen kitabinda ol adamnin'
oyinin' seziw ha'm bir zatti oylawdag'i bir neshe sheklerin ko'rsetip berdi.
Seziwde adam oyinin' eki shegi bar: waqit ha'm prostranstvo?. Yag'niy fizikaliq
ob'ektler joq, tek g'ana sananin' sezimler arqali zatlardi seziw shekleri g'ana
bar. Kanttin' oyinsha oylawda on eki taza ratsional tu'sinikler yamasa
kategoriyalar bar ha'm olar to'rt tarawg'a bo'linedi: sapa, san, salistirmaliliq
ha'm kategoriyaliliq. Kant adam oyi bul pikirlerdi ha'mme na'rselerge isletedi
dep esapladi.

Bizlerdin' oylarimiz bul tek g'ana bizlerdin' fantaziyamiz ba? Kant bul sorawg'a
yaq dep juwap berdi. Onin' oyinsha sananin' sol sezim ha'm ratsional
sheklerisiz, bizler hesh na'rseni oylay almaymiz. Sonday-aq, Kant usi
sheklengenligimiz sebepli bizler bile almaytug'in zatlar boliwi mu'mkin, ha'm
sonday-aq bizler bile alatug'in zatlarda boliwi mu'mkin dep isendi. Bular jeke
fantaziyalar boliwi da mu'mkin emes, sebebi bul shekleniwler ha'mme adam
sanalari ushin belgili bir waqiya ushin birdey. Kant bizler tikkeley bile
almaytug'in zatlardi Ding an sich -- "zattin' o'zi" dep atadi. Bizler "zattin'
o'zi" haqqinda oylawimiz mu'mkin, biraq oni bile almaymiz yamasa ol tuwrali hesh
qanday ta'jiriybege iye bola almaymiz. Quday, jannin' sheksiz jasawi, o'limnen
son'g'i o'mirge uqsag'an zatlar "zattin' o'zi"ne kiredi, sonin' ushin Kanttin'
oyinsha olar filosofiya ushin tuwri ob'ektler emes.



https://kaa.wikipedia.org/wiki/Giuseppe_Verdi

Guispeppe Verdi (9 yamasa 10 Oktabr 1813 - 27 Yanvar 1901) Italiali opera
kompozitori bolg'an. Verdi ha'm Richard Wagner bir-birine uqsamg'ani menen, olar
19-a'sirdin' en' ulli kompozitorlari boldi. Verdi jas waqtinda Italianin' ataqli
opera kompozitorlari bolip Gaetano Donizetti ha'm Vincenzo Bellini
esaplanatug'in edi ha'm olar operalarin bel canto da'stu'rinde jazatug'in edi.
Sol sebepli olardin' operalarinda suliw namalar bolip atqariwshilarg'a o'z
dawislarin ko'rsetiwge jazilatug'in edi ha'm ko'binese olar atqarg'an qosiqlar
operanin' ma'nisine sa'ykes kelmes edi. Verdi o'zinin' uzaq o'miri dawaminda
operani eski da'stu'rlerge bag'inbaytug'inday etip o'zgertti. Ol dramani
operanin' en' a'hmiyetli bo'legi qildi ha'm ondag'i namalar dramani ku'sheytip
beriwshi bo'legi boldi. Verdi ateist bolg'an.

Verdi tuwilg'an kishkene awil Italianin' arqa ta'repindegi Po da'ryasinin'
oypatlig'inda jaylasqan. Bul ju'da jarli awil edi. Onin' a'kesi kishkene
fermag'a ha'm miymanxanag'a iyelik etti. Kishkeneliginde og'an spinet alip
berildi ha'm ol oni o'mir boyi saqlag'an. 9 jasinda ol tez tez shirkewde organ
shertiwshi bolmag'an ku'nleri organ shertip ju'rdi. Bir neshe jillar o'tip ol
Busettoda orkestrg'a nama jazdi. Antonio Barezzi ismli adam ko'plep a'hmiyetli
adamlardi biletug'in edi ha'm ol Verdige ko'p ja'rdem berdi. Keyinirek Verdi
onin' qizina u'ylenedi. Barezzi oni Milang'a oqiwg'a jiberedi, biraq Verdi
pianinoda oynawdi muzika mektebinde u'yrenbegenligi sebepli konservatoriyag'a
kire almaydi. Ol jeke sabaqlar aldi ha'm opera, a'debiyat ha'm siyasat boyinsha
ko'p u'yrenedi. 1839 jili ol opera jazadi: Oberto, conte di San Bonifacio. Bul
opera Milannin' du'nyag'a belgili opera u'yi bolg'an La-Scalada qoyildi. Bul
onin' en' ulli operalarinan emes edi, sonda da bul opera oni ko'pshilikke
tanitti ha'm onnan La Scala ushin ja'ne u'sh opera jaziw ilitmas etildi. Onin'
ekinshi operasi sa'tsiz shiqti ha'm tamashago'ylerge jaqpadi. Sonday-aq usi
waqitta onin' jeke o'mirindi baxitsizliq ju'z berdi: onin' eki balasi ha'm
hayali qaytis boldi.

Verdi o'zinin' baxitsizlig'in jen'ip 1842-jili jan'a opera Nabucconi jaratti.
Bul opera ju'da' sa'tli shig'ip oni du'nyag'a tanitti. Ol ju'da' qatti isledi
ha'm ha'r jili eki opera jazdi. Ol tek g'ana muzika jazip qoymastan onin'
atqariwshilarin da sho'lkemlestiriwine tuwri keldi. Bul ju'da u'lken mashaqatli
is edi. Onin' Ernani (1844) operasi sol da'wirdegi en' zor operalarinan biri
edi. 1847-jili ol ja'ne bir sa'tli opera Macbethti do'retti. Bul opera
Shekspirdin' spektakline tiykarlang'an bolip, ha'zirge shekem en' su'yikli
operalardin' biri esaplanadi. Ol kem kemnen zor kompozitor bolip barar edi.
A'sirler dawaminda Italia o'z hu'kimdarlarina iye bir neshe ma'mleketlerden
turatug'in edi. 1850-jillari ma'mlekette ju'da u'lken siyasiy o'zgerisler boldi.
Verdi o'z operalarinda ko'binese u'lken xorlar ushin namalar jazdi. Bul
namalardin' ko'pshiligi azatliq ushin gu'res haqqinda bolip, ko'pshilik onin'
namalari adamlardi ko'teriliske shaqirdi dep oyladi. Nabucco operasinan Va
pensioro qosig'i Vavilonda qulliqta ju'rgen Evrey qullar tuwrali edi. Adamlar
bul qosiqti o'zlerinin' jag'dayina sa'ykeslestirip o'zgertip ko'shelerde aytip
ju'rdi. Verdi milliy qaharmang'a aylandi. 1861-jili Italia bir ma'mleket bolip
birlesti. Guiseppe Strepponi Nabuccoda Abigaille rolin atqarg'an soprano edi.
Verdi og'an ashiq bolip qaladi. Ol aldin basqa adam menen turmis qurg'an ha'm
u'sh balasi bar edi, sol sebepli ol o'zin Verdige ilayiq emes dep oyladi. Sog'an
qaramay olar 1859-jili turmis quradi. Verdi og'an u'lken hu'rmet ko'rsetpesede,
ol Verdidi 1897-jili qaytis bolaman degenshe ko'p qollap quwatladi. Verdi onin'
menen Busettog'a ko'shedi. Usi waqitlari Verdi ju'da' ko'p sayahatta boladi,
lekin hayalin taslap keter edi. Hayali Busettoda o'zin baxitli sezbedi, sebebi
ol jerdegi adamlar oni jaman ko'retug'in edi. Usi waqitta u'sh ataqli operalar:
Rigoletto 1851-jili ha'm Il trovatore (Trubadur) ha'm La traviata, ekewide
1853-jili jazildi. Bul operalarda ju'da' ataqli ko'plep namalar bar, olar
dramag'a toli ha'm olardag'i xarakterler muzika arqali ju'da sheberlik penen
ko'rsetilip berilgen. Muzikasi 2 a'sir dawam etip kelgen da'stu'rge uqsap
recitativ ha'm ariag'a aniq bo'linbegen, arialar kelesi muzikag'a kirip
ketetug'in bolip jazilg'an. Ol dramag'a uqibi ku'shli edi, biraq ol prodyuserler
onin' jazg'anlarin o'zgertpewi ushin qatti gu'resiwine tuwri keldi. Verdi
tsenzura menen men ko'p gu'resti. Onin' Rigoletto operasi Viktor Hugonin' Le roi
s'amuse gu'rrin'ine tiykarlang'an. Ol waqitlari patshani o'ltiriwge ha'reket
etiw jaqsi tema dep esaplanbaytug'in edi. Verdi patshani gertsog penen, ha'm
basqa da o'zgerisler qiliwina tuwri keldi. Traviata operasi ol waqitlari
jen'iltek dep esaplang'an Alexandre Dumas fils romanina tiykarlang'an. Opera
birinshi qoyilg'anda tamashago'yler ku'lkiden o'zlerin toqtata almadi, sebebi
onda ko'p jewden o'liwi kerek bolg'an bas qaharman hayal dim semiz edi. Sog'an
qaramastan, keyinshelik opera ju'da' u'lken ataqqa eristi.

Verdi bul waqitqa kelip ju'da' ataqli boldi ha'm onnan Parijdegi Opera ushin
opera do'retiw iltimas etildi. Ol jerde Verdi operalarin Frantsuz stilinde
do'retiwine tuwri keldi. Bul stil'de opera bes aktten ha'm baletten turatug'in
edi. Parijde jazg'an operalarinin' hesh qaysisi aldin'g'ilarinday tabisli
shiqpadi. Ol Italian teatrlari ushin u'lken ilh'am menen jazdi. Simon Boccanegra
ju'da quramali opera, biraq ondag'i xarakterler muzika ja'rdeminde ju'da' suliw
sa'wlelendirilgen. Un ballo in maschera (Niqapli ziyapat) Shvetsiyanin' patshasi
Gustav III nin' o'limi tuwrali edi. Bul opera da tsenzuradan o'tpedi ha'm ol
operani Bostonda bolatug'in waqiya etip o'zgertiwine tuwri keldi ha'm bul
operanin' mazmunina jaman ta'sir etti. 1860-jillari onin' en' zor operalari
Sankt Peterburg ushin jazilg'an La Forze del Destino (Ta'g'dir ku'shi), Parij
Operasi ushin Don Carlos, ha'm Egipettegi Kairdin' jan'a opera u'yi ushin
jazilg'an Aida esaplanadi. Aida onin' en' zor operalarinan esaplanadi, biraq oni
qoyiw qiyin keshti. Verdi dirijer Mariani menen ja'njellesip qaldi ha'm Mariani
Kairg'a bariwdan bas tartti. Bunin' u'stine gazetalar Verdidi Marianidin'
su'yiklisin tartip aliwda ayipladi. Bul u'lken ja'njelge aylanip ketti.

Verdi 1870-jillari dem alisqa shiqti. Ol usi waqitqa kelip u'lken bayliqqa iye
boldi ha'm ol u'lken jerge iyelik etti. Ol ko'p sadaqalar qildi, a'sirese
qartayg'an sazendelerge ko'p qayirqom boldi. Dem alista boliwina qaramastan
baspadag'ilar oni ja'ne eki opera jaziwg'a ko'ndirdi. Ol Shekspirge ha'wesi
kelip Arrigo Boito librettosina (so'zine) Otello namasin jazdi. Bul ju'da' zor
libretto bolip bul oga'n shedevr do'retiwine ja'rdem berdi. Onin' aqirg'i
operasi Falstaff (1893) Shekspirdin' Windsordin' Xosh Kewil Hayallari
shig'armasina tiykarlandi. Verdi qartayg'aninda diniy namalar jazip ju'rdi. Ol
1901 jili du'nyadan o'tti.



https://kaa.wikipedia.org/wiki/Evklid

Evklid (grek.: Εὐκλείδης) (shama menen bizin' eramızg'a shekemgi 325 – 265
jıllar) Mısırdag'ı İskenderiya (Alexandria) qalasında jasag'an a'yyemgi grek
matematigi. Ol haqqında az mag'lıwmat belgili bolsada, adamlardin' pikirinshe,
ol Mısırda Ptolomey I faraon bolg'an waqıtta jasag'an.

Ko'plegen adamlar Evklidti matematikanin' a'hmiyetli bo'limi bolg'an
geometriyanın' atası dep esaplaydı. Onın' en' ataqlı jumısı bul Elements
(Elementler). Ko'pshilik bul kitaptı tarıyxtın' en' belgili oqıwlıq kitabı dep
esaplaydı. Kitap aksiomalardın' (ha'mme durıs dep esaplaytug'ın zatlar
toparının') kishkene toparı menen baslanadı. Evklid usı aksiomalar tiykarında
geometriyalıq obyektlerdin' ha'm pu'tin sanlardın' o'zine ta'n belgilerin
ko'rsetip beredi. Ol jan'a joqarı pikirler bul pa's pikirlerden durıs ekenligin
da'liyllep beredi. Bul aksiomalıq metod dep ataladı.

Evklid sonday da'rejedegi hu'rmetli matematik bolg'an, onın' hu'rmetine alımlar
to'mendegilerge Evklid atın bergen:



https://kaa.wikipedia.org/wiki/Bavariya

Bavariya (nemis. Bayern) — Germaniya Federativ Respublikasının' (GFR) qublasında
ha'm qubla-shıg'ıs bo'leginde jaylasqan jerlerinen biri. Ol tutqan maydanı
boyınsha GFR-din' dizimindegi en' u'lken jer bolıp esaplanadı.

Administrativ bo'liniwi: jeti sanlı administrativ okrugqa — Jokarg'ı Frankoniya,
Worta Frankoniya, to'mengi Frankoniya, joqarg'ı Pfals, to'mengi Bavariya,
joqarg'ı Bavariya, shvabiya. Paytaxtı — Myunxen qalası. Xalqının' quramın
ko'binshe to'rt millet quraydı — bavarlar, frankonlar, shvablar ha'm sudet
nemislerı.

Maydanı 70,6 mın' km2. Xalqı 14,5 mln. adam (1991). Bul jerde Alp tawlarının'
en' ba'lent jeri Sugchpitsse 2963 m-ge jetedi. Yanvardın' ortasha temperaturası
0 °C,—3 °C, iyuldiki +15 °C, +29 °C. Jıl dawamında 935 mm jawın jawadı..
Bavariyanın' terretoriyasının' 1/3 bo'legi tog'aydan ibarat, taw
jaylawlıqlarının' en'-ko'p bo'legi sol jerde jaylasqan. Ullı da'rya Dunay ha'm
sol jerden ag'ıp o'tedi. Bavariya GFR-din' industriyal-agrar jeri. Sanaatdın'
mashın qurılısı, elektrotexnika, toqımashılıq, azıq-awqat, neft qaytadan islew
sanaatları rawajlang'an. Awıl xojalıg'ında da'nli eginler, qant, kartoshka ha'm
basqa eginler egiledi. Mayn da'ryasının' boylarında ju'zimshilik penen ha'm
shug'ılanıladı. Temir jollarının' ko'bisi elektrifikatsiyalastırılg'an. Dunay
ha'm Mayn da'ryalarında ag'ım ku'shli ag'adı. Bavariyada 3 u'niversitet bar.



https://kaa.wikipedia.org/wiki/Transnatsional_korporatsiyalar

Transnatsional korporatsiyalar (TNK) BMSh ekspertlerinin' pikirinshe "Du'nya
ekonomikası dvigateli" bolıp tabıladı. Bunday etip BMShnın transnatsional
korporatsiyalar haqqındag'ı dokladın'da aytılgan edi. 90-jıllar ortasında
du'nyada 40 mın' TNK funktsiyalastırıldı. Olar o'zlerinin' ma'mleketi
shegarasındag'ı 250 mın' ka'rxananı qadag'alap turadı. Olardın' sanı son'g'ı
jıllarda (1970-jılda 7 mın firma bolg'an) 5 esege shekem astı.

100 iri xalıq aralıq kompaniyalardın' mu'lkinin' bahasının' 40 %i basqa
ma'mleketler territoriyasında negizlengen. Transnatsional korporatsiyalardın'
tiykarg'ı bo'legi AQSh, Evropa elleri ha'm Yaponiyada ja'mlengen. TNK du'nyanın
sanaat o'ndirisinin' 40 %n qadagalaydı, bul xalıq aralıq sawdanın' yarımına
tuwra keledi. TNK ka'rxanalarının' o'ndiretug'ın o'niminin' ko'lemi jıl sayın 1
trln. AQSh dollarına osip otıradı. Bunda 73 mln. isshi jumıs isleydi, yag'nıy
du'nyadag'ı ha'r bir jumıs penen ba'nt onınshı adam tuwra keledi (awıl
xojalıg'ın esaplamaganda).

Ha'zirgi waqıtta firmalardın' xalıq aralıq statusı haqqındag'ı ko'rsetkish
guwalıq etedi, yag'nıy rezident-ma'mleketler shegarasında onın' tovar satıw
protsent o'lshemi ko'rsetkishi. Usı ko'rsetkish boyınsha Shveytsariyanın
"Nestle" (98 %) firması lider esaplanadı. BMSh metodologiyası ha'm strukturası
boyınsha xalıq aralıq korporatsiyalardın' aktivlerin anıqlawga boladı. En' iri
shet el transnatsional korporatsiyalar aktivleri arasında (finans sektorın
esaplamag'anda) transnatsional bankler (TNB) anglo-gollandiyalıq kontserni
"Royal Dutch Shell", son' AQShtın' "Ford", "General Motors", "Exxon" ha'm "IBM"
firmaları iyeleydi.

500 en ‘iri quwatlı transnatsional korporatsiyalardan 85i barlıq shet el
investitsiyalarının' 70% in qadag'alaydı. Bul 500 gigant elektronika ha'm ximiya
o'ndirisi ulıwma o'nimnin 80% in, farmatsevtika 95% in, mashina qurılısı 76%in
realizatsiyalaydı.

1912-jılı 2 shved kompaniyasının' ayırılıwı na'tiyjesinde payda bolg'an
"Elektromons" 20-jıllardın' aqırında Avstraliya ha'm Jan'a Zelandiya bazarına
shıqtı ha'm onda o'zlerinin' o'ndirislik AQShta u'shinshi xojalıq texnikanı
"Vestem-gauz", "Gibson" markasında shıg'aratug'ın "Ayt Konsoliteyted"
kompaniyasın ashtı.

Sonın' menen birge Qubla Evropa ha'm İtaliyadag'ı elektrotovar islep
shıg'arıwshı "AEG" - Germaniyada elektrotovar islep shıg'arıwshı bolıp
esaplanadı. Usı u'sh firmanın birlesiwi na'tiyjesinde "Elektrlyuks" o'zinin'
tarawında du'nya boyınsha liderge aylandı. Ol du'nya ma'mleketlerinde
elektrotexnika o'ndiredi.

Franchayzing - bul uzaq muddetke esaplang'an litsenzion kelisimi. Bunda
franchayzerler klient-firma ushın anıq huqıqlar belgileydi. Bul huqıqlar o'z
ishine sawda markasının' qollanılıwı yamasa firma atının' qollanıwın, sol
sıyaqlı texnikalıq ja'rdem boyınsha xızmetler, jumısshı ku'shinin'
kvalifikatsiyası koteriliwine, anıq bolg'an tolemdi basqarıw ha'm sawda qılıwdı
o'z ishine aladı.

Transnatsional korporatsiyalar ta'repinen bolg'an ja'ne bir jetiskenlik bul shet
ellerde arnawlı investitsion kompaniyanın qurılıwı. Onın' sha'rtli wazıypası
bolıp regionlıq bazarda o'zlerinin' o'niminin' ha'reketke keliwinin' stimulı
bolıp investitsiyalardın' o'zlerinin' ha'm partner ka'rxanalardag'ı strukturası
bolıp tabıladı. Bunday jaylasıwdı alkogolsız ishimlik shıg'aratug'ın
"Pepsi-Cola", "Coca-Cola" (Afrika) satatug'ın iri xalıq aralıq kompaniyalar
qollanadı.

Bul eller eksportında ma'mleketlerdin' o'zlerinin' shet eldegi filiallarına
qoyg'an xızmet ha'm tapsırmalar roli ullı bolıp tabıladı. 80-jıldın' 2-yarımında
firma ishindegi sawda 14% ten 20% eksportqa (AQSh) shekem, al Yaponiya 23-29%
ha'm Germaniya 24-28 % eksportka shekem qoydı. Barlıq transnatsional
korporatsiyalardın' shet el investitsiyaları jıyındısı ha'zirgi waqıtta sawdag'a
qarag'anda joqarıraq rol oynaydı. TNK barlıq du'nyanın jeke sektorının'
o'ndirislik kapitalının' 3 bo'legin, shet eldegi tuwrı investitsiyanın 90 % ten
aslamın qadagalaydı.



https://kaa.wikipedia.org/wiki/Qaraqalpaqsha

Qaraqalpaq tili - Qaraqalpaqstan Respublikasında jasawshı qaraqalpaq xalqının'
ana tili. Qaraqalpaq tili - Qaraqalpaqstan Respublikasının' qorg'awında bolıp,
bul haqqında arnawlı nızam shıg'arılg'an. Nızamda qaraqalpaq tili Qaraqalpaqstan
Respublikasının' pu'tkil aymag'ında ma'mleketlik til sıpatında qollanılıwına
huqıq tiykarları belgilengen. Qaraqalpaq tiline ma'mleketlik til biyliginin'
beriliwi respublikanın' aymag'ında jasawshı milletlerdin' ha'm xalıqlardın' o'z
ana tilin qollanıwda olardın' konstitutsiyalıq huqıqların sheklemeydi. Bul nızam
jeke adamlardın arasındag'ı qarım-qatnasıqlardın', a'skeriy bo'limlerde, diniy
ha'm da'stu'riy u'rp-a'detlerdi belgilewde tillerdin' qollanılıwın qatan' bir
ta'rtipke salıp taslamaydı.

1989-jılı 1-dekabrde Qaraqalpaqstan Respublikası Joqarg'ı Ken'esinin'
sessiyasında qaraqalpaq tiline ma'mleketlik til biyligi berildi. Qaraqalpaqstan
Respublikasının' ma'mleketlik til haqqındag'ı Nızamının' 1-statyasında:
"Qaraqalpaq tili Qaraqalpaqstan Respublikasının' ma'mleketlik tili bolip
tabıladi. Qaraqalpaqstan Respublikası o'zinin' aymag'ında tilge baylanıslı
barlıq ma'selelerdi sheshiw huqıqına iye",- dep ko'rsetilgen. Bul jag'day til
erkinligin, tillerdin' aldag'ı waqıtları ken' rawajlanıwın ta'miyinleydi.

Qaraqalpaq tili shıg'ısı boyınsha altay tilleri semyasının' turkiy tiller
toparına kiredi. Qaraqalpaq milletinin' payda bolıwı menen onın' tilide
qa'liplesti. Qaraqalpaq milleti yamasa qaraqalpaq ataması XIV-XVI a'sirlerde
Nog'aylı Ordasının' tarqawı menen payda boldı.

Qaraqalpaq milliy tilinin' payda bolıwı menen a'debiy tilinin' jazba turi de
qa'liplesti. A'debiy tildin' jazba tu'rinin' qa'liplesiwi onın' ulıwma xalıqlıq
awızeki so'ylew tu'rine tiykarlanadi. Qaraqalpaq tilinin' ulıwma awızeki so'ylew
tili arqa ha'm qubla dialekt (jergilikli o'zgeshelik) bolıp ekige bo'linedi.
Arqa dialektlik o'zgesheliklerdi respublikamızdın' arqa rayonları, al qubla
dialektlik o'zgeshelikerdi To'rtku'l, Ellikqala, Beruniy rayonlarının'
aymaqların qamtıydı. Qaraqalpaq a'debiy tili usı eki o'zgesheliktin' tiykarında,
ko'birek arqa dialektlik o'zgesheliklerdi qamtıw arqalı qa'liplesti.

Qaraqalpaq jazba tili XX a'sirdin' basında-aq Orta Aziya xalıqları ushın ortaq
shag'atay jazıwı tiykarında payda boldı. Biraq bul jazba a'debiy til jergilikli
xalıqtın' basım ko'psiliginin' sawatsız bolıwına ha'm qaraqalpaq xalqının'
ulıwma xalıqlıq soylew tilinin barlıq jergilikli o'zgesheliklerin o'z ishine
qamtıy alıwına baylanıslı turaqlı a'debiy til retinde qa'liplesken. Qaraqalpaq
xalqının' bul eski jazba tili qaraqalpaq a'debiy tilinin' eski jaziwi retinde
uyreniledi. Jazba a'debiy til dep ha'r qanday a'debiyatlardın', ko'rkem
shıg'arma, ja'miyetlik-siyasiy, ilimiy-texnikalıq, publitsistikalıq, oqıw
qurallarının' ha'm t.b. jazıw arqali iske asatugin a'debiyatlardın' tiline
aytiladi.

Jazba a'debiy til tildin' fonetikaliq ha'm grammatikalıq normaların qatan'
saqlagan onın en' joqarı tu'ri bolıp esaplanadı. A'debiy tildin' jazba ha'm
awızeki soylew tu'rleri ha'zirgi waqıtta radio ha'm teleko'rsetiwlerdin',
gazeta-jurnallardın', ma'mleketlik mekemelerdin', ma'deniy orınlardın'
a'hmiyetli qatnas qurali retinde xızmet etedi. A'sirese bul jag'day
"Qaraqalpaqstan Respublikasının' ma'mleketlik tili haqqındag'ı" Nızam
qabıllang'annan keyin jedel iske asırılmaqta. Sonlıqtan ha'r bir sawatlı ha'm
ma'deniyatlı insan a'debiy tildin' qa'dirine jetip, onın qag'ıydaların jazıw
ha'm soylewde duris ha'm tilge bolg'an hu'rmetti arttıradı, so'ylew
ma'deniyatlılıg'ın ta'miyinleydi.

1928 jılg'a deyin qaraqalpaq tilinde jazıw ushın arab a'lipbesi qollanılg'an.
1928 ha'm 1940 jıllar aralıg'ında latın grafikası qollanılg'an, ha'm onnan keyin
kirill grafikasına o'tilgen. O'zbekistan Respublikasının' g'arezsizliginen keyin
latın grafikasına qaytıwg'a qarar etildi ha'm ha'zirgi waqıtta Qaraqalpaqstanda
basqıshpa-basqısh o'tiw a'melge asırılmaqta. To'mende u'sh a'lipbe ha'm
ha'riplerdin' Xalıqaralıq fonetikalıq a'lipbe (IPA)dag'ı belgilewleri
ko'rsetilgen.



https://kaa.wikipedia.org/wiki/O%27ndiris_revolyutsiyas%C4%B1

O'ndiris revolyutsiyası bul zatlardın' islep shıg'arıw usılında u'lken ha'm tez
o'zgerisler bolg'an tariyxıy da'wirge berilgen at.

Bul 18-a'sirdin' ortalarında Ullı Britaniyada baslang'an ha'm 19-a'sirdin'
baslarına kelip Evropa ha'm Amerikag'a jayılg'an. Bul ko'pshilik zatlardın' qol
ku'shi menen kishkene ustaxanalarda emes, al zavodlarda ku'shli mashinalar
ta'repinen ko'p mug'darda aytarlıqtay arzan islep shig'arılıwın an'latar edi.

Jan'a pikirler ha'm ashılıwlar shaxtyorlıq, metal o'ndirisi ha'm tovarlardı
jetkerip beriwde de payda boldı. O'ndiris revolyutsiyasının' en' a'hmiyetli
ashılıwı puw dvigatelinin' oylap tabılıwı boldı. James Watt (Djeyms Watt)
ta'repinen oylap tabilg'an puw dvigatel fabrikalardı isletiwde ha'm teren'
shaxtalardı qazıwda qollanıldı. Bul sonın' menen birge temir jol dvigateli
sıpatında qollanıldı. Janıwshı ko'mir ıssılıg'ı tiykarg'ı energiya jetkerip
beriw o'zegine aynaldı.

Geybir tariyxshılardın' pikirinshe, o'ndiris revolyutsiyası 1820 jıllarda
juwmaqlanga'nday bolg'an, biraq olar ha'zirgi waqıtqa shekem dawam etip atırg'an
o'ndiris o'zgerislerinin' baslanıwı bolg'anlıgın moyınlaydı.

Tariyxshılar elege shekem o'ndiris revolutsiyanın' baslang'an waqtın ha'm ne
sebepli ol birinshi bolıp Angliyada baslang'anlıg'ın haqqında elege shekem bir
sheshimge kelmegen. Bul o'z na'wbetinde, tariyxshılar ta'repinen Bilim da'wiri
dep atalg'an 17-a'sirdegi ilim arqalı waqıyalardı uyreniw ruxın payda etti.
Angliya 1700-jıllar dawamında hesh qanday urısta qatnaspag'an siyasiy turaqlı
ma'mleket bolg'an.

Angliya sonın' menen birge, o'z shegarasında o'ndiris ushın kerekli ko'plegen
shiyki zatqa ha'm mashinalardı isletiw ushın energiyag'a iye bolg'an. Angliyada
sonday-aq islep shıg'arılg'an zatlardı satıp alıwshı ha'm paxta, qant siyaqlı
shiyki zatlar menen arzan bahada ta'miyinlewshi koloniyaları bolg'an. O'ndiris
revolyutsiyası da'wirinde qulshılıq Britaniya İmperiyasının' ko'plegen
jerlerinde a'melde bolg'an, bul jan'a o'ndirislerdi islep shıg'arıwg'a
sarplanatug'ın puldın' tiykarı bolg'an.



https://kaa.wikipedia.org/wiki/Marko_Polo

Marko Polo (Marco Polo) - (15-sentyabr, 1254, Veneciya — 8-yanvar, 1324) —
italiyalıq sayaxatshı ha'm jazıwshı. Marko Polo 1271—75 jıllarda veneciyalıq
sawdagerler menen birge kemede Kishi Aziya yarım atawının' qubla-shıg'ıs
qırg'aqlarına, Ol jerden Bag'dad, Basra, Tebriz ha'm Kerman qalasına kelgen,
son' Balx, Qashqar, Xotan, Kampichu (Gan-chjou) qalalarına ha'm Gobi sho'lin
kesip o'tip Qaraqurımg'a jetip barg'an. Marko Polo Qıtayda 17 jıll jasag'an,
Qu'bilayxan sarayında 1292 jılg'a shekem onın' xizmetinde bolg'an. Ol
ma'mleketdin' tu'rli wa'layatların barip ko'rgen. Marko Polo Xanbaliq (Pekin)
qalasınan myanmarlıqlardın' birinshi ma'mleketi Pagannın' 11 —13-asirlerde
paytaxtı bolg'an Pagan qalasına (ma'mleket orayına) sayaxat qılıp, ja'ne arqag'a
qayıtqan. Son' qubla Qıtay ten'izi, Bengaliya qoltıg'ı, Arabıstan ten'izi, iran
arqalı 1295 j. Watanına qaytıp barg'an.

Rustichano menen birge "Marko Polo kitabı"n (1298) jazıp qaldırg'an. Bul
shıg'arma Kavkaz xalıqları, iran, Qıtay, Mangoliya, Hindistan, Indoneziya ha'm
b. ma'mleketler geografiyası, etnografiyası ha'm tariyxı haqında kerekli
mag'lıwmatlar beredi; ja'nede, onda xalıq miyrasları, ra'wayatlar, ertekler ha'm
bar. Basqa Evropa tillerine awdarılg'an bul kitap 14—16-a.lerde jasag'an
ten'izshiler, jazıwshılar ha'm sayaxatshılar (ma'selen X. Kolumb ha'm L.
Ariosto)g'a ta'siri u'lken bolg'an.



https://kaa.wikipedia.org/wiki/At%C4%B1raw

Atıraw — Qazaqstannın' Batısında, jayıq daryasının' jag'asında jaylasqan qala.
Atıraw wa'layatı ortayı, Temir jol stansiyası. Neftdi qayta islew ha'm Ximiya
sanaatı rawajlang'an. 1640-jılı tiykar salıng'an ha'm Rossiya hukimetinin'
keyinirek worta aziyag'a basqınshılıq jurislerinde istehkam bolg'an. Xalqı sanı
217 312 (2013) 2007-jıllı 1-yanvarda qalanın' Xalqı 207,2 mın' bolg'an, usı
qatarda: Atıraw qalası — 175,1 mın' adam; Balıqshı kenti — 17,1 mın' adam;
Jumısker kenti — 6,7 mın' adam; Awıl xalqı — 28,2 mın'. Ekonomikası 2007-jıllı
1-yanvarda isbilermenler sanı 5195 di quradı, solardın' 4875 kishi biznes, 275
worta, 45 si u'lken. 2006- jıllı 3319,5 mın' tonna neft tovarı qayta islendi,
odan 493,7 mın' tonna motorlı otın ( benzin); 1122,2 mın' tonna gazoyl; 1389,9
mın' tonna mazut; 123,6 mın' tonna neftli koks alındı. Elektr quwatın islew
1442,9 mln kVt/ sag'at; ıssıllıq quwatı — 1624,4 mın' kKaldı quradı. Atıraw
qalasının' ekonomikasının' rawajlanıwına „KazMunayGaz“, „Atıraw munay o'ndew
zavodı“, „Kaztransoyl“, „Atırawbalıq“, „Zaman grupp“, MChB, „Atıraw jarıq“,
„Oblıstransgaz“, „Atırawsushar“, „Atıraw suw arnası“, h.t.b. mekemeler ko'p
u'lesin qosıp atır. Klimatı kontinentallı.



https://kaa.wikipedia.org/wiki/Zlatan_Ibrahimovi%C4%87

Zlatan Ibrahimović (inglis Zlatan Ibrahimović; 1981 jıldın' 3 mart, Shvetsiya,
Маlmö qalası) — Shvetsiya futbolshısı.

A'kеsі Shеfik – bosniyalıq musılman, anası yurkа – bosnıyalıq xоrvаt qızı. Sol
waqıtdag'ı siyasiy jag'daylаrg'а baylanıslı оlаr shvеtsiyadа ko'risip,
u'ylengen. 8 jasındа Zlatan Bаlqаn atawının' wa'kіlerinen qurılg'аn «Balkan»
dеgеn jaslar futbol komandаsınа аlınadı. Bіrdеn оnı u'lkеnlеr kоmаndаsınа
o'tkizilgen sоn', bіr оyındа basshı оnı nеgіzgі qurаmg'а shıg'аrmаy qoyadı.
Birinshі taym tawsılg'andа bаlqаnlıqlаr 0:4 еsabı menen utılıp atqan boladı.
Еkіnshі taymda oyıng'a julqınıp shıqqan ibrаgimоvich bіrіnіn' аrtınаn bіrіn 8
gol uradı. So'ytip ulıwma еsapta оnın' kоmаndаsı 8:4 еsabı menen utıp shıg'adı.

1995-98 jılları Zlatan «Маlmö» nın' jaslar komandasınа аlındı. Аl 1999-jıllı
nеgizgі kоmаndаdа tusаwkеsеr jаsаdı. Sоl birinshi jıllı оl 6 оyındа oyıng'a
shıg'ıp bіr tоptın' аvtоrı аtаnаdı. Sol jıllı «Маlmö» 63 jıldаn son' bіrіnshі
ligаdаn shıg'ıp qаlаdı. 2000-jıllı оl 12 gоl urıp, kоmаndаsının' jоqаrg'ı
ligаg'а qаytа shıg'ıwınа u'lkеn ja'rdem ko'rsеtеdі. Jaqsı оyını menen ko'zgе
tu'skеn Zlаtаndı «Аrsenaldın'» basshısı Аrsеn Vеngеr o'zіnе shaqıradı. Bіrаq
tаg'ıdа jаrtı jıl shvеtsiyadа oynag'an ibrаgimоvich tu'bіndе «Аyaks» g'a o'tedi.
Тrаnsfеr qunı 7,8 milliyon dоllаrdı qurаdı. Оndаy аqshа shvеtsiyanın' qunında
еn' qımbatı esaplanadı.

Niderlandiyag'а kеlіwі mеnen Zlаtаn оyın ta'jiriybesіz qaldı. Bas trener Kо
Аdriаnsе onı nеgіzgі quramg'а ko'p shıg'arа bermedі. Bіrаq uzаq o'tpеy Аdriаnsе
oz оrnınаn bоsаp, qizmetin Rоnаld kumаng'а tapsırdı. Кumаn Zlatanın' bоyınаn
shabıwılshılıq tаlаnt ko'rе bilgеn bоlıwı керек, ha'r oyın sayın оnı negizgі
sаpqа qoyatın bоldı. 2001/02-Jılg'ı sezondа «Ajax» Niderlandiya chempionı
аtaladı.

2003/04-Jıllı «Аyaks» qаytа chеmpiоn bоladı. Bіrаq chеmpiоnlаr ligаsındа topar
basqıshınan аrı аsа аlmаydı. 2004 jıldın' 22 aprel ku'nі оl «Brеdа» da'rwazasına
shıraylı gоl urаdı. Kеyіnnеn оnı «Еurоspоrt» telekanalının' tamashago'ylеrі
jıldın' еn' shıraylı gоlı dеp аnıqlаydı. Тrаnsfеrlіk ayının' еn' sоn'g'ı ku'nі,
31 avgustde оl 19 milliyon dоllаrg'а «Yuventusqа» o'tedi.

Bаsında оl tаg'ı dа klubtın' to'mengi qurаmındа ju'rdі. Ko'p оyındı jaslar menen
ko'rdi. Bіrаq sоl jıllı оl 16 gоl mеnen juwmaqladı. Аl kеlеr jıllı оl «Yuventus»
tamashago'ylerinin' оyınshа komandаnın' shıraylı futbоlshısı dеgеn аtаqqа qоl
jеtkіzеdі. Sоndаy-аq оl Shvеtsiyanın' «Аltın tоp» sıylıg'ın dа jеn'іp аlаdı.
Tu'rinlіklerdin' qoyg'an lаqаp аtı bоyınshа «Sıg'аn» 70 oyında 23 gоl urg'an.
Kеyіn sibаylаs-jеmqоrlıqqа jоl bеrdі dеgеn ayıp benen «Yuventustan» chempiomlıq
аtаq аlınıp tаstаldı. Ja'ne klub еkіnshі diviziong'а tu'sіrіldі. Оndа оynаg'ısı
kеlmеgеn ibragimovich 2006 Jıldı «Intеr» quramındа basladı. Тransferlik qunı –
24,8 million dоllаr.

2006-Jıldın' 10 avgustınаn bеrі Zlаtаn «Intеr» quramındа oyın ko'rsеtіp kеldі.
Оl 2007,2008,2009-Jıllаrdın' chempionı аtаndı ha'mde 2008/09-Jılg'ı sezonın' en'
jaqsı bоmbаrdirі dеp tаnıldı. Sоndаy-аq оl sol waqıtları еn' u'lkеn aylıq аldı –
12 $ million jıllına.

(2009-Jıl) Ibrahimovich «Barsеlоnаmenen» bеs jılg'a shа'rtama imzaladı.
Mилаnnın' «Intеrі» hu'jimshi ushın 46 million dоllаr mеnen 20 milliоng'а
baqalаng'аn Sаmuel Etto', onı аldı.



https://kaa.wikipedia.org/wiki/Xal%C4%B1qaral%C4%B1q_huq%C4%B1q

Xalıqaralıq huqıq ma'mleketler aralıq yaki ken'irek ma'nide xalıqaralıq
qatnasıqlarg'a ta'n bolg'an waqıya ha'm protsesslerdin' huqıqıy qa'siyetlerin
qarastıratın ilimi.

Birinshi ta'riyp: xalıqaralıq huqıqtı "ma'mleketlerdin' niyetin muwapıqlastırıw
tiykarında du'zilgen ha'm rawajlanatug'ın ma'mleketlerdin' tınısh-tatıw jasawı,
xalıqlardın' ten' huqıqlıg'ı ha'm o'z ta'g'dirin o'zi belgilewin ta'miyinlew
maqsetinde xalıqaralıq qatnasıqlardı retlestiriwshi yuridikalıq normalar
sisteması" sıpatında ta'riyplew mu'mkin.

Ekinshi ta'riyp: xalıqaralıq huqıq - bul "ma'mleketler ha'm usı huqıq
sistemasının' basqa subektları arasındag'ı qatnasıqlardı retlestiriwshi
yuridikalıq normalar sisteması".

U'shinshi ta'riyp: xalıqaralıq huqıq "ja'miyetlik rawajlanıw nızamlıqlarının'
ta'siri menen baylanıslı ra'wishte xalıqaralıq qatnasıqlardı retlestiriwshi ha'm
ma'mleketler niyetinin' salıstırmalı sa'ykesligin bildiriwshi sha'rtnamalar,
a'det normaları ha'm printsiplar sisteması".

To'rtinshi ta'riyp: xalıqaralıq huqıq - bul "xalıqaralıq (ma'mleketler aralıq
ha'm basqa tu'rdegi) qatnasıqlardı retlestiriwshi normalar jıyındısı ha'm
sisteması".

Besinshi ta'riyp: xalıqaralıq huqıq - bul "huqıqtın' biyg'a'rez tarawı bolıp,
o'zinde bir pu'tin ha'm tutas printsiplar ha'm normalar sistemasın, yag'nıy en'
da'slep ma'mleketler arasındag'ı xalıqaralıq qatnasıqlar tarawın retlestiriwshi,
yuridikalıq ma'jbu'riy bolg'an a'dep-ikramlıq qag'ıydalardı bildiredi".

Altınshı ta'riyp: "Xalıqaralıq huqıq ju'da' ken' ha'm tu'rli tarawlardı o'z
ishine alıwshı ayrıqsha huqıqlar sisteması. Sonın' menen birge tek normalar
jıyındısı bolıp qalmastan, olardın' sisteması da".



https://kaa.wikipedia.org/wiki/Vladimir_Lenin

thumb|right|Vladimir Lenin Vladimir Ilyich Ulyanov, (22-Aprel, 1870 - 21-Yanvar,
1924) Lenin (Russhada: Ленин) ati menen belgili Rus revolyutseneri, ha'm de
Bolshevik partiyasi ha'm Oktyabr Revolyustsiyasi basshisi bolg'an. Ol Sovetler
Awqami (Russha: СССР) ha'm 1917-jildan Rossiya Kommunist hu'kimetinin' birinshi
basshisi bolg'an. Leninnin' pikirleri Leninizm dep ataladi.

Sibirde su'rginde waqtinda 1898-jili Iyulda Lenin, Nadejda Krupskayag'a
u'ylenedi. 1899-jili ol Rossiyada Kapitalizmnin' Rawajlaniwi degen kitap jazadi.
1900-jili Lenin azat etiledi ha'm ol u'yine qaytadi. Keyin ol Evropa boylap
sayaxat qiladi. Ol Iskra (qaraqalpaqsha: ushqin) dep atalg'an Marksist gazetasin
basip shig'ara basladi. Ol sonday-aq Rossiya Sotsial Demokratiyaliq Miynet
Partiyasinin' a'hmiyetli ag'zasi boldi.

1903-jili Lenin partiyanin' ja'ne bir jetekshisi Julius Martov penen
ja'njellesedi ha'm partiya ekige bo'linedi. Lenin ku'sh tek hu'kimetke beriliwi
kerek dep esapladi. Martov ku'shti a'piwayi adamlarg'a beriw kerek dep esapladi.
Martov penen kelisken partiya ag'zalari Menshevikler (azshiliq) dep ataldi, al
Lenin ta'repdarlari Bolshevikler dep ataldi.

1907-jili Lenin ja'ne Evropa boylap sayaxatta boldi ha'm ko'plep sotsialistlik
mitinglerge qatnasti. Birinshi Du'nya Ju'zlik Uris waqtinda ol London, Parij
ha'm Jeneva qalalarinda jasadi. Uris baslang'an waqitta Ekinshi Internatsional
dep atalg'an miting Bolshevikler qatnasinda bolip o'tedi. Bul miting ko'plep
toparlar uristi qollap quwatlaw kerek pe yamasa joq pa degen soraw u'stinde ko'p
tartisqanlig'i sebepli toqtatiladi. Lenin ha'm Bolshevikler usi toparlardin'
ishindegi bir neshe urisqa qarsi shiqqan toparlari ishinde edi.

Lenin Birinshi Du'nya Ju'zlik Uristi toqtatiw maqsetinde Germaniya menen
Bretsk-Litovsk Kelisimine qol qoyadi. Bul kelisim Germaniya hu'jimlerin
toqtatqani menen, Rossiya ko'plep jerlerinen ayriladi.



https://kaa.wikipedia.org/wiki/Ull%C4%B1_jipek_jol%C4%B1

Ullı jipek jolı - a'sirler dawamında Shıg'ıs ha'm Batıstı baylanıstırdı. B.e.sh.
II a'sirden baslap sawda jollarının' bul birikpesi Qıtaydı a'dewir
qashıqlıqtag'ı Rim imperiyası menen baylanıstırdı, diniy, ma'deniy ha'm ko'rkem
ideyalardın' tarqalıwına mu'mkinshilik berdi.

I-II a'sirlerde Ullı Jipek jolı boyınsha sawda isleri joqarı da'rejege jetti.
Qıtay menen sawdada tiykarg'ı da'ldalshılar Orta Aziya sawdagerleri boldı.

III-VI a'sirlerde Ullı Jipek jolı boyınsha buddizm monaxları
Qıtaydan-Hindstang'a barg'an.

Evropag'a jipek jetkerip bergen Parfiyalılar boldı. Jipek sawdası olarg'a ju'da
ko'p payda keltirdi.

III-VI a'sirlerde jipek jolı boyınsha budda monaxları Qıtaydan İndiyag'a barg'an
ha'm keyinge qaytqan. Ullı jipek jolının' xalıqaralıq a'hmiyetinin' o'siwi VII-X
a'sirler menen baylanıslı. Usı waqıtları Qıtaydın' Vizantiya ha'm arablar menen
baylanısı ornatıladı. Orta Aziya xalıqlarının' onı qorshag'an u'lkeler menen
sawda baylanısları b.e.sh. III-II mın' jıllıqqa barıp taqaladı.

Ullı jipek jolı boyınsha tek tovarlar g'ana emes, al azıq-awqat o'nimleri alıp
shıg'ılg'an. Hindstannan tek paxta gezlemeleri emes, sonın' menen birge paxta
tuxımları da sırtqa shıg'arılg'an. Usıg'an baylanıslı Buxara, Samarqandtan
baslap Tashkent, Fergana alabına shekem paxta egilgen. Bunda paxta tuxımları
Hindstan, İrannan alıp kelingenligi belgili. Jipek jolının' barlıq boyı boyınsha
paxta egilgenligi anıq.

Ka'rwan jolı o'z da'wirinin' ulıwma adamzatlıq nızamlar menen jasadı, sonın'
menen birge o'zinin' nızamların ha'm da'stu'rlerin payda etti. Ka'rwanlarg'a
xızmet etken ha'r qıylı sotsiallıq qatlam wa'killeri boldı. Ka'rwan jollarda
diniy topardın' wa'killeri de boldı. Olar haqıyqıy ma'nisinde dindi tarqatıwg'a
xızmet etti. Ka'rwan jipek jolının' boylarında buddizm dini ken' tarqalg'an.
Termez, Dalvarzinto'be a'tiraplarında arxeologlar ta'repinen Buddag'a
bag'ıshlang'an xramlar ko'plep tabılmaqta.

Ka'rwan jolı boyınsha buddizm Qıtay qalalarına shekem barıp jetti, onnan arman
qaray Yaponiya ha'm Qubla-Shıg'ıs Aziya, İndoqıtay ellerine tarqaldı.

Jipek jolı boyınsha tek budda monaxları g'ana emes, al musılman mollaları,
da'rwishler de gezip ju'rgen ha'm islamdı ken' aymaqqa tarqatqan. İslam dini
Orta Aziya ha'm Volga boylarınan Qashg'arg'a shekem jetip bardı.

Jipek jolının' ta'g'dirine sol da'wirdegi siyasiy awhalda o'zinin' ta'sirin
tiygizgen. Ma'mleketler arasındag'ı urıslar sawda jolının' bag'darın o'zgertip
turg'an. Ma'selen, Qıtay tariyxshısı Pey Tszyuya joldın' arqa bo'limin bayan ete
otırıp shıg'ıs Tu'rkistan ha'm Sogdı orayların Qara ten'iz boyları ha'm
Vizantiya menen baylanıstırg'an a'yyemgi ka'rwan joldın' qayta tiklengenligin
jazıp qaldırg'an. Bul jol boyınsha ha'rekettin' qayta tikleniwi Ullı jipek jolı
boyınsha siyasiy jag'daydın' o'zgeriwi menen baylanıslı boldı. Sasaniyler
İranının' jipek sawda jolın jawıp taslawı, aylanıp o'tetug'ın joldı talap etti.
Na'tiyjede Tu'rk, Sogdı elshileri ta'repinen bunday jol tabıldı. Ol Tu'rk
qag'anı jaylasqan Sogdıdan Sırda'rya arqalı Aral ten'izin shetlep o'tip, Emba
ha'm Ural da'ryaların boylap, Volga ha'm Alanlar arqalı ha'zirgi Turkiyanın'
aymag'ındag'ı Trapezuntqa shekem barıp jetken.

Usıg'an baylanıslı Orta Aziyadag'ı eki da'ryanın' A'miwda'rya (Oks) ha'm
Sırda'rya (Yaksart) keme ju'ziw ushın qolaylı ekenligi haqqında antik
avtorlardın' mag'lıwmatları u'lken qızıg'ıwshılıq tuwdırdı. Buxara Sogdısı
Buxaradan arqada Xorezmge, sarmatlar Qaraten'iz a'tiraplarına, basqa batıs
bag'darında Margiana, Parfiyag'a, qublada Sogd, Baqtriyag'a o'tetug'ın
jollardın' kesispesinde jaylasqan.

İzertlewshiler Oks boyınsha Kaspiyge suw jolı bolg'an bolıwı mu'mkin dep
esaplaydı. Bul jol antik da'wirden XIV a'sirge shekem o'mir su'rgen. Oks
boyınsha bul arqa jol Parfiyanı shetlep o'tip, Baqtriyadan Okstın' joqarısına
qaray, Sogd Buxarası arqalı A'yyemgi Xorezmge, Kavkazg'a, Qara ten'iz boyındag'ı
ellerge barg'an bolıwı mu'mkin.

A'yyemgi ka'rwan jollar haqqındag'ı ilimiy izertlewlerdi joldın' tiykarg'ı
bo'limi Tu'rkistannan, yag'nıy Qazaqstan, Orta Aziya ha'm Shıg'ıs Tu'rkistannan
o'tkenligi ko'rsetiledi. O'ytkeni bul jerlerdin' ta'biyg'ıy baylıqları
ha'mmenin' dıqqatın o'zine tartqan. Sonın' menen birge bul joldı qayta
rawajlandırıw ta'reptarları onı Batıs penen Shıg'ıstı baylanıstırıwdı
ekonomikalıq jaqtan na'tiyjeli ekenligin ko'rsetpekte. Basqa so'z benen aytqanda
qurg'aqlıqtan o'tetug'ın "Ullı jipek jolının'" ten'iz jolına qarag'anda
artıqmashlıg'ın ko'rsetpekte.

Dereklerde ko'rsetiliwinshe, A'mir Temur da'wirinde Qıtaydan baslap Evropag'a
shekem sozılg'an jolda sawda ka'rwanlarının' qa'wipsizligi ta'minlengenligi
ushın bul jollarda sawda qatnasıqları rawajlanıp ekonomikalıq jaqtan
jetilisiwine, ju'da' ko'plegen ma'mleketlerdin' ma'deniyatının' gu'llep
jasnawına sebep bolg'an edi.

Tu'rkistannın' en' shetki u'lkesi bolg'an Shıg'ıs Tu'rkistanda da XVII
a'sirlerde sawda qatnasıqları bolıp turg'an. 1603-1605 jılları bul ma'mleket
qalalarına Hindistannan ka'rwan menen kelgen portugaliyalı sayaxatshı Benedekt
Goes Yarkent, Qashqar, Aqsuw, Turfan qalaları u'lken sawda orayları ekenligin
ha'r jaqtan kelgen sawdagerler menen tolı ekenligin jazadı. XVIII a'sirde
Manchjurlar basıp alg'ang'a shekem bul u'lkenin' ekonomikalıq awhalı haqqında
Grigoriy Nikolaevich Potanin rus arxiv materialları boyınsha to'mendegi
mag'lıwmatlardı keltiredi "Qubla qalalarda jasawsha buxaralılar (kishi
buxaralılar, yag'nıy qashg'arlılar) o'zlerinin' erte bilimliligi menen
maqtanadı, shayırlardı u'yrenedi, bag'shılıq, toqımashılıq, gezleme toqıw ha'm
de sawdegershilik penen shug'ıllanadı. Olardın' ka'rwanları orta a'sirdegi
Genuya (İtaliya) respublikasınday Aziyanın' en' iri jerlerine shekem barg'an.
Buxaralı sawdagerlerdi Astraxanda, Tobolda, Kyaxtada ha'm Arxangelskta ushıratıw
mu'mkin ".



https://kaa.wikipedia.org/wiki/Qazaqlar

Qazaq xalqı (etnosı) - XV-XVI a'sirlerde ha'zirgi jasap atırg'an ken'isliktegi
dalan'lıq ha'm qumlıqta qa'liplesken. Bul xalıq uzaq waqıttın' o'tiwi menen
o'z-ara jerleslik, xojalıq ha'm ma'deniy birligi bar ha'r tu'rli urıw ha'm
qa'wimler birikpesinen qa'liplesken. Olardın' a'yyemgi zamanlardan berli
tiykarg'ı xojalıg'ı mal sharwashılıq, al ja'rdemshi xojalıq retinde
diyxanshılıq, an'shılıq, balıqshılıq penen shug'ıllang'an. Ja'miyetlik du'zimi
urıw ha'm qa'wimlerge birikken, neke ekzogamiya (o'z urıwınan neke qadag'an)
ta'rtibinde bolg'an.

Ha'zirgi xalqının' sanı 10 mln. Olar ha'r tu'rli urıw ha'm qa'wimler
birikpelerine bo'lingen. Olardın' ha'r biri derlik o'z shejirelerin du'zgen.
Qazaq xalqı ko'p urıw ha'm urıw birikpelerine bo'liwine qaramastan, olarda
o'z-ara bir etnos ekenligi haqqında birlik sezimi qa'liplesken. Qazaq xalqının'
urıw ha'm qa'wim birikpelerinin' atamaları (etnonimleri) olar haqqında jazba
etnografiyalıq ha'm arxeologiyalıq, antropologiyalıq derekler Qazaqstan jerinde
tas da'wirden berli u'zliksiz adam jasap kiyatırg'anlıg'ın ko'rsetedi. Ol
a'yyemgi qa'wimlerdin' Neolit ha'm kola da'wirlerinde Sibir, Oraylıq Aziya, Ural
menen ha'r tu'rli baylanısta bolg'an.

Olardın' biri, Sak qa'wimlerinin' birikpeleri bolg'an. Olar Tu'slik-Shıg'ısta
Tyan-Shang'a shekem, saklardan Tu'slik-Batısta massagetler jasag'an. Onın'
quramında Amudaryanın' to'mengi alabında jasawshı Xorezmlilerden basqa,
Amudaryanın' ortang'ı jag'alarında jasag'an derbikler ha'm Kawan daryasının'
boyındag'ı daxlar (toxarlar) ha'm basqa Sak qa'wimleri kirgen. Solardın' biri
Sak - apasiaklar, augasiler. Bular Amudarya ha'm Sırdaryanın' to'mengi alabında
jasag'an. Bizin' eramızdın' birinshi a'sirinde massagetler saklar menen birikti.
Sırdaryanın' ortang'ı jag'alarında, onnan shıg'ısqa qaray aslar jasag'an.
Bulardı Qıtaydın' eski da'wirlerdegi avtorlardı usunlar dep ko'rsetedi. A'yyemgi
Tu'slik Qazaqstannın' batıs ta'repindegi qa'wimler Kangoy ma'mleketine qarag'an.
Al Batıs Qazaqstan dalan'lıqlarında b.e.sh. birinshi mın'ınshı jıldın'
ortalarında Savromatlar (sarmatlar), al bizin' eramızdın' baslarında alanlar
(Qıtay jılnamalarında olar Yantsay) jasag'an. Qazaqstan dalan'lıg'ındag'ı
a'yyemgi qa'wimler ko'shpeli ha'm yarım ko'shpeli turmıs keshirgen. Sonın' menen
birge, olardın' ko'pshiligi, apasiaklar, augasiler, daxlar darya jag'alarında
jasag'an, sharwashılıq penen birge a'piwayı diyxanshılıq ha'm balıqshılıq
xojalıqları menen de shug'ıllang'an. Turaqlı turmıs keshirip, qalalarda
jasag'an. Ol haqqında olardan qalg'an arxeologiyalıq estelikler saqlang'an. Chu
ha'm Talas boylarında jasag'an Usunlarda diyxanshılıq penen shug'ıllang'an. Usı
a'yyemgi qa'wimler keleshekte ko'plegen Orta Aziya xalıqlarının' da
ata-babalarının' qa'liplesiwine qatnasqan. Jergilikli qa'wimler menen birge
qazaq xalqının' qa'liplesiwine gunnılar ha'm basqa kelgen qa'wimler de qatnastı.
VI-VIII a'sirlerde tu'rk kaganatıda Qazaqstannın' tu'slik-shıg'ıs ha'm tu'slik
Qazaqstan jerlerine shekem tu'rkler keldi, qazaq xalqının' ata-babalarının'
qa'liplesiwine qatnastı. Bul da'wirlerde ha'zirgi Qazaqstan jerinde shıg'ıstan
kelgen u'lken tu'rk qa'wim birikpeleri tyurgeshler, ta'liler, karluklar,
chigilar h.t.b. jasadı. Jerleslik ha'm xojalıq birlikleri jergilikli qa'wimler
menen sırttan kelgen qa'wimler arasında tu'rklesiw, etnikalıq baylanıslardı
basladı. Tu'rk kaganatı qulap, tyurgeshler u'stemligi VIII a'sirdin' qırqınshı
jıllarınan baslandı. Tyurgeshler u'stemligi qulap, olardın' ornına karluklar
biyligi (766-940 jj.) ornadı. Bul da'wirlerde jergilikli xalıqlarda
o'tırıqshılıq ha'm diyxanshılıq rawajlandı, qalalar ko'beyip, sawda o'sti. IX-X
a'sirlerde Oraylıq Qazaqstan ha'm Sırdaryanın' to'mengi jag'alarında tu'rki
tilles oguzler biyligi ornadı. Olardın' orayı Yangikent qalası (Jan'a kent -
jan'a o'tırıqshılıq qonısı qalası). Onın' ha'kimi Yaga lawazımında boldı.
Oguzlerdin' batısında pechenegler jasap, olar tu'rkmen ha'm qaraqalpaqlardın'
ata-babalarının' qa'liplesiwine qatnasqan. Sonday-aq, oguzler belgili da'rejede
qazaq xalqının' ata-babalarının' qa'liplesiwine de ta'sir jasadı. Qazaqstannın'
arqa ha'm arqa-shıg'ısında ko'shpeli sharwa kimak ha'm qıpshaqlar jasadı. Olar
XI a'sirde Qazaqstannın' ko'plegen jerlerinde Tu'slik Rossiya jerlerinde jasadı.
Olardın' siyasiy biyligi XII a'sirde ku'sheydi. Qıpshaqlar ko'birek qazaq
xalqının' qa'liplesiwine, sonday-aq, olar o'zbek, qaraqalpaq, bashkir, qırg'ız
ha'm basqa da ko'plegen tu'rki tilles xalıqlardın' qa'liplesiwine qatnastı.
Qıpshaqlardın' ayrım toparları o'tırıqshılıqqa o'tti. X a'sirde Jetisuw ha'm
Qashgariyada karaxanidler biyligi ornadı. Son' bular Orta Aziyadag'ı eki darya
aralıg'ındag'ı Samanidler u'stemligin qulatıp, jergilikli xalıqlarg'a o'z
u'stemligin ornattı. Bul da'wir Orta Aziya xalıqlarının' etnikalıq tariyxında
belgili basqısh boldı. Til, ma'deniy, ekonomikalıq, etnikalıq baylanıslar
Jetisuw, Shıg'ıs Turkistan ha'm Orta Aziyadag'ı eki darya aralıg'ındag'ı
xalıqlar arasında ku'sheydi. XII a'sirde bul jerlerge Shıg'ıstan ata tegi
mong'ollar bolg'an Kidanlar, bolmasa qara Qıtaylılar kelip Karaxanidler
u'stemligin Jetisuwda, Tu'slik Qazaqstanda qulattı. Bularda qazaq xalqının' ha'm
basqada Orta Aziya xalıqlarının' ata-babalarının' qa'liplesiwine qatnasqan. Olar
tu'rklesip, qazaq xalqının' ata-babalarının' XI-XII a'sirlerde qa'liplesiwinde
a'hmiyetli bolg'an. Qazaq xalqının' qa'liplesiwine XIII a'sir basındag'ı mong'ol
shabıwları irkinish jasadı. Sebebi qazaqlardın' ko'ship qon'ıwshılıg'ınan
olardın' qonıslıqları buzıldı, xojalıqlarının' ekonomikası to'menlep ha'r qanday
ja'miyetlik birikpeler baslandı. Mong'ollar 1218-jılı Qazaqstang'a topılıs
jasadı. Egislik jerleri, suwg'arıw tarmaqları buzıldı. Jetisuw, Otrar ha'm tag'ı
basqa qalaları qıyradı, xalqı qırıldı. Ko'plegen xalqı ha'r jaqqa posıp ketti.

Shın'g'ısxan 1227-jılı o'lgennen keyin Qazaqstannın' barlıq jeri Altın Ordag'a
qosıldı. Biraq qazaqlardı jawlap alıwshılar qazaqlardın' ma'deniyatına, a'sirese
tiline aytarlıqtay o'zgeris kirgize almadı. XIV a'sirde qıpshaqlardın' qazaqlar
menen ma'deniyatı, tili jag'ınan jaqınlasıwı, aralasıwı ju'da' ku'sheydi.
Shın'g'ısxan miyrasxorlarının' o'z-ara u'stemlik ushın talas-tartısları,
Timurdın' Altın Ordanı qulatıwı na'tiyjesinde onın' quramındag'ı xalıqlar
bir-neshe xalıqqa bo'lindi. Nogay xanlıg'ı XIV a'sir aqırı XV a'sir basında
Volga, Kama, Ural daryalarının' aralıg'ında sho'lkemlesti. O'zbek xanlıg'ı Aral
ten'izi ha'm Sırdaryanın' to'mengi jag'alarınan arqag'a qaray Ural, Tobal,
arqa-shıg'ıstag'ı İrtıshqa shekemgi aralıqta ornalastı. O'zbek ha'm Nogay
xanlıg'ının' etnikalıq quramı uqsas boldı. Olardın' xalıqları ko'shpeli tu'rk
qa'wimlerinen, qıpshaq, karluk, qan'lı, argın h.t.b. edi. Sonday-aq mang'ıt,
ming, merkit h.t.b. mong'ol qa'wimleri boldı. Nogay ha'm o'zbek xanlıg'ına
qosılmag'an jergilikli urıw ha'm qa'wim birikpelerinen dulat, usun
qa'wimlerinin' ko'pshilik bo'lekleri boldı.

Bunday ma'nidegi ga'pler qaraqalpaq, bashkir shejirelerinde de gezlesedi.
Ha'zirgi 10 mln xalqı bar qazaq xalqı, basqa xalıqlarday-aq uzaq waqıttın'
o'tiwi menen, o'z-ara jerleslik, xojalıq ha'm ma'deniy birligi bar ha'r tu'rli
etnikalıq toparlardan qa'liplesken. Tiykarg'ı xojalıg'ı mal-sharwashılıq,
ja'rdemshi xojalıq retinde diyxanshılıq, an'shılıq, balıqshılıq bolg'an. XVIII
a'sirde qazaqlar Rossiya quramına o'te baslag'an, bul da'wirde de olardın'
ja'miyetlik du'ziminde urıw, qa'wimge bo'liniwshilik dawam etti. Biraq qazaq
xalqının' ko'plegen urıw, qa'wim birikpelerine bo'liniwine qaramastan olardın'
arasında barlıg'ı bir xalıq (etnos) ekenligi haqqındag'ı tu'sinik, maqtanısh
ku'shli boldı. Qazaq xalqı XX a'sir basına shekem 3 iri qa'wimler birikpeleri
ju'zge bo'linedi: Ullı Ju'z, Orta Ju'z, Kishi Ju'z. Olardın' ha'r biri tag'ı bir
neshe qa'wim urıw birikpelerine bo'lingen. Olardın' o'z-ara etnikalıq birlik
jerlesligi haqqında shejireleri, tamg'aları, uranları bolg'an. Ullı Ju'z
Jetisuw, İl, Talas daryalarının' jag'alarında Sırdaryanın' Orta ha'm Joqarg'ı
jag'alarında jasag'an. Bular 1848-jılı Rossiya quramına o'tti. Bul jerlerde
b.e.sh. birinshi mın'ınshı jıllardın' basında jergilikli a'yyemgi qa'wimler
tiykarında qazaqtın' Ullı Ju'zinin' negizleri qa'liplesken. Ullı Ju'z Jalair,
oshaktı, dulat, alban, qan'lı h.t.b. urıwlarg'a bo'lingen. Sonday-aq, Ullı
Ju'zler menen birge, o'z aldına jasag'an katagan, bestamg'alı degen urıwlar
jasag'an. Jalair, katagan, qan'lı h.t.b. urıwlar qaraqalpaqlarda, Nuratada
jasawshı tu'rkmenler, bashkir, qırg'ızlarda bar. Jalair urıwının' adamları
XIV-XV a'sirlerde Timur ha'm Timuridler qarawında bolg'an. Orta Ju'z qıpshaq,
argın, nayman, kerey, qon'ırat h.t.b. etnikalıq bo'leklerge bo'lingen. Qıpshaq,
nayman, qon'ırat, jalair, qan'lı urıwları qazaqlarg'a XIV-XV a'sirlerde Altın
Orda da'wirlerinde qosılg'an. Bular Oraylıq Qazaqstanda, Sırdarya jag'alarında
Qarataw ha'm Moyın qumda h.t.b. jerlerde jasag'an. Qazaqlardın' Orta Ju'zindegi
qon'ırat, nayman, qıpshaq urıw birikpeleri qırg'ızlarda, o'zbeklerde,
qaraqalpaqlarda, bashkirlerde, altaylılarda bar. Kishi Ju'z Batıs Qazaqstanda
ornalasqan. Onın' quramında iri 3 urıw birikpeleri Jeti urıw (tabın, tama,
kerderi, kereyit, jag'albaylı, telew h.t.b.), A'lim ulı (sho'mekey, kete,
to'rtqara, qarasaqal h.t.b.) ha'm Bay ulı (aday, tana, baybaqtı, berish,
sherkesh, nayman h.t.b.). Kishi Ju'z quramındag'ı kerderi, kereytler, telew
(teli), nayman urıwları elede qaraqalpaqlar arasında o'mir su'rmekte.
Kerderlerdin' qa'wim birikpeleri ha'm olardın' qonıslıqları a'yyemgi da'wirlerde
Kidaritler dep atalıp, olardın' ko'pshiligi Amudaryanın' shep alabında jasag'an,
son'lıqtan olardın' jasag'an jerlerindegi kanal, qala kerder kanalı (Quwanısh
jarma), kerder qalası (Chimbay, Xawan qalaları) dep atalg'an. Bulardın'
ha'kimlik, ekonomikalıq, ma'deniy orayları, oqıw orınları bolg'an. Kerderler
ha'r tu'rli qa'wimler birikpesi degen menen o'z-ara tu'sinikli tili bolg'an,
o'nermentshiligi rawajlang'an. Jerleslik, xojalıq, ma'deniy til birligi jag'ınan
ha'r tu'rli qa'wimler birikpesinen etnogenez etnoslardın' qa'liplesiwi tariyxta
belgili derekler tiykarı bolıp turg'an. Jawgershilik, suw apatshılıg'ı h.t.b.
sebepler menen urıw bolmasa qa'wim birikpeleri bo'linip, o'zleri jasap atırg'an
jerden ekinshi bir qa'wimler birikpesine barıp aralasadı. Uzaq da'wir
o'zlerinin' til, ma'deniyat, xojalıq o'zgesheligin saqlaydı. Bir ha'kimlikte,
jerleslikte qa'wimlerge on'ısıp ketedi. Tek g'ana etnonimin saqlap qaladı. Ol
etnonim bo'leklerinin' basqa urıw, qa'wim birikpelerine aralasıp, olarda o'z
etnonimin belgili da'wirlerge shekem saqlaydı. Usılayınsha bir urıw qa'wimler
birikpelerinen qa'liplesken etnoslarda uqsas etnonimler payda boladı. Mısalı,
Qon'ırat, qıpshaq, nayman, teli, jalay etnonimleri bashkir, qazaq, qırg'ız,
o'zbek, qaraqalpaq, tu'rkmen etnonimlerinde gezlesedi. Sebebi bul etnoslardın'
barlıg'ıda o'z-ara jerles, xojalıq ha'm ma'deniy baylanıstag'ı a'yyemgi ha'm
orta a'sirlerdegi iran ha'm tu'rk ja'ne basqa tillerdegi etnonimlerden
qa'liplesken. Dunyada bir urıw bolmasa bir qa'wimler birikpesinen qa'liplesken
xalıq joq. Barlıq xalıqlar ha'r tu'rli qa'wim ha'm urıw birikpelerinen
qa'liplesken.



https://kaa.wikipedia.org/wiki/Nagoya

Nagoya (Yapon tilinde: 名古屋市, Nagoya-shi) Yaponiyani'n' u'lkenligi boyi'nsha
u'shinshi qalasi'. Xonsyu atawi'nda, Ise qolti'g'i' qi'rg'ag'i'nda jaylasqan.
Aichi prefekturasi'ni'n' paytaxti' bolg'an bul qalani'n' porti' Yaponiyani'n'
Tokiyo, Osaka, Kobe, Yokogama, Chiba ha'm Hakatadag'i' u'lken portlari' menen
ten'lesedi. Sol menen birge Yaponiyani'n' ushinshi u'lken metropoliteti Chuwkyou
metropoliteni'ni'n' worayi'nda jaylasqan. 2000-i'nshi' ji'l statistika
mag'li'wmatlari'na ko're Chuwkyou metropoliteni' 8.74 million xali'qqa iye
bolg'an bolsa sonnan 2.17 millioni' Nagoya qalasi'nda jasag'an.
Mashinasazli'qti'n' tu'rli bo'limleri (ma'selen, elektrotexnika,
radioelektronika, kemesazli'q, avtomobilsazli'q ha'm basqalar), qara ha'm ren'li
metallurgiya, neft ximiyasi' rawajlang'an. Toqi'mashi'li'q (ju'n ha'm jasama
gezlemeler islep shıg'ari'w), azi'q-awqat, poligrafiya, farfor-keramika sanaati'
ka'rxanalari' bar. Universitet, botanika bag'i', muzeyler, metropoliten bar.
Arxitekturali'q yesteliklerden Acuta iyba'datxanasi' (mil. baslari'nda
quri'lg'an), qashr (1612), Tofukudzi iyba'datxanası (735) saqlang'an.



https://kaa.wikipedia.org/wiki/Muxammed_Fizuliy

Shıg'ıs klassikalıq poeziyasının' jarıq juldızlarınan bolg'an XVI a'sirde
jasag'an ko'rnekli a'zerbayjan shayırı Muxammed Fizuliy so'z du'nyasında Orta
ha'm Kishi Aziyanı o'zine qaratqan danıshpan-shayırlardın' biri edi. A'sirese
Orta Aziya ma'deniyatı tariyxında onın' ornı a'dewir bo'lek. Fizuliy o'zi
jasag'an zamanda emes, ba'lki son'g'ı da'wirlerde de tu'rki xalıqlar arasında
u'lken baxıtqa eristi. Ma'selen XVII-XIX a'sirlerdin' o'zinde Fizuliy
shıg'armalarının' o'zbek, qazaq, qırg'ız, tu'rkmen ha'm qaraqalpaq mektep
medreselerinde sabaqlıq sıpatında qollanılıwı bunı anıq da'liylleydi. A'sirese
XIX a'sirdegi qaraqalpaq klassikalıq poeziyasının' rawajlanıw bag'darında Nawayı
ha'm Fizuliy poeziyasının' ustazlıq jolı ayrıqsha ko'zge tu'sedi. Bul haqqında
qaraqalpaq klassik shayırı Berdaq:

Fizuliy jasag'an Bag'dad qalası Shıg'ıstın' eski ma'deniy oraylarınan bolıp, bul
qalada turli da'wirlerde ha'r qıylı ha'diyselerdi basınan keshirdi. 1508-jılı
Bag'dadtı shax İslam Xatay bag'ındırıp, bul u'lkege qaraslı ayırım belgili
qalalarg'a medreseler qurg'ızg'an edi. Usınday bir jag'daylarda Fizuliy Karbala
ha'm Nadjib qalalarında ashılg'an medreselerge mudarris bolıp tayınlandı.

Son'ınan Bag'dadtı 1534-jılı tu'rkler bag'ındırg'annan keyin Fizuliy belgili
tu'rk shayırları Hiyaliy ha'm Yaxyabekler menen jaqınnan tanısqan.

Fizuliy poeziyası Nizamiy Ganjaviy, Haqqaniy, Nasimiy ha'm A'liysher Nawayı
poeziyasının' sintezi edi. Sonın' ushın da ol XVI a'sirdegi tu'rki poeziyanı en'
biyik shın'larg'a ko'tere aldı.



https://kaa.wikipedia.org/wiki/Maxabxarata

Maxabxarata (महाभारत: {{{4}}}), /maɦaːbʱaːrət̪ə/) - hind xalqının' a'yyemgi
eposlarının' biri. "Maxabxarata" degen so'zdin ma'nisi - "Bxarata a'wladlarının'
jılnaması" degendi an'latadı. Qa'nigelerdin' aytıwınsha bul epos bizinin'
eramızg'a shekemgi X-XIII a'sirlerde jazılıptı. Ju'z mın' ba'yitten ibarat,
du'nya xalıqlarının' ko'p tillerine awdarılg'an.

Eposta hindlerdin' hu'kimdarlarının' biri Dushtyanta tuwralı waqıyalar sheberlik
penen so'z etiledi. Bul patsha jolbarıs awında onın' izinen quwıp ju'rip,
janındag'ı mergenlerden adasıp qalıptı. Du't tog'aydın' arasında og'ada go'zzal
qızg'a gezlesipti. Onın' menen so'ylesip bul qızdın' anası peri ekenligin
bilipti. Anası qızdı suw jag'asında qaldırıp, o'zi ko'kke ko'terilip ushıp
ketipti. Jalg'ız adamlardan aman saqlaw ushın hesh kimge ko'rsetpey du't tog'ay
ishinde ta'rbiyalap o'siripti. Qızg'a da'rwish Shakuntala dep at qoyıptı.
Dushyanta ha'm qız biri-birin unatıptı. Da'rwish atası bul ekewinin' nekelesip
qosılıwına ruxsat etipti. Eki jas bir ay dawamında da'riwishtin' shatpasında
baxıtlı jasaptı. Usı waqıt ishinde Dushyantanın' mergen batırları bulardı izlep
tawıptı. Al, Dushyanta o'z qalasına keter waqtında, da'rwish og'an qızdı
sarayg'a alıp barmawdı ma'sla'hat etipti. Dushyanta o'z sarayına qaytıptı.

Eposta Orta Aziyada jasag'an a'yyemgi qa'wimlerdi so'z etiwshi mag'lıwmat
da'reklerdi de gezlestiemiz. Yudxishtxira patshalıg'ının' tariyxın so'z etiwshi
bapta: "Yudxishtxira patshanın' da'rgayında basqa xalıqlardın' qatarında saklar,
taxorlar ha'm qan'lılar gezip ku'tip otırar edi."



https://kaa.wikipedia.org/wiki/Lyublyana

Lyublyana — Sloveniyanın' paytaxtı. Lyublyanitse da'ryası boyında, onın' Sava
da'ryasına quyılıwı jaqınında jaylasqan. Xalqı 270,5 mın' adam (2000). Transport
jolları tu'yini. Aeroporti xalqara a'hmiyetke iye. Mashinasazlıq ha'm
metallsazlıq (iri gidrokuwırlar zavodı, elektrotexnika buyımları, priborlar
i.sh.) sanaatları rawajlang'an. Ximiya, poligrafiya, farmatsevtika, ka'n-ayaq
kiyim, ag'ashsazlıq, toqımashılıq, azıq-awqat sanaatı ka'rxonaları bar.
Sloveniya pa'n ha'm ko'rkem o'ner akademiyası, u'niversitet (1595), filarmoniya
(1702), yadro izertlew inti ha'm b. ilmiy izertlew mekemeleri, milliy,
etnografiya muzeylerı, kitapxanalar, milliy ha'm zamanago'y galereyalar bar.
Turizm rawajlang'an. Xalqara yarmarkalar o'tkiziledi. L. slavyanlar awılı
spatında 1144 jıldan belgili bolg'an. 13-a.din' 2-yarımınan qala, Krayna
tariyxiy wa'layatının' administrativ orayı. . 1335—1918 jıllarda (waqıtı menen)
gabsburglar hu'kimranlıgı astında bolg'an. 1918 jılda Serb, xorvat ha'm
slovenlar patshalıg'ı (1929 jıldan Yugoslaviya) payda bolıwı menen L. —
Sloveniya, 1992 jıldan ga'rezsiz Sloveniya Respublikası paytaxtı. Arxitekturalıq
esteliklerden Grad qasiri (9—19-a.ler), yepiskop sarayı (16—18-a.ler),
shirkewler, San-Nikolay soborı (18—19-a.ler), ratusha, opera teatrı ima'ratı
ha'm b. saqlang'an.



https://kaa.wikipedia.org/wiki/Jumbaq

Jumbaq - ko'rkem awızeki do'retpelerinin' belgili bir janrı bolıp esaplanadı.
Uyqasımlı qatarlardın' ja'rdeminde bir na'rsege usatıw arqalı jasırg'an zattı
tabıwdı qoyıw jumbaqlardın' tiykarg'ı mazmunın quraydı. Jumbaqlar adamlar
arasında, a'sirese onın' jas buwını - balalar arasında ko'p aytılıwı, ko'p
qollanılıwı menen ayrılıp turadı.

Qaraqalpaq folklorındag'ı jumbaq janrın folklordın' basqa janrları menen
shatastırıw kerek emes. Biz jumbaq degende xalıq ta'repinen do'retilgen bir,
eki, to'rt, altı, onnan da ko'p qatardan turatug'ın, o'z betinshe ko'riniske
iye, bo'lek aytılıp sheshiwdi talap etetug'ın tayar qa'liplesken tekstke iye,
u'lkenler, ko'binese balalar arasında aytılatug'ın o'z aldına bir janrdı
tu'sinemiz.

Jumbaqlar tematikası jag'ınan og'ada bay. Olardın' bir qatarı ay, ku'n,
haqqında, juldızlarg'a arnalg'an. Mısalı: ku'n haqqında "Aq sandıg'ım ashıldı,
ishinen jipek shashıldı", "Bir pa'rshe pa'tir, a'lemge tatır" delinse, ay ha'm
ku'n tuwralı "Bir ko'lde eki jayın, biri ketse biri tayın" degen jumbaqlar
do'retilgen. Al juldızlar jo'ninde "Tam basına tarı jaydım", "Biz, biz, biz
edik, biz mınlag'an qız edik, tan' atqansha jayıldıq, tan' atqan son' joyıldıq"-
degen jumbaq toqılg'an. Sonday-aq jumbaqlar burınnan son'g'ı o'z mazmunına iye
aspan a'lemin qorshap alg'an ta'biyattı, haywanat ha'm o'simlikler dunyasın,
adam ku'n-ko'risinin' barlıq ta'replerin, u'y ruzgershiligin zatlardın'
ha'mmesin, o'ndiris quralların o'z qarmag'ına alıp, olardın' sır sandıg'ı etip,
jas a'wladqa olardı sheshiwdi u'yretip baradı. Jumbaq balalardın' en' su'yikli
janrı. Durısında da jas a'wladtın' g'ana emes, al ulıwma adamlardın' oy-o'risin,
oylanıwın oy qortıwın salıstırmalı usıl menen belgili bir logikalıq juwmaqlarg'a
kelip ta'miyinleytug'ın, ko'rinislerdi tolı sır menen o'zinshe ko'rkem
bayanlawdı u'yretetug'ın qaraqalpaq ko'rkem awızeki xalıq do'retpelerinin' en'
a'hmiyetli bir tu'ri bolıp esaplanadı.



https://kaa.wikipedia.org/wiki/Ekonomikal%C4%B1q_tsikllar

Ekonomikalıq tsikllar - ekonomikanın' bir neshe jıllar dawamında o'siwi h'a'm
to'menlewin ko'rsetiwshi protsess esaplanadı. Ayırım ekonomikalıq tsikllar basqa
birewlerinen o'siw da'wirinin' dawamlılıg'ı h'a'm aktivligi menen bo'leklenip
turadı. Sog'an qaramastan olardın' barlıg'ı bir qıylı da'wirlerdi basıp o'tedi.

Ekonomikalıq tsikllardı bah'alawda h'a'r qıylı ko'zqaraslardın' bolıwına
qaramay, ko'p g'ana ekonomistler o'ndiris h'a'm ba'ntlik da'rejelerin ulıwma
qa'rejetlerdin' mug'darı ko'rsetedi degen pikirdi qollap-quwatlaydı. O'ytkeni,
o'ndiristin' bazarg'a belgilep sho'lkemlestirilgen ekonomikada ka'rxanalar o'z
tovarların olarg'a talap bolg'an jag'dayda g'ana islep shıg'aradı. Xızmet
ko'rsetiwde de mine usı ta'replerin esapqa ala otırıp jolg'a qoyadı. Anıg'ıraq
aytqanda, o'ndiris qa'rejetleri ko'p bolsa, ka'rxanalarda tovar h'a'm
xızmetlerdi ko'p mug'darda islep shıg'arıw paydalı emes. O'ndi-ristegi ba'ntlik
h'a'm da'ramatlar da'rejesinin' to'menligi de mine usında. Ulıwma
qa'rejetlerdin' mug'darı qanshelli ko'p bolsa, o'ndiristin' o'siwi u'lken payda
keltiredi. Sonlıqtan da o'ndiris, ba'ntlik h'a'm da'ramatlardın' da'rejesi artıp
baradı.



https://kaa.wikipedia.org/wiki/Buxgalteriyal%C4%B1q_esap

Buxgalteriyalıq esap – ku'ndelikli ha'm juwmaqlawshı mag'lıwmatlar alıw ushın
ka'rxanalardın', sho'lkemlerdin' ha'm mekemelerdin' xojalıq jumısın u'zliksiz
ha'm o'z-ara baylanısın baqlaw ja'ne qadag'alaw sistemasınan ibarat.

Buxgalteriyalıq esabın ko'pshilik jag'daylarda Biznes a'lipbesi dep ataydı.
Sebebi buxgalteriyalıq balansı finanslıq na'tiyjeler ha'm olardın' sarplanıwı
haqqındag'ı esabat usag'an buxgalteriyalıq esabat mag'lıwmatların bizlerde ken'
paydalanıladı.

İnvestorlar, tovar jetkerip beriwshiler, kreditorlar, bankler, buyırtpashılar,
nızam shıg'arıwshı ha'm nızamdi orınlawshı ma'mleket organları finans esabatı
mag'lıwmatların paydalanıwshılar bolıp esaplanadı. Investorlardı ko'birek
ka'rxanalardın' finans turaqlılıg'ı, onın' kelesi rawajlanıwı, ta'miyinleniwi,
ja'riyalang'an dividentlerdi to'lew qa'biletine tiyisli mag'lıwmatlar ko'birek
qızıqtıradı. Ma'mleketlik organların xojalıq sub'ektleri protsesslerin ta'rtipke
salıw, salıq siyasatın islep shıg'ıw, sotsiallıq ma'selelerdi sheshiwge tiyisli
mag'lıwmatlar qızıqtıradı.

Buxgalteriyalıq esap ka'rxanalarda ju'z berip atırg'an xojalıq protsessleri ha'm
operatsiyaların pul ko'rinisinde u'zliksiz, o'z-ara baylanısqan, hu'jjet penen
tiykarlang'an halda ko'rsetiwdi ta'miyinleydi. Buxgalteriyalıq esabı operativ
esaptan parq qılıp, ayırım xojalıq operatsiyaları emes, al ka'rxananın' xojalıq
ha'reketinin' barlıq ta'replerin ko'rsetip bergeni ushın statistikalıq esap
sıyaqlı g'a'rezsiz pa'n esaplanadı.



https://kaa.wikipedia.org/wiki/Berdaq

Berdaq G'arg'abay ulı (1827 - 1900) - Qaraqalpaq klassik shayırlarının' ishinde
o'zinin' o'mir bayanına tiyisli bazıbir dereklerdi qolı menen jazıp qaldırg'an
shayır Berdaq boladı. Ol o'zinin' ataqlı "O'mirim" qosıg'ında o'zinin'
avtobiografiyasın qaldırg'an.

Berdaqtın' aqlıq-shawlıqları, a'wladları, shayırdın' jasag'an jerindegi
qatıqulaq adamlardın' ha'r qıylı ekspeditsiyalar da'wirinde bergen
mag'lıwmatlarına qarag'anda, Berdaq shayırdın' babası Tınet degen adam bolg'an.
Tınettin' a'kesi Bekbiy, Bekbiydin' a'kesi Xojaqul. Tınettin' Boranbay,
Baytemir, Baltabay degen u'sh balası bolg'an. El ishinde Baltabay,
Bektemirlerdin' qanday adamlar bolıp o'tkenlikleri haqqında mag'lıwmatlar joq.
Al, Boranbaydın' G'arg'abay degen, Qoshqarbay, Mayanbay, Sa'n'girbay degen to'rt
balası bolg'an. En' u'lkeni G'arg'abay – yag'nıy Berdaqtın' a'kesi kembag'al
turmıs keshirgen. A'miwda'ryanın' Aral ten'izine quyar salalarının' biri
jag'asında Aqqala, Quwlı ko'l degen jerlerde jasag'an. Bul jerlerde tiykarınan
qaraqalpaqlardın' Mu'yten, Qoldawlı urıwları tirishilik etken. G'arg'abaydın' -
O'tepbergen, Nurmaq, Ermaq, Ja'met ha'm Serbaba degen balaları bolg'an.
Balalarının' aldı er jetip, jigit bola kelgende G'arg'abaydın' hayalı qaytıs
boladı. G'arg'abaydın' ku'n ko'risi burıng'ıg'a qarag'anda qıyınlasadı. Aradan
ko'p waqıtlar o'tkennen keyin baspanasız qalg'an bes balanı asıraw ushın
G'arg'abay Mu'yten urıwındag'ı o'zindey jarlı kisinin' Qarqara degen qızına
u'ylenedi.

Berdaq 7-8 jaslarınan-aq awıllıq mektepke qatnap oqıydı. Ol kishkentayınan-aq
shaqqan, ziyrek bolıp adamlardın' ko'zine tu'sedi. Biraq ol on jasına kelgende
a'kesi de, anası da du'nyadan o'tip jetim qaladı. Bul ku'tilmegen jag'day jas
bala Berdimurattın' birden qıyınlasıwına sebep boladı.

Berdaq jas waqıtlarınan baslap qosıq shıg'ara baslaydı. Ol da'slep birewlerdi
maqtap, birewlerdi da'lkeklep qısqasha qosıqlar shıg'aradı. Awıllarda toy
bolg'an jerge barıp "Toy baslar", "Bet ashar" qosıqların aytadı. So'ytip
kem-kemnen "Berdaq shayır", "Berdaq baqsı" degen ataqqa iye bolıp dan'qı jurtqa
jayıla baslaydı. Mal bag'ıwdan qutılıp, el aralap qosıq aytıp, shayırlıq so'z
o'neri menen ku'n ko'retug'ın boladı.

Berdaq shayır orta jaslarg'a barg'anda hayalı o'ledi. Onnan keyin ol Qostamg'alı
urıwındag'ı Barlıbay degen kisinin' Bag'dagu'l degen qızına u'ylenedi. Son'g'ı
hayalınan shayır Gu'limxan, Jarımxan degen eki qızlı boladı. Berdaqtın' ulları
menen qızlarınan do'regen urpaqları-aqlıq-shawlıqları ku'ta' ko'p. Olar son'g'ı
waqıtlarg'a shekem Moynaq rayonında, Qazaqda'rya, Terbenbes jaqlarda, Qarao'zek,
Taxtako'pir, Shımbay rayonlarında turadı.

Berdaqtın' o'z so'zine qarag'anda onı ko'rgen g'arrılardın' aytıwıwı boyınsha
Berdaq qartayg'anda bir ko'zi soqır bolg'an. 1873-jılı Orta Aziya Rossiya qol
astına o'tkennen keyin ha'r qıylı rus ekspeditsiyaları ta'repinen
qaraqalpaqlardın' da folklorına ha'm a'debiyatına baylanıslı ko'p materiallar
xalıq arasınan jazıp alınıp, olardın' geyparaları basıp shıg'arıldı. Usınday
ma'deniy miyraslardı jıynaw maqsetinde bolıwı kerek 1900-jılı Tu'rkistan General
Gubernatorlıg'ının' Sırda'rya oblastındag'ı A'miwda'rya bo'liminin' baslıg'ı
Berdaq shayırdı Petro-Aleksandrovskiyge shaqırdı. Berdaq shayır bul shaqırıqtı
qabıl etti. Biraq ol Qazaqda'ryada awırıw bolıwı sebepli No'kiske g'ana zordan
jetedi. So'ytip Petro-Aleksandrovskiyge jete almay-aq No'kisten qaytadı. Sol
jılı, 1900-jılı qaraqalpaq xalqının' ataqlı shayırı ha'm baqsısı Berdaq
G'arg'abay ulı Qazaqda'ryada qaytıs boladı. Ol tuwrali zamanlasi O'tesh shayir
"Berdaq edi shayirlardin' danasi, so'zine iyildi adam balasi" dep baslanatug'in
belgili qosig'in do'retken.

1977-jili qista Berdaq shayirg'a arnap No'kis, Qaraqalpaqstanda eskertkish
ashildi. Bul eskertkishti belgili jaziwshi Shin'g'is Aytmatov ashti ha'm ol
Berdaq tuwrali bilay dedi "Ala tawda en' biyik shin'lardi "tuw shoqqi" desedi.
"Sol aytqanday, Berdaq ko'p milletli tuwisqan a'debiyatlarinin' "tuw
shoqqilarinin' biri" ("Sovet Qaraqalpaqstani", 1977-jil 1-mart). Bul
eskertkishte Berdaqtin' to'mendegi qatarlari jazilg'an:

Berdaq shayır XIX a'sirde qaraqalpaq xalqının' arasınan shıqqan shayırı,
baqsısı, tariyxshısı. Onın' tvorchestvolıq jolı o'z da'wirinin' xalıq
ma'deniyatı, xalıq tariyxı menen organikalıq baylanısta o'sken ha'm
rawajlang'an. Berdaq shayırdın' do'retiwshiligi XIX a'sirdegi qaraqalpaqlardag'ı
xalıqlıq a'debiyatının' rawajlanıwının' haqıyqat guwası bolıp xızmet atqaradı.
Berdaq do'retiwshiligi - Orta Aziya xalıqlarının' milliy ma'deniyatına,
sonday-aq pu'tkil dunyalıq ma'deniyatı g'a'ziynesine qosılg'an u'lken u'les.



https://kaa.wikipedia.org/wiki/Bahal%C4%B1_qag%27az

Bahalı qag'az - bul hu'jjet iyesinin' mu'lklik huqıqın yamasa onın' emitentine
mu'na'sibetin tastıyıqlawshı aqsha hu'jjet, yag'nıy bahalı qag'azdın' a'hmiyeti
sonnan ibarat, bul usının' menen bir waqıtta ha'm menshik titulı, ha'm qarız
minnetlemesi, ha'm da'ramat alıw huqıqı, ha'm da'ramattın' bir bo'legin to'lew
minnetlemesi. Ol bo'leklengen hu'jjet yamasa schetlardag'ı jazıw formasında
bolıwı mu'mkin.

Bahalı qag'az o'zin aqshag'a jaqınlastıratug'ın bir qatar sıpatlarg'a iye.
Usınday tiykarg'ı sıpatlamalardın' biri – bul ha'r qıylı formalarda (o'tew,
satıp alıw-satıw, aktsiyanı emitentke qaytarıw, iyelew huqıqın bir-birewge beriw
jolı ha'm t.b.) aqshag'a almasıw imkaniyatı. Ol sonday-aq girew zatı bolıwı,
miyrasxorlık boyınsha o'tkeriliwi ha'm ko'p jıl dawamında saqlanıwı mu'mkin.

Bahalı qag'azlar qayda bolıwına qaramastan waqıtsha bos kapitaldı qabıllaydı
ha'm satıp alıw-satıw arqalı onı kerekli bag'darda o'tkeriwge ja'rdemlesedi, bul
ja'miyetlik o'ndiristin' optimal strukturasın payda etedi ha'm ja'miyetlik
talapqa sa'ykes keledi. Ka'rxanalardın' qosımsha finans (qarjı) resurslarına
talabı tiykarınan o'nimnin' jan'a tu'rin jaratıw, eski tiykarg'ı fondlardı
modernizatsiyalaw, texnikalıq jaqtan qayta qurallandırıw, rekonstruktsiyalaw
ha'm aylanıs qarjıların tolıqtırıw menen baylanıslı boladı. Bul talaplar bazar
konyunkturasınan g'a'rezli boladı, olardın' o'zgeriwi belgili waqıt ishinde ju'z
beredi. Sonlıqtanda ka'rxanalar za'ru'rli finans (qarjı) resursların belgili
mu'ddet dawamında, yag'nıy olardın islewi ushın qolaylı bazar konyunkturası bar
bolıp turg'anda g'ana alıwı tiyis. O'ytkeni bahalı qag'azlar bazarı ka'rxananı
qarjılandırıwdın' jaqsı ha'm qolaylı deregi bolıp tabıladı. Ol ekonomikanın'
barlıq xojalıq ju'rgiziwshi subektlerine aqsha resuruların alıw jolın
jen'illestiredi ha'm ken'eytedi. Aktsiyalardı shıg'arıw bul resurslardı
mu'ddetsiz – aktsionerlik ja'miyettin' pu'tkil o'mir boyı ha'm banklerdin'
kredit resurslarına qarag'anda a'dewir paydalı sha'rtler tiykarında alıw
imkaniyatın beredi.



https://kaa.wikipedia.org/wiki/Andy_Warhol

Andy Warhol (aytılıwı: Endi Warxol, haqıyqıy atı (rusinshe): Андрій Верхола; 6
avgust, 1928 – 22 fevral, 1987) Amerikalıq su'wretshi, kino shıg'arıwshı bolg'an
ha'm pop-art ha'reketinin' jetekshi wa'kilerinin' biri edi. İIllyustrator
retinde tabıslı karyera islegennen keyin, Warhol du'nya ju'zine avangard film
shıg'arıwshı, muzıka prodyuseri, jazıwshı retinde tanıldı.

Warhol haqqında bir neshe ko'rgizbeler uyımlastırılıp, kitaplar ha'm dokumentli
filmler shıg'arılg'an. О'miri ha'm do'retiwshiligin eske alıw maqsetinde onın'
tuwılg'an qalasi Pittsburgh, Pennsylvaniada Andy Warhol Muzeyi
sho'lkemlestirilgen.

Warhol jaratqan su'wretke to'lengen en' u'lken pul $100 milliondı qurap, bug'an
1963-jılı jaratılg'an Segiz Elvisler su'wreti ılayıq ko'rildi. A'dette
su'wrettin' bahası $100 milliong'a jetiwi bul u'lken jetiskenlik esaplanadı
ha'mde bug'an tek Jackson Pollock, Pablo Picasso, Vincent van Gogh,
Pierre-August Renoir, Gustav Klimt ha'm Willem de Kooningler jumısları g'ana
erise alg'an.



https://kaa.wikipedia.org/wiki/A%27liysher_Naway%C4%B1

O'zbek xalqının' a'jayıp perzenti, danıshpan shayır ha'm oyshıl A'liysher Nawayı
XV a'sirdin' o'zinde-aq pu'tku'l du'nyag'a dawrıq sala alg'an Ku'n shıg'ıs
klassikalıq a'debiyatında 'Jeti juldızdın' biri' esaplang'an en' ko'rnekli so'z
ustalarının' biri edi. Onın' ismi tez waqıttın' ishinde-aq pu'tkil Ku'nshıg'ıs
penen Batısqa taralıp ketti.

Onın' danıshpanlıq penen jazılg'an poeziyası aldında pu'tkil du'nya ju'gindi. Ol
ha'tte wa'zir da'rejesine jetiwine qaramastan ma'nsaptan ko're xalıqtın' ma'pin
joqarı sanag'an, o'z do'retpelerinde a'piwayı xalıq ma'pin jırlag'an, barlıq
na'rseden ko're xalıqtı, xalıq ta'g'dirin oylag'an, o'z keleshegin ko'rkem
do'retpege bag'ıshlag'an haqıyqıy insan edi.

A'liysher Nawayı 1441-jılı, 9-fevralda sol da'wirdin' en' ko'rnekli qalalarınan
bolg'an Xirat qalasında tuwıldı. A'kesi G'iyasatdin kishkene saray
ha'meldarlarınan biri bolg'an. Anası Temuriy shaxzadalardın' ta'rbiyashısı
bolg'anı ushında jaslıg'ınan baslapaq shaxzada balaları menen birge
ta'rbiyalanıp o'sti.

Onın' Temuriy shaxzadalarınan bolg'an Xusayn Bayqara menen mektepke birge oqıwı
ha'm doslasıwı keleshegi ushın u'lken jol ashıp beriwge ja'rdemlesedi. Nawayı
on-on eki jaslarınan-aq qosıq jazıwg'a kirisedi. Bul jolda og'an o'z zamanının'
en' ko'rnekli shayırlarınan bolg'an Lutfiydin' ustazlıq ja'rdeminin' ayrıqsha
bolg'anlıg'ı ma'lim.

Biraq bul da'wirlerde de Xorasan taxtı ushın bolg'an sawash ja'njellerdin' izi
u'zilmeydi. 1459-jılı Xorasan taxtın iyelegen' A'bdisayıt mırza zalım ha'm
reyimsiz bolıp shıg'adı. Bunnan keyin Nawayı ilajsız Samarqandqa ketiwge
ma'jbu'r boladı. Ol Samarqandta ko'p g'ana alımlar menen ushırasıp birneshe
doslar arttırg'an. Son'ınan 1469-jılı o'zinin' dostı Xusayn Bayqaranın' Xorasan
taxtın iyelewine baylanıslı Xiratqa qaytıp kelgen.

A'liysher Nawayı ko'p g'ana epikalıq shıg'armalar jazdı. Bulardın' arasında
1482-1485 jıllarda jazılg'an 'Xamsa' (Bes kitaptan ibarat da'stan). 1499-jılı
jazılg'an 'Lisanut-tayr' (Quslar tili) shıg'armaları ayrıqsha dıqqatqa iye.
A'sirese 'Xamsa' A'liysher Nawayının' dan'qın pu'tkil a'lemge jayg'an edi.
A'lbette xamsa jazıw Ku'nshıg'ıs ellerinde burınnanaq bar da'stu'r. Xamsa
do'retiw isinde eliwden artıq shayırlar qatnasqan bolsa da, bul bag'darda tek
to'rt adam g'ana putkil du'nyag'a belgili bolıp qaldı. Bulardan en' birinshi
ma'rtebe 'Xamsa' jazıwdı baslag'an' ko'rnekli a'zerbayjan shayırı Nizamiy
Ganjaviy (XII a'sir) ha'm bunnan eki a'sir keyin Hind elinde Xısıraw Dexleviy,
Nawayının' zamanlası ko'rnekli parsı-ta'jik shayırı A'bdiraxman Ja'miy ha'm
A'liysher Nawayının' o'zi. Bul jazılg'an Xamsalar negizinen bir derekke
tiykarlang'an bolsa da, biraq olardın' ha'r biri bir-birinen parıq qıladı.
Sebebi ha'r Xamsada jaratılg'an obrazlarda shayırlardın' jasaw da'wirine qarap
a'dewir o'zgerislerge ushırag'an. Bul jag'daylar ko'birek Xısıraw, Bahram,
Farhad ha'm Shiyrin obrazlarında a'dewir ko'zge taslanadı. Bunnan tısqarı
Nizamiy, Dexleviy, Ja'miyler Xamsanı parsı tilinde jazg'an bolsa, A'liysher
Nawayı tu'rki tilinde jazadı. Bul jag'ınan qarag'anda da A'liysher Nawayının'
miyneti og'ada u'lken. Nawayı Xamsa jazg'anda da o'zinen aldın o'tken
ustazlarına u'lken hu'rmet penen qaraydı. En' birinshi ma'rtebe Xamsa jazıp
qaldırg'an Nizamiy Ganjaviydi alg'ıslap: Emes an'sat, bul zaman ishinde turmaq,
Nizamiy pa'njesine pa'nje urmaq. - dep ayta kelip, Xamsa avtorları bolg'an u'sh
ustazına da u'lken minnetdarshılıq bildirmekshi boladı. Yag'nıy: Jollasa bul
jolda Nizamiy jolım, Qollasa Xısıraw menen Ja'miy qolım. dep jazıp,
bul'hu'rmetli ustazları aldında bas iyedi. Nawayı bul a'jayıp kitaptı jazıw
jolında o'z ustazları sıyaqlı bes kitapqa bo'ledi:

Al Farxad obrazı bolsa Xamsada pu'tkilley jan'a obraz. Bul erte da'wirdegi
qıssalardın' hesh birewinde de joq. Sonın' ushında Nawayı bul obrazdı sol
waqıttag'ı Xorasandag'ı suw tansıqlıg'ı na'tiyjesinde o'zi oylap tapqan
ha'reketshil obraz. Ol a'piwayı xalıq arasınan shıqan a'dalatlı, sadaqatlı ha'm
batır jigit. Al İskender Zulqarnayın obrazı Nawayı xamsasında pu'tkilley
o'zg'eshe. Nizamiy ha'm Dexleviyde İskender sha'wketli patsha bolıw menen bir
qatarda payg'ambar sıpatında su'wretlegen. Al A'liysher Nawayı bolsa İskender
Zulqarnayın (Aleksandr Makedonskiy) en' baslı sıpatı onın' aqıllı, ku'shli ha'm
bilimli bolıwında dep biledi. Sonın, ushında İskender o'z a'tirapına ko'p g'ana
alımlardı jıynag'an. Bular Nan'umojis (Aristoteldin' atası), Platon, Sokrat,
Gippokrat, Pifagor ha'm tag'ı basqalar.



https://kaa.wikipedia.org/wiki/Xabarovsk

Xabarovsk (1893 jılg'a shekem Xabarovka) — Rossiya Federatsiyasındag'ı qala.
(1880 j.dan), Xabarovsk u'lkesi orayı, Amur da'ryasının' on' jag'asındag'ı port.
Uzaq shıg'ıstın' a'hmiyetli transport jolları tu'yini. Temir jol stansiyası.
Aeroport bar. Xalqı sanı 583,1 mın' adam (2002). qala 1858 jıldan Xabarovka
a'skeriy postı tiykarında payda bolg'an, 1880 jıldan Primorye wa'layatının'
administrativ orayı. 1884 jıldan Priamurye general-gubernatorlıg'ı orayı. 1893
jıldan worıs sayaxatshısı Ye.P.Xabarov sharapına X. dep atalg'an. 1902 jılda
Xabarovskda "Arsenal" a'skeriy zavodı qurılg'an. 1904 jıldan Amur a'skeriy
flotının' bazası. 20-a. baslarında X. Uzoq shıg'ıstın' iri sawda orayına
aylandı. 1926—38 jıllarda Uzaq shıg'ıs u'lkesı orayı. Mashinasazlıq ha'm
metallsazlıq (stanoksazlıq, kemasazlıq ha'm keme on'law, kabel ha'm b.
zavodlar), neftdi qayta islew, jenil, azıq-awqat sanaatı ka'rxanaları bar;
qurılıs materialları islep shıg'arıladı, ximiyafarmatsevtika zavodı xizmet
ko'rsetedi. 8 joqarı oqıw jurtı, 7 u'n-t institut, 3 teatr, u'lketanıw,
a'debiyat, muzeyler, teleoray bar. qala a'tirapinda 3 sanatoriya, dem alıw orayı
bar.



https://kaa.wikipedia.org/wiki/Rawajlan%C4%B1wd%C4%B1n%27_o%27zbek_modeli

O'zbekstan – o'zine ta'n g'a'rezsiz rawajlanıw jolın tan'lap alg'an ma'mleket.
Bul jol – ja'ha'nde o'zbek modeli dep ta'n alıng'an rawajlanıw jolı. Onin'
ratsional mazmunı ja'miyetti revolyutsiyalıq ta'rtipte emes, ba'lki evolyutsion
ra'wishte reformalastırıwdı na'zerde tutadı.

Ga'rezsizliktin' da'slepki jıllarında Prezident İslam Karimov basshılıg'ında
reformalar strategiyası islep shıg'ıldı. Bunda rawajlang'an ma'mleketlerdin'
bazar qatnasıqlarına o'tiw ta'jriybesi, ma'mleketimiz bastan keshirgen tariyxıy
sınawlar ha'm olardın' sabaqları, xalqımızdın' turmıs ta'rizi tiykar etip
alındı. Usınday jag'dayda jurtbasımız ta'repinen ja'miyettegi
reformalastırıwdın' teren' ilimiy tiykarlang'an to'mendegi belgili bes printsipi
ju'zege keldi.

Birinshi printsip. Ekonomikanın' siyasattan u'stinligi. Ekonomikalıq reformalar
hesh qashan siyasattın' son'ında qalmaw kerek, ol birde-bir ideologiyag'a
bag'ındırılıwı mu'mkin emes. Ishki ha'm sırtqı ekonomikalıq qatnasıqlar
ideologiyadan azat bolıwı lazım. Ekinshi printsip. Ma'mleket – bas
reformatorshı. Ol reformalardın' joqarı da'rejede alıp barılıwın belgilep beriwi
kerek, jan'alanıw ha'm o'zgerisler siyasatin islep shig'ıwı ha'm onı
izbe-izlilik penen a'melge asırıwı lazım. U'shinshi printsip. Ja'miyet
turmısının' barlıq tarawlarında nızamnın' u'stemligi. Demokratiyalıq jol menen
qabıl etilgen Konstitutsiya ha'm nızamlardı hesh ga'p-so'zsiz ha'mme hu'rmet
etiwi ha'm qabıl etiwi sha'rt, nızam boyınsha is alip barılıwı kerek. To'rtinshi
printsip. Xalıqtın' demografiyalıq jag'dayın esapqa alg'an halda, ku'shli
sotsialliq siyasat ju'rgiziw. Bazar qatnasıqların ja'riyalaw menen bir qatarda,
xalıqtı, a'sirese kem ta'miyinlengen shan'araqlardı, balalar ha'm u'lken
jastag'ı adamlardı sotsiallıq qorg'aw ma'selesinde aldın ala ta'sirli sharalar
ko'riliwi lazım. Besinshi printsip. Bazar ekonomikasında obyektiv ekonomikalıq
nızamlardın' talapların esapqa alg'an halda, puxta oylanıp basqıshpa-basqısh
o'tiw.



https://kaa.wikipedia.org/wiki/Raketa

Raketa (ital. rocchetta — pilpirek) — belgili raketa janılg'ısı (is jisimi)
jang'anda payda bolatug'ın ku'sh ta'sirinde ha'reketlenetin ushıwshı apparat.
Raketa janılg'ısı tu'rine ko're, qattı jag'ılgılı ha'm suyıq janılg'ılı
tu'rlerge bo'linedi. Basqarılatug'ın ha'm basqarılmaytug'ın tu'rleri bar.
Basqarılatug'ın ushıp ketip atqanda o'z jo'nelisin (trayektoriyasın)
o'zgertiriwi mu'mkin. Bir basqıshlı ha'm ko'p basqıshlı Raketalar bar. Ko'p
basqıshlı R. zaxira janılg'ı saling'an bo'lme, dvigatel qurılması, janılg'ı
beriw dizimi, basqarıw organları, apparatları ha'm basqalardan iba'rat. Ol
raketanın' belgili basqıshda ushıwın ta'minleydi. Janılg'ı zaxirası tawsılgasın,
birinshi basqısh Raketanın' ushıwda dawam etetug'ın basqa basqıshlarınan
ajıraladı. Raketanın' baslang'ısh (start) massası bir neshe mın' tonnag'a shekem
bolıwı mu'mkin. Raketa a'skeriy iste ha'm kosmonavtikada qollanadı. Raketa
belgili ushırıw qurılmalarınan ushırıladı. Raketa a'skeriy maqsetlerde,
kosmosda, h.t.b islerde, xojalıq maqsetleri ushın isletiledi. Kosmik
Raketalardın' jaratılıwı worıs alımları K.E.Siolkovskiy, N.I.Kibalchich,
FL.Sander, V.P.Ptushko, S.P.Korolyov, sırt el alımları R.Goddard, G.Obert ha'm
b. atı menen baylanıslı.



https://kaa.wikipedia.org/wiki/Quran%C4%B1_Ka%27rim

Arab xalqı ma'deniyatının', ulıwma islam dinindegi xalıqlardın' muqaddes ma'n'gi
miyrası – Quran. Diniy alımlardın' tastıyıqlawınsha, "Quran" Allah Taalanın'
Muxammed payg'ambarg'a wahiy qılg'an, jer ju'zindegi ba'rshe adamzatqa jibergen
son'g'ı diniy ko'rsetpelerinin' toplamı. "Quranı Ka'rim" Allahtın' kalamı
(so'zi) bolıp, onın' ha'r bir so'zi Allah ta'repinen so'zbe-so'z aytılg'an ha'm
Jabreyil perishte arqalı Muxammed payg'ambarg'a s.a.s. jiberilgen. Allah Taala
ta'repinen aqırg'ı payg'ambar Muxammed sallalahuw alayhi wassalamg'a jiberilgen
bul son'g'ı kitap tap qıyamet qayım bolg'ang'a deyin adamlar arasında ma'n'gi
a'melge asırıladı. "Quranı Ka'rim" tek belgili qa'biyle, xalıq ha'm ellerge
g'ana emes, al ba'rshe adamzatqa, jer ju'zindegi barlıq xalıqlarg'a jiberilgen.

Quranda islam dini nızam-qag'ıydaları, isenim sha'rtleri, huqıq ha'm moral
normaları, insan ushın paydalı bolg'an, ha'mme zamanlarg'a da tuwrı keletug'ın
ha'm qıyametke deyin o'zgermeytug'ın hikmetli hu'kimler jazılg'an. Quranı
Ka'rimnin' tiykarg'ı mazmunı ha'm maqseti adamzat ideologiyasında ko'p
quraytug'ındı rawajlandırıw ha'm İslam dinin orınlaw.

Qurandag'ı su'reler Mekke ha'm Ma'diyne su'relerine bo'linedi. 86 su're, 4780
ayat Mekkede 610-622-jıllarda, 28 su're, 1456 ayat Ma'diynede 622-632-jıllarda
ko'n'ilge jaylastılıg'an.

Quran a'sirler dawamında musılmanlardın' en' qa'dirli kitabı bolıp keldi, bir de
bir kimse og'an o"zgeris kirgize almadı, zıyanın tiygize almadı. Bul tuwralı
Allah Taalanın' arnawlı ayatı tu'sirilgen: "A'lbette, bul zikirdi (yag'ınıy
Qurandı) Biz o'zimiz na'zir qıldıq ha'm onı o'zimiz saqlaymız" (15-"Hisir"
su'resi, 9-ayat). Ulamalardın' ta'riyplewinshe Quranı Ka'rimnin'



https://kaa.wikipedia.org/wiki/Qaraqalpaq_xal%C4%B1q_qos%C4%B1qlar%C4%B1

Qaraqalpaq folklorında qosıqlar o'z aldına u'lken bir janrdı quraydı.
Qosıqlardın' o'zinin' tematikası boyınsha ha'r tu'rli bolıp, qaraqalpaq
xalqının' turmısında u'lken orın tutqan. Durısında olar adam balasının'
tuwılg'anınan baslap o'mirinin' aqırına shekem, onın' turmısı ha'm sezimleri
menen bekkem baylanısıp keledi.

Folklorg'a qosıqlar menen jazba a'debiyattag'ı qosıqlardın' o'z ara baylanısı
bolg'anı menen olardı bir birinen ayırıp turatug'ın o'zgeshelikler bar.
Folklordag'ı qosıqlardın' baslı o'zgeshelikleri ko'binese xalıqtıq awzında
jasap, xalıqtın' ku'n ko'risin, u'rp-a'det, da'stu'rleri, sezimleri menen
tikkeley baylanıslı awızeki do'retiliwi. Geypara jag'dayda jazba kitabıy
da'standag'ı qosıqlar, xalıq arasına ken'nen tarap, xalıq aldında aytılıp
ju'rgen do'retiwshisi belgili qosıqlarda xalıq qosıg'ı bolıp ketiwi mu'mkin.
Mısalı: "Bozataw", "Aqsu'ngil", "Ayjamal" qusag'an qosıqları usınday. Solay etip
ulıwma xalıq qosıqları degende do'retiwshisi bir waqıtta bolsa da biz umıtılıp
ketken, muxabbatqa, miynetke baylanıslı qosıqlardı, geypara tariyxıy waqıyag'a
baylanıslı qosıqlardı, aqıl, na'siyat, terme qosıqların, besik jırın, balalar
qosıqların, ha'wjardı, bet-asharlardı, joqlawlardı tu'sinemiz. Xalıq qosıqları
degende xalıqtın' awızeki ha'm jazba do'retiwshisi belgisiz da'stanlardag'ı
qosıqlar pu'tini menen kiredi. Mısalı: "Alpamıs" tag'ı yamasa "G'a'rib ashıq"
h.t.b da'stanlardag'ı qosıqlar usılar qatarına jatadı. Xalıq qosıqları mazmunı
ha'm qurılısı, ko'rkemligi jag'ınan a'piwayılıg'ı menen ayırılıp turadı. Xalıq
qosıqlarının' o'zine ta'n haqıyqatlıqtı su'wretlew usılı bar. Mısalı, mına
juwmaqqa na'zer awdarsan'ız sonı bayqaymız:

bunday qurılıs xalıq qosıqlarında ko'plep ushırasadı, usınday su'wretlew
usılları olarg'a ta'n bolıp keldi. Qaraqalpaq xalıq qosıqların jıynaw
30-jıllardan baslap qolg'a alıng'an. 1940-jılı O.Kojurov ta'repinen baspag'a
tayarlang'an "Qaraqalpaq xalıq tvorchestvosı" atlı toplamında qaraqalpaq xalıq
qosıqlarınan u'lgiler basılıp shıqtı. 1951-jılı N.A.Baskakov I tomında
Qaraqalpaq xalıq qosıqlarının' ko'p u'lgilerine qaraqalpaq xalıq arasınan
20-30-40 jıllarda jıynag'an materiaları edi. 50-jıllardın' basında qaraqalpaq
xalıq qosıqların izertlew boyınsha jan'a da'wir baslandı. Bul u'sh tomnan ibarat
"Qaraqalpaq a'debiyatı tariyxının' ocherkleri" atlı N.Da'wqaraevtın' doktorlıq
dissertatsiyası boldı. Bul jumıstın' birinshi tomı pu'tini menen qaraqalpaq
xalıq awızeki xalıq do'retpelerinen alıng'an edi. N.Da'wqaraevtın' bul
miynetinin' 1-2 tomının' qısqasha variantı 1959-jılı qaraqalpaq tilinde
Tashkentte basıldı. N.Da'wqaraev shıg'armanın' tolıq jıyag'ının' tomında
1977-jılı qaraqalpaq awızeki xalıq do'retpelerine arnalg'an jumısı qaraqalpaq
tilinde tolıq basılıp shıqtı.

1959-jılı O'zbekstan İlimler Akademiyasının' quramında Qaraqalpaqstan
filialının' du'ziliwi, onın' quramında tariyx, til ha'm a'debiyat institutının'
sho'lkemlestiriliwi, onın' ishinde qaraqalpaq folklorı sektorının' payda bolıwı
50-jıldın' aqırı 60-jıldın' basınan baslap qaraqalpaq folklorın jıynaw, basıp
shıg'arıw, izertlew jumısları, folklor ilimi tarawında joqarı mamanlıqtag'ı
qa'nigelerdi tayarlawda jan'a da'wir ashtı. Folklordın' basqa janrlar menen bir
qatarda xalıq qosıqların jıynaw ma'selesi qattı qolg'a alındı. Q.Maqsetov
basshılıg'ındag'ı Qaraqalpaq folklorı sektorının' xızmetkerleri
Q.Ma'mbetnazarov, N.Kamalov, M.Nizamatdinov, T.Niyetullaev, O'.Erpolatov,
A'.Ta'jimuratov t.b. folklor u'lgilerin Qaraqalpaqstan rayonlarında, onnan tıs
jerlerde 1959-jıldan baslap jıynawg'a kiristi.



https://kaa.wikipedia.org/wiki/No%27kis

No'kis - Qaraqalpaqstan Respublikasinin' paytaxti. No’kis Qaraqalpaqstan
Respublikasının’ orayında jaylasqan bolıp, A’mu’wda’riyanın’ on’ jag’asında
jaylasqan. Ol ten’izdin’ betinen 76 metr uzaqlıta jaylasqan. Qalanın’ batıs ha’m
shıg’ıs ta’repleri Qızılqum sho’li menen qorshalg’an. Arqa bo’legi
A’mu’wda’riyanın’ deltasına tiyip turadı. Qızketken kanalı pu’tkil qaladan o’tip
turadı. Klimatı kontinentallı. 1930-jılı 12-noyabr ku’ni hu’kimet ta’repinen
paytaxttı To’rtku’lden No’kiske almastırıw haqqında ma’sele qabıllandı.
1939-jılı No’kis qalası paytaxt boldı. Qala O’zbekistan respublikasının’
arqasında, Aral ten’izine jaqın, u’sh – Qaraqum, Qızılqum ha’m taslı sho’l –
U’stirt platosı, ha’m de keyingi jılları qosılg’an to’rtinshisi – Aralqum ha’m
Aqqum sho’lleri qorshawında jaylasqan.

Birinshi bolıp No’kis maydanlarında bizin’ eramızg’a shekemgi 3-4 a’sirlerde
adamlar jasay baslag’an. Shursha qalasın tariyxı, No’kis maydanlarında adamlar
2000 jıldan aslam o’mir su’rgenligin aytadı. Arxeologiyalıq qazılıwlar, Shursha
qalası bizin’ eramızg’a shekemgi 4-a’sirde a’yyemgi Xorezm ma’mleketinin’
tiykarg’ı bo’legi bolıp esaplang’anın ko’rsetedi. No’kis - qala atı. No’kis
Qaraqalpaq na’silinin’ ulıwma atı bolıp esaplanadı. Tariyxıy a’debiyatlarda bul
at salıstırmalı kemnen-kem esletiledi. Jergilikli adamlardın’ mag’lıwmatları
boyınsha "No’kis" ataması "tog’ız adam" degen ma’nini bildiriwshi, persidlik at
"Nukus" atamasına tiykarlang’an eken. Bul at ta tarixıy bir a’psanag’a
tiykarlang’an.

Ha’zirgi waqıtta islep shıg’arıwdın’ tiykarg’ı bo’legi paytaxtta jaylasqan. Olar
zamanago’y u’skeneler menen ta’miynelengen, islep shıg’arılıp atırg’an o’nimler
jergilikli xalıq ta’repinen talaplar qanıqtırıp atır, tag’ı da eksport qılınıp
atırg’an tovarlar o’lshemi de artıp atır. Ha’zirgi waqıtta ba’rshe talaplarg’a
juwap beriwshi transportlıq sistema da iske tu’sirilgen. Temir jol baylanıs
sisteması qayta on’lanıp, Ushqudıq stantsiyası qosılg’anna keyin, Tashkent penen
No’kis qalaları arasındag’ı aralıq ta’wiraq qısqardı. Bunnan basqa da No’kis
qalasınan zamanago’y samalyotlarda ko’plegen jo’nelisler qaray ushıw
imkaniyatına iye.

O’zR Pa’nler akademiyası Qaraqalpaqstan bo’limi, 345 pa’n kandidatları, 30 pa’n
doktorları. 4 joqarıw oqıw orınları: Qaraqalpaqstan ma’mleketlik universiteti,
No’kis ma’mleketlik pedogogikalıq institutı, Tashkent pediyatriya institutı
No’kis filiali, Tashkent ma’deniyat institutı No’kis filialı, 16 arnawlı
bilimlendiriw orınlar. 80 akademiyalıq litseyler ha’m ka’sip-o’ner kolledjleri.
43 orta arnawlı mektepler. 45 oqıwg’a shekemgi orınlar.

Berdaq atındag’ı muzikaliq-drama teatrı, Jas tamashago’yler teatrı,
Gosfilarmonıya, quwırshaq teatrı, 5 xalıq ansamblleri, respublikalıq radio ha’m
televideniye, Qaraqalpaqfilm. Jazıwshılar awqamı, Suwretshilerler, jurnalistler,
kompozitorlar ha’m arxitektorlar. Savitskiy atindagi ko'rkem - o'ner muzeyi

5 zamanago’y u’skeneler menen ta’miynlengen sawalandırıw ma’skenleri, 8 qalalıq
poliklinikalar. Bul bag’dar boyınsha 551 shıpakerler, 1660 orta meditsina
xizmetkerleri jumıs islep atır.

Shama menen 230 sport zallar ha’m sport maydanları, sonın’ menen birge qalalıq
stadion, qalalıq sport zal, 2 tennis kortları, awır atletika zalları, gu’res
zalları, ippodrom, ju’ziw basseynleri, grebli mektebi ha’m t.b.

Aeroport qa’legen tu’rdegi samalyotlardı qabıllaw imka’niyatına iye; temir jol
vokzal; eki avtovokzal. Qalalıq ja’miyetlik transport: mikroavtobuslar ha’m
marshrutlı taksiler.

Zamanago’y 7 – numeratsiyalı ha’m optikalıq baylanıs menen isleytug’ın
ATS(latın, avtomatikalıq telefon stantsiyası), Internet provayderleri.



https://kaa.wikipedia.org/wiki/Mag%27l%C4%B1wmatlar_bazas%C4%B1n_basqar%C4%B1w_sistemalar%C4%B1

Mag'lıwmatlar bazasın basqarıw sistemaları (MBBS) - mag'lıwmatlar bazasın
du'ziw, olarg'a qosımsha mag'lıwmatlardı kiritiw ha'm bir mag'lıwmatlar
bazasınan paydalanıw ushın ayrıqsha mag'lıwmatlar bazalar menen isleytug'ın
programmalar za'ru'r boladı.

Bunday programmalar jıyındısı mag'lıwmatlar bazasın basqarıw sistemaları (MBBS)
dep aytıladı. Basqasha aytqanda, MBBS - bul ko'p paydalanıwshılar ta'repinen
mag'lıwmatlar bazasın jaratıw, og'an qosımsha mag'lıwmatlardı kiritiw ha'm
mag'lıwmatlar bazasın birgelikte isletiw ushın za'ru'r bolg'an programmalar
jıyındısı boladı. MBBS nın' tiykarg'ı quramının' bir bo'legi - mag'lıwmatlar
bolsa, basqa bo'legi - paydalanıwshılar boladı. Bulardan basqa hardware -
texnikalıq ha'm software - programmalıq ta'miyinlew MBBS nın' na'tiyjeli islewin
ta'miynlewshi quramının' bo'lekleri esaplanadı. Hardware sırtqı qosımsha
qurılmadan tursa, programma bo'legi bolsa mag'lıwmatlar bazası menen
paydalanıwshı arasındag'ı dialogtı a'melge asıradı. Mag'lıwmatlar bazasının'
du'zilisi u'yreniletug'ın obekttin' mag'lıwmatlarının' ko'rinisi, ma'nisi,
du'zilisi ha'm ko'lemine baylanıslı boladı.



https://kaa.wikipedia.org/wiki/Ma%27mleketlik_shegara

Ma'mleketlik shegaralardın' tiykarg'ı wazıypası ma'mleketlik aymaq ko'lemin
belgilewden ibarat. Ma'mleketlik shegara belgili sızıq ha'm usı sızıq arqalı
o'tken vertikal tegislik bolıp tabıladı.

Qurg'aqlıqtag'ı shegaralar qon'sı ma'mleketler menen sha'rtnama tiykarında
ornatıladı. A'dette usı shegaralardın' relefi (tawlar, da'ryalar ha'm basqa
arnawlı belgilerdi) esapqa alg'an halda o'tkiziledi ha'm orfografiyalıq
shegaralar dep ataladı. Ayrım shegaralar eki noqattı bir-birine baylanıstırıp,
tuwrı sızıq arqalı (geometriyalıq shegaralar), sonday-aq, meredian yaki
paralellar arqalı (astronomiyalıq shegaralar)da o'tkiziledi.

Suw shegaraları da'rya, ko'l, ten'iz ha'm basqa suw hawızları arqalı o'tetug'ın
shegara tu'rlerine bo'linedi. Da'ryalarda shegaralar qurg'aqlıq boyı
ma'mleketlerinin' o'z-ara kelisiwi tiykarında ornatıladı: keme qatnaytug'ın
da'ryalarda talvega boylap (da'ryanın' en' teren' jeri arqalı) yaki bas farvater
(keme jolı) ortasınan, keme qatnamaytug'ın da'ryalarda da'rya ortasınan,
ko'llerde ha'm basqa suw hawızlarında ma'mleket shegarası arqalı bir-birine
baylanıstırıw menen ornatıladı.

Ma'mlekettin' ten'iz shegaraları onın' aymaqlıq ten'izinin' sırtqı shegaraları
yaki shegaralas yaki qarama-qarsı jaylasqan ma'mleketlerdin' aymaqlıq ten'izleri
shegarasın belgilewshi sızıqlar esaplanadı. Aymaqlıq ten'izdin' sırtqı
shegaraları qurg'aqlıq boyı ma'mleketinin' nızam hu'jjetleri menen xalıqaralıq
huqıqtın' ulıwma ta'n alıng'an printsip ha'm normalarına muwapıq ornatıladı.
1982-jılı qabıl etilgen Ten'iz huqıqı boyınsha BMSh Konventsiyasına ko're ha'r
bir ma'mleket o'zinin' aymaqlıq ten'izi ken'isligin 12 ten'iz milyasınan
aspag'an da'rejede belgilew huqıqına iye.

Ma'mleket hawa maydanının' ha'm biyiklik shegaraları ma'mleket aymag'ının' hawa
shegaraları esaplanadı. Ma'mleketlik shegaralardın' qurg'aqlıq ha'm suw
sızıqları boyınsha o'tetug'ın vertikal tegislik hawa maydanının' en shegaraların
quraydı.

Ha'zirgi da'wirde ma'mlekettin' qurg'aqlıq ha'm ten'iz shegaraları qa'liplesken
ta'jiriybege muwapıq shegaralas ma'mleketler arasında du'ziletug'ın
sha'rtnamalar tiykarında ornatıladı.

Qurg'aqlıq shegaraları sızıqlarının' o'tkiziliwi xalıqaralıq sha'rtnamada
izbe-iz ko'rsetiledi ha'm kartag'a tu'siriledi. Ma'mleketlik shegaralardı
sha'rtnama tiykarında bunday anıqlaw protsessi delimitatsiya dep ataladı.
Qurg'aqlıq shegaraları sızıqların anıqlaw ushın shegaralas ma'mleketler qospa
komissiya du'zedi. Usı komissiya orınlarda shegara sızıqların arnawlı shegara
belgilerin (demarkatsiya) ornatıw arqalı belgileydi.



https://kaa.wikipedia.org/wiki/Karl_Marx

Karl Marks (nemisshe: Karl Marx; 5 May, 1818 – 14 Mart, 1883) nemis filosofı
ha'm pul (ekonomika) ha'm ku'sh (siyasat) haqqında jazg'an siyasiy oyshıl
bolg'an. Markstin' oyınsha ekonomikada jallanıp islew bolsa, barlıq waqıtta
klasslar arsında gu'res boladı. Onın' en' belgili kitabı Communist Manifesto. Ol
bul kitaptı 1848-jılı Friedrich Engels penen birge jazg'an. Kitap kommunizm
ideaların ha'm maqsetlerin belgilep beredi. Onın' ideaları Marksizm dep ataladı.

Onın' en' a'hmiyetli jumısı bul Das Kapital kitabıdır. Ol kitaptın' u'sh toplamı
u'stinde ko'p jıllar jumıs islegen. Kitapta "kapitalizm" haqqında ha'm og'an
qarsı pikirler so'z etilgen. Kitaptag'ı idealar ko'p tartıslarg'a alıp kelgen:
birewler onı qollap quwatlasa, qalg'anları qarsı bolg'an. Bunın' tiykarg'ı
sebebi, kitapta ko'rsetilgen idealarg'a iseniwshiler ko'plegen ma'mleketlerdi
o'zgertiw maqsetinde sotsiallıq ko'terilislerdı (ma'selen: Oktyabr ko'terilisi)
baslag'an. Bul ma'mleketlerde kommunistlik sistema bolg'an ha'm hu'kimet
basshıları olarg'a qarsı shıqqanlardı o'ltirgen yamasa qamaqqa alg'an.

Markstin' en' belgili teoriyası "Materializm". Ol din, moral, sotsiallıq jag'day
ha'm basqalar ekonomikag'a tiykarlang'anına isengen.

Marks uzaq waqıt Londonda jasag'an. Ol 1883-jılı sol jerde qaytıs boladı. Marks
qaytıs bolg'annan keyin, onın' dostı Engels onın' ko'p jumısların aqırına
jetkergen.



https://kaa.wikipedia.org/wiki/Kalkulyatsiya

Kalkulyatsiya - xojalıq qarjıların bahalaw ushın haqıyqıy o'zine tu'ser baha tek
g'ana ta'miyinlew, islep shıg'arıw, ha'm satıw protsessleri menen baylanıslı
qa'rejetlerdi buxgalteriya esabında ko'rsetiw na'tiyjesinde alınıwı mu'mkin.
Esap-kitap tiykarında o'zine tu'ser bahanı anıqlaw.

Bahalaw ha'm kalkulyatsiyalaw buxgalteriya esabının' tiykarg'ı usılı bolıp,
olarsız buxgalteriya esabının' a'hmiyetli ulıwmalastırıwshı qun o'lshemleri
tuwrısındag'ı mag'lıwmatlardı payda etiw mu'mkin emes. Erkin ekonomikalıq
sharayatta ha'r bir xojalıq ju'ritiwshi subekt aktivleri, passivleri, xojalıq
protsessleri ha'm olardın' na'tiyjeleri o'zlerinin' anıq ko'rinisin qun
formasında ko'rsetiwi lazım. Qa'rejetler ha'm islep shıg'arıw na'tiyjeleri
salıq, bank ha'm basqa kredit mekemeleri, ka'rxanalar ha'm de sho'lkemler menen
o'z-ara qatnasıqlar, xızmetler menen esap-kitaplar, jeke kapital ha'm kapital
qoyılmalardın' ha'reketi tek g'ana qun formasında ko'rsetiliwi mu'mkin ha'm
tiyisli bahalanıwda talap etedi.



https://kaa.wikipedia.org/wiki/Huang_Xianfan

Huang Xianfan (黄現璠/黄现璠; 13 noyabr,1899 – 18 yanvar'1982) Qitaydag'ı
tariyxshılar, antropologlar ha'm Zhuanginda tariyxnın' tiykarın salıwshısı edi.
Huang Xianfan "Qıtay tariyxı"(Ⅰ-Ⅲ,Beijing, 1932-1934) ha'm "Zhuanginda
tariyxı"(1957,1988) atli kitaplarinin' avtori. Keyingisi, onin' magnum opusi
ha'm Zhuanginda tariyxnın' birinshi zamanago'y jumısı esaplanadi. Huang Xianfan
zamanag'oy Zhuanginda tariyx iliminin' atası esaplanadı.

Huang Beijing normal universitetlerinde tariyasın u'yrendi(1926-1935) ha'm usı
waqıtta "Qıtay tariyxı" kitabın jazıp baspadan shıg'ardı. Bul jerde ol erkinlik,
oylaw, tu'siniw ha'm juwmaq shıg'arıw, sonday-aq erkin pikirge qızıg'ıwshılıg'ın
rawajlandırdı. 1935-jılı, Huangke Guangxi Ekzibishion granti berildi ha'm ol
Beijing normal universitetinen Yaponiyanin' Tokiyo imperatorı universitetlerinde
oqıwg'a ketti ha'm ol jerde Yaponiya tariyx ha'm jazıw ma'deniyatın
u'yrendi.(1935-1937). Oqıwdı pitkergennen keyin ol Guangxita tabıslı lektsiyalar
oqıdı. Huang 1938 ha'm 1982-jilları Guangxida Qitaydag'ı tariyxyasın oqıtıp
professorlıq jumısına eristi ha'm usı waqıtta "Zhuanginda tariyxı" kitabın jazıp
baspadan shıg'ardı. Ol 1982-jılı qaytıs boldı.



https://kaa.wikipedia.org/wiki/Ha%27rip

Ha'rip (Arabsha: رسالة‎) — alifbede bolg'an, jazıwda so'z dawısların
(fonemalardı), olardın' variantların ha'm geybir qosılmalardı ko'rsetıw ushın
xizmet qılatug'ın, baspa ya'ki jazba grafik belgı. Geybir Ha'ripler (grafemalar)
2 dawıstı shig'arıwı mu'mkin: yo (y+o), yu (y+u), ya (y+a), s (t+s) ha'm
basqalar.

Latın: A, B, C, D, E, F, G, H, I, J, K, L, M, N, O, P, Q, R, S, T, U, V, W, X,
Y, Z.

Kirill: А, Б, В, Г, Ґ, Д, Е, Є, Ж, З, И, І, Ї, Й, К, Л, М, Н, О, П, Р, С, Т, У,
Ф, Х, Ц, Ч, Ш, Щ, Ю, Я, Ъ, Ь, Ђ, Љ, Њ, Ћ, Џ.

Аrаb: (оn'nаn shepke jаzılаdı) ﺍ, ﺏ, ﺕ, ﺙ, ﺝ, ﺡ, ﺥ, ﺩ, ﺫ, ﺭ, ﺯ, ﺱ, ﺵ, ﺹ, ﺽ, ﻁ,
ﻅ, ﻉ, ﻍ, ﻑ, ﻕ, ﻙ, ﻝ, ﻡ, ﻥ, هـ, ﻭ, ﻱ.

Armen: Ա, Բ, Գ, Դ, Ե, Զ, Է, Ը, Թ, Ժ, Ի, Լ, Խ, Ծ, Կ, Հ, Ձ, Ղ, Ճ, Մ, Յ, Ն, Շ, Ո,
Չ, Պ, Ջ, Ռ, Ս, Վ, Տ, Ր, Ց, Ւ, Փ, Ք, Օ, Ֆ

Ivrit: (оn'nаn shepke jаzılаdı) א, ב, ג, ד, ה, ו, ז, ח, ט, י, כ, ל, מ, נ, ס, ע,
פ, צ, ק, ר, ש, ת.

Gruzin: ა, ბ, გ, დ, ე, ვ, ზ, ჱ, თ, ი, კ, ლ, მ, ნ, ჲ, ო, პ, ჟ, რ, ს, ტ, უ, ჳ, ფ,
ქ, ღ, ყ, შ, ჩ, ც, ძ, წ, ჭ, ხ, ჴ, ჯ, ჰ, ჵ.



https://kaa.wikipedia.org/wiki/Friedrich_Nietzsche

Friedrich Wilhelm Nietzsche (aytılıwı: Fridrix Wilhelm Nitzshe, 15 oktyabr 1844
- 25 avgust 1900) - nemis avtorı ha'm filosofı bolg'an. Ol bir neshe kitaplar
jazdı ha'm sol kitapları arqalı dun'yanı o'zgertiwge u'mitlendi. Ko'pshilik
adamlar onın' kitapların qızıqlı ha'm a'debiyat, sonday-aq filosofiyanin' ulli
shig'armalarinan dep esaplaydi.

Ol sonday-aq Xristian dininin' pikirlerin kritikaladı. Onın' iseniwinshe,
Xristian dininin' tiykarg'ı pikiri bolg'an a'zzi adamdı ko'rgende sol adamg'a
ashiniw paydasiz. Onın' pikirinshe, a'zzi adamlar basqa adamlardın' jaqsı
ko'riwine o'zlerin qorg'aw ushın tayanadı dep esapladı. Nitzshe adamlar onnan
u'stin boliwi kerek dep isendi.

Ol adamlar o'zlerinin' denesin ha'm o'zleri jasap turg'an haqıyqıy du'nyani
jaqsı seziwi kerek dep oyladı. Ol o'zinin' oqıwshılarına erteklerde jasamawdı
ha'm bolıwı mu'mkin bolmag'an oylar menen sheshim qabillamawdı ma'sla'ha't etti.
Ol beyish haqqındag'i pikirler dun'yadag'ı qıyınshılıqlardı qalay jen'iwdi
bilmegenlikten payda bolg'an dep isendi.

Germaniya kancleri ha'm jolbasshısı bolg'an Adolf Gitler Nitzshenin' miynetlerin
oqıdı. Gey bir adamlardın' aytıwinsha Gitler Nitzshenin' pikirlerin tu'sinbedi,
biraq ozinin' ha'reketlerin Nitzshenin' miynetleri arqalı tuwri dep ko'rsetiwge
ha'reket etti.

Nitzshe miyneltlerin ju'da jalınlı ha'm qızıqlı etip jazdı. Biraqta, o'mirinin'
aqırında jazg'anları kem kemnen a'piwayı bolıp bardı. Qırıq jasında Nitzshe
jinli bolip ketti. Adamlardın' iseniwinshe, bir kuni Italiyanın' Turin qalasında
ol bir adamnın' o'z atın qamshılap atırg'anin ko'rip, attı qutqarıwg'a juwırdi
ha'm attı moynınan qushaqlap onı qutqarıwg'a ha'reket etti. Sonnan keyin Nitzshe
hesh qanday miynetler do'retpedi, sonday-aq, ol o'zine qarawg'a imkaniyati
bolmadi. Bul awırıw sifilis, yamasa miy isiniwinen payda bolg'an boliwi mu'mkin
degen pikirler bar.



https://kaa.wikipedia.org/wiki/Fernando_de_Magallanes

Ferdinand Magellan (1480 – aprel 27, 1521); (portugalsha: Fernão de Magalhães;
ispansha: Fernando de Magallanes) portugaliyalıq ten'iz sayaxatshısı,
keyinshelik İspaniya ushında xızmet etken. Portugaliya ushın islegen waqtında
Hindistan, Spice atawları, Batıs Afrika ha'm Morokko sıyaqlı du'nyanın' tu'rli
jerlerine sayaxat qılg'an.

Ol keyinshelik Tınısh okeanına ju'zgen birinshi evropalı ha'mde du'nya ju'zin
ju'zip sayaxat qılg'an birinshi adam bolg'an. Ja'nede ol Magellan bu'gazın
birinshi kesip o'tken esaplanadı, sonın' ushın bug'azg'a onın' atı berilgen.
Magellan Evropag'a qaytıwınan aldın Filipinda o'ltirilgen. Sayaxatta tiri
qalg'an onın' 18 adamı Xuan Sebastiyan del Kano basshılıg'ında 1522-jılı
İspaniyag'a qaytıp keledi. Bul keme du'nya ju'zin ju'zip sayaxat qılg'an
birinshi keme esaplang'an. Keme ag'zalarının' biri Henry, Magellan onı birinshi
sayaxatına Malay tili awdarmashısı sıpatında alıp ketken, u'yine qaytıp kelgende
du'nya ju'zin ju'zip sayaxat qılıwdın' jolın biletug'in birinshi adam esaplanar
edi.



https://kaa.wikipedia.org/wiki/Crist%C3%B3bal_Balenciaga

Cristóbal Balenciaga Eizaguirre (21-yanvar' 1895, İspaniya – 23-mart, 1972,
İspaniya) İspaniyalıq moda dizayneri ha'mde Balenciaga moda u'yinin' tiykarshısı
sanaladı.

Cristobal Balenciaga Eisaguirre İspan ha'm Fransuz modası a'leminin' XX
a'sirdegi ko'rnekli wa'killerinin' biri. Ol 1895-jıldin' 21-yanvar sa'nesinde
İspanyanin' Baskler u'lkesindegi Guetaria qalashasında du'nyag'a keldi. Onın'
son'g'ılıqta belgili couturier (joqari moda dizaineri) bolıp jetisiwine onın'
tigiwshi anası baslı sebepshi boldı. Ol kishkene balalıq da'wirinen baslap-aq
o'z anasınan tiginshilik kasibinin' sırların qunt penen u'yrenip bardı. On eki
jasinda-aq jas Balenciaga shakirt sıpatinda moda a'lemine qadem qoyıp, Markiza
de Kaza Torrestin' na'zerine tu'sedi. Sal o'tepey-aq, zeyni o'tkir ha'm alg'ır
Balenciaga Markiza de Kaza Torrestin' qollap-quwatlawı arqasında o'z
ta'jiriybesin ja'nede bayıtıw maqsetinde paytaxt Madridke jol aladi. Madridtegi
qaynag'an ha'm ala-sapranlı turmıs ishinde bolajaq couturier tiginshilik ha'm
pishim sırlarinin' o'zine ele tanis bolmagan ta'replerin bar jigeri menen
o'zlestiredi.

Tuwma uqıplılıq, jaslıqtan sheberlik penen o'zlestirilgen ta'jiriybe ha'm o'z
ustinde tınbay izleniwshilik Balenciaganın' joqarı moda a'lemine isenim menen
kirip keluwin ta'minlep berdi. Aqır aqıbetinde jas, g'ayratli, kushke tolg'an,
o'zine isengen, jan'a g'ana jigirma to'rt jastı qarsılag'an Balenciaga o'zinin'
birinshi modalar atelesin ha'm o'zi ta'repinen jaratılg'an kiyim baslardı satıw
ushun arnalg'an du'kanın İspanyanın' San Sebastyan qalasında ashıwg'a miyasar
boladı. Bul ele baslanıwı edi, endi keshegi “shet-shebirlik” Balenciaganın' EISA
atlı modalar atelesi ha'm buyırıtpa arqalı tigilgen kiyim-kenshekler
satılatug'ın dukanlarının' tarmaqları Madrid ha'm Valensiyada boy tikledi.
Olardın' dan'qi kun sayın İspanyanın' abroylı ha'm aqsu'yek ja'myetshiligi
arasinda mısılsız da'rejede artıp bardı. Sonlıqtan da sal kem jigirma jıl
dawamında Balenciaganın' sheber qollarınan jaralgan o'zine ta'n ta'kirarlanbas
pishinler İspan korolinin' shan'araq ag'zaları ha'm putkul aqsu'yekler
wakillerinin' iyinlerin bezep turdı.

Baxıtqa qarsı İspanyada baslang'an puxaralar urısı go'zzalıq jaratıwg'a
umıtılıwshı Balenciaga ushın bir qansha qolaysızlıqlar tuwdırdı. Sol sebepli
couturier ana watanı İspanyani ilajsız taslap, “moda a'leminin' ju'regi” bolg'an
Parijge ko'ship o'tedi. Fransuz modasının' o'zgesheligi, onin' ha'tteki o'tkir
ko'zler de ilg'ay almaytug'in ha'mde tu'sindirip bolmaytug'ın jumbaqlı
qa'siyetleri Balenciaganın' fransuz modasına degen su'yispenshiligin ja'ne de
arttırıp jiberdi. Couturierdin' Fransuz paytaxtindag'ı birinshi modalar atelesi
1937-jıldin' Avgust ayında George V gu'zarında ashılıp, sol jerdin' o'zinde
onin' “İspan Oyaniwshiliq Ma'denyati” ta'sirinen ilxamlanıp jaratılg'an modalar
toplamı fransuz ja'miyetshiligi na'zerine usınıldı. Bul modalar toplami fransuz
baspa so'zi ta'repinen joqarı yoshqınlıq penen jarıtılıp, couturierge “moda
tarawında tu'p burılıslardı ko'zlewshi” degen ta'rip beriledi. Parijdin'
Balenciaganı moda a'lemine tanıtıwda salmaqlı ulesi bar desek qa'te bolmaydi.
Sebebi onın' moda tarawındag'ı jetiskenlikleri bul qala menen tola baylanislı.
Ekinshi du'nya ju'zlik urıstan son' couturierdin' bul qaladag'ı iskerligi sol
da'wirdegi modanın' rawajlanıwında a'hmiyetli ro'l oynadı. Onın' moda
a'lemindegi o'zine ta'n ornı ha'm abroyı sol waqittag'ı modanın' ko'rnekli
wa'killeri ta'repinen joqarı baxalandı. Ma'selen Christian Dior mınanday degen
edi: “Joqari Moda bul orkestrg'a megzes bolıp, onda dirijer bolıw tek Balenciaga
ushun. Al qalg'anlar, yag'nıy bizler, barı-jog'ı sol orkestradag'ı a'piwayı
muzikantlarımız. Jane de anig'ıraq aytatug'ın bolsaq, bizler tek g'ana onın'
dirijerlıq tayaqshasınan shiqqan ko'rsetpelerge a'mel qılıwshılarmız”. Al Coco
Chanel İspan couturieri haqqında qısqasha mınanday degen edi. “Men tek g'ana
Balenciaganı haqıyqıy jetik couturier dep bilemen. Al qalg'anlar bolsa
barı-jog'ı bir a'piwayı nusqa jasawshılar”. Bul couturier ustaz sipatında da
moda a'leminde ayrıqsha orning'a iye. Onin' shakirtleri Oscar de la Renta, Andre
Courreges, Emanuel Ungaro, Mila Schön ha'm Hubert de Givenchy lar bolip
esaplanadi.

Belgisiz sebeplerge ko're, 1968-jılida Cristóbal Balenciaga o'zin moda aleminen
shetke alıp Parij, Barcelona ha'm Madridtegi moda uylerin, birinin' izinen birin
jawıp, o'z iskerligin tamamlaydı. En' ashınarlısı, ol moda a'lemi menen “modani
men iyttin' o'mirine uqsataman” degen so'zler menen xoshlasadi. Bul couturier
1971-jıli Coco Chaneldi son'gı saparg'a uzatıw waqtında jamiyetshillike son'gı
ma'rtebe ko'rinis qılıp, 1972-jıldın 24-Mart sa'nesinde İspanyanin Javea
qalasinda dunyadan o'tedi.

Bul couturierdin' moda du'nyasinda qaldirg'an o'zine ta'n jo'nelisi bolıp ol
h'ayallar dene qurilisının' sirtqi go'zzalıg'ın ken', erkin h'a'reketleniwdi
sheklemeytug'ın, ha'm kimono pishindegi kiyim baslar menen ashıp beriwdi hosh
ko'rer edi. Onın' usınday pishinleri XX a'sirdin' ekinshi yarımınan keyin ken'
u'rdis aldı. Ma'selen, onın' 1951-jılg'ı h'ayallar u'st-bası toplamındagi basım
kopshilik pishimleri ken' iyinli ha'mde ken' belliklerden ibarat bolgan edi. Al
1955-jılg' toplamdag'ı jaketler domalaq shar pishininde bolgan bolsa,
1957-jılg'ı toplamda qap pishinindegi ha'm kelte jen'li toplamdı ko'remiz.
Aradan bir jıl o'tip kutire ken' belikli, jen'siz belgili “Baby Doll” pishinin
jaratıwg'a eristi. Ol kobinese o'z toplamları ushın qalın' ha'm iyiliwshen' emes
gezlemelerden paydalang'andı abzal ko'rgen. Bul sawlatlı pishinlerdi
ardaqlawshıları ha'm onın' qarıydarları dizimin biri-birinen abroylı insanlar
qurag'an. Olar Pauline de Rothschild, Bunny Mellon, Marella Agnelli, Gloria
Guinness, Mona von Bismarck ham Jackie Kennedy.



https://kaa.wikipedia.org/wiki/Aleksandr_Pushkin

Aleksandr Sergeevich Pushkin (6 iyun, 1799, Moskva - 10 fevral 1837, Sankt
Peterburg) orıs shayırı, dramaturg, roman ha'm qısqa gu'rrin'ler jazıwshısı
bolg'an. Ko'pshiliktin' oyınsha, ol en' ullı orıs shayırı bolg'an. Ol orıs
a'debiyatının' ullı da'stu'rin baslag'an. Pushkin hesh bir orıs shayırı
qollanbag'an stilde jazg'an: ol eski shirkew kitablarına tiykarlan'gan emes, al
awız eki orıs tilinen paydalang'an stilde jazg'an. Onın' basqa orıs
jazıwshılarına ta'siri ku'shli bolg'an ha'm ko'plegen orıs kompozitorları onın'
gu'rrin'lerine ha'm taqmaqlarına namalar do'retken. Pushkinnin' poemaları
Rossiyadan basqa ma'mleketlerde aytarlıqtay ko'p adam ta'repinen oqılmaydı.
Bunın' sebebi onın' poeziyasın basqa tilge jaqsı awdarıw ju'da' qıyın, sebebi
so'zler orıs ma'deniyatına tiyisli ma'nige tolı. Pushkin 1837-jılı 37 jasında
duelde o'ltiriledi.

Pushkinnin' a'kesi eski aristokrat shan'araqtan bolg'an. Anası ta'repinen
Pushkin afrikalıq tu'birge iye bolg'an. Onın' atası Abram Gannibal İstanbulda
Abissiniyalı (Efiyopiyalı) bolg'an ha'm Tu'rk sultanının' sarayında jasag'an.
Orıs elshisi onı Rossiya patshası Ullı Pyotrg'a sawg'a retinde satıp alg'an.
Gannibal Ullı Pyotrge jaqsı ta'sir qaldırg'an ha'm ol oqıw ushın Parijge
jiberilgen. Keyinshelik ol ju'da' bayıp ketedi. Pushkin o'zinin' ullı atası
menen maqtanıshqa iye bog'an ha'm ol haqqında Ullı Pyotrdın' nergi dep atalg'an
romanında jazg'an.

19-a'sirde Rossiyanın' barlıq aristokrat shan'araqları fransuz tilin uyrengen,
solay etip Pushkin, onın' a'jag'ası ha'm a'japası orıs tiline qarag'anda fransuz
tilinde jaqsıraq so'ylegen ha'm jazg'an. Balalardı Arina Rodionovna Yakovleva
atlı ta'rbiyashı baqqan. Olardı orıs tilin jaqsı ko'riwge u'yretken usı
ta'rbiyashı boladı. Ol balalarg'a orıs xalıq erteklerin aytıp bergen. Pushkin
krestyanlar menen orıs tilinde so'ylesken ha'm a'kesinin' kitapxanasında
ko'plegen kitaplardı oqıg'an.

Ol 12 jasında Tsarskoye Seloda jaylasqan İmperator litseyi dep atalatug'ın taza
mektepke baradı. Keyinshelik bul mektep olardın' ataqlı oqıwshısı hu'rmetine
Pushkin dep atalg'an. Ol tez arada orıs ertekleri qaharamanlarınan ha'm
waqıyalarınan paydalang'an halda, orıs tilinde romantikalıq poemalardı jaza
baslag'an. Ruslan ha'm Lyudmila poeması keyinirek Mixail Glinka ta'repinen
operag'a aylanadı.

1817-jılı Pushkin Sankt Peterburgta sırt el firmasına jumısqa kiredi. Ol tez
arada siyasat penen qızıg'ıp baslaydı ha'm 1825-jılı bir topar dvoryanlar ha'm
armiya ofitserleri basshılıqqa jan'a patsha qoyıp onın' ku'shin azaytıwg'a
ha'reket etken dekabristler ko'terilisin qollap quwatlaydı. Pushkin bir neshe
siya'siy poemalardı jazg'an. Na'tiyjede ol Sankt Peterburgtan ketiwge ma'jbu'r
bolg'an. Ol ma'mlekettin' qublasındag'ı Kavkaz ha'm Qırımda altı jıl su'rginde
bolıwg'a ma'jbu'r boladı. Ol o'zinin' qublada basınan keshirgenlerin bir neshe
romantikalıq gu'rrin' poemalarda (waqıyanı aytıp beriwshi uzın poemalarda)
jazg'an. Ol Evgeniy Onegin dep atalg'an taqmaq tu'rindegi roman u'stinde jumısın
baslag'an. Ol romandı 1833-jılg'a shekem pitkermegen. Bul onın' en' belgili
jumısı bolg'an. Bul shıg'arma ko'plegen muzıkantlar ta'repinen qollanılg'an,
ha'tte Tchaikovskiy onı operag'a aylandırg'an. Poema a'piwayı orıs adamların sol
da'wir ja'miyetinde su'wretleydi.

Pushkin ele su'rginde ekenligine ashıwlanadı ha'm doslarına ko'plegen xatlar
jazadı. Bul xatlardın' ko'pshiligi keyinirek baspadan shıg'arılg'an. Ol ko'p
waqtın ishiw, oynaw ha'm qılısh penen urısıw menen o'tkergen. Ol o'zi qol
astında jumıs islep atırg'an graftın' qızın jaqsı ko'rip qaladı. Graf Pushkindi
Rossiyanın' basqa shetine, Pskovqa jaqın jerde o'zinin' anasının' pomestieine
su'rginge jiberedi. Pushkin bul jerde eki jıl o'tkeredi. Ol jalg'ız edi, biraq
ol orıs tariyxın uyrenedi ha'm krestyanlar menen baylanısta boladı. Onın'
jazg'an poemaları orıs ma'deniyatı ideyalarına tolı edi. Ol o'zinin' baslı
jumıslarının' biri bolg'an tariyxıy waqıyag'a tiykarlang'an Boris Godunov
dramasın jazg'an. Kompozitor Musorgskiy keyinirek bunı operag'a aylandırg'an.
Boris Godunov 17-a'sirdegi jawız patsha bolg'an. Pushkinnin' pesası a'piwayı
adamlarda u'lken ku'sh bolg'anlıg'ın ko'rsetedi. Sol sebepli onı baspadan
shıg'arıw Pushkin ushın qıyın boladı.

1825-jılg'ı ko'terilisten keyin taza patsha Nikolay I sol waqıtqa kelip
Pushkinnin' ju'da' belgili bolıp ketkenin tu'sinedi. Ol onın' ko'teriliste
qatnaspag'anın da tu'sinedi ha'm onın' qaytıp keliwine ruxsat beredi. Patsha
Pushkinnin' jumısları baspadan shıg'ıwınan aldın o'zi ko'rip shıg'atug'ınlıg'ın
aytadı. Ol o'zinin' jaqsı patsha bolatug'ının ha'm jarlılardın' (qullardın')
azat etiliwine ja'rdem beretug'ınlıg'ın aytadı. Pushkin qıyın jag'dayda edi,
sebebi ol patshag'a unamaytug'ın hesh zat jaza almas edi. Ol ma'mleket
basshıları haqqında jaman zat jazbaslıg'ı ushın ju'da' abaylı bolıwı kerek edi.
Politsiya itibar menen onı baqlawdı dawam ettirdi. Degen menen, sol waqıtta
Pushkin ko'plegen ullı shıg'armalardı jazadı, derlik ha'r biri orıs
a'debiyatında o'z tarawının' birinshisi bolg'an. Bug'an Pikalı xanım (Пиковая
дама) dep atalg'an qisqa gu'rrin'i mısal bola aladı. Bul shıg'arma Tchaikovsky
ta'repinen operag'a aylandırilg'an ha'm Dostoevskiydin' romanlarına u'lken
ta'sir ko'rsetken.

Pushkin o'zinin' son'g'ı jıllarında Sankt Peterburgta hu'kimet xızmetinde
bolg'an. Ol 1831-jılı uylengen ha'm patsha sarayı ja'miyetinde ko'p waqıt
o'tkeriwge ma'jbu'r bolg'an. Ol ko'birek proza jaza baslag'an. Ol Ullı Pyotr
tariyxın ha'm Kapitan qızı tariyxıy romanın jazg'an. Ol patshadan o'z jumısınan
bosap, waqtın awılda jazıw menen o'tkeriwine ruxsat etiwin sorag'an. Patsha
bug'an ruxsat bermegen. Pushkin 1837-jılı duelde o'ltiriledi. Ol hayalının'
hu'rmetin qorg'awı ushın duelge shıg'ıwına ma'jbu'r boladı.

Pushkin bolmag'anında bu'gingi ku'nde orıs tili ju'da' o'zgeshe bolar edi.
Shıg'armalarında awız eki so'ylesiw tilin paydalanıwı arqalı ol onı an'sat
sonın' menen birge teren' sezimlerdi bildire alatug'ın tilge aylandırdı. Onın'
jumısları keyinirek Turgenev, Goncharov ha'm Lev Tolstoy sıyaqlı jazıwshılarg'a
u'lken ta'sir ko'rsetken. Evgeniy Onegin da'wir ja'miyetin ashıp bergen birinshi
orıs romanı bolg'an. Onın' jumısları barlıq baslı tillerge awdarılg'an.



https://kaa.wikipedia.org/wiki/%C4%B0timall%C4%B1qlar_teoriyas%C4%B1

İtimallıqlar teoriyası - tosınnanlı qubılıslardag'ı (ha'diyselerdegi)
nızamlıqlardı izertlewshi matematikalıq ilim bolıp tabıladı.

Massalıq tosınnanlı qubılıslarg'a baylanıslı ma'selelerdi sistemalı tu'rde
izertlep baslaw ha'm sa'ykes matematikalıq apparattın' payda bolıwı XVII a'sirge
tiyisli. Ataqlı fizik Galiley XVII a'sirdin' basında fizikalıq o'lshewlerdegi
qa'teliklerdi tosınnanlı qubılıs dep qarap ha'm olardın' itimallıqların bahalap,
onı ilimiy jaqtan izertlewge ha'reket etken.

İtimallıqlar teoriyasının' ha'zirgi so'z mag'anasında payda bolıwı XVII
a'sirdin' ortalarına tiyisli bolıp, Paskal, Ferma ha'm Gyuygenslerdin' qumar
oyınlar teoriyası tarawındag'ı izertlewlerge baylanıslı.

Son'g'ı jılları texnikalıq mashqalalardı sheshiwge baylanıslı itimallıqlar
teoriyasının' taza tarawları pa'n sıpatında o'z aldına payda bolıp atır.
Ma'selen "Massalıq xızmet ko'rsetiw teoriyası", "İnformatsiyalar teoriyası",
"Tosınnanlı protsessler teoriyası" h.t.b.



https://kaa.wikipedia.org/wiki/Zalsburg

Zalsburg (nem. Salz—tuz ha'm burg) — Avstriyanın' oraylıq bo'leginde jaylasqan
qala. Zalsax da'ryasının' ha'r ekki bo'leginde, 1300—2000 m ba'lentlikde,
Zalsburg saylıg'ında jaylasqan. Zalsburg jerının' administrativ orayı. Xalqı
sanı 144,2 mın' adam (2000). Transport jolları tu'yini. Aeroportı xalqara
a'hmiyetke iye. Toqımashılıq, azıqawqat, mashinasazlıq, poligrafiya,
ag'ashsazlıq sanaatı ka'rxanaları bar. Mu'zika a'sbapları islep shıg'arıladı;
marmar qayta islenedi. 3. ornında qadimde keltler jasag'an, rimlikler Zalsburgdı
Yuvavum dep atag'an. 11—12a.lerden 3. atra'pinan ko'plep tuz qazıp alına
baslag'an. 1805 jıldan 3. Avstriya, 1810 jıldan Bavariya, 1815 jıldan ja'ne
Avstriya quramına kiredi. Zalsburgda V. Motsart tuwılg'an u'y, Karolina Avgusta
muzeyi bar. Arxitekturalıq esteliklerden eski qala bo'leginde (da'ryanın' shep
bo'legi) barokko uslıbındag'ı sobor (1611—28), arxiyepiskop qarargahı (1120),
sherkewler ha'm b. saqlang'an. Jan'a zamanago'y imaratlar daryanın' on'
bo'leginde jaylasqan. . Festivallar uyinde mu'zika ha'm teatr o'nerinin' xalqara
festivallari bolıp o'tedi. Zalsburgda Turizm orayı bar.



https://kaa.wikipedia.org/wiki/Thomas_Edison

Thomas Alva Edison (11 Fevral', 1847 - 18 Oktabr', 1931) Amerikali oylap
tabiwshi bolg'an. Ol ko'p zatlardi oylap tapqan. Ko'pshilik adamlar oni elektrik
lampochka oylap tapqan dep oylaydi, biraq negizinde ol tek g'ana oni jaqsiraq
etiwge, oni ko'birek janip turiwina u'lesin qosti. Edison patentleri sani
boinsha rekord iyesi. Onin' patentleri sani 1093. Thomas Alva Edison Milan,
Ohayo qalasinda tuwilg'an. Edison 7 jasinda ata-anasi menen Port Guron,
Michigang'a ko'ship o'tti. Edison awiriwi sebepli oqiwdi kesh basladi. U'sh
aydan keyin Edison oqiwdan shetletildi, sebebi ol sabaqta mug'allimine itibar
beriwge qiynaldi. Onin' Kanadada mug'allim bolip islegen anasi Edisondi u'yinde
oqitti ha'm onin' jaqsi oqiwshi bolip shig'iwina ja'rdem berdi. Edison 12
jasinda awiriwg'a ushiradi. Usi awiriwi ha'm poezd konduktori onin' qulag'inan
tartiwi sebepli Edisonnin' shep qulag'i uliwma ha'm on' qulag'i 80 protsent
geren' bolip qaldi. Ol Morze kodin ha'm telegraftin' paydalaniliwin u'yrendi,
ha'm telegraf operatori sipatinda jumis islep basladi. 16 jasinda Edison
o'zinin' birinshi oylap tabiwi "avtomatik qaytalawshi"ni oylap tapti. Bul
qaytalawshi adamsiz stantsiyalar ortasinda telegraf signalin jiberedi, ha'm bul
qa'legen adamnin' kodti awdarmalawg'a imka'niyat tuwdirdi. 1868 jili Edison
Shig'isqa ko'shti ha'm Boston, Massachusetste Western Union kompaniasinda
telegraf operatori sipatinda isledi. Ol ha'ptesine alti ku'n, ha'r ku'ni 12 saat
jumis isledi, sonday-aq ol o'zinin' proektleri u'stinde tu'nge shekem islewdi
dawam etti. Alti ay ishinde ol o'zinin' birinshi patentin aldi. Bul patent
"elektrik dawis sanaw mashinasi" ushin berildi. Bul saylawlarda dawis beriwdi
tezletti. Keyin Edison New-York, New-Yorkqa ketti ha'm ol jerde ha'r qiyli
u'skenelerdi on'law menen shug'illlandi. Al tu'nleri ol o'z proektleri u'stinde
tinbay isledi. 29 jasinda Edison karbon o'tkizgish u'stinde islep basladi. Bul
o'tkizgish Alexander Graham Bell oylap tapqan telefon dawisin ku'sheytip berdi.
1877 jili Edison dawisti jazdirip ha'm qayta oynaytug'in birinshi mashina -
fonografti oylap tapti. Bul oylap tabiw oni du'nya ju'zine tanitti. 1879 jili
Edison ko'birek waqit janatug'in elektrik lampochkani oylap tapti. Na'tiyjede
lampochkalar du'nya ju'zi boylap ken' tarqaldi.



https://kaa.wikipedia.org/wiki/Tashkent

Tashkent — Orayliq Aziyanın' en' u'lken tariyxıy qalalarınan biri -
O'zbekistannın' paytaxtı. Orta Aziyanın' Iri sanaat-transport ha'm ma'deniyat
oraylarınan biri. Ma'mleketdın' Arqa-shıg'ıs bo'leginde, Tyanshan tawları
eteklerınde, 440–480 m biyiklikde, Chırshıq da'ryası alabında jaylasqan. Xalqı
2,340,900 adam (2013). Qala Qazaqstannın' shegarasına jaqın jaylasqan. Aymag'ı
327,9 km². 2009-jıllda Tashkentdın' 2200 jıllıg'ı belgilendı. Bul mu'na'sibet
benen qala infra-ha'm transport dizimi jan'alandı.

Tashkent ko'binshe e.a. V-III a'sirlerde payda bolg'anı gu'man etiledı.
Ta'riyxiy ma'g'lıwmatlarda Shash, Shas, Shashkend atları menen atalg'an. Shash
tashkentdin' en' qadımgı atı . arablar onı Shash ko'rinisinde jazg'an. Shashkend
atı keyınlew tashkentke o'zgertilgen . ta'rixiy mag'lıwmatlarda, qalanın' atın
Qıtay jazıwshıları Sho-shi, Sho-si, ya'ki Shi ko'rinisinde transkripsiya etken,
bul da qıtaysha tas degendı an'latadı. Firdovsi o'z "Shahnamə"sinda Shahari
Shash dep atag'an. XVI a'sirden baslap qala ha'zirgı atı menen aytıla baslag'an.

Tashkent qalası Tyan Shannın' batıs bawırlarınnan baslanıp Sırda'rya eteklerine
tu'setug'ın ken' tawaldı tekislıgının' bir bo'legınde jaylasqan. Shıg'ısda
u'sh — Ugam, Piskom ha'm Chatqal taw dizbekleri menen oralg'an bolıp, bul
dizmbeklerdı sol atlar menen atalıwshı da'ryalar ag'ıp o‘tıwshı daralar ajratıp
turadı. Bul da'ryalar qosılıp Chırshıq da'ryası payda boladı. Chırshıq daryası
Charvaq ha'wızının' tar darasınan o‘tıp, G‘azalkentden to'menrekke tu'skende
kengligi geybir jerlerde 20 kmden asatug'ın ta'riyxıy tekislik boylap ag'adı.
Batısda Chırshıq alabına Qızılqumnın' qızıp turg'an hawası urıladı. Bul
qayırdın' bir bo'legın Chırshıq da'ryasının' ha'zırgı o‘zenı iyellegen. Qubla
bo'legınde bolsa alapqa kirip barıwshı Axangaran da'ryası jaylasqan. Usı
tekislik arqasında jaylasqan Aris da'ryasının' alabı benen birge bul tabiyiy suw
tarmaqları worta Aziya diyqanshılıq oazıslerının' shekke kontinentınde
jaylasqan.

Klimatı kontinental, jaziyrama, ıssı jaz ku'nlerı ha'mde suwıq qıs klimatı menen
qala basqa ja'han qalalarınan ajralıp turadı. Jıllıq ortasha temperatura
13,5 °C. Jazda bolsa 35 °C jetıw menen birge, qıs aylarında bunın' teskerısın
gu'zetıw mu'mkin. Hawa temperaturası - 25,-30 C° shekem boladı. Tiykarınan
jawınlar noyabr ha'mde mart aylarında gu'zetıledı. en' pa's t-ra —29°. Iyuldın'
ortasha trası 27,5°, en' joqarı t-ra 42°. Jılına 360– 390 mm jawın jawadı.
Chırshıq da'ryasınan shıg'arılg'an ha'm ulıwma qala boylap o'tetug'ın Bozsuw,
Salor, Anxar, Qarasuw, Aqqorg'an, Bo'rijar, Aqtepa, Qaraqamıs ha'm basqa
kanallar onın' mikro klimatına unamlı ta'sir ko'rsetedı.

2009-jılldın' basına kelıp Tashkentdın' xalqı sanı 2206,3 mın' adamg'a jetdı.
Bunnan 50.8 % — ha'yeller, 49.2 % — erkekler. Xalqı sanı boyınsha Tashkent
qalası MDX ma'mleketlerı arasında to'rtinshı orında turadı (Moskva, Kiev ha'm
Sankt Peterburg qalalarınan keyın.

1-yanvar 2009-jıllg'ı mag'lıwmatlarg'a qarag'anda Tashkentde ha'miyshe
jasawshılar sanı 2 206,3 mın' adamdı qurag'an. .

2008-jılg'ı mag'luwmatlarg'a ko‘re, 63,0 % — o'zbekler, 20,0 % — orıslar,
4,5 % — tatarlar, 2,2 % — koreysler, 2,1 % — qazaqlar, 1,2 % — ta'jikler ha'm
7,0 % — basqa millet wa'killerı quraydı.

Tashkentde ma'kan haqqında anıg'ıraq jazba mag'luwmatlar daqalardagı qazılıq
da'fterlerınde, 19-a.dın' 2nshı yarmında bolsa orıssha basılımlarda qayt
etilgen. Og'an ko're, 1865 j. Tashkentde 140 ta ma'kan jıyını bolg'an, Xalqı 76
mın adam. Tu'rkistan u'lkesı statistikası jılnamasında (1876) Tashkentde 149,
ma'kan jıyını (Shayxantaxur daqasında 48, Sebzor daqasında 38, Ko'kshe daqasında
31 ta, Besag'ash daqasında 32 ta) bolg'anlıgı jazılg'an. N. G. Mallitskiy 1927
y. Baspa etken jurnalda bolsa Tashkentde 280 ma'kan jıyını ha'm qala qalqına
tiyislı 171 mavze atı bar (q. plansxema). Mavzelar, a'detde, qalalıqlardın' qala
sırtında jaylasqan egınzarları ha'm bag'lardan iba'rat bolg'an; shoralar
da'wrınde mavzeler ma'mleket tarepinen tartıp alıng'an.

2003/04 oqıw jılında Tashkentde 362 ulıwma bilim beriw mektebi bolıp, 378,9 mın'
oqıwshı, 11 gimnaziyada 17,1 mın' oqıwshı, 23 akademik litseyde 9,3 mın'
oqıwshı, 30 mu'zika ha'm 25 sport mektebınde 19,2 mın' oqıwshı ta'lim aladı.
Tashkentde 30 joqarı oqıw jurtı (O'zbekistan milliy unti, I ha'm II Tashkent
Tibbiyat Inistutları, Pedagogika universitetı, Ekonomik u'niversitetı, Islam
unti, Texnika unti ha'm b.) bolıp, olarda 107,8 mın' student bilim aladı (2004).
Tashkentde 1998 — 2003 jıllarda 47 kasip-o'ner kolledji ha'm akademik litseylerı
ima'ratları iske tu'sirildı. Olar zamanago'y a'sbap ha' texnika menen
ta'minlengen. Qalada 31 kasip o'nar kolledjinde 29,1 mın' oqıwshı oqıydı.



https://kaa.wikipedia.org/wiki/Reaktiv_dvigatel

Reaktiv dvigatel — (a'detde, janılg'ı janıwınan payda bolatug'ın gazеyimon
birikpeler) ag'ımı esabına reaktiv ku'sh (tartıw ku'shi) payda qılatug'ın
dvigatel. Reaktiv dvigatelde tu'rli tu'rli energiya (issıllıq, yadro, quyash
ha'm elektr energiyası, ximiyalıq energiya)nın' mexanik energiyag'a aylanıwı
esabına is birikpeleri ag'ımının' kinetik energiyası payda boladı, bunnan
tısqarı, is birikpeleri dvigatelden atılıp shıqqanda teskeri ku'sh payda bolıp,
dvigateldi iyteredi. Sonın' ushın R.d.di qıyın dizim dep aytıw mu'mkin. Bul
dizim birlemshi (dastlepki) energiya siltemesi (Mas, quyash energiyası), is
birikpeleri ha'm energiyanı bir tu'rden ekkinshi tu'rge aylantırıwshı qurılma
(yag'nıy R.d.din' o'zi) nen ibarat boladı.

R.d. isep atqan waqıtda atrapdag'ı (hawa)dan paydalanıwı ya'ki paydalanbawına
qarap, 2 tiykarg'ı toparg'a bolinedi. Atira'pdag'ı hawadan paydalanatug'ın R.d.
hawareaktiv dvigateli, paydalanilmaytug'ını raketa dvigateli (RD) dep ataladı.
Barsha hawareaktiv dvigatellerinde energiya siltewi — janılg'ıg'a dvigatel
bortında boladı, is bo'imlerinin' ko'p bo'legi (hawa) bolsa atrapdan alınadı. RD
da bolsa is bo'leklerinin' ba'rshe komponentleri onın' bortında boladı. R. d.
texnika (aviatsiya, kosmonavtika ha'm b.) da qollanadı.



https://kaa.wikipedia.org/wiki/Qaraqalpaqstan_jaslar%C4%B1_gazetas%C4%B1

Qaraqalpaqstan jasları gazetası uzaq tariyxiy shejiresine iye. Gazeta 1931-jılı
13-fevraldan baslap "Qaraqalpaq komsomolları" degen at penen shıg'a basladı.
Ko'pshilik gazeta oqıwshılarının' tilek-o'tinishleri menen sol jıllardın'
oktyabr ayında "Jas Leninshi" dep atalg'an. Ekinshi jer ju'zilik urıstın'
baslanıwı menen 1941-jıldın' 20-avgustında VKP (b) Oraylıq Komitetinin' qararı
menen "Jas Leninshi" gazetasının' shıg'ıwı waqtınsha toqtatıldı. "Jas Leninshi"
gazetası 1959-jılı 12-iyulinen baslap qayta shıg'ıp turdı.

Qaraqalpaqstang'a miyneti sin'gen ma'deniyat xızmetkeri marxum İsmayıl ag'a
Sultanov Qaraqalpaqstan baspa so'z tariyxındag'ı ornı girewli. Ol gazetanın'
50-jıllıq merekesinde gazetanın' birinshi sanına qalay verstka jasag'anlıg'ın
jazıp "Bu'gingidey yadımda" degen maqalasında qaraqalpaqstan jurnalistikası
tariyxın u'yreniwshiler ushın bahalı mag'lıwmatlar beredi. Maqalanın' mazmunı:
1930-jılı tamamlanayın dep turg'an waqıt. Baspaxana isshiları arasında "Jan'a
jıldan baslap komsomol gazetası shıg'adı eken" degen so'z taraldı. Menin' sol
waqıtlar ha'rip teriw tsexında u'yreniwshilikti tamamlap, jan'a g'ana miynetine
qaray haqı alıw jumısına o'tken waqtım edi. Jan'a jıldan baslap, komsomol
gazetasının' originalları ha'rip teriw tsexına birimlep kele basladı. Ol waqıtta
original jin'ishke uzın qag'azg'a qol menen jazılatug'ın edi. Mashinka degennin'
atı-zatı joq.

Demek "Qaraqalpaqstan jasları" gazetasının' da'slepki sanı 1931-jılı 13-fevralda
"Qaraqalpaqstan komsomolları" degen at penen at shıqqan ha'm og'an İ. Fazılov
redaktor etip belgilengen. Gazetanın' da'slepki verstkalawshısı, son'g'ılıg'ında
bo'lim baslıg'ı, juwaplı xatshısı İsmayıl Sultanov bolg'an.

A'lbette ha'r bir gazeta, o'z da'wirinin', ondag'ı alda turg'an wazıypalardın',
bolıp o'tken tariyxtın' shejiresi, sol da'wirlerdin' aynası bolıp tabıladı.
"Qaraqalpaqstan jasları" gazetasının' tariyxı da Qaraqalpaqstan u'lkesinin'
tariyxı menen bekkem baylanısıp ketken. Gazeta ozinin' ıntıqtırıp ku'tken
birinshi sanınan baslap-aq, o'z da'wirinin' maqset wazıypalarınan kelip shıg'ıp
xalıqqa xızmet etti. Sol ushın da bul gazetanı respublika ko'leminde shıg'ıp
turg'an en' u'lken gazetalar "Erkin Qaraqalpaqstan", "Vesti Karakalpakstana"
menen birgelikte tilge alsaq arzıydı. Gazetanın' bay tariyxında respublikamız
ma'deniyatın, a'debiyatın rawajlandırıwda ko'zge tu'sken ko'p g'ana belgili
adamlar usı gazeta arqalı turmısqa qa'dem qoydı.

1936-jılı gazetanın' bes jıllıg'ına arnalıp jazılg'an "Jas Leninshinin' bes
jıllıg'ı" atlı maqalada (avtorı ko'rsetilmegen ha'm 1936-jıl M.degen belgi
qoyılg'an) mınaday mag'lıwmatlar bar: "10-mart ku'ni keshki saat jetide Respo
klubında oblastlıq komsomol komitetinin' organı "Jas Leninshi" gazetasının' bes
jılg'a tolg'an jıynalısı boldı. Jıynalısqa obkom, komsomol, prokuror
mekemelerinin' basshı xızmetkerleri, To'rtku'l qalasının' ha'm qalanın' jaqın
jerlerdegi jas xabarshılarımız ha'm mektep oraylarındag'ı diywalı gazetalardın'
redaktorları qatnastı. Jıynalıstı ha'zirgi waqıtsha redaktorı joldas Japaq ulı
ashtı. Prezidiumg'a Kulen ulı, Kemal ulı, Fazıl ulı, Achıl ulı, Japaq ulı,
Dosımbet qızı ha'm Begjan qızları saylandı.

Bul gazetada Qaraqalpaqstan Respublikası jaslarının' miyneti ha'm gu'res
jolların korsetetug'ın u'lken shejire. Redaktsiya jumıslarının' durıs
sholkemlestiriliwinde redaktsiya ja'ma'a'tinin', qala berdi redaktordın' u'lken
ornı bar.



https://kaa.wikipedia.org/wiki/Qaraqalpaq_jaz%C4%B1w%C4%B1

Qaraqalpaq xalqı 1924-jılı arab jazıwına tiykarlangan a'lipbeni qabıl etti. Bul
a'lipbede da'slepki gazeta ha'm jurnallar, mektep sabaqlıqları jazıla basladı.
Bıraq arab a'lipbesindegi ha'ripler to'rt tu'rli bolıp jazıladı: jeke turg'anda,
so'zdin' basında, ortasında, aqırında turg'anda bo'lek tan'balar menen
belgilenedi. Usı qıyınshılıqlar sebepli onı xalıqtın' tez o'zlestiriwi mu'mkin
bolmadi. Sonlıqtan 1928-jılı latın jazıwına tiykarlang'an a'lipbe qabıl etıldi.
Bul qabıl etilgen a'lipbeni qaraqalpaq xalqı tez o'zlestirdi. Qabıl etilgen
a'lipbe boyınsha 1932 – ha'm 1938-jılları respublikalıq imla konferentsiyalar
o'tkerilip a'lipbe kem-kem jetilistirilip barıldı. Biraq sol waqtag'ı da'wir
siyasatı sebepli 1940-jılg'a kelip kirill jazıwına tiykarlang'an qaraqalpaq
a'lipbesi qabıl etildi. Onda 35 ha'rip boldi. 1957-jılg'a shekem ol a'lipbede
qaraqalpaq tilinin' o'zine ta'n o'zgesheliklerin bildiretug'ın ayırım seslerge
(u', w, o', g', a', n') o'z aldına ha'ripler qabıl etilmedi. Tek 1957-jılı
ha'zirgi ha'rekettegi a'lipbe qabıl etilip, onda 41 tan'ba boldı ha'm ol
1960-jıldan baslap qollanılıp keldi.

Burıng'ı Ken'es hu'kimeti tarqap, onin quramındag'ı awqamlas respublikalar o'z
aldına ma'mleket bolıp du'zile basladı. 1993-jıldan baslap O'zbekistan
Respublikasında latın jazıwına tiykarlang'an jan'a a'lipbege o'tiw boyınsha
jumıslar baslandı. Bundag'ı go'zlengen maqset - jazıwdı ele de jetilistiriw,
so'ylew tili menen jazıwdı jaqınlastırıw, texnikalıq qurallardı men'geriwdi
jen'illestiriw. Du'nyanın' ko'pshilik xalıqları latın jazıwına tiykarlangan
a'lipbelerden paydalanadı.

Qaraqalpaqstan Respublikasında bul bag'darda bir qatar jumıslar a'melge
asırıldı. Qaraqalpaqstanda “Latın jazıwına tiykarlangan a'lipbege o'tiw
haqqındag'ı” O'zbekistan Respublikasının' 1993-jılı 2-sentyabrdegi nızamına
muwapıq Qaraqalpaqstan Respublikası Ministrler Ken'esi 1993-jılı 8-sentyabrde
latın jazıwı negizinde jan'a qaraqalpaq a'lipbesin tayarlaw boyınsha sheshim
qabıl etti. Usı tiykarda 1994-jılı latın jazıwına tiykarlang'an jan'a qaraqalpaq
a'lipbesinin' joybarı Qaraqalpaqstan Respublikası Joqarg'ı Kenesinin' on
jetinshi sessiyasında qabıl etildi. Onda 32 ha'rip boldi.

Bul qabil etilgen a'lipbede ayırım kemshilikler boldı. Sonlıqtan 1995-jılı
25-mayda bolıp o'tken Qaraqalpaqstan Respublikası Joqarg'ı Ken'esinin' ekinshi
sessiyasında “Latın jazıwına tiykarlang'an qaraqalpaq a'lipbesin engiziw
haqqında” Qaraqalpaqstan Respublikasının' Nızamına o'zgerisler kirgiziw haqqında
Qaraqalpaqstan Respublikasının' Nizami shig'arıldı. Latın a'lipbesindegi ayırım
ha'riplerdi qabıl etiwde tu'rkiy xalıqlardın' a'lipbelerindegi payda bolg'an
ta'jiriybege su'yenip qaraqalpaq a'lipbesi tiykarında is ju'rgiziwshi, ma'deniy
jaqtan rawajlang'an ma'mleketlerdin' jazıwlarına jaqınlastırıw ko'zde tutıldı.
Usı tiykarda 1995-jılı 25-mayda 1994-jılı qabıl etilgen alipbege ayırım
o'zgerisler kiritildi. 1995-jılı 25-dekabrde ol a'lipbege ja'ne de o'zgerisler
kirgizildi. 1996-1997-oqıw jılınan baslap Respublikada 1-klassqa barg'an mektep
oqıwshıları jan'a alipbede oqıy basladı.



https://kaa.wikipedia.org/wiki/Publitsistika

Publitsistika (latınsha - publikus) ja'miyetlik so'zinen alıng'an bolıp,
turmısımızdın' ha'r qıylı tarawlarındag'ı a'hmiyetli ma'selelerdi, faktlerdi,
qubılıslardı u'yreniwshi ha'm avtordın' sotsial idealı o'lshemi menen
bahalawshı, ku'n ta'rtibinde turg'an ma'selelerdi sa'wlelendiriwi sebebinen
da'wir ruwhın beriwshi, ken' ja'miyetshilikke arnalg'an shıg'armalar bolıp
tabıladı. Publitsistika o'mirimizde bolıp atırg'an barlıq faktlerdin',
qubılıslardın', waqıyalardın' tez arada ken' ja'miyetishilikke ma'limleniwi,
olar haqqında pikirlew, juwmaqlar shıg'arıw, aldag'ı wazıypalardı anıqlaw ha'm
orınlaw, ja'ne orınlanıw barısın xabarlaw ha'm analizlew, juwmaqlar shıg'arıw
h.t.b. sıyaqlı o'mir ag'ısınday u'zliksiz protsess.

Publitsistikanın' maqseti, birinshiden, ekonomikalıq, siyasiy ha'm ma'deniy
jan'alıqlardı, o'mirdegi sotsial a'hmiyetke iye barlıq faktlerdi, waqıyalardı,
qubılıslardı operativ tu'rde xalıqqa jetkerip beriw. Ekinshiden, mag'lıwmat ha'm
hu'jjetlerge su'yeniw arqalı ja'miyetlik pikirge ta'sir jasaw, insaniyattın'
jaqsılıqqa, jarqın keleshekke talpınısların quwatlawdan ibarat.

Publitsistika da'wir menen ten' qa'dem taslap, turmıs mashqalaları haqqında
pikirleydi. Jetiskenliklerdi en jaydırıw ha'm kemshiliklerdi saplastırıw
jolların, bul ma'seleler ruwhıy turmıstın' basqa tarawlarında ken' tarqalmay
atırıp-aq, juwaplar izleydi. A'debiyat, ko'rkem o'ner, arxitektura ha'm tag'ı
basqa tarawlarda keleshekte u'lken polotnolardın' do'retiliwi ushın bay
materiallardı toplap beredi.



https://kaa.wikipedia.org/wiki/Kriminologiya

Kriminologiya ataması latınsha krimen - jınayat, grekshe logos - ta'liymat
so'zlerinin' birikpesinen turıp, jınayat haqqında ta'liymat degendi an'latadı.
Kriminologiya - jınayatshılıqtı, jınayatshının' shaxsın, jınayatshılıqtın' sebep
ha'm sha'rayatın, onın' aldın alıwdın' metod ha'm usılların ilimnin' ulıwma
metodologiyası sıpatında dialektikalıq ko'z qarastan izertleytug'ın
ja'miyetlik-huqıqıy, teoriyalıq a'meliy ilim.

Kriminologiya tu'sinigin ha'm ta'biyatın ja'miyetlik, yuridikalıq yaki ta'biy
pa'n sıpatında ta'n alıw mashqalası shet el kriminologiyasında elege shekem
tartıslı. Kriminologiyanın' anglosaksoniyalıq sisteması onı sotsiologiyanın' bir
tarawı dep esaplap sotsiologiyalıq kolledjlerde o'tedi. Frantsiya iliminde
kriminologiyanın' klinikalıq ta'repine-psixologiyalıq, psixiatriyalıq anomaliya
ta'repine, Germaniyada eki ag'ım-biologiyalıq ha'm sotsiologiyalıq ha'reket
etedi.

1960 jılı burıng'ı SSSR da shıqqan birinshi kriminologiya kitabı huqıqıy ilim,
jınayat huqıqının' bir tarawı sıpatında edi. BMSh kriminologiyanı
sotsiologiyalıq ha'm yuridikalıq kompleksli sistema retinde ta'n aldı. 1970
jıldan baslap kriminologiyanı ja'miyetlik ilim, sotsiologiya-huqıqıy ha'm
distsiplinarlıq kompleksli ilim sıpatında tu'sine basladı.

Kriminologiya tek huqıqıy emes al, ja'miyetlik huqıqıy pa'n. Ha'rekettin'
jınayat ekenligin jınayat huqıqı belgilesede, jınayat sebepleri
ja'miyetshilikten kelip shıqqanı ushın kriminologiya sol ja'miyetlik
qatnasıqlardın' jınayattı keltirip shıg'arıwshı sebeplerin u'yrenedi. Jınayat
huqıqı menen baylanısı - Kriminologiya izertleytug'ın jınayat ha'm onı islegen
shaxs jınayat huqıqınan alınadı. Ja'miyetke qa'wipli ha'reket jınayat dep ta'n
alıng'annan keyin g'ana kriminologiya ushın jol ashıladı. Jınayat huqıqı
ha'reketti jınayat dep belgilep beredi. Kriminologiya jınayat huqıqına, nızam
shıg'arıwshı uyımlarg'a jınayatshılıqtın' jag'dayı, strukturası, dinamikası,
onın' aldın alıw sharaları haqqında mag'lumatlar, ja'miyetke qa'wipli
ha'reketlerdin' keleshegine boljawlar beredi. Qaysı jınayatlardın' ja'miyetke
qa'wipliligi asadı, qaysısı kemeyip baratırg'anın boljaydı. Jınayattın' aldın
alıw onın' kelip shıg'ıw sebeplerin ha'm sha'rayatın joq qılıw jolları u'yrenedi
ha'm huqıq qorg'aw uyımlarına usınıslar beredi. Kriminalistika menen
baylanıslılıg'ı sonda, kriminalistika jınayatlardı islew sha'rayat ha'm
sebepleri haqqında haqıqıy mag'lıwmatlardı, jınayat islew jag'dayların
tipologiyalıq xarakteristikasın, jınayatshılıqtın' ha'reket etiw usılların
h.t.b. keltirip baradı, usının' menen nızam qorg'aytug'ın ja'miyetlik
qatnasıqlar qa'wipsizligin ha'm qorg'alıwın ta'miyinlew, jınayat islewdi
qıyınlastırıw arqalı jınayatshılıqqa qarsı gu'resiwge ja'rdem beredi.
Kriminologiya kriminogen jag'daydan kelip shıg'ıp jınayatshılıqtın' strukturasın
ha'm dinamikasın ko'rsetiwshi mag'lıwmatlarg'a tiykarlanıp, olardın' tiykarg'ı
bag'darların islep shıg'ıwdın' jolların jınayatshılıqtın' aldın alıw
sharalarının' quramalı bo'legine kirgizip, bul sharalardın' aldın alıwda qanday
na'tiyje berip atırg'anın ko'rsetip beredi.



https://kaa.wikipedia.org/wiki/Hindistan_filosofiyas%C4%B1

A'yyemgi Hindistan filosofiyası - Hindistanlıq ja'miyettin' birinshi deregi
bolıp, Vedalar esaplanadı.

Vedalıq a'debiyattın' ekinshi qatlamı bolıp Braxmanlar esaplanadı. Braxmannın'
bas mazmunı - vedalıq rituallar menen praktikalıq basshılıq etiw, kultlıq
praktika h.t.b. Olarda hesh qanday tutas diniy-filosofiyalıq sistemanı bizler
taba almaymız, degen menen bir qatar tu'sinikler birinshi orında turadı.

Vedalıq a'debiyattın' u'shinshi qatlamı bolıp Aranyaklar, yamasa "Tog'ay
kitapları" esaplanadı. En' son'g'ı to'rtinshi qatlam Utanishadlar vedalıq
a'debiyattı tamamlaydı. Utanishadlardın' en' iri bo'legi bolıp, o'mir turmıstın'
u'zliksiz ha'reket etiw kontseptsiyası bolıp esaplanadı.

B.e.sh. VI a'sirde Hindistannın' arqa betinde Buddizm ta'liymatı payda boldı.
Onın' do'retiwshis suddxartxa Gautaliya, ol keyin ala Budda bolıp ataladı.
Buddizmnin' orayında to'rt shınlıq turadı. Onın' uyg'artıwınsha, adamnın' jasawı
qıynalıwshılıq penen baylanıslı. Tuwılıw, awırıw, g'arrılıq, qartayg'anlıq,
o'lim, jag'ımsız na'rselerdin' ushırawı, unamlı na'rselerdin' ushırawı,
a'rmanlardın' orınlanıwı h.t.b.lar ha'mmesi adamnın' azap shegiwine alıp keledi.
Azap shegiwden qutılıwı ushın durıs pikir bildiriw, durıs so'ylew, durıs anıqlap
alıw h.t.b.



https://kaa.wikipedia.org/wiki/Ha%27rre

Ha'rre, (Apis mellifera L.) — jer ju'zinde 20 milliyonan aslap ha'rreler bar.
ha'rrelerdın' watanı qubla Aziya esaplanadı. Ha'zirgi da'wirde qubla
ken'liklerden shekke arqag'a shekem tarqalg'an. Ha'rreler, ko'binshe, shan'araq
bo‘lıp jasaydı. Bir shan'araq bir ana (xalıq tilinde "patshası" dep ha'm
ju'ritiledi), bir neshe mın' isshi ha'm bir neshe ju'z erkek ha'rreden iba'rat.
Ana Ha'rrenin' uzınlıg'ı. 20 — 25 mm, salmag'ı 200 — 250 mg , ba'harden gu'zge
shekem ma'yek qo‘yıw ha'm shan'araqtı basqarıw waziypasın isleydi. Qanatı
denesının' yarımın qaplaydı, nektar, gu'l shan'ın jiyiriwshi apparatının'
ju'kligi menen parıq qıladı. Bir sutkada 2 — 2,5 mın' ma'yek qoyadı. Eger
lichinkalardı isshi ha'rreler pal ha'rre su'ti menen azıqlantırıp tursa 16
ku'nde ana ha'rre shıg'adı. Bir shan'aqda jazda 60 — 80 mın', qısta 10—15 mın'
isshi ha'rre boladı, sag'atına 60 km tezlikde usha aladı, shan'araqta 2 — 3 km
ha'm onnan artıq uzaqlıqg'a ushıp barıp, nektar ha'm gu'l shan'ın jıynaw,
nektardı palg'a aylantırıw, mum islew, lichinkalardı bag'ıw, ketek qurıw, uyanı
qo‘rıqlaw kibi islerdı a'melge asıradı. Ha'rreler qadimnen qimbatbaxa zat
bolg'an palı, propolis, mum, ana ha'rreleri su'ti, ha'rre za'hari ha'm palın
alıw, sonın'day awıl xojalıg'ı eginlerin miyweli bag‘lardı shan'latıw ushın
bag'ıladı (palha'rreshilik). Ha'rre shan'arag'ı bir ma'wsimde 683140 — 150 kg
pal toplaydı, bunnan 100 kg ha'rre shan'arag'ına sarıplansa, 40 — 50 kg ajıratıp
alınadı. Ha'rre shan'araq ag'zalarının' xizmet jumısları o‘zara baylanıslı
bolg'anlıqtan olardın' birewi ha'm o‘zinshe g'a'rezsiz o'mir keshire almaydı.
Na'ssileri: O‘rta Rossiya tog'ayı (qaramtir) ha'rre na'sili (A.m. millifera) —
en' ko‘p tarqalg'an na'ssilerge kiredi. Ol irri, paldarlıg'ı joqarı, suwıqqa
shıdamlı, ha'r bir shan'araqtan 100 kg ga shekem pal alıw mu'mkin. Kavkaz
(Gruziya) taw-qon'ır ha'rre na'silli (A. m. cavcasica) — ko'binshe, Zakavkaze,
Worta Aziyada tarqalg'an. Karpat ha'rresi na'silli — Batıs Ukrainanın' tawlı
rayonları ha'm Karpat artında ko‘p ushraydı. Ren'i qaramtır, tabiyatı jumsaq,
quyrıg'ı uzın. Italiya sarı ha'rresi na'silli (A.m. ligustuca)nın' kelip
shıg'ıwı Italiya esaplanıp, Kanada, AQSH, Avstraliya ha'm Jan'a Zelandiyada
tarqalg'an. Keyinshelik Finlyandiya, Yaponiya, Qıtay ha'm Hindistang'a ha'm
keltirilgen. Shıg'ıs ha'rresi na'silli — Uzaq Shıg'ıs (Pri-more, Xabarovsk)da
ko‘p tarqalg'an. Na'sil Ukraina, Worta Rossiya, Italiya ha'm Kavkaz ha'rreleri
qatnasında jetistirilgen, paldarlıg'ı ortasha. Kraina ku'lren' ha'rre na'silli
(A.m. carnica) — Yugoslaviya, Avstriya tawlarında ken' tarqalg'an.



https://kaa.wikipedia.org/wiki/Diego_Vel%C3%A1zquez

Diego Rodríguez de Silva y Velázquez (6 iyun, 1599 – 6 avgust, 1660) İspaniya
koroli Philip IV da'wirinde xızmette bolg'an jetekshi İspan su'wretshisi
bolg'an. Onın' do'retiwshiligi Barokko da'wirine tuwrı kelgen bolıp, ol portret
su'wretshi retinde u'lken tabıslarg'a erisken. Bir neshe tariyxıy ha'm ma'deniy
a'hmiyetke iye ha'diyeselerdi su'wretlew menen birge ol İspan koroli
shan'arag'ının' ko'plegen portretlerin, basqa Evropanın' jetekshi adamların
ha'mde a'piwayı adamlardı o'z jumıslarında sa'wlelendirgen. Onın' shedevr jumısı
Las Meninas (1656) esaplanadı. 19-a'sirdin' birinshi shereginen baslap
Velázqueztin' jumısları basqa realist ha'm impressionist su'wretshileri ushın
u'lgi bola basladı. Sol waqıtlardan baslap, İspaniyalı Pablo Picasso, Salvador
Dalí ha'm İnglis-İrland su'wretshisi Francis Bacon ha'mde ko'plegen basqa ataqlı
su'wretshiler Velázqueztin' jumısarın joqarı baxalag'an ha'm hu'rmet retinde
onın' ataqlı jumısların qayta islep shıqqan.



https://kaa.wikipedia.org/wiki/Christian_Dior

Christian Dior (21-yanvar 1905, Granville, Manche – 23-oktyabr 1957), ataqlı
fransuz moda dizayneri, pu'tkil du'nyag'a dan'qı shıqqan Christian Dior moda
uyinin' tiykarshısı sanaladı.

Fransuz couturieri, Christian Dior 1905-jıldın' 21-yanvar sa'nesinde
Normandiyanın' Granvil qalashasında tuwılg'an. Onın' ata-anası qalashadag'ı bay
ha'm o'zine toq insanlardan bolg'an. Bolajaq couturierdin' a'kesi ximyaliq
to'ginlerdi islep shig'arıwshı o'ndirislik basqarmanın' baslıg'ı, al anasi bolsa
u'y biykelik qılg'an. Dior bes jasqa tolg'an waqıtta onın' shan'arag'ı Parijge
ko'ship o'tedi. Jas Dior balalıq da'wirinen baslap arxitektor bolıwdı a'rman
etken, biraq onın' ata-anası o'z balasın diplomatiya tarawı wa'kili sıpatında
ko'riwdi qa'legen edi. Sol sebepli jas Dior ata-anasının' qa'lewi bolg'an
Parijdegi Erkin Siyasiy Pa'nler Mektebine (Ecole des Sciences Politiques)
oqıwg'a tusedi. Biraq Diordın' diplomatlıq xizmetke degen qızıg'ıwshılıg'ı
bolmag'anlıg'ı sebepli bul oqıw onın' ushın waqıttı ma'nisiz o'tkeriwden basqa
hesh na'rse emes edi. Siyasiy pa'nlerdi ha'm xalıq aralıq huqıqtı
o'zlestiriwdin' ornına Dior ha'r qiyli ko'rgizbelerge ha'm muzeylerge barıp
o'zinin' ma'deniy du'nyasın arttırıp barg'an. Sonın' menen bir qatarda ol
qosıqshılıq ha'm su'wretshilik tarawı sırların o'zlestirgen.

Diordın' ma'deniyatqa ha'm ko'rkem-o'nerge degen qızıg'ıwshılıg'ı onı 1928-jılı
o'zinin' jeke ma'denyat gallereyasın ashıwg'a alıp keldi. Bul gallereyada Deren,
Matiss, Picasso ha'm tag'ıda basqa ma'deniyat ha'm ko'rkem o'ner tarawının'
ko'zge ko'ringen wa'killerinin' saylandı miynetleri orın alg'an edi. Biraq
1930-jıllarda baslang'an qarjı krizisi bul gallereyanı pul menen ta'miynlep
turg'an Diordın' akesi ushın da sa'tsiz bolıp, gallereyanın' jawılıwına alıp
keldi. Bul waqiyadan son', Dior jeti jıl dawamında a'wmetsiz ha'm qıyın kunlerdi
bastan keshiredi. Qıyınshılıqlar ha'm olardın' arqasında arttırılg'an miynetlik
ta'jiribe aqırı o'z paydasın beredi. Sebebi 1936-jılı Dior Fransiyanın' jetekshi
gazetalarinan biri bolg'an Le Figarog'a moda tarawı boyınsha su'wretler sızıwshı
(fashion illustrator)qa'niyge bolıp jumısqa ornalasadı. O'z ka'sibin tez
o'zlestirgen Dior endi o'zinin' sızg'an su'wretlerin basqa da moda tarawı
boyınsha qa'niygelesken jurnal ha'm gazetalarg'a usınıp o'z abroyın asıradı.
Sonın' arqasında Dior sol da'wirdin' belgili couterieri Robert Piguetke sha'kirt
tu'sip ol menen bir jıl dawamında birge islesedi.



https://kaa.wikipedia.org/wiki/Bolm%C4%B1s

Bolmıs - ulıwma ha'm onın' sanasına baylanıslı bolmag'an jag'dayda jasawshı
obektiv bildiriwshi filosofiyalıq tu'sinik. Bolmıs materiallıq predmet
ko'rinisinde bolıp, materiya ha'rekettin' ha'r qıylı formalarında ko'rinedi ha'm
olar biri-birinen ajıralıp turadı. Ruwxıy bolmıs adamzattın', ulıwma
adamgershilik qadir qa'wmetlerinin', ilimiy biliwdin' kategoriyaların ha'm
printsiplerin o'z ishine qamtıydı.

Bolmıs tu'sinigi substantsiya kategoriyası menen ajıralmas baylanısqan. Bul
filosofiyalıq kategoriya, zatlıq substrakt ha'm predmetlerdin' o'zgerislerinin'
baslang'ısh tiykarı iretinde ko'rinedi. Substantsiya materiya ha'm onın'
xarakterlerinin' barlıq ko'rinislerinin' birligin sa'wlelendiredi, biraq ol
materiya tu'sinigi menen da'l uqsas emes. Substantsiya materiya ko'rinisinin'
jasaw forması bolıp, onın' o'zgerisinin' tiykarg'ı sebepshisi.

Bolmıs materialistlik tu'siniktin' ma'nisi onı tek g'ana obektivligin
da'lillewden ibarat emes. Bolmıstın' en' tiykarg'ı belgisi - onın' zatlıg'ında.
Materialistlik filosofiyanın' bul rejesin ilim barlıq waqıt tastıyıqlap kiyatır.
Onda belgilep berilgenindey, barlıq sanag'a sıyaqlı obektiv, birinshi, onı payda
qıladı ha'm rawajlanıwının' shartlı jag'dayı boladı. Sana bolsa bul ekinshi
bolıp, bolmıstın' bir ko'rinisi. Mine sonın' ushında bolmıs ha'm materiya
tu'sinikleri ko'pshilik jag'dayda birdey ma'nisinde qollanıladı.



https://kaa.wikipedia.org/wiki/Bir_kletkal%C4%B1_haywanlar

Bir kletkalı haywanlar - A'piwayılar XVII a'sirdin' ekinshi yarımında, a'sirese
mikroskop payda bolg'annan keyin belgili bola baslaydı. 1845-jılı en' birinshi
ret Zibold ha'm Këlliker a'piwayılardın' bir kletkalı organizmler ekenligi
tuwralı tusinik islep shıg'adı. XIX a'sirdin' aqırınan baslap adam ha'm
haywanlarda awır keselliklerdi payda etetug'ın parazit bir kletkalılardın' dene
du'zilisi ha'm olardın' rawajlanıw tsikli haqqındag'ı izertlewler jurgizile
baslaydı.

XX a'sirdin' basında Germaniyada Shaudin' ta'repinen kontsidiyanın' tirishilik
tsikli izertlenedi. Grassi (İtaliya), Danilevskiy (Rossiya) ta'repinen bezgek
(malyariya) keseli menen gu'reste u'lken a'hmiyetke iye bolg'an qan
sporoviklerinin' tirishilik tsiklin jazadı.

Bir kletkalılar kishi du'nyasına kiretug'ın haywanlardın' denesi bir kletkadan
yamasa bir-birine usas duzilgen kletkalar toplamınan ibarat. Olardın' kletkasıda
tiykarınan ko'p kletkalılar kletkasına usas duzilgen, biraq olardan
fiziologiyalıq jaqtan keskin parq qıladı. Sebebi bir kletkalılar erkin o'mir
keshiretug'ın organizmler bolıp, olar zat almasıw, ha'reketleniw, ta'sirleniw,
ko'beytiw ha'm tiri organizmler ushın ta'n bolg'an basqa barlıq qa'siyetlerge
iye. Bunday funktsiyalardı kletkadag'ı arnawlı organoidlar (organellalar)
orınlaydı. Bir kletkalılardın' organoidları kletkanın' bir bo'limi bolıwı menen
ko'p kletkalılardın' organlarınan parq qıladı.

Bir kletkalılardın' 70 mın'nan ziyat turi ma'lim bolıp, olar Sarkadalılar,
Mastigoforalar, Sporalılar, Miksosporidiyalar, Mikrosporidiyalar ha'm
İnfuzoriyalar tiplerine ajıratıladı.



https://kaa.wikipedia.org/wiki/Avesto

Avesto Orta Aziya tariyxında g'ana emes, al du'nya ma'deniyatı tariyxında u'lken
a'hmiyetke iye. Zardushttın' ta'liymatın' ta'liymatı "Avesto"nı du'nyag'a
keltirdi.

Zardusht tuwralı ha'r qıylı ko'zqaraslar bar. Bazı bir evropalı ilimpazlardın'
aytıwınsha, Zardusht o'z da'wirinde quwdalawg'a ushırag'an. Zardushttı
evropalılar Zaratushtra dep ataydı. Arab alımı Tabariy onı Zardın bin Yunan dep
tilge aladı. Al, Beruniy bolsa "Avesto" nı azerbayjanlı Safid Tuman jazg'an dep
boljaydı.

Alımlardın' boljawına qarag'anda Zardusht a'yyemgi İran hu'kimranlıg'ı
dinastıyasının' Manushexr a'wladlarınan qusaydı. Ol ustazı Pifagor o'liminen
son' Shri Lankag'a ko'shiwge ma'jbir boladı. Tawdın' u'n'girinde jatıp bir
ilahiy kitap jazıptı. Bunnan keyin Hindistan arqalı Orta Aziyag'a o'tipti.
Zardusht o'z ta'liymatların kelgen jerdegi xalıqlarg'a u'yrete baslaptı. Gimalay
tawının' u'n'girinde ja'ne bir kitap jazıptı. Alımlardın' pikirne qarag'anda
birinshi jazılg'an kitap "Zand", ekinshi jazılg'an kitap "Avesto" eken. Son'g'ı
jıllardag'ı mag'lıwmatlarg'a qarasaq, "Avesto" Qaraqalpaqstannın' To'rtkil
qalasına onsha qashıq emes orında jazılıptı. Da'reklerdin' ko'rsetiwinshe
İskender Zulqarnayn (Aleksandr Makedonskiy) Orta Aziyag'a atlanıs etken da'wirde
"Avesto" nın' u'sh nusqası bar eken. Bir nusqası Gretsiyag'a jiberilgen, bir
nusqası o'rtep jiberilgen, bir nusqası Zardusht ta'liymatına sadıq adamlar
ta'repinen saqlang'an.

"Avesto" dag'ı dıqqatımızdı tartatug'ın na'rselerdin' biri Apryanem ma'mleketi
haqqındag'ı pikirler. Tariyxıshılardın' tastıyıqlawınsha, bul ma'mleket Okus
ha'm Yaksart da'ryalarının' arasında jaylasqan eken. Apryanem vasma Xorezmnin'
a'yyemgi ataması degen da'rekeler de bar.

"Avesto" ta'limatının' mazmunı jawız ku'shlerge qarsı qaratıladı. Jaqsılıq
ku'shlerinin' baslıg'ı Axura Mazda bolıp, onın' altı ja'rdemshisi bar eken.
Birinshi Waqu Manaq - danalıq, ekinshisi Asha Waqishta, u'shinshisi
Qshatra-Warya - qudretli ku'sh, to'rtinshisi Sianta Armati - isenim, besinshisi
Qarwashash salamatlıq, altınshısı Ameretaj - ma'n'gilik. Al, barlıq jawızlıq
ku'shlerdin' baslıg'ı- Angra Mayiyu (Axraman).



https://kaa.wikipedia.org/wiki/Arximed

Arximed (Grekshe: Ἀρχιμήδης 287 b.e.sh. — 212 b.e.sh.) — ullı grek fizik alımı,
matematik, mexanik ha'm injener. Ol Sitsiliya atawının' shıg'ıs jag'asındag'ı
birinshi grek koloniyalarının biri Sirakuzadan. Geometriyada ko'plegen
jan'alıqlar ashqan. Bir neshe a'meliy oylap tabıwları menen mexanika ha'm
gidrostatika tiykarların salg'an.

Arximed haqqında bizge Polibiy, Tit Libiy, Tsitseron, Plutarx, Vitruviy ha'm
basqalar ta'repinen mag'lıwmatlar qaldırılg'an. Bul alımlardın' ha'mmesi so'z
etilgen waqıyalardan keyin jasap o'tkenligi ushın bul mag'lıwmatlardın
haqqanıylıg'ı haqqında bir na'rse dew qıyın.

Arximed Sirakuzada tuwılg'an. Arximedtin' a'kesi matematik ha'm astronom Fidiy
bolg'an. Plutarxtın' tastıyıqlawı boyınsha ol Sirakuzanın' patshası Gieron menen
jaqın ag'ayin bolg'an. Arximedtin' jaslıg'ınan matematika, mexanika ha'm
astronomiyag'a qızıg'ıwshılıg'ına sebepshi a'kesi bolg'an. Bilim alıw ushın
Arximed sol waqıttın' Egipttegi ilim ha'm ma'deniyat orayı bolg'an
Aleksandriyag'a baradı.

Plutarxtın' aytıwı boyınsha Arximed matematikag'a qattı qızıqqan, ha'tteki
awqatlanıwdıda umıtqan.

Arximed ko'plegen mexanik konstruktsiyaları menen atı shıqqan. Rıchag Arximedke
deyinde ma'lim bolıwına qaramastan, tek Arximed g'ana onın' tolıq teoriyasın
jarattı ha'm onı a'wmetli tu'rde a'melge asırdı. Plutarxtın' aytıwı boyınsha
Arximed Sirakuza jag'alarında bloklı-rıchaglı mexanizmler qurıp awır ju'klerdi
ko'teriw ha'm orın almastırılıwın an'satlastırg'an. Elege deyin onın' oylap
tapqan vinti Egipette joqarıg'a suw shıg'arıw ushın isletiledi.



https://kaa.wikipedia.org/wiki/Aktsiya

Aktsiya – bul ha'reket etiw mu'ddeti belgilenbegen, aktsionerlik ja'miyettin'
ustavlıq kapitalına yuridikalıq yamasa fizikalıq shaxs ta'repinen belgili
u'lestin' qosılg'anın tastıyıqlaytug'ın, usı ja'miyettin' mu'lkine onın'
iyesinin' qatnasıwın tastıyıqlaytug'ın ha'm og'an dividend alıw, a'dette, bul
ja'miyetti basqarıwg'a qatnasıw huqıqın beretug'ın bahalı qag'az. Yag'nıy
aktsiya – bul aktsionerlik ja'miyet nege iye bolsa, sonın' ba'rin de
aktsionerdin' u'lesi, kapitaldın', mu'lktin', da'ramattın' bir bo'legine onın'
nızamlastırılg'an huqıqı. Ja'miyettin' o'zi qanshelli jasasa, ol da sonshelli
waqıt jasaydı, bul waqıt ishinde usı aktsiyanın' ko'plegen iyeleri almassa da,
eger aktsionerlik ja'miyet ashıq tu'rdegi bolsa, onda aktsioner aktsiyalardı
ja'miyetke qaytarmaw huqıqına iye. Aktsioner kapitalı bo'linbeydi.

Aktsiyalar emissiyası to'mendegi jag'daylarda: aktsionerleskende, yag'nıy
ustavlıq kapitaldı du'ziw ushın aktsionerlik ja'miyetti sho'lkemlestirgende,
ma'mleketlik ka'rxananın' aktsionerlik ja'miyetke aynaldırg'anda ha'm ustavlıq
kapital (ekilenshi emissiya) ko'beygende a'melge asırıladı.



https://kaa.wikipedia.org/wiki/Abay_Qunanbay_ul%C4%B1

XIX a'sirdegi qazaq a'debiyatının' ko'rnekli wa'kili Abay Qunanbay ulı tek qazaq
a'debiyatı tariyxında g'ana emes, ba'lki tu'rk tilles xalıqlar arasında ken'nen
ma'lim bolg'an ko'rkem so'z iyelerinin' biri edi. Abay qazaq a'debiy tilinin'
tolıq qa'liplesiwi ushın gu'resti. Sonın' ushında onın' shıg'armaları Maqtumqulı
ha'm Mashrab sıyaqlı ko'p u'lkelerdi aralamag'anı da ma'lim. Solay bolsada Abay
tu'rk tilles xalıqlar a'debiyatında Qıpshaq dialekti tiykarında qosıq jazg'an
shayırlar arasında Xoja Axmet Yassawiyden keyingi ko'pke tanımalı shayırlar
qatarına kiredi. Bunnan tısqarı ol ulıwma XIX a'sir a'debiyatında da ayrıqsha
orıng'a iye. Bul da'wirde ol bilimi, du'nyag'a ko'z-qarası, talantı jag'ınan
a'zerbayjanlı Mırza Fatali Axundov sıyaqlı ko'pshilikke ma'lim bolıp qalg'an
edi. Sonın' ushında ol ko'shpeli ha'm yarım ko'shpeli xalıqlar arasınan shıqqan
en' iri tulg'a bolıp esaplanadı.

Abay (İbrayım) Qunanbay ulı 1845-jılı ha'zirgi Semey oblastı Abay rayonının'
Shın'g'ıs tawında tuwılg'an. Ata-babaları burınnan shınjırma-shınjır kiyatırg'an
qazaq feodalları bolıp, o'z atası Qunanbay sol u'lkenin' belgili bolısların'ın'
biri edi. Al son'ınan bolsa Qardaralı okrugine ag'a sultan bolıp saylandı. Biraq
Abaydın' jaslıg'ınan baslap shayır ta'biyatlı bolıwı a'kesi menen kelistire
almadı. A'kesindegi awır qatallıq, jalgızlıq Abay minezindegi a'dalatlılıq,
tuwrılıq penen talay ma'rtebe toqnastı. Solay etip, Abay menen a'kesi Qunanbay
arasındag'ı mu'na'sibetlerdin' o'zi de XIX a'sirdegi Qazaqstannın'
sotsial-ekonomikalıq jag'dayların pu'tkilley ashıp taslag'an edi. Abay
jaslıg'ınan baslap eski mektepte sawatın ashıp, arab, parsı ha'm tu'rkiy
tillerin u'yrendi. Bul tillerde qosıqlar jazg'an shayırlardın' shıg'armaları
menen tanıstı. Son'ınan ja'ne orıssha mektepte u'sh jıl oqıdı. Bul jag'daylar
onın' Shıg'ıs ha'm Evropa ma'deniyatın jaqınnan u'yreniwine sebepshi boldı. Ol
bilim alıwdı ja'ne de dawam etpekshi edi. Biraq a'kesi onın' ha'kimshilik penen
shug'ıllanıwın talap etti. Solay bolsada ol ha'mme na'rseden de shayırshılıqtı
abzal ko'rdi. Onın' en' da'slepki qosıqları on jasınan baslap jazılg'an. Biran'
jigirma jasınan baslap jazılg'an qosıqları tolıq saqlang'an. Basqa da tu'rkiy
shayırlar sıyaqlı onın' en' da'slepki qosıqları 'A'lipbe' qosıg'ınan baslanadı.
Sebebi A'lipbe qosıq arab ha'ripleri tiykarında uyqas so'zlerdi izlew tiykarında
payda bolıp, bul usıl derlik sol da'wirdin' ko'pshilik shayırlarında ushırasadı.
Abaydın' bul qosıqtı jazıwında da eki tu'rli maqset bar. Birinshisi tolıq qazaq
a'lipbesin du'ziw bolsa, ekinshisi - bul bag'darda o'zinin' shayırlıq talantında
sınap ko'riw edi. Abay bul eki sınaqtanda u'lken na'tiyjelerge eristi. Solay
etip ol on tog'ız jaslarınan baslap-aq, talantlı shayır sıpatında xalıq arasında
tanıla basladı.

Abay jasag'an zaman qazaq dalasının' jan'adan oyanıp atırg'an da'wirleri edi.
Sonın' ushında ko'shpeli xalıq arasınan jan'adan mektep ha'm medreseler ashılıp,
ilimnin' paydası tusindirile baslanadı. Xalıqtın' shıg'ıs ha'm evropa tillerinde
bilim alıwları keleshekke bolg'an isenimlerin a'dewir molayttı. A'sirese Abay
sıyaqlı talantlı shayırlar ushın bul jan'alıqlar ayrıqsha edi, solay bolsada
Abay ilimnin' paydasın keshirek tu'singenine a'dewir o'kinedi.

Abay bunnan tısqarı qara so'z benen de na'siyatnamalar jazıp, ko'rnekli rus
klassikleri A. S. Pushkin ha'm M. Yu. Lermontovtın' bir neshe shıg'armalaların
qazaq tiline awdarg'an. A'sirese onın' awdarmasındag'ı A. S. Pushkinnin'
'Evgeniy Onegin' poeması sa'tli shıqqan awdarmalardan esaplanadı. Solay etip,
Abay XIX a'sirde ko'zge ko'ringen tu'rk tilles xalıqlar a'debiyatının' ko'rnekli
wa'killerinin' biri bolıp qaldı.



https://kaa.wikipedia.org/wiki/Vodafone

Vodafone İngilis GSM shirketi, bolıp du'nyanın' 5 kontinentinde 31 ma'mleketde
qizmet ko'rsetedi. ha'm bul tarawda liderdir. Ha'm du'nyanın' en' u'lken GSM
operatorıdır. Vodafone Basshısı Ser Con Bond' dir.

Vodafone so'zi: Voice den kelgen, VO, waqıtdan, DA ha'm phone telepon, degenen
kelip shıqqan. Vodafone MakLaren-Mersedes Benzdin' ha'm Chempionlar Ligası
ra'smiy sponsorı.

Vodafone 30 sentyabr 2010 itiba'ran ortasha 343 miliyon Abonenti ha'm 40
ortaqlıg'ı bolg'an, du'nyanın' en' u'lken mobil operator shirketi bolg'an.

Qısqa waqıtda 1991-jılda erkin bir shirketde Vodafone Group Plc atın alg'an
shirket, 1999-jılda AirTouch Communications firmasına birleskenen son' sektorda
o'siw baslandı. Vodafone, bu'gungi ku'nde bul tarawda aldında Evropa, Amerika
ha'm Uzaq shıg'ıs putin du'nyada qizmet ko'rsetedi du'nyanın' en' u'lken
shirketlerinin' biri.

Evropa ha'm Amerika bazarlarının' lideri bolg'an Vodafone song'ı jıllarda
shıg'ıs ma'mleketlerinde de a'hmiyetli investitsiyalar qoyıwg'a dıqqat qaratıp
atır.



https://kaa.wikipedia.org/wiki/Tu%27rk_qag%27anlig%27i

Tu'rk qag'anlig'i (552—747) — Tu'rkiyler ta'repinen Evroaziyada jaratilgan
u'lken imperiya. Olarga Ashina basshiliq qilgan. VI-asir wortalarinda Altay ha'm
qubla sibirde jasag'an tu'rkiy qawimlerdi birlestirgen jan'a ma'mleket ju'zege
keldi. Bul ma'mleket tariyxqa Tu'rk qag'anlig'i ati menen kirgen. Wonin'
tiykarin saliwshi Bumin edi. 552-jili Bumin (qag'an) dep jariyalandi. Altay
qag'anliqtin' worayi yetip belgilendi Tu'rklerdin' batisqa qaray ju'rgizgen
atlanislarina Istemi basshiliq qiladi. Wog'an (Yabg'u qag'an) degen ataq
beriledi. Tez arada Jetisuw ha'm shig'is Tu'rkistang'a tutasqan yellerde
jasawshi tu'rkiy qawimler bag'indiriladi. 555-jili-aq tu'rkler Sirdarya ha'm
Aral ten'izi boylarina shekem sozilg'an ken' u'lkelerdi iyelep aladi.
Qag'anliqtin' shegarasi Eftallar ma'mleketinin' aymaqlarina shekem barip jetedi.
558-Jili tu'rkler Jayiq (Ural) ha'm Yedil (Volga) boylarin basip aladi.
575-576-jillarda Arqa Kavkazdin' ken' jerlerin iyelep, Qirim yarim atawina kirip
baradi. Na'tiyjede eftallar ma'mleketinin' arqadag'i aymaqlari qa'wip astinda
qaldi. Bunday qolayli waqittan paydalang'an sasaniyler Toxarstan ha'm
Shag'aniyandi eftallardan tartip aladi. Tu'rk qag'anlig'inin' eftallar menen
soqlig'isiw aniq edi. Bunday qiyin siyasiy awhal qag'anliqti Iran, sonin' ala
Vizantiya menen jaqinlastiradi. Iran a'skerlerinin' Balxqa hu'jiminin' ja'rdemi
menen tu'rkler 563-jili Eftallar ma'mleketinin' jerlerine bastirip kiredi. Parak
(Shirshiq) alabi ha'm wonin' worayi Shash qalasi basip alinadi. Sirdaryadan
wo'tip Zarafshan alabina kirip baradi. Wolar Samarqand, Kesh ha'm Naqshabti,
iyelep, Buxarag'a jaqinlasadi. Segiz ku'n dawam etken qatti sawashta
eftallardin' a'skerleri jen'iledi. Solay etip, qubladan Iran sasaniylerinen,
arqadan Tu'rk qag'anlig'inan 563-567- jillarda soqqig'a ushrag'an Eftallar
ma'mleketi birotala joq boladi. Na'tiyjede Amiwdaryanin' qubla jag'alarina
shekemgi wa'layatlar Iran, wonin' won' jaqtag'i jag'alari boylap Kaspiy
ten'izine shekem sozilip jatqan jerler Tu'rk qag'anlig'inin' soramina wo'tedi.
Eftallar patshalig'i qulag'annan keyin, awhal tu'p tamirinan wo'zgeredi.



https://kaa.wikipedia.org/wiki/Qanliko%27l_rayon%C4%B1

Qanliko'l rayonı Qaraqalpag’istan Respublikasinin’ orayliq bo’liminde jaylasqan.
1970-jil 7-dekabrde Qon’irat ha’m Shomanay rayonlarinin’ bo’limlerinen Leninabat
ati menen ajralip shiqqan. 1993-jil 9-yanvardan Qanliko’l rayoni dep ataldi. Jer
maydani 0,74 min’ km². Xalqi 41,3 min’ adam (2005), tiykarinan qaraqalpaqlar ham
qazaqlar janede bul jerde o’zbekler, tu’rkmenler, kareysler, tatarlar, ruslar
ham basqada millet wakilleri jasaydi. Xalqinin’ ortasha tig’izlig’I 1km² qa 55,8
adam. Rayonda 1 qala, 4 awil puqaraliq jiyini bar. Rayonnin’ orayi – Qanliko’l
qalasi. Rayon aymag’I to’mengi Amiwdaryanin’ shep qirg’ag’indag’I Serenum
tegisliginde. Relefi: tiykarinan pastegislik, ko’shpe qumlar bar (Arzimbetqum
massivi). Qurilis materyallarinan gil ha’m qum bar. Egislik maydanlarin Begjap,
M.Nurmuxammedov, Qanliko’l, Bazarbay ha’m basqa kanallar arqali suwg’ariladi.
Respublika ahmiyetindegii magistrall kanallarinan Suwenli, Kindiko’zek,
Qiyatjarg’an, Ajiniyaz kanallari rayon aymag’inan o’tken. Rayonda paxtashiliq,
salishiliq ha’m sharwashiliq rawajlang’an. Rayon xalqi pille, miywe ha’m paliz
o’nimlerin jetilistiredi. Janede bul jerde ko’p jilliq terekler, bag’lar,
tutzarlar, jaylawlar bar. Rayonda tiykarinan 7 fermer xojalig’I is ju’ritedi.
Rayon xalqinin’ ko’pshiligi qaramal, qoy-eshki, tawiq, jilqi, tu’ye bag’adi.



https://kaa.wikipedia.org/wiki/Q%C4%B1tay_filosofiyas%C4%B1

A'yyemgi Qıtay filosofiyası - erteden qa'liplesedi. Onda birinshi qosıqlardın'
kitabı A'yyemgi xalıq poeziyasının' toplamı bolıp sanaladı. (b.e.sh. XI-VI
a'sirler). Tariyx kitabı (b.e.sh. mın'ınshı jıldın' basında) ra'smiy
hu'jjetlerdin' tariyxıy waqıyalardın' jazba su'wretlemelerinin' jıynag'ı bolıp
tabıladı. Ta'rtib kitabı (b.e.sh. IV-I a'sirler) siyasiy ha'm diniy
ta'rtiplestiriwler, ba'ha'r ha'm gu'z kitabı (b.e.sh. VI-IV a'sirler) etikalıq
ha'm formal ma'selelerdi sheshiw.

Filosofiyanın' rawajlanıwının' en' a'hmiyetlisi bolıp jan'alıqlardı jasaw kitabı
(b.e.sh. XII-VI a'sir) bolıp esaplanadı. Bunda du'nya ha'm Adam haqqındag'ı
Qıtay filosofiyasında birinshi tu'sinikler o'z ko'rinisin tabadı. Bul kitaptın'
u'sh a'hmiyetli bo'leklerinen birewi İnv ha'm Yan elementleri haqqındag'ı
miflerdi beredi.

Konfutsiydin' (b.e.sh 551-479 jj) pikiri boyınsha "İnsan o'zi ushın emes,
ja'miyet ushın insan" bolıp tabıladı. Konfutsiylik etika adamdı onın' sotsiallıq
funktsiyası menen baylanısta tu'sinedi, al ta'biyat bul adamdı usı funktsiyanı
tiyislik da'rejede orınlawg'a a'keliwi dep biledi.



https://kaa.wikipedia.org/wiki/Pyotr_Tchaikovskiy

Pyotr IliyichTchaikovskiy (Russha: Пётр Ильич Чайкoвский) (7-May 1840 - 6
Noyabr' 1893) Romantik periodta jasag'an Rus kompozitori bolg'an. Ol rus
kompozitorlarinin' en' ataqlisi esaplanadi. Onin' melodiyalari sezimlerge toli;
tolqindirarli ha'm dramatik elementlerge bay. Ol Batis Evropa muzikasinan ko'p
u'yrendi, lekin onin' muzikalari ju'da' Russha esitiledi. Onin'
kompozitsiyalarina 11 opera, 3 balet, orkestr muzikasi, kamera muzikasi ham' 100
den aslam qosiqlar kiredi. Onin' baletleri ("Aq Quw Ko'li", "Shelkunchik" ha'm
"Uyqidag'i Suliw") klassik muzikanin' en' belgili namalarin o'z ishine qamtiydi.

Chaikovskiydin' a'kesi rudada islewshi Ukrainali injener edi. Onin' anasinin'
atasi Rossiyag'a ko'ship o'tken Frantsuz bolg'an. Anasi tinishsiz hayal bolg'an;
Chaikovskiy usinday xarakterdi anasinan alg'an boliwi mu'mkin. Chaikovskiy bes
jasinan pianino shertip u'yrene basladi. Ol tez arada o'z oqitiwshisinan da ozip
ketti. Onin' sem'yasinda orkestrion (muzika qutisi) bar edi ha'm ol onda Mozart,
Bellini, Donizetti ha'm Rossinidin' klassik muzikalarin shertetug'in edi.



https://kaa.wikipedia.org/wiki/Johann_Gutenberg

Johannes Gensfleisch zur Laden zum Gutenberg (ko'birek Johann Gutenberg ismi
menen belgili) (shama menen 1390-jillar - 3-Fevral' 1468), Nemis temir-ustasi
ha'm oylap tabiwshisi bolg'an. Ol 1450-jillarda baspa boyinsha islegen
miynetleri menen belgili, sonin' ishinde ol topografiyani oylap tabiwi menen
dan'q arttirdi. Gutenberg Mainz qalasinda, sawdager Friele Gensfleisch zur
Ladennin' sem'yasinda tuwildi. Gutenbergtin' a'kesi jasap turg'an jerinin' atina
"zum Gutenberg" dep familiyasin o'zgertti. Gutenberg baspa ushin metall sortin;
siyalardi; (metal ha'riplerdi) ju'da' aniq teriw jolin; ha'm baspa mashinanin'
jan'a tu'rin oylap tapti. Ol baspa mashinasinin' pikirin vino islep
shig'ariwshilardin' press mashinasinan aldi. Ko'plegen adamlar Gutenbergti
qozg'aliwshi teriw baspa isin oylap tapti dep oylaydi, lekin ol aldin Qitayda
oylap tabilg'an edi; baspani ko'rin'. Qozg'almali baspadan aldin adamlar blokli
baspadan paydalandi. Blokli baspada basip shig'ariwshi mashina bir bo'lek metal
yamasa ag'ashtan toliq bir bet basilip shig'ar edi. Qozg'almali baspa mashinada,
bo'lek ha'ripler (A, B, C ...) metal yamasa ag'ashtan islendi, ha'm olar ha'r
qiyli so'zlerde qayta qayta paydalaniliwi mu'mkin boldi. Birgelikte alip
qarag'anda, Gutenbergtin' oylap tabiwlari basip shig'ariwdi tezletti. Renessans
Evropada informatsiya jariliwi ju'zege keldi - qisqa waqit ishinde adamlar
ko'plep jan'a kitaplar basip shig'ardi. Jan'a kitaplardin' ko'plep sanda
basiliwina Gutenberg basip shig'arg'an Bibliya - Gutenberg Bibliyasi - sebep
boldi.Bul adamlar ko'p sanda basip shig'arg'an birinshi Bibliya edi; onin' basip
shig'ariwin Gutenberg 1455-jildin' 23-Fevral'inda baslag'an. Gutenberg
isbilermenlikti bilmegenligi sebepli o'zinin' oylap tabiwinan ko'p aqsha isley
almadi. Onin' nizam menen problemalari bolip, mashinalarin ozinin' sherigi
Johann Fustqa aldirip qoydi. Sol waqittag'i Arxiepiskop Gutenbergke ashindi,
ha'm og'an ha'r jili kiyimler, vino, ha'm aziq-awqatlar menen napaqa beriwge
wa'de berdi. Gutenberg 1468-jili Mainz, Germaniyada qaytis boldi. O'z waqtinda
Gutenberg tabisqa erispedi, lekin onin' oylap tabiwi ju'da' a'hmiyetli boldi.
Qisqa waqit ishinde, jan'aliqlar ha'm kitaplar Evropa boylap ju'da' tez tarqala
basladi. Ilimpazlar bir biri menen jaqsi baylanisa aldi, ha'm na'tiyjede ilim
ha'm texnologiya tez rawajlana basladi. Ko'plep adamlar oqiwdi u'yrendi.
Bu'gingi ku'nde elege shekem Gutenberg Bibliyasinan 60 danasi saqlanip qalg'an.
Olar qozg'almali baspa mashinadan shiqqan en' eski kitaplar esaplanadi.
Gutenberg Galaktikasi ha'm Gutenberg Proekti Gutenbergtin' ati menen ataladi.
AQSHtag'i Gutenberg, Ayova qalasi onin' atina qoyilg'an.



https://kaa.wikipedia.org/wiki/Elektr_tog%C4%B1

Elektr togı — elektr zaryadlarının' ta'rtipli ha'reketi. Elektr togı payda
bolıwı ha'm ha'r waqıtta payda bolıp turıwı ushın:

Zaryadlı za'rreler tok tasıwshılar dep ataladı. Metallar ha'm
yarımo'tkizgishlerde tok tasıwshılar elektronlardan, elektrolitlarda teskeri
ha'm kerisinshe ionlardan, ionlasqan ga'zlerde teskeri ha'm keri ionlar ha'mde
elektronlardan iba'rat.

Zaryadlı za'rrelerdın' elektr maydan ta'sirinde jismge tiyisli ko'shiwi
na'tiyjesinde payda bolatug'ın Elektr togı otkiziwshenlik togı dep,
zaryadlang'an makroskopik zat (ma'selen, suyıqlıq ya'ki ga'z)lerdın' ko'shiwinen
ju'zege keletug'ın elektr togı konveksion tok dep ataladı. Sıljıw togı dep
atalatug'ın tok ha'm bar. Bul tok zaryadlar ha'reketine baylanıslı bolmay,
kerisinshe elektr maydan ku'shlengenliginin' waqıt boyınsha o'zgeriwine
baylanıslı (proportsional) boladı. Sıljıw togı magnit maydan payda qılıw
imka'niyatı ushın g'ana o'tkeziwshenlik ha'm konveksion tokqa ekvivalentdir.

Zaryadlardın' tartipli ha'reketine o'zgermes tok dеp ataladi. toktın' jo’nelisi
spatında terkeri zaryadlardın' ha'reket jo’nelisi qabıl qılıng'an.



https://kaa.wikipedia.org/wiki/Aktsiz

Aktsiz (lat. accido — kesemen) degen ma'nini an'latadı. Bul salıq geypara
konkret tovar tu’rlerin o’ndiriwshi ha’m tutınıwshılardan alınadı. Mısalı,
sigareta, spirtli ishimlikler, benzin ha’m t.b. Sotsiallıq qamsızlandırıwg’a,
qarjı, barlıq firma ta’repinen is haqı belgili bir payız ko’rinisinde
ajıratıladı. Bul qarjı byudjet basqa tu’sirimlerinen «ajıratılıp» ketpeydi, al
pensiya, balalarg’a beriletug’ın napaqalar, kesellik byulleten ha’m dekret
otpusklerine jumsalatug’ın arnawlı fondtı du’zedi. Endi salıqlardan
to’lenetug’ın qarjılardın’ nelerge jumsalatug’ının ko’remiz. Ma’mleket byudjeti
qa’rejetleri jumsalıwına qarap, o’ndiristin’ rawajlanıwı ushın ketetug’ın
sarplamalar, atap aytqanda, invistitsiya sarplamaları, soyiallıq-ma’deniy
sarplamalar, yag’nıy ma’mleketke qaraslı sotsial-ma’deniy xızmet tarmaqların,
sonın’ ishinde, den sawlıqtı saqlaw, sotsiallıq ta’miyinlew, bilimlendiriw ha’m
ma’deniyattı pul qarjıları menen ta’miyinlep turıw sarplamaları, ma’mleketti
basqarıw qa’rejetleri yamasa ha’r qıylı kategoriyadag’ı ma’mleket ma’kemeleri
qa’rejetleri: huqıq qorg’aw ha’m a’skeriy ka’rejetlerge jumsaladı. Ma’mleket
o’zinin’ byudjet siyasatın eki usıldan paydalanıp du’zedi. Salıqqa tartıwdı
basqarıw. Egerde ma’mleket ekonomikası inflyatsiyadan zıyan ko’rip atırg’an
bolsa, onda bul jag’dayda ma’mleket pul massasın kemeytiwge ha’reket etedi.
Bunın’ ushın ol salıqlardı ko’beytedi. Firma ha’m xalıqtın’ aylanısqa
shıg’aratug’ın pulları kemeyedi. Kerisinshe, ma’mleket salıq to’lew quwatın
arttırıw ushın, yag’nıy o’ndiris ha’m tutınıwdın’ to’menlewin saplastırıw ushın
salıq stavkaların kemeytiwi mu’mkin. Bul iske juwap retinde firmalar tovar
o’ndiriwge ko’birek qarjı qoyadı, xalının’ tutınıw aktivligi artadı. Ekonomikada
janlanıw payda boladı. byudjet tu’sirimlerinin’ qa’rejetlerinin’ ornın toltıra
almawı aqıbetinde byudjet kemshiligi ju’zege keledi. Eger kemshilik ko’lemi
jaratılg’an milliy o’nim qunının’ 2-5 % ne ten’ bolıp, bunnan artıp ketpeytug’ın
bolsa, bul ekonomika ushın a’dettegi hal esaplanadı. Tu’sirim ha’m qa’rejetlerdi
muwapıqlastırıw arqalı kemislik saplastırıladı, tu’sirim ko’beytiledi yamasa
qa’rejetler kemeytiledi. Ma’mleket kemshiliktin’ ornın toltırıw ushın bahalı
qag’azlar obligatsiyalar shıg’aradı ha’m olardı firma, bank ha’m xalıqqa satadı.
Usı bahalı qag’azlar ja’rdeminde olardın’ iyeleri ma’mleketten u’zliksiz
ra’wishte payız ko’rinisinde tu’sirim alıp turadı.



https://kaa.wikipedia.org/wiki/%C4%B0nter,_Milan_(futbol_klub%C4%B1)

İnter (Milan, İtaliya)-1908 jılda du'zilgen. forması-ko'k-qara, stadionı:
San-Siro, basqasha Juzeppe Measso, 85.433 orınlıq, qurılg'an waqtı-1926 j,
İtaliyanın', chempionı 18 ma'rte, İtaliya kubogının' jeniwshisi-7
ma'rte(1939,78,82,2005,06,10,11), İtaliya super kubogının' jeniwshisi-5
ma'rte(1989,2005,06,08,10), UEFA chempionlar ligasının iyesi-3
ma'rte(1964,65,2010), UEFA kubogının iyesi-3 ma'rte(1992,94,9.

1908-shi jıldın' ma'rtın 9-da Corcio Mudjaninin basshılıg'ında Milan qalasının
ekinshi komandası - İnter qurıladı. Klubdın emblemasın da Jorcionın qa'lewi
boyınsha jaratılıp.

1910-shi jılda birinshi ma'rte İtaliya chempionı bolg'an İnter 1950-shi jıllarda
bir neshe ma'rte medallardı bayram etdi. 1954-shi jılda İnterdin “qızıl da'wri”
baslandı. Ellenio Erreranın' basshılıg'ında klub eki ma'rte Evropa Chempionları
Kubogına iye boldı, bir neshe ma'rte u'lke chempionlıg'ın ha'm kubogın utıp.

1990-shi jıllarda klubg'a Jovanni Trapattoni basshılıq etdi. 1993-1994-shi
jıllarda klub jalg'ız bir xal sayasında A seriyasında qala bilip. Son' bolsa
UEFA Kubogında utıp. 1995-shi jılda klubdın prezidenti Massimo Moratti,
Ronaldo,, Kristian Vyeri ha'm Ernan Krespo uqsag'an oyınshılardı alıp. biraq
klub ja'nede u'lke chempionatında bas sıylıqtı alalmadı. 1998-shi jılda Luidji
Simonedin' basshılıq etiwi menen İnter ja'ne UEFA Kubogına shıg'ıp. 2000-shi
jılda Moratti Marçello Lippidi klub basshılıg'ına akelip. Anjelio Peruççi
uqsag'an tanılg'an futbolshılar jaqsı oyın ko'rsetsede, ja'ne Skudetto alınbadı.
2002-2003-shi jıllar İnter milliy chempionatda ekinshi orındı iyelep, UEFA
Chempionlar Ligasının' yarımfinalında Milan g'a utıladı.

2003-2004-shi jıllar sezonında komandag'a aldın Alberto Zakkeroni, son' bolsa
Roberto Mançini basshılıq etip. 2005-shi jılda klub İtaliya Kubogına ha'm Super
kubogına iye boladı. ha'zirde komandag'a Wolter Mazzarri bas trenerlik etip
atır.



https://kaa.wikipedia.org/wiki/%C4%B0bray%C4%B1m_Yusupov

İbrayım Yusupov - ko'pshilikke ken' ma'lim shayırlardın' biri. Ol 1929-jılı
Shımbay rayonının' Azat awılında tuwılg'an. A'debiyatqa ha'wesligi mektepte oqıp
ju'rgen jıllarınan-aq baslang'an, diywalı gazetalarg'a qosıqları basılıp
turg'an.

Qaraqalpaq a'debiyatının', a'sirese, poeziyanın' jetilisiwi ha'm ko'rkemlik
jaqtan ba'lentlikke ko'teriliwinde onın' talantlı wa'kili İbrayım Yusupovtın'
og'ada u'lken ornı bar. İbrayım Yusupov qaraqalpaq a'debiyatına Ullı Watandarlıq
urıstan son'g'ı jılları keldi. Shayırdın' ayrıqsha pafosqa tolı ken' lapızlı
lirikası, oyshıl, obrazlı, filosofiyalıq shıg'armaları, ulıwma poeziyası,
epikalıq shıg'armaları oqıwshılar ja'miyetshiligi ta'repine jaqsı bahalandı.
Onın' shıg'armaları orıs, o'zbek, qazaq, ha'm t.b. tillerge awdarılg'an.

İ.Yusupovtın' qaraqalpaq a'debiyatında poema janrın rawajlandırıwg'a qosqan
u'lesi salmaqlı. Shayırdın' birinshi poeması "Joldas mug'allim" 1949-jılı
jazıldı. Bul poema onın' shayırlıq jolın belgilewshi shıg'arması edi. Sonnan
bergi da'wirde "Akatsiya gu'llegen jerde", "Aktrisanın' ıg'balı", "Eski fontan
ertegi", "Gilemshi hayal haqqında haqıyqatlıq", "Dala a'rmanları", "Tumaris",
"Poseydonnın' g'a'zebi", "Bu'lbil uyası", "Ma'melek oy" t.b. shıg'armaları
belgili.

İ.Yusupov "Qaraqalpaqstang'a miyneti sin'gen ko'rkem g'ayratkeri" ha'm
"Qaraqalpaqstan ha'm O'zbekstan xalıq shayırı", Respublikalıq Berdaq atındag'ı
sıylıqtın' laureatı. A'debiyattı rawajlandırıwdag'ı miyneti ushın hu'kimet
ta'repinen orden ha'm medallar menen sıylıqlandı. İ.Yusupovtın' "Seydan
g'arrının' gewishi" atlı gu'rrin'i qaraqalpaq a'debiyatında en' jaqsı
gu'rrin'lerden esaplanadı. Da'slepki kolxozlasıw da'wirlerinin' kishkene g'ana
bir epizodın su'wretleytug'ın bul shıg'arma 1956-jılı jazıldı. Bul waqıtları
A'.Shamuratov ta'repinen jazılg'an "Qırıq qız" pesasın qayta shıg'ıp
tamashago'ylerge usındı. Teren' ma'nili yumorg'a tolı "O'mirbek laqqı"
komediyası u'lken tabısqa iye boldı. Son'g'ı jılları "İskender patshanın' tu'si"
pesası saxnalastırılıdı. A'debiyatımızdın' tariyxında birinshi ma'rtebe
"A'jiniyaz" operasının' librettosın jazdı.

İ.Yusupov qaraqalpaq a'debiyatın o'zinin' ko'p g'ana awdarmaları menen bayıtqan
shayır. Pushkin, Lermontov, Gete, Shekspir, Mayakovskiy h.t.b. shayırlardın'
ayırım shıg'armaları menen qaraqalpaq oqıwshıların tanıstırıwda u'lken xızmeti
bar.

"Dala a'rmanları" (1964) poemasında U'stirtti bag'ındırıwshı adamlardın'
qaharmanlıq miyneti jırlanadı. Taydın' izin qırıq jıl saqlag'an taqır, qıran
ushsa qanatı, tulpar shapsa doynag'ın ku'ydirgen jaziyra, mun'lı namag'a
shertken mayalısh, dala ju'yrigi-jayranlar o'sken kenlik oqıwshının' ko'z
aldınan birli-bir o'tip jatadı.

"Tumaris"- qaharmanlıq temadag'ı poemalardın' qatarına kiredi. (1970-jılı
jazılg'an). O'z xalqının' o'tken tariyxı, an'ız hikayaları shayır ushın og'ada
bay material beredi. O'tkendi su'wretlew shayırg'a bu'ginginin' ullılıg'ı
jetkeriw ushın kerek. Ha'r bir xalıqtın' o'tmishinde an'ızg'a aylang'an
qaharmanlıq waqıyalar ko'p. Usılardın' biri – qaraqalpaqlardın' ata-babaları
esaplang'an massagetlerdin' hayal patshası Tumaris tuwralı qaharmanlıq ha'diyse.
İ.Yusupovtın' "Tumaris" poemasında sol hayal patshanın' o'z jeri, o'z
qa'wimlerinin' erkinligi ushın ja'ha'nger Kirge qarsı ma'rtlik sawashı
sa'wlelendiredi.



https://kaa.wikipedia.org/wiki/UEFA_Chempionlar_Ligas%C4%B1_2013/2014

2013-14 UEFA Chempiyonlar Ligasi, UEFA Chempiyonlar Ligasi nin' 22, Evropa
Chempiyon Klublar Kubogi menen birlikte 59. Mawsimi. Final 24 May 2014'jil.
Lisabon dagi Estádio da Luz Stadioninda oynaladi. Bul Estádio da Luz'da bolip
o'tetug'in birinshi final boladi. bul jıl birinshi marte qatnasatug'in
klublardan bolg'an ha'm 19 jas li oyinshilardin' belesiwi UEFA Jaslar Ligasi na
qatnasiwina imkaniyat beriledi.

Qavs ichida ligada oʻtgan mavsumdagi tutgan mavqei koʻrsatilgan (UE: Unvon
egasi).

Turnir jadvali to'mendegidey korinisde (ha'mme qura'lar UEFA shtab-kvartirasi
joylasqan Shveysariya nin' Nyon qalasinda bolib o'tdi).

Saralaw ha'm pley-off roundlarinda, Klublar 2013-jilgi UEFA koeffitsiyentlar
reytin'i tiykarinda 2 turli tan'lap ha'm tanlan'bagan Klublarga bolinedi, ha'm
keyin klublar eki oyinli uy ha'm miyman oyinlari arqali saralanadi. Bir
Assotsiatsiyadan bolgan klublar bir birine qarsi maydanga tuspeydi.

Not: UEFA'nın aldığı kararla birlikte Metalist Kharkiv, şike yaptığı
gerekçesiyle Şampiyonlar Ligi'nden men edilmiş; yerine Yunanistan Ligi
takımlarından PAOK FC geçmiştir.



https://kaa.wikipedia.org/wiki/Ten%27iz_maydan%C4%B1

Ha'zirgi ten'iz huqıqı ma'lim xalıqaralıq-huqıqıy normalar biyg'a'rez sisteması
sıpatında 1982-jılı qabıl etilgen Ten'iz huqıqı boyınsha BMSh konventsiyasında
kodifikatsiyalang'an. Onda barlıq ten'iz maydanları, sonın' ishinde ten'iz ha'm
okeanlar tu'bi ha'm ta'biyiy baylıqları, olardın' u'stindegi hawa boslıg'ı
huqıqıy da'rejesi ha'm huqıqıy ta'rtibi belgilengen. Usı universal
kodifikatsiyalang'an Konventsiya teksti, qatnasıwshı ma'mleketler ta'repinen
konsensus tiykarında Ten'iz huqıqı boyınsha III Konventsiyada islep shıg'ılıp,
ten'iz maydanlarınan tınısh maqsetlerde ha'm adamzat pa'rawanlıg'ı ushın
paydalanıw ha'm onı qadag'an etiwdi retlestiriwshi ken' ko'lemdegi
xalıqaralıq-huqıqıy normalardı kodifikatsiyalaw ha'm progressiv
rawajlandırıwdın' ayqın mısalı bolıp tabıladı. Konventsiya eki tu'rdegi,
yag'nıy: birinshiden, qurg'aqlıq boyı ma'mleketleri aymag'ının' quram bo'legin
du'ziwshi ha'mde; ekinshiden, ma'mleketler yurisdiktsiyası ko'leminen tısqarıda
jaylasqan ten'iz maydanları huqıqıy da'rejesi ha'm huqıqıy ta'rtibin belgileydi.

Konventsiyag'a muwapıq, jag'a boyı ma'mleketinin' suvereniteti (ha'm onın'
milliy yurisdiktsiyası) onın' qurg'aqlıq aymag'ı ha'm ishki suwları tısqarısına,
arxipelag-ma'mleket bolsa onın' arxipelag suwları shegarası tısqarısına ha'm
og'an tutasqan aymaqlıq ten'iz dep atalıwshı ten'iz poyasına jayıladı. Atap
ko'rsetilgen suverenitet aymaqlıq ten'iz, onın' tu'bi ha'm ta'biyiy baylıqları,
u'stindegi hawa boslıg'ına da tarqaladı. Aymaqlıq ten'iz u'stindegi suverenitet
ten'iz huqıqı boyınsha Konventsiya ha'm xalıqaralıq huqıqtın' basqa normalarına
muwapıq a'melge asırıladı. İshki suwlar ha'm aymaqlıq ten'iz ja'ne tiyisli
ra'wishte arxipelag suwlar ha'm aymaqlıq suwlar, sonday-aq, olardın' u'stindegi
hawa boslıg'ı, tu'bi ha'm jer astı baylıqları bunnan kelip shıg'ıwshı barlıq
aqıbetler menen tiyisli ma'mleket aymag'ının' bo'legi esaplanadı. Usı
maydanlardın' huqıqıy ta'rtibi tiyisli ma'mleket ta'repinen o'z
xalıqaralıq-huqıqıy minnetlemelerinen kelip shıg'ıp ha'm og'an say ra'wishte
erkin tiykarlarda ornatıladı. Usınday aymaqlıq ten'izge tiyisli xalıqaralıq
minnetlerinen biri, yag'nıy basqa barlıq ma'mleketler kemelerine tınısh o'te
alıw huqıqının' beriliwi minnetlemesi mazmunı ha'm onnan paydalanıw
sha'rayatları Konventsiyada ko'rsetilgen.



https://kaa.wikipedia.org/wiki/Ta%27jikler

Ta'jik xalqının' ata-babaları b.e.sh. birinshi mın'ınshı jılları Ta'jikstannın'
tawlı ha'm tegislik jerlerinde, sonday-aq, O'zbekstannın' Zarafshan,
Qashqadarya, Fergana oypatılıg'ında jasag'an İran tilindegi sak h.t.b.
qa'wimlerden qa'liplesken. Etnonim "ta'jik", VIII a'sirdegi Orxan jazba
esteligindegi "tazik" etnonimi menen baylanıslı, "ta'jik" etnonimi menen tat
etnonimde o'z-ara baylanıslı. "Tat" etnonim otırıqlı o'zinen burıng'ı
ma'deniyatlardı qabıl etken, tu'rki xalqın an'latqan. Al "ta'jik" etnonimi İran
tilindegi xalıqtı an'latqan. Da'wirlerdin' o'tiwi menen Orta Aziyanın'
tu'sliginde ha'r babasında jasawshı "tat", "ta'jik", "chag'atay" etnonimleri
etnikalık g'ana ma'nisin an'latbag'an. Al ol etnonimler arasındag'ı xojalıq
ma'deniy quramalı baylanıslardı an'latqan. Olardın' qaysı tilinde so'ylewin
esapqa almag'an. Tu'rki qa'wimlerdin' ko'beyiwi menen otırıqlı xalıqtın'
ko'pshiligin ta'jik dep atag'an.

IV-V a'sirlerde Orta Aziyag'a, sonın' Sogdiana jerinde ha'm Toxaristang'ada
arqadan etnikalıq toparlar "Aq gunnılar" - xianitler, kidaritler ha'm eftalitler
keledi. VI-VII a'sirlerde, tu'rk kaganatı da'wirinde bul jerlerge tu'rkler
keledi. Bul qa'wimler birigip sasanidli İran patshasının' jawlap alıw siyasatına
qarsı gu'resti. Kelgen qa'wimlerdin' ayırım bo'lekleri jergilikli xalıqlarg'a
aralastı. Arablardın' Orta Aziyanı jawlap alıw da'wirinde, VIII a'sirde
Ta'jikistanda tiykarınan 3 etnikalıq wa'layat boldı: Sogdianlar - arqada,
Zarafshan basseyninde, Toxaristan - tu'slikte, Amudaryanın' joqarg'ı
jag'alarında, Fergana - arqa shıg'ısta. Bir Qıtay sayaxatshısı, 630-jılı Orta
Aziyada bolg'an. Onın' ko'rsetiwinshe Sogdianalılar menen toxarlardın' shegarası
Baysın tawına jaqın bolg'an. Bul 3 wa'layattın' etnikalıq quramı quramalı
bolg'an. Olarda İran tilindegi qa'wimler menen birge tu'rki tilindegi
qa'wimlerde bolıp, bularda ta'jik xalqının' etnogenezinin' qa'liplesiwine
qatnasqan. Sogda, Toxaristan ha'm Fergana wa'layattın' ma'deniyatlarında
o'zgeshelikler bolg'an. Ol o'zgeshelikler jazıwlarında, aqshalarında, dinlerinde
bolg'an. Sogdianlılardın' a'jayıp esteliklerine Varaxsha, a'yyemgi Pendjikent,
Mug tawında qulag'an qorg'an qaldıg'ın h.t.b. Ma'selen, VIII a'sirge shekem
Toxaristanda buddizm o'mir su'rgen. Sonday-aq, Toxaristanda arqa İndiya
ma'deniyatının' ta'siri bolg'an. Ta'jikistannın' tusligindegi Baktriyadan XIX
a'sirdin' 70-jılları xalıqtan "Amudarya o'ljasın" satıp alg'an. O'lja altınnan
islengen zatlar Sak-a'sker, ol ko'rinis altın taxtayg'a oyıp salıng'an, b.e.sh.
VI-V a'sirlerge tiyisli estelikler. Bul o'ljalar arasında to'rt at jegilgen,
olarda adamlar otırg'an, altın "arba" ko'rinisin elesletetug'ın kishkene zat
bar. Bul altın zatlar Orta Aziyanın' jergilikli xalıqlarının' ata-babalarına
tiyisli estelikler. Solar az qolları menen islep o'nerin solar arqalı
o'zlerinin' ideologiyaların sa'wlelendirgen.



https://kaa.wikipedia.org/wiki/Q%C4%B1z%C4%B1lqum

Qızılqum sho'listanı tiykarınan qumlı tegisliklerden turadı, bul qumlı
tegislikler Qızılqum arqa-batıs bo'legin o'z ishine alıp maydanı 3,5 mln ga
jerdi iyeleydi. Arqa-batıs Qızılqum ken' tegislik bolıp (75-100 m) jaylasqan.
Aral ten'izi sho'l zonalar menen qorshalg'an ten'izdi arqa-batısın Qızılqum ha'm
batısında A'miwdarya deltası menen shegaralang'an. Qızılqumda to'beshikli jerler
ushırasıp olardın' biri Beltaw, onın' eni 1-2 km uzınlıg'ı batıstan-shıg'ısqa
deyin 100 km di iyeleydi. Ortasha biyikligi 70-80 m (ten'iz betinen)
ba'lentlikte, al arqa ta'repi ten'izge qaray jıljımaqta. Ken' maydandı
iyeleytug'ın Jan'adarya u'lken tegisliklerdi o'z ishine aladı, ol jerde
tiykarınan taqırlı taslandı jerler esaplanadı.

Shıg'ıs ta'repinde Sultanuzdag tawı, ol A'miwdaryanın' go'ne deltasınan baslap
shıg'ıstan-batısqa deyin Xojako'lge shekem sozılg'an bolıp uzınlıg'ı 40 km, eni
10-15 km aralıqqa deyin sozılıp, onın' ten'iz betinen 485 m ba'lentlikte
jaylasqan. Taw shoqqılarınan Nurataw, Sultanuzdag ha'm olardın' arasınan
a'yyemgi to'beshiklerinen paleozoydan qalg'an porodaları ushırasadı. Topıraq
quramı sazlı ha'm taslı jerlerden turadı. Suw deregi tiykarınan grunt suwları
na'tiyjesinen bolıp, onın' teren'ligi 6-60 m teren'likte jaylasqan. Qızılqumda
mın'lag'an qudıqlar qurılg'an, olardın' ko'pshiliginde dushshı suw bolıp onı mal
sharwashılıg'ında shopanlar ken'nen qollanadı.

Klimatı ju'da' qurg'aq bolıp, keskin kontinentallı, Chabazg'an meteostantsiyası
mag'lıwmatı boyınsha ortasha jıllıq temperatura 10-12 C qa jetedi (maksimal
+41,5+45C, minimal +22+28C), qısı suwıq bolıp arqadan arktika suwıq ag'ımı
keledi. Qıs ayları qardın' qaplap jatıwı 8-22 ku'n. Birinshi qar oktyabrden
tu'sip, en' son'ı aprelde toqtaydı. Jıllı ku'nler 157-191 ku'n dawam etedi.
Atmosferalıq jawın-shashın jılına 67-136 mm di quraydı. Ulıwma jawın-shashın
jıllıq mug'darı az jawadı.



https://kaa.wikipedia.org/wiki/Q%C4%B1rg%27%C4%B1zlar

Orta Aziya xalıqlarının' ishinde qırg'ız xalqının' ata-babaları menen
qırg'ızlardın' xalıq bolıp qa'liplesiwi tartıslı, tolıq sheshilgen ma'sele emes.
Bunın' bir sebebi eki etnikalıq birikpenin' bir at penen Tu'slik Sibirde, Enisey
jag'asında ha'm Shıg'ıs Orta Aziyada gezlesiwi. Qırg'ız xalqının' kelip shıg'ıw
ma'selesine bag'ıshlang'an İlimiy Ken'es 1956-jılı Bishkek qalasında o'tti. Bul
Ken'estin' juwmag'ında, qırg'ız xalqının' qa'liplesiwinde Oraylıq Aziya
tiykarg'ı orınlardın' biri dep esaplanadı. Olardın' Orta Aziyag'a qashan, qay
bag'dar menen kelgenligi haqqında eki tu'rli pikirler boldı. Birinshi pikir
A.N.Bernshtam ta'repi, bular 1300-1400 jıllar qırg'ızlar Tyan-Shang'a
qonıslasqan dep esaplaydı. Ekinshi pikirdegi ilimpazlar qırg'ız ata-babaları
ha'm ozleri a'yyemgi zamannan ha'zirgi territoriyasında jasamaqta dep esaplaydı.
Qırg'ızlardın' Enisey boyınan Oraylıq Tyan-Shang'a XIII a'sirde kelgen, a'sirese
Qıpshaqlardın' keliwi menen baylanıslı degen pikir u'stemlik etti. Bul avtorlar
qırg'ızlardın' ha'zirgi territoriyasına Tu'slik Sibirden ko'ship keliwin tek
siyasiy jag'dayg'a baylanıstırdı. Biraq etnikalıq tariyx bul sotsiallıq,
ekonomikalıq, ma'deniy, turmıslıq ha'm etnikalıq traditsiyalar menen tıg'ız
baylanıslı. Tyan-Shan, Pamir-Alay ha'm Sayan-Altay jerleri a'yyemgi bir neshe
qa'wimler ta'repinen o'zlestirildi. Bul jerlerdegi jaylawlar menen jollar,
egislik jerler menen jabayı an'lar makanları, adamlardın' qonıslıqları qırg'ız
xalqının' ata-babaları ha'm qırg'ız xalqının' qa'liplesken jerindegi estelikler
dep esaplanıwı kerek. Sebebi ha'r qanday etnostın qa'liplesiw territoriyası
bolıwı sha'rt. Sonlıqtan qırg'ızlardı Tyan-Shang'a kelip bolıp qa'liplesken
xalıq dep esaplaw anıqlawdı talap etedi. Qırg'ız xalqı Enisey boyınan kelgen
ha'm jergilikli a'yyemgi, Orta a'sirlerdegi qa'wimlerdin' aralasıwınan
qa'liplesken. Qırg'ız xalqının' qa'liplesiwi etnikalıq tariyxı jergilikli
xalıqlar menen ha'r tarmaqlı qarım-qatnas na'tiyjesinde qırg'ız xalqı Tu'slik
Sibir, Orta Aziya, Qazaqstan xalıqları menen ha'r tu'rli baylanısta, sonın'
menen birge etnikalıq qarım qatnasıqta bolg'an. Qırg'ızlardın' a'yyemgi
ata-babaları a'yyemgi saklar, usunlar, dinlikler menen unnılardan quralg'an.

Ko'p ilimpazlar qıpshaq etnonimin bashkir, o'zbek, qaraqalpaq, qazaq, qırg'ız,
Altayda, Qırım tatarlarında, gagauzlarda barlıg'ın ko'rsetedi. Ol xalıqlar
bir-birinen qashıq jerlerde jasaydı, son'lıqtan qırg'ız, o'zbek bolmasa
qaraqalpaq xalqının' ata-babaların sol jerlerden izlew na'tiyje bermeydi. Sebebi
qay jerde uqsas urıw bolsa, sol jerde xalıqtın' qa'liplesken jeri emes, al
subetnos bolmasa urıwlardın' belgili bir da'wirlerde bo'lingenliginen ha'r
jerde, ha'r xalıq quramında bolıwı mu'mkin. Bul tek olar arasında etnikalıq
baylanıstan azıraq derek berse de, ol jag'day xalıqtın' qa'liplesiw ornın',
waqtın anıqlay almaydı. Ma'selen, qazaq, qırg'ız, o'zbek, qaraqalpaqlardın'
etnonimleri, Qıpshaq, Nayman, Sart, Qon'ırat h.t.b. bashkir, xakas, tuvalılar,
buryatlar menen yakut etnonimlerinin' arasında ko'riniwinen Orta Aziya
xalıqlarının' ata-babaların Tu'slik Sibirden izlewge bolmaydı. Sebebi ol jerdegi
xalıqtın' xojalıq tu'rleri, sog'an baylanıslı xalıqtın' materiallıq ha'm ruxıy
miyrasları Orta Aziya xalıqlarının' xojalıq tu'rlerine o'zlerine ta'n
ma'deniyatına sa'ykes kelmeydi. Son'lıqtan ha'r bir xalıqtın' o'zi jasap
atırg'an jerinen onın' milliy ma'deniyatınan ajıratug'a bolmaydı. Biraq bul
pikirden, Orta Aziya xalıqlarının' ata-babalarının' qa'liplesiwine Sibirden
etnikalıq baylanıs bolmadı degen pikirden juwmaq shıqpawı kerek. Ol etnikalıq
baylanıs jergilikli xalıqlardın' qa'liplesiwinde sheshiwshi derek emes dep
biliwi kerek. Ko'ship qonıw ha'm qonıslasıw waqtın, sebebi ko'ship kelgen
jerindegi xalıqqa qalay, qansha da'rejede aralasıwın anıqlaw qıyın. Sonın' ushın
etnonimlerdin' uqsaslıg'ı xalıqtın' kelip shıg'ıwın anıqlawda tiykarg'ı derek
emes. Bul ma'selede tiykarg'ı derek jerleslik, xojalıq, ma'deniyat birligi
bolıwı kerek.



https://kaa.wikipedia.org/wiki/Neorealizm

Neorealizm (neo... Ha'm realizm) — 1) 20-a.din' 40-jılları ortasınan 50-jillar
ortasına shekem italiya kinosında belgili bolg'an ag'ım. Demokratik milliy o'ner
ushın gu'res ha'diysesinde quralg'an. Ijtimaiy adalat ha'm insannin'
qadir-qimbati ideyalarin qorg'aydi. O'mirlik faktlar tiykarinda qurilg'an
filmler ko'bisi jas ijrashilar qatnasinda jaratildi. N.nin' manifesta
R.Rosse-lininin' "Rim — ashiq qala"i (1945) filmidir. Ch. Dzavattini, L.
Viskonti, V. De Sika, J. de Santis, P. Jer-mi kibiler N.din' kino o'nerindegi
tiykarg'i wa'killeri. N. Italiya kine-matografiyasi ha'm b. ma'mleketlerdin'
ilgar kinosi rawajina u'lken ta'sir ko'rsetdi; 2) a'debiyatda N. Jaziwshilari
ijodi demokratik jo'nelisi, azatliq ideallari ha'm ijtimayiy adalatqa insaniy
isenimi menen ajralip turadi. . Qarsiliq ko'rsetiw ha'reketi, fashizmga qarsi
gures temasi V. Pratolinining lirik esteliklerinde, R. Vigano, I. Kalvino
romanlarinda, J. Bassani ha'm b.ning da'stanlarinda su'wretlengen. N. O'nerinde
o'tkir ijtimoiy ma'selelerge bag'ishlangan asarlar ha'm bar: V. Pratolininin'
"Ka'mbag'al su'yiskenler qissasi" (1947) ha'mda "Metel-lo" romani (1954); K.
Levi ocherklari; E. de Filipponing "Neapol — millioner" komediyasi (1945); P. P.
Pazolini sheriyati ha'm b.; 3) Italiya su'wret o'neri (1940—50 j.lar)dagi
jo'nelis; Italiya kinosi, a'debiya-ti ha'm teatridagi ag'im ha'm ayrim bir
waqitdagi jo'nelishlerden atin alg'an. 2-jahan urisi jillari Qarsiliq ko'rsetiw
ha'reketi natijesinde uliwma demokratik qadiriyatlar tikleniwi, 19—20-a.lar
Evropa o'nerinin tu'rli ag'imlar (ma'selen, romantizm ha'm ekspressionizm)nin
usillarin qollawlar N.ning rawajlaniwina tiykar boldi. Neorealist-rassomlar (R.
Guttuzo, G. Mukki, A. Pitssinato ha'm b.) waqiyaliqti, onin' ba'rshe
qarama-qarsiliqlar keskinligin o'nerde jana ruxiy qadriyatlar ha'm jana
qahramonlar — miynet aqilli, oning o'mirlik qatiyati ha'm ishki qudrati menen
haqqoniy su'wretlewge intil-diler. N. ga jaqin qadiriyatlar uristan keyingi
demokratik su'wret o'nerinde ha'm b. ma'mleketler (Mas, Frantsiyada B.
Taslitskiy, A. Fujeron ha'm b.)da ham su'wretlendtin boldi.



https://kaa.wikipedia.org/wiki/Na%27jim_Da%27wqaraev

Na'jim Da'wqaraev (1905-1953) — qaraqalpaq milliy ma'deniyatının' tariyxına iz
salıwshı, jazıwshı, ilimpaz, ja'miyetlik isker. Ol talantlı pedagog.
Qaraqalpaqstandag'ı tun'g'ısh joqarı bilim oraylarının' sho'lkemlestiriwshisi.
Ko'p jıllar dawamında qaraqalpaq tili ha'm a'debiyatı kafedrasın basqaradı,
studentlerge qaraqalpaq tili, a'debiyatınan sabaq beredi.

Da'slepki mektep oqıwlıqlarının' avtorı. O'nın qa'lemine qırqqa jaqın ha'r qıylı
atamadagı orta mekteplerge arnalg'an sabaqlıqlar ha'm oqıw quralları,
metodikalık qollanbalar ha'm oqıw-ta'rbiya ma'selelerin so'z etetug'ın maqalalar
tiyisli. Olar: baslawısh klasslar ushın "Oqıw kitabı"(1937), "A'lipbe" (1938),
"Qaraqalpaq tilinin' grammatikası ha'm orfografiyası" (1938), 3-4-klasslar ushın
"Qaraqalpaq tili sabaqlıg'ı" (1940), joqarı klasslar ushın "A'debiyat
xrestomatiyası" (1940), "Qaraqalpaq tilinin' sintaksisi" (1939-1946), bir qatar
oqıw bag'darlamaları, qaraqalpaq tilin, a'debiyatın oqıtıwdın jag'dayı tuwralı
maqalalar.

Ko'rkem a'debiyat tarawında 20-jıllardın' aqırı, 30-jıllardın' basında "Keshegi
bir ku'nlerde" qosıg'ı (1929), "Ko'p ku'nlerdin' biri" gu'rrin'i (1929) menen
tanıldı. Keyingi da'wirde onın' "Kim bilmeydi Ayshanı" (1933), "O'tkenlerden
o'tkende" (1933), "Jan'a kanal" (1940) qosıqları, "Toyg'a barg'anda" (1939),
"Baxıtlı miynet" (1940), "Umtılmaytug'ın miynetler" (1948) ocherkleri,
"Partizanlar" (1934), "İnternatta" (1933), "Biybixan" (1939), "O'limdi pisent
etpewshiler" (1943), "Batırlıq" (1940) gu'rrin'leri, "Alpamıs", "Rabochiy
ju'regi" dramaları do'retildi. Bul jılları onın' awdarmasında İ.A.Krılovtın',
A.S.Pushkinnin', N.A.Nekrasovtın, A.P.Chexovtın', L.N.Tolstoydın',
A.P.Gaydardın', A.Nawayının', rus ha'm du'nya a'debiyatlarının' basqa da
ko'plegen iri wa'killerinin' bir qatar qunlı shıg'armaları qaraqalpaq tilinde
jarıq ko'rdi. N.Da'wqaraevtın' basshılıg'ında V.Vishnevskiydin' "Birinshi atlı
armiya", Hamzanın' "Maysaranın' hiylesi", K.Simonovtın' "Rus adamları"
shıg'armaların saxnalastırıladı.

N.Da'wqaraevtın da'slepki kritikalıq maqalaları menen retsenziyaları ayırım
jazıwshılardın' tvorchestvosın, geypara shıg'armalardı bahalawg'a, olardı ken'
ja'miyetshilikke tanıstırıwg'a bag'darlang'an. Onın ilimiy kritikalıq jumısları
izertlew masshtabının' ken'ligi, pikir ha'm juwmaqlardın' konkretliligi, ilimiy
jaqtan da'liyillengenligi menen ajıralıp turadı. Da'slepki ko'lemli miyneti
1946-jılı jazıp pitkerilgen "XIX a'sirdegi qaraqalpaq a'debiyatı" dep ataladı.
Onda Ku'nxoja, A'jiniyaz, Berdaq shayırlardın' do'retiwshiligi 1-ret ilimiy
talqıg'a alınadı. Son'ın ala bul miynet qayta islenip, 1951-jılg'ı "Qaraqalpaq
a'debiyatı tariyxının' ocherkleri" atlı ko'p tomlıq jumısına engiziledi. Jumıs
tiykarınan u'sh bo'limnen ibarat bolıp, qaraqalpaq folklorının', klassik
a'debiyat miyrasların u'yreniw, jan'a da'wir qaraqalpaq a'debiyatının' payda
bolıw, qa'liplesiw, rawajlanıw tariyxı ma'selelerine arnalg'an.

Jumıs jan'a da'wir qaraqalpaq a'debiyatının' payda bolıw, qa'liplesiw ha'm
rawajlanıw tariyxın, bul a'debiyattın' wa'killeri Ayapbergen Musaev, Abbaz
Dabılov, Sadıq Nurımbetov, Jolmurza Aymurzaev h.t.basqalardın' do'retiwshiligin
ilimiy-kritikalıq ko'z qarastan izertleytug'ın u'shinishi bo'lim menen
juwmaqlanadı.



https://kaa.wikipedia.org/wiki/M%C4%B1rza_Ulug%27bek

Mırza Ulug'bek (Shag'ataysha/Parsısha: (میرزا محمد طارق بن شاه رخ (الغ‌بیگ Mīrzā
Mohammad Tāregh bin Shāhrokh (Ulugh Beg)‎ - XV-a'sirdin' ko'zge ko'ringen
alımlarınan ha'm patshalarınan biri. Ol Temuriylardan bolg'an sha'wketli
patshalardın' biri Shaxruq Mırzanın' ulı A'mir Temurdin' aqlıg'ı. Haqıyqıy atı
Muxammed Tarag'ay bolıp Temurdin' shıg'ıs ellerine bolg'an sawashlarının'
birinde 1394-jılı 22 martta İrannın' Sultakiya qalasında tuwılg'an.

Temur sarayındag'ı da'stu'rlerge baylanıslı jas Ulug'bek Temurdin' ba'ybishe
Saray mu'lk-analıqtın' ta'rbiyasına berilgen. Aradan bir jıl otkennen keyin
1395-jılı o'z aqlıg'ın a'ke-sheshesine qosıp Samarqandqa jibergen.

Aradan to'rt jıl o'tkennen keyin 1398-jılı Samarqandtın' belgili alımı ha'm
shayırı Shayx Azariy Ulug'bektin' mug'allimi sıpatında belgilenedi. Ulug'bek
onnan til, a'debiyat ha'm tariyx ta'limin u'yrengen. Ol Temuriylar da'stu'rine
ko're altı jasınan baslap-aq bir neshe sawashlarda qatnasqan. Yag'nıy jas ballar
sawashlarda qaharmanlıq ko'rsetpese de, a'sker qorshawındag'ı arbalarda ju'rip
o'z atalarının' qaharmanlıq ha'reketlerin baqlap barıwı tiyis bolg'an. Sebebi
patsha bolatug'ın adamg'a o'zinin' jas waqıtlarınan baslap-aq sawash maydanların
ko'zden keshiriw za'ru'r ekenligi uqtırılg'an. Usınday sebepler menen Ulug'bek
altı jasınan on jas aralıg'ında Siriya (1400-1404), Qıtay (1404-1405)
sawashlarında qatnasqan.

Bul arada A'mir Temur qazalanıp Maveranaxrdin' taxtın onın' aqlıqlarının' biri
Xalil Sultan iyelegen edi. Bul jag'day shaxzadanın' o'z basımshılıg'ı menen
bolg'anı ushında Temur a'wladları arasında u'lken kelispewshiliklerge alıp
keldi.

Ulug'bek qırıq jıl patsha bolıwına n'aramastan urıs qag'ısqa onshama kewli
shappaytug'ın adam bolg'an. Sonın' ushında tariyxshılar ol haqqında orta
da'rejedegi ha'kim ha'm a'wmeti onsha kelispegen sarkarda sıpatında
ta'riypleydi. Biraq og'ada talantlı alım bolg'an. Sonın' ushın tariyxta onın'
patshalıg'ınan ko're alımlıg'ı ko'birek tilge alınadı. O'zi patshalıq etken
da'wirde ko'birek ilim ha'm pa'nge itibar bergen. Samarqandqa bir neshe ilim
orayları ha'm medreseler qurg'ızg'an. Bunnan tısqarı ol talantlı astronom alım
edi. Sonın' ushında Shıg'ıstag'ı en' eski astronomiyalıq observatoriyalardın'
biri Samarqand qalasında sol da'wirde Ulug'bek ta'repinen saldırılg'an.

Astronomiya tarawındag'ı onın' en' ko'lemli miyneti 'Zichi jadidi Kuraganiy'
(Ko'raganiydin' jan'a astronomiyalıq kestesi) 1437-jılı jazılg'an. Ekinshi en'
ko'lemli miyneti tariyx ilimine bag'ıshlang'an bolıp XIII-XIV a'sirdegi mon'g'ol
imperiyasın so'z etetug'ın 'Ulusiy arbayi Chingiziy' (Chingiziylardın' to'rt
ulısının' tariyxı). Bul tu'rki mong'ol tariyxına bag'ıshlang'an og'ada a'jayıp
kitaplardan biri bolıp, kiris bo'limi payg'ambarlar tariyxınan baslanıp,
tu'rklerdin' an'ızg'a aylang'an babaları Efas ha'm Nux payg'ambarlardan
baslanıp, son'ınan Tu'rk xan ha'm Shıg'ıs xan haqqında so'z baslaydı.

Ekinshi bo'lim, Joshı ulısınan baslang'an Altın Orda tariyxı. Bul Orda Edil ha'm
Jayıq boylarınan baslanıp Xorezm, Tu'rkstan u'lkenlerin o'z ishine alg'an.
Kitaptag'ı bul ellerdin' tariyxı tap XV a'sirge shekemgi waqıyalardı so'z etedi.

U'shinshi bo'limde Elxaniylar hu'kimranlıg'ı so'z etilip eki a'sir
aralıg'ındag'ı İran ha'm A'zerbayjan arasındag'ı tariyxıy waqıyalar so'z
etiledi.

Ulug'bek bul xanlıqlardın' tariyxın a'dewir jetik bilgen. Sonın' ushında
tariyxshılar bul kitaptın' o'mir haqıyqatlıg'ınan jazılg'anlıg'ın da ta'n aladı.
Mırza Ulug'bek o'z da'wirinin' ko'rnekli patshalarının' biri bolıwı menen
birlikte ko'p ellerge atı jayılıp ketken alım da edi.



https://kaa.wikipedia.org/wiki/Jay%C4%B1q_(da%27rya)

Jayıq da'ryası – Rossiya Federatsiyası (Bashqurtıstan, Chelyabinsk, Оrenburg
wa'layatları) menen Qazaqstan Respublikası (Atıraw, Batıs Qazaqstan
wa'layatları) aymag'ında jaylasqan da'rya.

Da'rya Evropa menen Aziya du'nya bo'liklerіn bo'liwshi Ural tawları menen bіrgе
shеgаrа bоlıp еsaplanadı.

Qubla Urаl tаwı ha'm Kaspiy oypatı, Rossiya Federatsiyasının' Bashqurtıstan
Respublikası, Chelyabinsk, Оrenburg ha'm Qazaqstanın' Bаtıs Qаzаqstаn, Аtıraw
wa'layatları aymag'ınan аg'ıp, Atıraw qalasına jaqın ornalasqan Ka'spiy
tеn'izinın' bo'ligіne quyadı. Ulıwma uzınlıg'ı 2428 km, suw jiynаlаtug'ın
аlаbının' аymag'ı 237 mın' km², Qazaqstan aymag'ındag'ı uzınlıg'ı 1084 km. Jаyıq
ko'bіnеse qаr suwı menеn (80%) tolısadı. Suw tаsqını gеzіndе оrtа аg'ısı tusındа
аrnаsı 10 km-gе, аl а'tirapındа bіrnеshе оnlаg'аn km-gе dеyin jаyılаdı. Da'rya
jоqаrg'ı аg'ısındа – noyabrdın' bаsındа, оrtа, to'mengі bo'legindе noyabrdın'
аyag'ındа muz qаtıp, muzdın' еriwі to'mengi bo'legіndе martdın' аyag'ındа
baslanıp, joqarg'ı bo'legindе apreldın' оrtasınа dеyіn sоzılаdı. Da'ryadan
bеkіrе, chоqır, mayshаbаq, ko'kserke, Ka'spiy qarako'zi, taban bаlıq, sazan,
awlanadı. Jayıqtın' bоyındа jaylasqаn Rossiya qalalаrı: Vеrxnеurаlsk,
Mаgnıtоgоrsk, Оrsk, Nоvоtrоysk, Orenburg, Qazaqstan qalaları: Оrаl (kеmе qаtnawı
bаslаnatın jеr), Аtırаwdan. Evropa menen Aziyanın' shа'rtli shеgаrаsı jаyıq
da'ryası bоyı menen o'tеdі.



https://kaa.wikipedia.org/wiki/Ernest_Rutherford

Ernest Rutherford (aytılıwı: Ernest Rezerford; 1871-jıl 30-avgust Spring Gruv,
1937-jıl 19-oktyabr Kembridj) — inglis fizigi, kelib shıg'ıwı Jan'a
Zelandiyalıq.

Yadrolıq fizikanın' «atası» retinde tanılg'an, atomnın' planetar modelın
jaratqan. 1908-jılda ximiya boyınsha Nobel sıylıg'ı jen'impazı bolg'an. London
patshallıq ja'miyeti ag'zası (1903 jıldan). R. 1907— 19 jıllar Manchester, 1919
jıldan dan Kembridj u'n-ti professorı ha'm bir waqıtdın' o'zinde Kavendish lab.
direktorı. R. 1903 jılda F. Soddi menen birgelikde radioaktiv jemiriliw
nazariyasın jaratdı ha'm bir element atomının' basqa element atomına aylanıwın
ispatlab berdi. 1911 jılda atomnın' Quyash sistemasına uqsas planetar modelin
jaratdı. Sol modelge tiykarlanıp 1913 jılda N Bor atom du'zilisinin' kvant
nazariyasın ha'm spektrlar nazariyasın jaratdı. 1919 jılda azotdı kislorodg'a
aylantırg'an birinshi jasama yadro reaksiyasın a'melga asırdı; bul menen
ha'zirgi zaman yadro fizikasına tiykar saldı. Sol waqıtdan baslap R. atom
yadroların tez ju'riwshi za'rreler ta'sirinde jasama jol menen o'zgertiriw
ma'seleleri menen shug'ıllana basladı. 1921 jılda ol neytral za'rreler —
neytronlardın' barlıg'ı tuwrısındag'ı pikirdi wortag'a tasladı. 1932 jılda
R.din' sha'kirti J. Chedvik neytrondı oylap taptı.

Rutherford ko'pqana fizikler (G. Mozli, J. Chedvik, J.D. Kokroft, M.L.
E.Olifant, N. Bor, X. Geyger, O. Gan, P.L.AGyapitsa ha'm b.)dı tarbiyalap
jetistirdi. Nobel sıylıg'ı laureatı (1908).

Rutherford jan'a Zelandiyanın' Nelson qalası jaqınımdag'ı kishi Srping Gruv
(ing. Spring Groove; ha'zirgi Brightwater) awılında tuwılg'an. Atası — James
Rutherford, anası — Martha Thompson. Ernest 12 balanın' 4-shisi bolg'an.

Atom du'zilisi ha'm radioktivlikdi izert qılıw boyınsha belgili inglis alımı,
yadro fizikasının' jaratıwshılarınan biri. E. Rutherford London patshalıq
ja'miyeti — Angliya pa'nler akademiyasının' ag'zası edi, ja'handegi tu'rli
ma'mleketlerdin' 30 dan artıq akademiyaları ha'm ilimiy jamiyetlerinin' veteran
ag'zası edi. 1908-jılda ol radioaktivlikdi izert qılıwg'a tiyisli isleri ushın
Nobel sıylıg'ı jen'impazı boldı. 1898-jılda Rutherford radioaktivlik ha'diysesin
u'yreniwge kirisdi. Onın' bul tarawdag'ı birinshi u'lken oylap tabıwshılıg'ı
uran shıg'aratug'ın nurlanıwdın' bir bo'lekli emesligin anıqlaw edi. Sonday
qılıp, pa'nge radioaktivlik haqqında birinshi martta α- va β- nurlar haqqındag'ı
ideya kirdi. (Alfa jemiriliw ha'm Beta jemiriliw). Sol jıldın' o'zinde
Rutherford o'z ilimiy jumısın baslag'an Kembridj (Cambridge) dag'ı Cavendish
laboratoriyasın taslap, Kanadag'a ko'ship o'tdi. Bul jerde ol Monreal
u'niversitetinin' professorı qılıp tayınlanadı. Alımnın' ko'pqana kerekli oylap
tabıwshılıqları a'ne sol ilimiy oray menen baylanıslı. 1900-jılda ol jan'a
radioaktiv element — Toriy emanatsiyasın oylap taptı. 1901—1903 jıllarda inglis
alımı Frederick Soddy menen birgelikde teksiriwler alıp bardı, natiyjede bir
elementdin' basqa elementke tabiyiy aylanıwı oylap tabıldı ha'm atomlardın'
radiokativ jemiriliw nazariyası islep shıg'ıldı. 1907-jılda Rutherford
Angliyag'a qaytadı ha'm Manchester u'niversitetinde isleydi. Ol jerde 1908-jılda
ol alfa za'rrenin' geliydin' ekki ma'rte ionlasqan atomı ekenligin u'zil-kesil
ispatladı. 1911-jılda Rutherford maqala baspa qılıp, onda atomnın' yadro
(planetar) modelın oylap taptı. 1913-jılda Niels Bohr ha'm Henry Moseley isleri
payda boldı, olardın' a'melge asıwında E. Rutherfordtın' izertlewleri ko'p
da'rejede ta'sir yetdi. En' son'ında, 1919-jıllda alım elementlerdin' jasama
o'zgertiriliwi mu'mkinligı haqqındag'ı sheshımge keledi. E. Rutherford jan'a
atomistikanın' tiykarshısı boldı.



https://kaa.wikipedia.org/wiki/Bas_bet/Sayland%C4%B1_maqala

Ser Isaac Newton (4-Yanvar' 1643 – 31-Mart 1727) - Angliyalı fizik, matematik,
astronom, ta'biyiy filosof, alximik, teolog ha'm adamzat tariyxinda en'
a'hmiyetli insanlardin' biri. Onın' 1687-jılı basılıp shiqqan Philosophiæ
Naturalis Principia Mathematica (Tabiyiy filosofiyanın' matematikalıq
printsipleri) kitabı ilim tariyxında en' a'hmiyetli kitap esaplanadı. Bul
kitabında Newton dunya-ju'zlik tartılısıw (gravitatsiya) ha'm qozg'alıstın' u'sh
nizamın sipatlap berdi. Bul jumisı menen ol zamanag'oy injener isinin' tiykarı
ha'm kelesi u'sh a'sir dawamında fizikalıq du'nyag'a ilimiy ko'z qarastı
belgilep bergen klassik mexanikanın' tiykarın saldı. Newton jerdegi
ob'ektlerdin' ha'm aspan denelerinin' ha'reketleri birdey ta'biyiy nızamlarg'a
boysınatug'ınlıg'ın o'zinin' gravitatsiya teoriyası menen Keplerdin' planetar
qozg'alıs nizamları sa'ykesligin da'lillewi menen ko'rsetip berdi. Bul arqali ol
geliotsentrizm haqqındag'i aqırg'ı isenbewshiliklerdi joq etti ha'm ilimiy
revolyutsuyanı tezletti. dawamı...



https://kaa.wikipedia.org/wiki/Ballon

Ballon (nem.) (texnikada) — avtomobil, traktor ha'm basqalar mashinalardi'n'
g'ildiregi ga'rdishine kiygiziletug'i'n rezina ya'ki rezinatoqi'mali' pnevmatik
qabi'q; g'ildirektin' jol menen tislesiwin ta'minleydi, qi'ysi'q jollardag'i'
tu'rtki ha'm soqqi'lardi' jumsatadi'. Kamerasi'z ha'm kamerali tu'rleri boladi'.
Kamerali balonlar, tiykari'nan, kamera, pokrishka ha'm bort lentasi'nan iba'rat.
Pokrishka karkas, protektor, jastiqsiman qatlam (breker), diywallar ha'm
bortlardan du'ziledi. Karkas pokrishka ushi'n tiykar waziypasi'n atqaradi' ha'm
kord qatlamlari'nan sog'i'ladi'. Pokrishka kamerag'a nasoz ja'rdeminde
jiberilgen hawa basi'mi'na qarsiliq ko'rsetedi ha'm oni' du'giliwden saqlap
turadi'. Kamerasiz balonlarda hawani'n' ishki basi'mi' ta'sirinde pokrishka
bortlari' g'ildirek gardishi shetlerine bekkem tiyip turadi', bul bolsa za'rur
germetiklikdi (hawani'n' sizip shi'qpawlig'in) ta'miynleydi.

B. ko'p qatlamli' rezinatoqimali tovarli' boli'p, tiykari'nan, kaushik,2.
Balonlarda rezina, ximiyali'q talalar ha'm armatura materiallari (kordlar)dan
avtomatpotok liniyalari'nda tayyarlanadi' (ja'ne q. Kauchuk, Rezina).



https://kaa.wikipedia.org/wiki/Alp_tawlari

Alp tawları Fransuzsha: Alpes, Italiyansha. Alpi), Batis Evropanın' en' ba'lent
taw shoqqısı. Ol Frantsiyanın', italiya, Shveytsariyanın', Germaniyanın',
Avstriyanın', Lixtenshteynin' ha'm Sloveniyanın' bir bo'legin iyeleydi. Alp
tawları bir-birlerinen pa'st shinkler arqalı ajralıp turg'an tawlardın'
diziminen ibarat. Uzınlıg'ı 1200 km, ken'ligi 50–260 km. En' iri shinkleri —
Simplon (2005 m), Sen-Gotard (2108 m), Brenner (1371 m) ha'm b. Tawlar
jo'nelisine ko'ndelen' jaylasqan shuqır salmalar (Bo-den ko'linen Komo ko'line
shekem) Alp tawlarının' batıs ha'm shıg'ıs bo'limlerine ajıratıp turadı.. Alp
tawlarının' en' ba'lent bo'limlerinde muzlıqlar ha'mda muzlıq payda qılg'an
relyef tu'rleri ko'p. Shıg'ıs Alp tawları (4049 m, Ber-nin tawı) batıs Alp
tawları (4807 m, Monblan tawına)n pa'sirek. Olar ha'm ayrım dizbeklerge bo'linip
ketken. Alp tawları eteklerinde ha'ktas, dolomitler ken' tarqalg'an, karst
rawajlang'an. Taw eteklerinde klimat ortasha, taw biyikliklerinde ha'miyshe qar
ha'm muzlıqlar bar, klimatı ha'm suwıq. Muzlıqlardın' ulıwma maydanı. 4140 km².
Muzlıqlar ha'm a'bediy qarlardın' to'mengi shegarası 2500– 3200 m ba'lentlikde.
. En' ko'p jawın arqa ha'm qubla jan bawırlarında jawadı (2000– 3000 mm). Alp
tawlarınan ag'ıp tu'setug'ın da'ryalar (Reyn, Rona, Drava, Adije ha'm b.)
sersuw, serostona, gidro-energiya imka'niyatlarına bay. Ko'rkem ko'ller ko'p:
Jeneva, Syurix, Boden, Lago-Majore ha'm b. Tabiyiy o'simlik tu'rleri ba'lentlik
kontinemtlerin payda qılg'an. Taw yeteginen 800 m ba'lentlikge shekem ma'deniy
landshaftlar, 1200 m ba'lentlikler-de ken' japıraqlı tog'aylar,, 1300–1700 m
ba'lendliklerde iyne japıraqlı tog'aylar bar. 2600 m den 3200 m ge shekem
aralıqlar subalp putazarları, jaylawlar menen ba'nt. Taw dizbeglerinde tunneller
qazılıp, temir jol ha'm avtomobil jolları o'tkizilgen. Al-pinizm ha'm turizm
ken'nen rawajlang'an.



https://kaa.wikipedia.org/wiki/Aleksandr_Raykov

Aleksandr Vadimovich Raykov (o'zb. Aleksandr Vadimovich Raykov, orıs. Александр
Вадимович Райков; 9-dekabr, 1989-jıl, Tashkent, O'zbekistan SSR, SSSR) —
O'zbekistanlı intellektual oyınshı ha'm telesholıwshı. 2010-jıl 14-noyabrde, 20
jasında «CHGK»nın' sport ma'wziysindegi tu'rnirde «Nikita Mobayl Te Te»
komandası quramında ja'han chempionı boldı ha'm usı intellektual turnir tarawı
boyınsha Ol en' jas bilimdanlar qatarına kirdi.

Aleksandr Raykov 1989-jıldın' 9-dekabr ku'ni Tashkent qalasında, worıs
shan'arag'ında tuwılg'an. Babası - Boris Nikolayevich Raykov rassom bolg'an ha'm
SSSR rassomlar quramı ag'zası bolg'an. Aleksandr Raykov Tashkentdin' Mırza
Ulug'bek rayonındag'ı 225-sanlı mektepte oqıg'an. M. V. Lomonosov atındag'ı
Moskva ma'mleketlik U'niversitetinin' Tashkentdegi filialının' psixologiya
fakultetin pitirgen.

Aleksandr Raykov Worıssha Wikipedia qatnasıwshılarınan biri esaplanadı (aldın
Raykoffff, keyin bolsa Carpodacus niki astında). O'zbekshe Wikipediada ha'm
azıraq u'lesin qosqan.. O 2013-jılda Uzinfocom kompyuterli ha'm informatsion
texnologiyalar orayında «Wikipedianı qalay toltırıw mu'mkin» atlı temada
seminar-trenın' o'tkizdi.



https://kaa.wikipedia.org/wiki/A%27yyemgi_Gretsiyada_Olimpiada_oy%C4%B1nlar%C4%B1n%C4%B1n%27_payda_bol%C4%B1w%C4%B1

A'yyemgi Gretsiyada Olimpiada oyınlarının' payda bolıwı - A'yyemgi Olimpiada
oyınları b.e.sh. 776 jılı payda boldı. A'yyemgi Gretsiyada Olimpiya oyınlarının'
payda bolıwı bul Gretsiyada Sparta ha'm Elida qalaları arasında
paraxatshılıqtın' ornawı bolıp sport bayramı sıpatında payda boldı.

A'yyemgi Greklerdin' Olimpiada oyınlar da'stu'rine ha'r qıylı aralıqlarg'a
juwırıw, disk ılaqtırıw, nayza ılaqtırıw kirgizildi. B.e.sh. 490 jılı marafon
aralıg'ına juwırıw payda boldı. Marafon aralıg'ına juwırıwdın' payda bolıwı,
Marafon qalashasının' qasında b.e.sh. 490 jılı Afinalılar Persidler menen urısta
jen'iske erisip, a'sker bası bir a'skerdi Afinag'a juwırıp barıp jen'iske
eriskenligimizdi jetkeresen' dep tayınlaydı. Bul a'sker Marafon-Afina aralıg'ın
juwırıp o'tip Afinag'a jetip kelip "Biz jen'iske eristik" dep o'lip qaladı.
A'yyemgi Grek a'skerinin' hu'rmetine Marafon-Afina aralıg'ın o'lshep bul
aralıqqa juwırıw boyınsha birinshi Olimpiada oyınlarında jarıs o'tkeriledi. Bul
aralıq 40-kilometr dep belgilenedi. 1920 jıldan baslap Marafon aralıg'ı 42 km
195 m dep qabıllandı.



https://kaa.wikipedia.org/wiki/U%27stirt

U'stirt bul u'lken tegisliklerdi iyelep, Kaspiy ha'm Aral ten'izi aralıg'ında
jaylasqan. U'stirt Tu'rkmenstan, Qazaqstan ha'm Qaraqalpaqstan Respublikaları
territoriyaların o'z ishine aladı.

Ulıwma maydanı 20 mln ga, onın' 7 mln gektarı Qaraqalpaqstan territoriyasına
tiyisli. Bul territoriya Aral ten'izinin' qubla-shıg'ıs bo'legi Qon'ıratqa
shekem bolıp, U'stirte Sarıqamıs ko'li jaylasıp onın' jartısı Tu'rkmenstan
Respublikası territoriyasına tiyisli. U'stirt tegislikleri Aral ten'izi menen
A'miwda'rya deltası jiyeklerine shekem baradı, onın' jiyekleri tik jarlıqlar
menen shegaralang'an.

Klimatı keskin kontinentallı bolıp, jaz ayları ıssı, qurg'aq, al qıs ayları
suwıq keledi, jıllıq ha'm sutkalıq amplituda ıssı qurg'aq hawalı, qısı suwıq
bolıp Orta Aziya sho'llerindegi klimatqa uqsas, bunda arqa batıs suwıqları
esedi. U'stirtte barqulla ku'shli samal esip (shıg'ısqa qaray) ayrım waqıtları
samaldın' tezligi 200 m/sek. Churuk ha'm qos bulaq meteostantsiyalarının'
mag'lıwmatları boyınsha U'stirtte ortasha jıllıq temperatura 8-12C, yanvarda
absolyut mininal (-32-38C), al iyulda maksimal (+40+45C), ba'ha'rde 16 C
(qublada 22-aprelge deyin), ortasha jıllı ku'nler 155-165 ku'n, qublada 196 ku'n
dawam etedi.

Atmosferalıq jawın-shashınnın' mug'darı U'stirt tegisliginde 90-120mm,
tiykarınan ba'ha'r ha'm gu'zde tu'sedi, qardın' jatıwı 14-50 ku'n dawam etedi.
Birinshi qar Churuk meteostantsiyasının' mag'lıwmatı boyınsha 30-noyabrden
29-fevralg'a shekem qaplap jatqan.



https://kaa.wikipedia.org/wiki/Tu%27rkmen_xalq%C4%B1n%C4%B1n%27_kelip_sh%C4%B1g%27%C4%B1w%C4%B1

Tu'rkmen so'zinin' ma'nisi ele anıqlanbag'an. Bul etnonim birinshi ret X a'sir
aqırındag'ı arab jazba dereklerinde gezlesedi. Biraq Turkmenistan tariyxshısı
A.Djikiev tu'rkmen ataması V-VI a'sirlerden baslap bar deydi. Bul atamada tu'rk
qa'wimlerinin' Oguz ha'm Karluklari h.t.b. atalg'an. Olar Orta Aziyadag'ı
o'tırıqshı İran tilindegi qa'wimler arasında jasag'an, diyxanshılıq penen
shug'ıllang'an. Tu'rkmen ataması XI-XII a'sirlerde Orta Aziyanın' batıs
bo'limindegi qa'liplesken xalıq dep ataladı. Tu'rkmen dep Kishi Aziyag'a,
Azerbayjan ha'm Arqa İrakke XI a'sirde ko'ship barg'an, oguz sharwalarıda
atalg'an. Jaqıng'a shekem tu'rkmenler (oguzler) Orta Aziyag'a XI a'sirdegi
Seldjuklerdin' topılısı menen keldi degen pikirler boldı. Biraq tu'rkmen xalqın
tolıg'ı menen oguzler dep esaplawg'a, olardın' Aral jag'alarınan seldjukler
ha'reketi menen kelgen dep esaplawg'a bolmaydı. Sebebi tu'rkmen xalqının'
ata-babaları jergilikli Aral-Kaspiy aralıg'ındag'ı qa'wimler daxlar, massagetler
bolıp esaplanadı. Sonday-aq, olardın' ata-babalarının' qa'liplesiwine jergilikli
otrıqshı diyxanshılıq penen shug'ıllang'an Tu'slik Turkmenistandag'ı ha'm
Xorasan ja'ne Parfiyadag'ı jasag'an qa'wimler qatnasqan. Bularg'a V a'sirdegi
eftalitler, VI-VIII a'sirlerdegi tu'rkmenler, mong'ollar tilindegiler Aral
jag'alarınan kelip aralasqan. Biraq Kaspiy jag'alalarında ko'shpelilerge
Kopet-Dag alabındag'ı otırıqshılarg'a ko'shpeli tu'rki tilles xalıqlardın'
ta'siri az boldı. XIV a'sirde de Kaspiy jag'alarında İran tilindegi
sharwalardın' bolg'anı ma'lim. Degen menen tu'rkmen xalqının' ata-babalarının'
qa'liplesiwinde tu'rki qa'wimleri a'hmiyetli orın tutqan. Oguzler IX a'sirlerde
Turkmenistang'a kelgende bul jerde tu'rkler bar edi. Tu'rkmen xalqının'
qa'liplesiwine XI a'sirde seldjuklerdin' shıg'ıstan, batısqa jıljıwı a'dewir
ta'sir jasadı. Aral jag'alarındag'ı oguzler, seldjukler qısqısınan
turkmenistandag'ı ko'birek jılıstı ha'm jergilikli qa'wimler menen aralastı.
A.Djikiev tu'rkmen xalqının' qa'liplesiwi usı jerlerde X-XI a'sirlerde
qa'liplesti dep pikir ju'rgizedi. Biraq A.Djikievtin' ilimiy basshı, t.i.d.
G.P.Vasileva ko'plegen etnografiyalıq ha'm jazba derekler tiykarında tu'rkmen
xalqının' qa'liplesiwi XV-XVI a'sirlerde boldı dep ko'rsetedi. Tu'rkmen
xalqının' qa'liplesiwine qıpshaq qa'wimlerinin' qatnasqanın' da'liyileydi.
G.P.Vasilevanın' pikiri isenimlirek, sebebi XV-XVI a'sirlerde Turkmenistandag'ı
ko'shpeliler o'tırıqshılıqqa o'tip, jergilikli xalıqlar menen birikti. Al
Turkmenistannın' arqasındag'ı dalan'lıq penen sahralardag'ı burıng'ı oguz
qa'wimlerinin' ayrım bo'limleri ha'm basqada sharwa qa'wimler (alan, qıpshaqlar
h.t.b.) ja'nede ayrım xorezmlilerden taza qa'wimler birikpeleri olardın'
atamaları payda boldı. XV-XVI a'sirlerde Orta Aziyadag'ı tu'rkmenler Kaspiy
ten'izinin' shıg'ısın, Sarı qamıs ko'linin' jag'alarında, Qaraqumda qonıslasqan.
Sonday-aq, arqa batıs Xorezm oazisi, Tu'rkmenistannın' tu'slik oazisin jayladı.
Bul jerler de ele İran tilindegi xalıqlar bar edi. Bul da'wirde Mang'ıshlaq ha'm
U'stu'rtti Salar, Choudır h.t.b. oguz qa'wimleri jasadı. Bulardın' aralarında da
tu'rki tilles qa'wimler menen birge İran, Mong'ol tilindegi qa'wimler bar edi.
U'lken Balkanda jasag'an tu'rkmen qa'wimlerinin' biri Salar urıw birikpesi
jasag'an. Bul birikpege jaqın Ersarı birikpesi ornalasıp, ol teke, iomud bolıp
ekige bo'lingen. Salar ha'm Erasarı eki u'lken urıwlar birikpesi o'z ara
jerleslik ha'm etnikalıq jaqınlıqta bolg'an.



https://kaa.wikipedia.org/wiki/To%27lepbergen_Qay%C4%B1pbergenov

To'lepbergen Qayıpbergenov — O'zbekstan ha'm Qaraqalpaqstan xaliq jaziwshisi,
O'zbekstan Qahramani.

1929 jili maydın' 7-nde Kegeyli rayonının' Shortanbay awılında (ha'zirgi No'kis
rayonının' sovxozında) kolxozshı diyxan shan'arag'ında tuwilg'an.

1944-45 jillari bolajaq jazıwshı ele awıldag'ı mektepte oqıp ju'rgen jas bala
waqlarında aq uqıplı, ziyrek ha'm ko'p oqıwdı qa'leytug'ın quntlı oqıwshı
sıpatında ko'zge tu'sti. O'zi 6-7 klasslarda oqiıp ju'rip ol usı mekteptin' 2-4
klasslarına sabaq berdi.

1945-47 jılları ol Xojeli qalasındag'ı mektepke shekemgi ta'rbiya pedagogika
bilim jurtında oqıydı. Onı pitkergennen keyin 1947-1950 jilları o'zi tuwilg'an
awılda mug'allim bo'ladı ha'm sonın' menen birge o'z u'stinde u'zliksiz isleydi,
a'debiyat penen qizig'a baslaydı, o'z bilimin jetilistirip baradı.

1950 jili To'lepbergen Qayipbergenov Qaraqalpaq Ma'mleketlik Pedagogikaliq
Institutinin' "Rus tili ham a'debiyati" fakultetine kelip tu'sti.

1950 jili Onin' do'retuwshilik xizmeti baslanadi.Ol da'slep poemag'a qizig'a
basladi. Al keyin proza janrina qiziqip ketedi.

1951 jili onin' “Tilegim” atli tun'g'ish qosig'in Respublikaliq “Jas Leninshi”
gazetasinda basilip shiqti. Jas shayir basqa so'zge usilay qadem atladi. Usinnan
baslap onin' qosiqlari gazeta-jurnarlarda ko'rine berdi.

1955 jili jaziwshinin' prozag'a bet buriwi tuwri keledi. Bul jili onin'
“Pochtalon kelgende” degen da'slepki gu'rrin'i “Jas Leninshi” de basildi. Sonnan
beri ol tiykarinan proza janrinda islep kiyatir.

1955 jili To'lepbergen Qayipbergenov pedinstitutti tabisli pikerip shig'adi. Bul
waqitta ol jazaiwshinin' isin o'zine maqset etip alg'an, biraq ele a'debiyat
maydaninda onsha tanila qoymag'an jaslardan edi. “A'mudarya” jurnalinda a'debiy
xizmetker.

1956-67 jillar Bul ja'miyetlik a'hmiyetli jumislardi atqariw menen bir qatarda
jaziwshi usi da'wir ishinde a'debiyat tarawinda da ayriqsha ku'shli miynet etti.
Onin' tvorchestvosisinin' en' jemisli bo'legi mine usi jillarg'a tuwri keledi.

1963 jili belgili jaziwshi To'lepbergen Qayipbergenov altinshi iret shig'arg'an
Qaraqalpaqstan ASSR Joqarg'i Sovetine deputat bo'lip saylaydi.

1967 jili ”Qaraqalpaq qizi” dilogiyasi ushin og'an Qaraqalpaqs-tan Ma'mleketlik
"Berdaq" atindag'i siylig'i.

1967-80 jillari baspa, paligrafiya ha'm kitap sawdasi basqarma-sinda basliqtin'
orinbari.

1971 jili “Mug'allimge ra'hmet” povesti ushin O'zbekstan Respublikasi
Ma'mleketlik "Hamza" atindag'i, SSSR ma'mleketlik siylig'i, Qaraqalpaq ham xaliq
araliq ”Qashqariy” siyliqlar berildi.

1974 jili To'lepbergen Qayipbergenovqa ”Qaraqalpaq xaliq jaziwshisi” degen ataq
berildi.

1980 jildan baslap ha'r jili O'zbekstan jazuwshilar awqami baslig'i orinbasari
lawazimlarina ha'mde sabiq SSSR jaziwshilar awqami bashiliq lawazimlarina
saylanadi ha'm ba'rshe forumlarda shig'ip so'zlegen.

1982 jili T. Qayipbergenov tashabusi menen Qaraqalpaqstanda birinshi ma'rte
sabiq SSSR a'debiyati ku'nlerin o'tkizildi.

1987 jildan 1991 jilg'asha ja'miyetshilik arasinda Qaraqalpaqstan Respublikasi
Joqarg'i Ken'esi Baslig'i orinbasarlig'ina saylandi.

1989 jilda O'zbekstan Respublikasi Prezidenti Islam Ka'rimov pa'rmanina muwapiq
T. Qayipbergenov O'zbekstan Respublikasi Prezidenti Ken'esi ag'zalig'ina
tayinlanadi.

1995 jidan beri jamiyetshilik arasinda Orayliq Aziya xaliqlarinin' ma'deniyati
qori Basqarmasi baslig'i lawaziminda islep kelmekte.

2003 jili G'arezsizligimizdin 12 jillig'i mu'na'sebeti menen O'zbekstan ha'm
Qaraqalpaqstan xaliq jaziwshisi To'lepbergen Qayipbergenovqa, O'zbekstan
Qahramani atag'i menen siyliqlandi.



https://kaa.wikipedia.org/wiki/Taxiyatas_gidrouzeli

Taxiyatas gidrouzeli — A'miwda'ryanın' to'mengı bo'liminde qurılg'an
gidrotexnika ima'ratı; qurılıs 1966 jılda baslang'an, 1976 jılda qurıp
pitkezilgen. Topraqlı tog'an ha'm tosıqlı darwazalardan iba'rat. Tog'annın'
ulıwma uzınlıg'ı 1650 m, eni 32 m, balentligi 4 8 m. Darwazalı bo'liminın'
uzınlıg'ı 470 m, 25 darwazadan iba'rat, ha'r bir darwazanın' uzınlıg'ı 16 m. Suw
biyikligi tog'an astınan ortasha 5,2 m ge ko'teriledi. Gidrouzel darwazaları
tolıq ashılg'anda onnan 10500 m³/sek suw o'tiwi mo'njellengen. Ekki aqırg'ı
darwaza balıq o'tkiziwge maslap qurılg'an. Gidrouzel tog'anı A'miwda'ryanın ekki
bo'legin baylanıstıratın ko'pir wazıypasın ha'm atqaradı. Avtomobiller qatnaydı.
Gidrouzeldin' shep bo'leginde shlyuz qurılg'an. Onın' boyı 65 m, eni 18 m. T.g .
barpa etiliwi menen da'ryanın' on' qirg'ag'ınan baslanatug'ın Qızketken kanalına
7 darwazalı suw shıg'arg'ıshrastlag'ısh qurıldı. Ha'r bir darwazanın' uzınlıg'ı
10 m. Du'zetkishtin' maksimal suw sarıplawı 425 m³/sek. Tog'annan 300 m
to'mendegı da'ryanın' shep qırg'agınan baslanatug'ın Suwenlli kanalına suw
beretug'ın suw o'tkiziw kanalı qazılg'an. Gidrouzel Qaraqalpaqstan Respublikası,
Xorezm wa'layatı, Tu'rkmenistannın' Tashawız wa'layatında qariyp 1 mln. gektar
jerlerdi suwg'arıw imka'niyatın beredi.



https://kaa.wikipedia.org/wiki/Seyfulg%27a%27bit_Ma%27jitov

Seyfulg'a'bit Ma'jitov (1865-1938) ko'p jıllıq do'retiwshilik xızmeti menen
qaraqalpaq a'debiyatında u'lken shayır, da'slepki dramaturg, prozanı
baslawshılardın' biri sıpatında tanıla aldı. Sonın' menen birge ol jurnalist,
pedagog, awdarmashı retinde de belgili. Sonlıqtan onın' do'retiwshiligi ha'r
ta'repleme ken' ha'm bay. Da'slepki qaraqalpaq mekteplerinin' bir qatar oqıw
quralların, birinshi qaraqalpaq a'lipbesin du'ziwshisi S.Ma'jitov bolıp
esaplanadı. Ol a'sirler dawamında xalıq o'miri menen ajıralmas baylanısta jasap
kiyatırg'an qaraqalpaq a'debiyatın, tatar, rus a'debiyatların su'yip u'yrendi.

S.Ma'jitov 1865 jılı Qazan guberniyasının' Arsha rayonı O'rtem awılında jarlı
diyxan semyasında tuwılg'an. Seyfulg'abittin' a'kesi Ma'jit A'bdulra'kip ulı o'z
semyasın asharshılıktan aman saqlaw ushın ushın tuwılg'an awılın taslap,
Rossiyanın' shıg'ısına qaray ko'shedi. Aqto'bege kelip qonıs basadı. O'zi ushın
qolaylı ka'sip izlegen Ma'jit Orenburg-Aqto'be-Besqala arasında ka'rwan
qatnatıwshı sawdagerlerdin' birine jallanıp isleydi. Solay etip ka'rwan menen
birge U'stirt arqalı birinshi ret Besqalanın' biri Qon'ıratqa keledi. Qon'ıratta
Tallıq boyındag'ı Ku'len awılına 1880 jılı qonıs basadı. Onın baslawısh bilimge
iye sawatlı 15 jasar balası Seyfulg'a'bit Ku'lennin' u'y xızmetine qabıl
etiledi. Ol esapshı, ja'rdemshi ba'shir xızmetlerinde isleydi. 1912 jılı
Qon'ırat qalasına ko'ship keledi. Bul jerde ol jan'a tiptegi mug'allimler menen
tanısadı. Rossiyada tatar tilinde shıg'atug'ın gazeta- jurnallardı aldırıp oqıp
turadı. S.Ma'jitov u'zliksiz oqıp, u'yrenip barıwı na'tiyjesinde dunyadag'ı har
qıylı tariyxıy waqıyalardan, Rossiya turmısınan, birinshi du'nya ju'zilik
urıstın' barısınan, el ishindegi ha'reketlerden xabardar bolıp turadı.



https://kaa.wikipedia.org/wiki/Qalila_ha%27m_Dimna

Hind xalıqlarının' a'jayıp jazba esteliklerinin' biri Qalila ha'm Dimna.
Shıg'ıstı izertlewshi alımlardın' pikirinshe bul do'retpe III-IV a'sirlerde
du'nyag'a kelgen. Hind hu'kimdarı Da'bshalimge Beydabo degen filosof jazıp
tapsırg'an qusaydı. Mag'lıwmatlarg'a qarag'anda, bul tımsal janrında jazılg'an
bolıp "Qalila ha'm Dimna" degen so'zler hind tilinen erkek jınıslı shag'al ha'm
nashar jınıslı shag'allardın' atların bildiredi. Kitaptın' avtorı Beydabo bul
do'retpesi tuwralı mınaday dep jazıptı: "Bul kitiaptı haywanlar menen quslar
tuwralı jazdım… İnsannın' haywanlardan joqarı uslaytug'ın to'rt na'rsesi bar:
Danıshpanlıq, Aqıl, Qanaat, A'dalat."

Hind hu'kimranları bul kitaptı "Danalıqtın' gilti" dep bahalaptı ha'm basqa
ma'mleketlerge, ko'pshilikke taralıwına tıyım salınıptı. İran patshası
A'niwshırwan A'dil Qısraw bul kitaptı qolg'a tu'siriwge ha'm onın' mazmunın
biliwge og'ada qızıg'ıptı. Og'an mu'mkinshilik bolmag'anlıqtan iranlı danıshpan
Barzuyanı sol kitaptı ko'shirip jazıp alıwg'a qupiya tu'rde Hindstang'a
jumsaptı. Barzum ju'da' ko'p qıyınshılıqlardan son' bir hind dostının' ja'rdemi
menen hind patshasının' saray kitapxanasına kiriw mu'mkinshigine iye bolıptı.
O'lim menen o'mirdin' arasında jasag'an ol birneshshe jılda "Qalila ha'm
Dimna"nı ko'shirip alıw baxtına miyasar bolıptı.

Ma'selen, Torg'ay ha'm Pil tuwralı hikayatta du'nyadag'ı en' ku'shsizlik-menmen
bolıw, al en' ku'shli na'rse awızbirshilik, degen mazmundı ko'rkem bayanlaydı.
Bul hikayatta jazılıwınsha haywanlar patshası Pil hesh kimdi ko'z ilmeydi. Uya
qurıp, o'sip-o'niwdi maqset etken bir torg'aydan ma'yeklerin basıp sındırıp kete
beripti. Torg'aydın' jalınıshlarına sira' da' qulaq aspaptı. "Men patsha
bolg'anlıqtan anaw-mınaw mayda-shu'ydege itibar bermeymen" deydi eken ol. Patsha
Pildin' bul menmenligine qa'ha'rlengen quslar awızbirshilikli tu'rde og'an
hu'jim etip eki ko'zin ag'ızıp tu'siripti. Bug'an g'a'zeplengen Pil pu'tkil
tog'aydı oyran qıla baslaptı, tereklerdi tu'p-tamırınan qoparıp bu'ldiripti.
Quslarg'a qurbaqalar ja'rdem beripti. Sharpan ha'm sho'ller soqır Pil "Ol jerge
suw bar shıg'ar" dep juwırıp barıp, teren' qa'ndekke jıg'ılıp o'lipti.

Tasbaqa ha'm shayannın' doslıg'ı, Pal satatug'ın sawdager ha'm onın' da'rwish
qon'sısı tuwralı hikayatlarda da insannan o'mirinde, turmısında ushırasıp
turatug'ın waqıyalar gu'rrin' etiledi.



https://kaa.wikipedia.org/wiki/Puqaras%C4%B1zl%C4%B1q

Puqarasızlıq shaxstın' hesh bir milliy ma'mlekettin' puqarasızlıg'ına iye
bolmawı. Puqarasız shaxslar (apatridlar) huqıqsız bolmawı kerek. Ulıwma olardın'
huqıqıy da'rejesi olar jasap atırg'an ma'mlekettin' ishki nızamları menen
belgilenedi. O'zbekstanda puqarasız shaxslardın' da'rejesi sırt ellik
puqaralardın' da'rejesine ten'lestirilgen. Bunda tek bir ayrıqshalıq bar,
yag'nıy olarg'a sırt el diplomatiyalıq wa'kilxanaları ja'rdem ko'rsetiwge haqılı
emes. Olar sırt el puqaraları kibi a'skeriy minnetke ha'm saylaw huqıqlarına iye
emes. Puqarasız shaxslarg'a da sırt el puqaraları usap ayrım ka'siplik
shekleniwler qollanıladı. O'zbekstan ishki ilajlar menen sheklenip, puqarasız
shaxslarg'a tiyisli hesh bir xalıqaralıq sha'rtnamada qatnasqanı joq. Ma'selen,
O'zbekstannın' puqaralıq haqqındag'ı nızamına muwapıq O'zbekstan aymag'ında
tuwılg'an puqarasız shaxstın' perzenti O'zbekstan Respublikası puqarası
esaplanadı.

İshki nızamlarda qanday hu'jjetler ha'm faktorlar shaxstın' anaw yamasa mınaw
ma'mleket puqarası ekenliginin' da'liyli bolıp xızmet etiwin belgileydi.
O'zbekstan Respublikasının' Puqaralıq haqqındag'ı nızamına muwapıq puqaralıqtı
tastıyıqlawshı da'slep pasport, pasport alg'ang'a shekem tuwılg'anlıq
haqqındag'ı guwalıq esaplanadı. Ko'p sırt el ma'mleketlerinde sudta puqaralıqtı
anıqlaw protsedurası bar.



https://kaa.wikipedia.org/wiki/Orta_a%27sir_sxolastikas%C4%B1

Orta a'sir filosofiyası sxolastika degen atama menen ma'lim. Sxolastika
(yunanshe: σχολαστικός

Sxolastikanın' tiykarg'ı o'zgesheligi, ol o'zin teologiyag'a xızmet etetug'ın
ilim sıpatında belgili. XI a'sirden baslap orta a'sir universitetinde logika
problemalarına qızıg'ıwshılıq a'dewir ko'terildi. XI-XIV a'sirlerdin'
filosofiyasına Boetsiydin' logikalıq shıg'armaları u'lken ta'sirin tiygizdi,
ko'plegen tu'siniklerdin' ma'nisin ashıp berdi. Sxolastikalıq dialektikag'a
qarsı ha'r qıylı mistikalıq ag'ımlar turdı. XV-XVI a'sirlerde bul sonshelli
gumanistlik aq su'yekler ma'deniyatı neplagon naturfilosofiya tu'rinde rawajlana
basladı.

Ekinshi Platon, Aristotel ha'm olardın' dawamshıları ta'repinen berilgen Adam
bul aqıllı maqluq dep tu'sindiredi.

Orta a'sir filosofları ushın Adam basqa du'nyadan kelgen. Bibliya boyınsha Adam
topıraqtan ha'm suwdan islengen, o'simliklerdey o'sedi ha'm azıqlanadı. Sonın'
ushın xristian da'stu'rlerinde Adam ta'biyattın' patshası, do'retiwshisi.

Xristian ta'liymatının' tu'siniwinshe qudaydın' balası Logos, yamasa İisus
Xristos adamg'a enedi, ol o'limi arqalı Adam tu'rlerinin' kristegi dozaq
azabınan qutqarıwdı oylaydı, solay etip adamlarg'a jaqsılıq beriwdi qoyadı.



https://kaa.wikipedia.org/wiki/O%27zbekler

O'zbek xalqının' negizi b.e.sh. birinshi mının'shı jıllardın' ortalarınan baslap
putin antik da'wir (IV-VI a'a') dawamında etnogenezi, xojalıq tu'ri,
ma'deniyatı, turmıs ko'rinisi, ha'zirgi O'zbekstan jerinde jasag'an Evropalılar
rasasındag'ı qa'wimler menen . Bul birikpe eramızg'a shekemgi V a'sirdegi
sak-massagetler menen gunnılar aralas eftolitler ma'mleketinde bolg'an. Son'
tu'rk kaganatının' quramındag'ı ko'shpeliler kelip bularg'a qosılıp, olarda
o'tırıshılıqqa aylang'an. Shıg'ıstan tu'rk qa'wimler X-XI a'sirlerde
karaxanidler ha'm seldjukler ma'mleketi da'wirinde ko'birek keledi, tu'rk
tilleri Fergana, Zarafshan, Qashqadaryada tu'rk tilleri u'stemlikke erise
basladı. Al Xorezm wa'layatında mong'ollar jawlap alg'annan keyin, XIII-XIV
a'sirlerde burıng'ı Xorezm tili birotala toqtadı. Tu'rki tilinen oguz dialekti
ornay basladı. Biraq jergilikli xalıqtın' ma'deniyatına etnikalıq quramına
ta'sir jasamadı.

VI-VIII a'sirlerde arablardın' Orta Aziyanı jawlap alıwı aldında, tu'rk
kag'anatları menen jergilikli aristokratlar eski tu'rkiy siyasiy birikpe
tiykarında o'zbek, basqada Orta Aziya xalıqlarının' tili, ma'deniy birikpeleri
negizi ku'sheyi baslag'an jerler ko'beydi. A'sirese bunday birikpeler Fergana,
Buxara, Sogdiana, Xorezmde payda boldı. Bul da'wirde Orta Aziyag'a islamnın'
tarqawı bunday bir-neshe etnikalıq bo'leklerdi bir dinge, olar arasındag'ı
tillerdin' jaqınlasıwın tezletti.

Movarounnaxrg'a arqadan kelip, jergilikli u'stemlikke erisken o'zbeklerdin'
keyingi etnik qatlamı, islamdı qabıl etken chagataylar toparı edi. Olardın'
arasında tu'rk ha'm mong'ol birikpeleri (jalair, barlas h.t.b.) bar edi. Bul
birikpeler XIV-XV a'sirlerde chagataylar dep ataladı. Bizin' da'wirimizge shekem
sol chagatay urıwlarınan jetip kelgenleri: karluklar, barlaslar h.t.b. bolıp
esaplanadı. XV a'sirdin' aqırında ha'm XVI a'sir baslarında Orta Aziyada siyasiy
ha'm ekonomikalıq jag'day bosasqan. Ha'kimler, patshalar arasında biylik,
ha'kimlik ushın talas tartıslar ko'beygen. Timuridlerdin' a'wladları Ferg'ana
ha'kimi Babur ha'm Xirat ha'kimi Xusayn Bayqaralar Dashti qipchaqtan kelgen
qu'diretli Shaybanixan basshılıg'ındag'ı jawınger o'zbeklerge qarsılıq ete almay
sheginedi. O'zbekler dep tu'rki-mong'ol tu'rindegi kelgen urıwlar atalg'an. Olar
Orta Aziyanı etnikalıq quramın antropologiyalıq tu'rin aytarlıqtay o'zgerte
almadı. Olar tek XVII a'sirlerde g'ana O'zbekstannın' Zarafshan, Surxanda'rya,
Qashqadarya ha'm Xorezm, Qaraqalpaqstan jerlerine aralasıp, jergilikli etnikalıq
birikpelerdi irilendirdi. Etnikalıq ta'sir jasadı. Bul da'wirge tiyisli jazba
estelikler "Sheybaniynama", "Nusratnama", "Abdullanama" h.t.b.

O'zbek ataması ele o'zinin' ilimiy tusinigine iye emes. Da'slep bul so'z Usman
ibn Munkiz XII a'sir, miynetinde gezlesedi. Keyin Rashiddin jılnamalarında XIV
a'sir, Jalalatdinnin' XII a'sir a'sker basshılarının' biri O'zbek dep tilge
alınadı. Belgili tariyxshı Xamdulla Kazviniy XV a'sir Altın Orda a'skerlerin
"O'zbekler" dep, al olarg'a tiyisli jerlerdi "o'zbek ma'mleketi" dep ataydı.
XV-XVI a'sirlerge tiyisli jazba dereklerde de Sheybani qarawındag'ı barlıq urıw
ha'm qa'wimler birikpesinde "o'zbekler" dep atag'an. Xiywa xanı Abulg'azı, XVII
a'sir, o'zinin' tu'rkler shejiresinde Aq Orda xanı Tuqtag'u xan o'lgennen keyin
onın' ornına 13 jasar O'zbek xan taxtqa otırg'an, son' barlıq Juchi elinin'
barlıg'ın o'zbek eli dep ataydı. Geypara o'zbek shejiresinde o'zbek xalqın 92
urıwdan qurılg'an dep ko'rsetiledi. Biraq bul durıslıqqa kelmeydi. O'zbeklerdin'
kelip shıg'ıwınday-aq, olardın' etnikalıq quramıda o'zgermeli. Geypara urıwlar
irilenip, al geypara urıwlar maydalanıp, basqa urıwlarg'a aralasıp ketken.
Mang'ıt ha'm qazaq urıwlarının' birikpeleri ha'm Sheybaniy xan qarawında
tu'rki-mong'ol urıwlarınan payda bolg'an etnikalıq toparlar qıpshaq, mang'ıtlar,
qanlılar, qon'ıratlılar, naymanlar sıyaqlı burıng'ı elatlar birikken O'zbek
atamasına o'tken. Demek ha'r tu'rli urıw qa'wimlerden birikken etnikalıq
birikpelerden‘ mang'ıt, qon'ırat, qıyat, qıpshaq, Qıtay, qan'lı, durmen,
keneges, mın, qırıq, ju'z, loqay, nayman, chimbay, jalayır, karluk, no'kis,
u'ysin, qatag'an h.t.b. Etnonimler o'zbek ha'm basqa da Orta Aziya xalıqlarının'
qa'liplesiwine qatnasqan. Bul etnikalıq birikpelerdin' atamaları turmısı,
xojalıg'ı, da'stu'rleri, dini h.t.b. ko'rinisleri a'yyemgi orta a'sir
ilimpazları Maxmud Qashg'ariy, M.Narshaxi, Beruniy miynetlerinde ko'rinedi.
O'zbek urıw-qa'wimlerinin' atamaları a'sirese etnotoponimlerde, yag'nıy
geografiyalıq atamalar menen elatlardın' h.t.b. atamasında ko'rinedi. Jan'a
da'wirde XIV-XIX a'sirlerde de ha'm en' jan'a da'wirde de o'zbek ha'm basqa Orta
Aziya xalıqlarının' qa'liplesiwi dawam etken. Etnikalıq birikpeleri o'zlerinin'
o'zge atamaları menen birge xojalıg'ının' tu'rinde (otırıqshı, yarım otırıqshı)
da'stu'rinde, tilinde de o'zgesheliklerin saqlag'an. Tariyxshılar pikirinshe
o'zbek xalqı 3 subetnostan birikken. Birinshi subetnos - a'yyemgi da'wirlerden
o'tırıqshı qa'wimlerge b.e. I-mının'shı jılları arqadan ko'ship kelip aralasqan
tu'rki tilindegi qa'wimler birikpesinen qa'liplesken xalıq "Sart" dep atalg'an,
ol ko'birek Fergana, Tashkent, Xorezm, Zarafshan wa'layatlarında jasag'an.

U'shinshi subetnos, burıng'ı XV-XVI a'sirlerde Movarounnaxrge kelgen Deshti
Qıpshaqtan ko'ship kelgen'lerdin' a'wladları. Olar "o'zbekler" dep atalg'an.
1920-jılg'a shekem, bular o'z urıw atamaların saqlag'an. Ma'selen, Buxarada 40,
Xorezmde 20, Deshti Kipchak urıw atları o'mir su'rgen.



https://kaa.wikipedia.org/wiki/M%C4%B1n%27_bir_tu%27n

Mın' bir tu'n (Arabsha: كتاب ألف ليلة وليلة‎ - kitāb 'alf layla wa-layla;
Parsısha: هزار و یک شب‎ - Hezār-o yek šab) Orta Aziyada arab tilindegi
kitaplardın' tarqalıwı og'ada erte da'wirlerden baslanadı. Bulardın' ishinde İbn
Kuteybanın' (828-899 j.) "Shayırlar kitabı", Abul Faradjdın' (897 – 967 j.)
"Qosıqlar kitabı" ayrıqsha orındı iyeleydi. Olardın' ko'pshiligi qoljazba
tu'rinde tarqalg'an hikmetler edi. Son'ın ala arab tilinde jazılg'an bir neshe
xalıq kitapları tarqala basladı. Olardın' arasında a'sirese "Mın' bir tu'n"
(Alif La'yla wa' La'yla) ayrıqsha orındı iyeleydi. Bul kitap arab tilinde
jazılg'an ertekke ta'kabbil-bir da'stan bolıwına qaramastan onın' syujetleri tek
arab ellerinen alıng'an emes, ko'pshiligi hind o'mirinen alıng'an. Bul ma'seleni
dodalag'an belgili rus alımı İ.M.Filshtinskiy o'zinin' "Arab klassikalıq
a'debiyatı" - dep atalg'an miynetinde "Mın' bir tu'n" hind, arab, iran ha'm
tu'rk syujetlerinin' qosılıspasınan payda bolg'an" degen sheshimge keledi. Onın'
aytıwı boyınsha bul kitapqa iranlılardın' "Sha'riyar" haqqındag'ı ertegi baslı
syujet etip alıng'an. Hindlerdin' İran patshası Sha'riyar haqqındag'ı erteginde,
Sha'riyar patsha ha'r ku'ni bir hayal alıp, azanda tan atqannan baslap olardı
o'limge buyırg'an. Sonın' ushın da bunday jawız patshag'a hayal bolıwdı hesh kim
de qa'lemegen. Usınday bir jag'dayda wa'zirdin' qızı Shaxrizada patshag'a hayal
bolıwg'a ırazı ekenligin bildirgen. Shaxrizada aqsham patshag'a sonday bir
tamasha-ertekti baslap, en' qızıq jerine kelg'ende tan'dı atırg'an. Patsha:
"Ertektin' qalg'an jerin esiteyin, son'ınan o'ltirtermen" - dep oylag'an.
Ekinshi aqshamda ertektin, onnan da qızıq jerine kelgende tan' atıp ketken.
Solay etip ertek bir ha'pte, ay ha'm jılg'a dawam etken. Aqırında aradan eki jıl
281 ku'n yag'nıy bir mın, bir tu'nnen keyin ertek tamam boladı. Bul aralıqta
patsha ertek syujetleri ta'sirinde basqasha adam bolıp ta'rbiyalanadı. Ol
Shaxrizadanı su'yip qalıp o'z niyetinen qaytadı.

Shıg'armanın kompozitsiyası og'ada sheberlik penen du'zilgen. Sebebi ha'r bir
tu'n waqıyasın bayanlawdın' o'zinde de avtor o'z aldına u'lken maqset qoyadı.
Birinshi jag'ınan shıg'arma syujetleri og'ada qızıqlı bolıp patshanı
zeriktirmewi kerek. Eger patsha zerikken jag'dayda qızdı o'lim ku'tedi.
Ekinshiden bul hikayatları menen shaxtı ta'wbege keltirip, qaytadan ta'rbiyalawı
za'ru'r edi. A'lbette bul shıg'arma tutas bir mın' bir hikayattan ibarat
bolg'anı ushın da onın' barlıg'ın oqıwshılarg'a aytıp jetkeriw mu'mkin emes.
Geypara shıg'ıs izertlewshilerinin' aytıwına qarag'anda bul shıg'arma bir mın'
bir kitaptan ibarat bolg'an. Son'ınan bul kitaptag'ı hikayatlar a'dewir
qısqartılıp biriktirilgen.



https://kaa.wikipedia.org/wiki/Ku%27lkili_so%27zler

Ku'lkili so'zler - xalıq awzınan jıynaw ha'm baspa so'zde ja'riyalaw qaraqalpaq
folklorının' basqa janrlarına qarag'anda son'ıraq qolg'a alındı.

1959-jılı O'zbekstan İlimler Akademiyası Qaraqalpaqstan filialının' N.Da'wqaraev
atındag'ı tariyx til ha'm a'debiyat institutının' qaraqalpaq folklorı
sektorının' xızmetkerleri folklorımızdın' basqa janrları menen qosa usı janırdı
dı jıynawg'a kiristi.

Usının' na'tiyjesinde 60-jıllardın' basında ku'lkili so'zler boyınsha biraz
materiallar jıynaldı. 1962-jılı birinshi iret Q.Maqsetov, N.Kamalov,
Q.Mambetnazarovlar ta'repinen "Qaraqalpaq xalıq do'retpeleri ha'm anekdotlar"
degen kitap basıldı. Usı kitapta Xoja Nasreddin, O'mirbek atına baylanıslı
ko'plegen anekdotlar berilgen. Anekdottı o'z aldına janr retinde qaraw
N.A.Baskakovtan baslansa (1951), ol haqqında qısqa pikir ju'ritiw
Q.Mambetnazarovtın' erteklerge baylanıslı izertlewinde ko'rinedi. 1992-jılı
Yu.Paxratdinovtın' "O'mirbek laqqı ha'm yumor-satira ma'selesine" kitabında
O'mirbektin' ko'p g'ana tallaw islegeni ha'm olardın' ideyalıq ha'm ko'rkemlik
o'zgesheliklerine durıs baha berilgen. Ku'lki so'zler bular belgili bir qısqa
syujetke qurılg'an, aytılg'anda ku'lki tuwdıratug'ın, u'lken ko'lemli bolg'an
awızeki prozalıq do'retpeler. Ku'lkili so'zlerdin' mazmunı og'ada bay. Olar ku'n
ko'ristin', adam turmısının' ha'mme jaqları boyınsha da aytıla beriwi mu'mkin.
Unamlı qubılıslar, waqıyalar haqqında da ku'lkili so'zler do'retilgen. Ha'r bir
xalıqta ku'lkili so'zler belgili bir adamlardın' atına baylanıslı aytılıp, sonı
qaharman qılıp aytıw da'stu'r bolıp ketken. Al qaraqalpaqlardın' ku'lkili
so'zleri Xoja Nasraddin, Aldar ko'se atlarına baylanıslı aytılsa da bizin
xalqımızdın ku'lkili so'zinin' tiykarg'ı qaharmanı - O'mirbek laqqı bolıp
esaplanadı. Laqqı dep ku'lkili so'z aytatug'ın adamlardı o'z so'zi menen
ku'ldiretug'ın basqıshıl, so'z basqısının' ustasın, sheberin aytadı. O'mirbek
laqqı haqıyqatında da XIX a'sirdin' ekinshi yarımında Shımbay do'gereginde
jasag'an adam. Ataqlı biy Erejep tentektin' zamanlası o'z da'wirinde-aq ushırma
so'z aytıw boyınsha atı-hawazı pu'tkil elimizge jayılg'an ko'rkem so'z
jarıstırıwda aldına adam salmag'an kisi bolg'an. Mısal: "Tabag'ımdı taba almay
ju'rmen" ku'lkili so'zin alayıq. Onda O'mirbektin' bala waqtında qon'sıg'a bir
tabaq duwrama alıp shıqqanı, shıqqan jerde to'gip alg'anı ga'p bolıp, mınaday
juwmaqlap ku'lki so'z beriledi: - Bunı esiteken kempiri -To'ktin'be qırshın? -
dep baqırıptı. - Sonda O'mirbek: - Yag'aw apa tabag'ımdı taba almay ju'rmen -
depti. Joqarıdag'ı ku'lkili so'zlerdin' O'mirbektin' oylap tapqıshlıg'ı,
danalıg'ı en' qıyın jag'dayda da onnan jol tawıp shıg'atug'ınlıg'ı ko'rkem
so'zge asa uqıplılıg'ı adamlardı ha'tte esheyin ha'reketleri menen de ku'ldire
alatug'ınlıg'ı ko'rinip turadı. O'mirbektin' ku'lkili so'zleri adamlarg'a
ku'lkili la'zzet bag'ıshlaydı.



https://kaa.wikipedia.org/wiki/Grek-Rim_gu%27res%C4%B1

Grek-Rim gu'resı — sport tu'ri, ekki adam (sportshı)nın' belgilengen qag'ıydalar
tiykarında jen'impazlıq ushın belesiwi. Grek rim gu'resi tu'rnirleri diametri 9
m (o'lshemi 12x12 m)li sport maydanında o'tkiziledi. Erkekler 55, ten 120 kg g'a
shekemgi salmaq kategoriyasında gu'resedi. Belesiw waqtı 2 minutdan 3 taym,
taymlar arasındag'ı demalıs 30 sek. Grek rim gu'resınde erkin gu'resden parıqlı
ra'wishte belesiwshinin' ayaq bo'liminen uslap usıllar a'melge asırıwg'a ruxsat
etilmeydi. Qollang'an usıllar 5 (sap jen'is), 4 (texnik u'stinlik ya'ki
shetletiw), 3 ha'm 1 ashko menen baxalanadı. Jen'impaz toplag'an ashkolarına
ko're anıqlanadı. Eger gu'resshilerden biri 5 ashkog'a mas usıl qolasa,
1,2-taymda izbe-iz jen'impaz dep tabılsa, belesiwshiden 6 ashko parıp penen ozıp
ketse, ja'nede, to'reshiler, trenerler ha'm shipaker buyrıg'ına ko're belesiw
mu'ddetinen aldın toqtatıladı. Ta'riyxiy ko'p xalıqlardın' milliy gu'res
tu'rlerinde zamanago'y grek rin gu'resinde qollanılatug'ın usıllar bolg'an (q.
gu'res). Mısırdag'ı mil. av. 260 jıllarg'a tiyisli estelik taslarındag'ı
su'wretlerde ha'zirgi grer rim gu'resi usılında belesip atqan palwanlar
su'wretlengen. Gretsiyada o'tkizilgen olimpiyada oyınları da'stu'rine eramızdan
aldıng'ı 708 jıldan baslap grek rim gu'resine uqsas gu'res tu'rniri kiritilgen.
Rimde eramızdan. al. 284 jıldan grek rimdi esletetutıg'ın tu'rnirler
o'tkizilgen. Grek rim gu'resının' zamanago'y qag'ıydaları 19-asir baslarında
Frantsiyada islep shıg'ılg'an ha'm sol qag'ıydalar tiykarında Parijde 1848 jılda
ashılg'an gu'res zalında tu'rnirler o'tkiziw a'detke aylang'an. Onda Evropanın'
basqa ma'mleketlerinen kelgen palwanlar ha'm qatnasqan. Grek rim gu'resı
tu'rnirleri 1896 jıldan zamanago'y olimpiyada oyınları da'sturinen orın alg'an
ha'm sol jıldan Xalqara Olimpiyada sho'lkemi kelisimine ko're, grek rim gu'resi
dep atala baslang'an. Grek rim gu'resı boyınsha 1904 jıldan professional (1950
jıldan ta'jriybeshı) gu'resshiler ortasında ja'han chempionatları o'tkizip
kelinedi. Grek rim gu'resı ha'm erkin gu'res tu'rlerin rawajlandırıw maqsetinde
1912 jılda Xalqara jas gu'resshiler assotsiatsiyası (G'PA) du'zilgen, og'an 154
ma'mleket (O'zbekistan 1992 jıldan) ag'za (2004).



https://kaa.wikipedia.org/wiki/Bet_ashar

Bet ashar - o'zinin' mazmunı ha'm forması boyınsha og'ada a'hmiyetli, jasawı
jag'ınan uzaq keleshekke iye da'stu'r qosıqlarının' biri.

Bet ashardın' aytılıwı jan'a tu'sken kelinshektin' kelgen jan'a u'yinin'
adamları, sol awıldın' belgili adamları menen tanıstırıwg'a, adamlardın'
kimligin aytıp olardın' minez-qulqındag'ı a'hmiyetli belgilerdi ashıp beredi.
Geyparlarının' yumor tili menen sol adamnın' jaqsı yamasa jaman qa'siyetlerinen
jıynalg'an xalayıqqa bayanlawdan ibarat. Bet ashardı ha'mme asha bermeydi, onı
aytıwg'a uqıplı, shayırshılıqqa beyimi bar, aytıw ushın dawıs tolqınları
kelisetug'ın adamlar g'ana aytadı. Bet ashardın' o'zine ılayıq kirispesi boladı.
Bul kirispede kelinshekke aqıl-na'siyat berip, onın' tuwrı jolda ju'rip, jaqsı
bolıwın na'siyatlaydı. Mısalı:

Bet ashardın' na'siyat beretug'ın qatarları burınnan xalıq arasında bar so'zler.
Na'siyat qatarları ha'r qıylı bolıp keledi. Geyparaları yumor-satirag'a tolı,
u'lken ku'lkige alıp keledi. Bet asharda ag'ayın tuwg'anları menen
tanıstırg'anda da'slep atası(a'kesi), onnan keyin anası menen tanıstıradı.
Burınları olardın' tek jaqsı ta'replerin aytıp, usı xojalıqtın' tirewi, uyıtqısı
ekenligin aytıp o'tken. Al ha'zirgi zamanımızda olardın' ka'sibinde qosıp aytıw
u'rdiske aynalg'an.

Bet ashar teren' realistlik, turmıs penen bekkem baylanısqan do'retiliwi ha'm
atqarılıwı jag'ınan folklorlıq do'retpe bolıp esaplanadı. Onda o'mir shınlıg'ı,
ha'r bir adamnın' minez qulqı, is ha'reketine baylanıslı sıpatlar qısqa ha'm
a'dil beriledi. Jıynalg'an xalıqqa bet ashardın' ta'sir ku'shinin' o'tkirligi de
sonda. Bet ashardın' ha'r bir juwmag'ı qısqa bolsa da sol na'zerde tutılg'an
adamg'a ko'rkem obraz jasaladı.



https://kaa.wikipedia.org/wiki/Armatura

Armatura (lat. armatura — qurallani'w, anja'mlar), temir-beton konstruksiyalar
armaturasi' — betonni'n' sozi'li'wg'a (kemnen-kem qi'si'li'wg'a) bekkemligin
asi'ri'w ushi'n mo'nljellengen quramali' bo'limi. Tiykari'nan polatdan
sog'i'lg'an iyiliwshen armatura (sterjen ya'ki payvandlang'an tor), ayri'm bikr
armatura (prokat qostavrlar, shveller, bu'rsheklik) isletiledi. Bekkemligi ha'm
plastikligi boyi'nsha sterjenge uqsas (diametri 6+90 mm), shibiqsiman (diametri
3+8 mm) ha'm zoriqpa (900 Mn/sm2 ha'm onnan arti'q ku'shke shi'daytug'i'n)
armaturalarga bo'linedi. Polat armaturalar ayri'w qallarda ayna arasi'na ha'm
shoyan quymalardi'n' sozili'w zonasi'na ha'm qoyi'ladi'. Tu'rkistanni'n'
qa'dimgi bina'kar ustalari' ha'm armaturadan ken' faydalang'anlar. Sinshli
diywal arasi'na qoyi'latug'i'n sinsh, paxsa diywal arasi'na qoyi'latug'i'n
shax-shabba ha'm qami'slar, i'layg'a qosi'latug'i'n saban asa da'wirdin'
armaturasi' edi.

Ja'nede armatura atamasi' a'sti'nda mashina, konstruksiya, quri'li'slardi'n'
tuwri' islewin ta'miynlewshi ja'rdemshi quri'lma ha'm detallar toplami' ha'm
tu'siniledi. Ma'selen, vodoprovod armaturasi' (klapanlar, kranlar, suw
o'lshegish ha'm h.k.); qazanxana armaturasi' (termometrler, manometrler,
saqlawi'sh klapanlari'); isi'ti'w dizimi armaturasi' (termoregulatorler,
termostatlar ha'm b.); ga'z dizimi armaturasi' (kran ha'm klapanlar, reduktorlar
ha'm b.); elektr texnikasi' armaturasi' (patronlar, o'shirip jaqqi'shlar,
rozetkalar, qa'ndiller ha'm b.)



https://kaa.wikipedia.org/wiki/Abdiraxman_Ja%27miy

1414-jılı Xorasannın' Jam qalasında tuwıladı. Ja'miydin' balalıq da'wirinde
shan'arag'ı Xiratqa ko'ship keledi. Ol Xirattag'ı Dilkash ha'm Samarqandtag'ı
Ulug'bek medresesinde oqıp ta'lim aladı. Ja'miy putin ku'sh-quwatın ilimge,
ko'rkem do'retiwshilikke bag'ıshlaydı, til ha'm a'debiyat, filosofiya,
matematika, astronomiya ha'm basqa pa'nler menen shug'ıllanadı. Kitap Ja'miydin'
en' jaqın dostı boladı.

Ja'miy bir qatar ko'rkem ilimiy ha'm turmıslıq shıg'armalar do'retti. Ol
ko'pshilik ilim ha'm a'debiyat tarawlarındag'ı adamlarg'a ustaz boldı. Onın'
jeti da'stannan ibarat "Havt avrang" atlı lirik divanları "Ba'ha'rstan" atlı
prozalıq-ta'rbiyalıq (didaktikalıq) do'retpeleri ken' abıray-ataqqa iye boldı.
A.Ja'miy 1492-jılı Xiratta qaytıs boladı.

A.Ja'miydin' ko'rkem do'retiwshiligi ta'jik xalqının' ma'deniy tariyxında g'ana
emes, al pu'tkil orta shıg'ıs ma'deniy o'mirinde u'lken waqıya boldı. Onın'
do'retpeleri Orta Aziyadag'ı ko'pshilik xalıqlarg'a ken'nen ma'lim. A.Ja'miy
A'liysher Nawayının' zamanlası, ustazı, dostı boldı. Nawayı Ja'miydi ustaz, ullı
so'z zergeri (ustası) dep bahalag'an. Ja'miy de Nawayını ullı so'z ustası
sıpatında ko'rsetti. Og'an arnap ayırım shıg'armalar jazdı. Ol Nizamiy Ganjaviy,
Xısraw Dehlaviyden keyin shıg'ıs a'debiyatında "Xamsa" jazg'an u'lken talant
iyesi edi.



https://kaa.wikipedia.org/wiki/A%27jiniyaz

A'jiniyaz Qosıbay ulı (a'debiy laqabı Ziywar) - XIX a'sirdegi qaraqalpaq klassik
a'debiyatının' en' ko'rnekli wa'killerinin' biri. Ol do'retiwshiliginde o'zine
ta'n o'zgeshelikke iye, og'ada talantlı, oqımıslı, medreseni ayrıqsha
tamamlag'an aqun, ulama, ko'rkem so'z sheberi sıpatında basqalardan ayrılıp
turatug'ın uqıplılıq penen o'z da'wirinin' progressiv idealların ju'zege
shıg'ardı, anıq turmıs haqıyqatlıg'ın sheber qurılg'an poetikalıq obrazlı
ibaralarda o'tkir oy-pikirler menen ta'sirli sa'wlelendirdi.

A'jiniyaz shayır 1824-jılı Moynaq rayonı aymag'ında qaraslı "Qamıs bo'get" degen
jerde orta xallı diyxan xojalıg'ında du'nyag'a keledi. Ol qaraqalpaqtın'
Qon'ırat arısı ashamaylı urıwının' saqıw tiresinen. A'jiniyazdın' a'kesi
Qosıbay, onın' a'kesi Baltabek, arg'ı atası Aqjigit o'z da'wirinin' batır,
sawatlı adamları bolg'an. Anası Naziyra so'zge sheshen, dilwar, ha'zir juwap,
o'tkir pikirli adam bolıp xalıq danalıqların, naqıl-maqallardı, ushırma
so'zlerdi, da'stanlardı, terme-tolg'awlardı, xalıq qosıqlarların ju'da' jaqsı
bilgen.

A'jiniyaz jasınan ziyrek bolıp, awıllıq meshit-mektepte oqıp bilim alg'an. Onın'
tuwısqan dayısı Elmurat aqun degen adam o'z da'wirinin' og'ada sawatlı, bilimdan
adamı bolıp ol Buxaradag'ı Mir Arab medresesinde oqıp kelgen. Elmurat axun diniy
kitaplar menen birge o'zinin' uy kitapxanasında Xoja Axmet Yasawiy, Sulayman
Baqırg'aniy, Suwpı Allayar, Rabguziy, Ferdawsiy, Bedil, Nawayı, Maqtımqulı,
Xafız, Shiyraziy tag'ı da basqa kitaplardı saqlag'an, olarg'a qızıg'ıp
ilim-bilim u'yrengen. A'jiniyazg'a dayısı ustazlıq etip ilim-bilim u'yreniwge
bag'darlaydı. U'yindegi kitaplarınan oqıwına basshılıq etedi. Na'tiyjede
A'jiniyazda so'z u'stinde islew – shayırlıq talantı ha'm ilim uyreniwge qızıg'ıw
payda boladı. Usınday bag'darda ol ustazının' jolın dawam ettirip Xiywadag'ı
Sherg'azı xan medresesine oqıwg'a baradı. 1840-1844 jıllarda Xorezm, Xiywada
ilim-bilim uyrenedi. Sherg'azı xan medresesinde oqıg'an da'wirinde A'jiniyaz
pu'tkil Shıg'ıs du'nyası, arab a'debiyatı, ma'deniyatı, Orta Aziya ha'm Qazaq
dalasına belgili bolg'an ulama-mashayıqlar, pu'tkil Turan-Turkistan miyrasları
menen o'zinin' tu'p nusqasında arab, parsı tillerinde tanısadı.

A'jiniyaz medresede ta'lim alg'an waqıtında a'yyemgi grek ma'deniyatı, arab
a'debiyatı, tariyxı, ma'deniyatı, shıg'ıs xalıqları tilleri, a'debiyatı,
filosofiyası boyınsha jeterli, tıyanaqlı bilim aldı. Din İslam qag'ıydaların
uyretetug'ın sabaqlar menen birge du'nya sırların ashqan alımlardın' ha'm
zulımlıq, a'dilsizlik sebeplerin ashkaralawshı shayır, oyshılardın'
shıg'armaların terennen o'zlestiredi. Atap aytqanda Xoja Axmet Yassauiy
Xikmetlerinen baslap, Sulayman Baqırg'aniy, Suwpı Allayar - XVII a'sirde
jasag'an Orta Aziyalı shayır – oyshıl. Onın' "Sufı Allayar" yamasa
"Subatil-ajiyn"- "A'jizlerdin' ku'sheyiwi" dep atalg'an miyneti ekinshi ret
tu'rki tilinde jazılıp XIX a'sirde Baku, Kazan Tashkent, Xiywa bir neshe
ma'rtebe basılıp xalıq arasına "Suwfı Allayar" degen at penen kennen taralg'an.
Rabg'uziydin' "Qıssasul-enbiya"- Payg'ambarlardın' o'mir bayanları haqqında
jazılg'an kitap, Ferdawsiydin' "Shaxnama", Quran kitapları: "Xaftiyek",
"Muxtaser", "Fikx Kaydaniy", Xa'dislerden: "Qırıq xa'dis", "Misbahil a'nwar" -
Nurlardın' shırag'ı, "Muftaxil janan"- Ja'nnetlerdin' gilti kitapların,
Abulg'azı Baxadurxannın' "Tu'rkler shejiresi" t.b. miynetlerdi tu'p nusqada arab
parsı tillerinde oqıp o'zlestirgen. Bulardan basqa A'jiniyaz Qorqıt Ata
jırlarınan baslap Yusup Xas Xa'jibtin' "Kutadgu bilik", Maxmud Qashqariydin'
"Tu'rk so'zligi", Axmet Yugnakiydin' "Xibbat ul hikayıq"-Xaqıyqatlar sıylıg'ı,
Xorezmiydin' "Muxabbatnama", Abulg'azı biy Arab Muxamed xannın' "Og'uznama",
bulardan basqa "Qıpshaqlar so'zligi", Saadiydin' "Gulistan", Xafız, Bedil
Nawayı, Maqtımqulı shıg'armalarında teren' o'zlestiredi. A'jiniyaz usı jıllarda
Orta Aziyalıq tu'rki a'debiy tilinde jazılg'an ha'm tas baspa usılında basılıp
shıqqan "Yusup-Zliyxa", "G'a'rip Shaxsa'nem", "Farxad-Shiyrin", "Zuxra-Tayır"
ha'm tag'ı basqada shıg'ıs xalıq da'stanların teren' o'zlestirgen. Bulardı
uyrenip alıp qıssaxanlıq etip xalıq aldında aytıp berip ju'rgen. A'jiniyaz
usınday bag'darda u'sh tildi teren' mengeriw menen pu'tkil shıg'ıs du'nyası
da'stu'rlerin teren' o'zlestiriw negizinde pu'tkil ja'hang'a ma'lim klassik
shayır ha'm axun bolıp jetilsken.

Bozataw poeması A'jiniyaz shayırdın' tvorchestvasının' en' joqarg'ı shın'ı bolıp
esaplanadı. Shayırdın' "Bozataw" poeması qaraqalpaq xalqının' tariyxında o'shpes
iz qaldırg'an tariyxıy waqıya – 1858-1859 jıllardag'ı Qon'ırat ko'terilisi
waqıyaları negizinde jazılg'an. A'jiniyaz bul da'wirde nag'ız shag'ına jetken
jas jigit bolıp er jasqa shıqqan waqıtları edi. Mine usı waqıtları Qonıratta
Bozataw waqıyası baslanadı. Paraxat otırg'an xalıqtın a'sirler ma'kan etken
jerinen ayra tu'sip, dushpanlar aldında aydalıp baratırg'an xalıq penen shayır
birge bolg'an. Ko'zge su'rme etip Watan topırag'ın artında qıyıp taslap kete
almay, qattı qıynaladı. Shayır tuwılıp o'sken Watanın ma'ngi yadında saqlawg'a,
onnan hasla gu'der u'zbewge ant etedi. A'jiniyazdın' bul poeması o'z waqtında
do'regen shıg'arma bolıp tabıladı. Bul saltanatlı gimn retinde qaraqalpaq
xalqının' azatlıq gu'reslerinin' negizinde turdı. A'jiniyaz bul poemasın jaw
aldında aydawda baratırıp jolda shıg'arg'an degen ga'p bar xalıq arasında. Solay
etip, poema ha'dden tıs qıyın-qıstaw waqıtta do'retilgen. Sog'an qaramastan
barlıq o'miri, barlıq sezimleri ha'm aqıl-huwshı menen tuwılg'an jeri Bozatawg'a
tıg'ız baylanıslı bolg'an shayır Bozataw waqıyasının' tariyxında, shabılıwına
tiyisli bolg'an barlıq mag'lıwmatlardı o'zinin' ja'ne jawgershiliktin'
saldarınan tuwılg'an elden ayrılg'an xalıqtın ashshı ta'g'diri menen awır
sezimlerin qaldırmastan ko'rsete alg'an.



https://kaa.wikipedia.org/wiki/%C4%B0zbasar_Faz%C4%B1lov

İzbasar Fazılov (1909-1961) - xalıqqa belgili shayır sıpatında XX a'sirdin'
30-jıllarında tanıldı. Ol qaraqalpaq a'debiyatına "Qara qoy" qosıg'ı menen kirip
keldi. Qosıq shayırdın' o'z basındag'ı turmıstan alıng'an, anıq bir waqıyanı
sa'wlelendirgen ko'rkem shıg'arma bolıp qaldı. İ.Fazılov 30-jılları To'rtku'l
awıl xojalıq texnikumın pitkerip. "Jas leninshi", "Qızıl Qaraqalpaqstan"
gazetalarında isleydi. Onın' birinshi qosıqlar toplamı 1934- jılı "Jen'is
jolında" degen at penen To'rtku'lde basılıp shıqtı. Ekinshi qosıqlar toplamı
1936 jılı "Qosıqlar" degen atamada Moskvada basılıp shıqtı. İ.Fazılovtın'
shıg'armaları xalıq arasına ken'nen taradı, o'z qosıqları menen xalıq massasın
jan'a turmıstı tu'siniwge shaqırdı.Bul na'rse sol da'wir talabınan kelip shıqqan
unamlı qubılıs edi. Ol ko'rkem shıg'armalar do'retiw menen birge qaraqalpaq
a'debiyatı ma'selerin so'z etiwge arnalg'an a'debiy-sın maqalalar da jazdı.
"Jeke adamg'a sıyınıwshılıq" degen at penen tariyxta o'shpes iz qaldırg'an
30-jıllardag'ı repressiyalıq ha'reketler, g'alaba quwdalawlar İ.Fazılov o'miri
ha'm do'retiwshiligine de o'z sayasın saldı. 1937 jılı ol milletshiler sıpatında
qaralanadı. Sonnan qaytıp ol a'debiyatqa eliwinshi jıllardın' ekinshi yarımında
aralastı. "A'miwdarya" jurnalının' poeziya bo'limin basqardı. Jurnalistlik
jumısın shayırlıq penen baylanıstırıp alıp bardı. 1959 jılı "Qosıqlar" degen at
penen u'shinshi qosıqlar toplamın jarıqqa shıg'aradı.

İ.Fazılovtın' a'debiyat maydanındag'ı tabısı onın 30-jıllardag'ı
do'retpelerinin' salmag'ı menen belgilenedi. Onın' "Sa'nem qarındas" (1928)
qosıg'ı qaraqalpaq poeziyasında hayal-qızlardın' ten'ligin jırlawg'a arnalg'an
en' jaqsı shıg'armalardın' biri boldı. Bunda qaraqalpaq qızlarının' eki o'miri
qatar qoyılıp salıstırılıp su'wretlenedi. "İnim", "Qızım" qosıqlarında jaslardı
ilim-bilim iyelewge shaqırıw ideyası sa'wlelendiriledi. Qaraqalpaq jaslarının'
el qorg'awg'a shın ju'rekten tayarlıq sezimlerin bildiriwshi "Tayarman" qosıg'ı
da dıqqatqa ılayıq. Kolxoz qurılısı teması İ.Fazılov do'retiwshiligi
tematikasında oraylıq orınlardın' birin iyeledi. "Diyxan" (1929), "Atızda"
(1930), "Kolxoz o'sedi" (1930), "Awıl", "Egiske ha'zirlen" shıg'armaları sol
da'wirdin' talabınan kelip shıqqan halda kolxoz o'mirin sa'wlelendiriwge
arnalg'an. Shayırdın' "Kolxoz ba'ha'ri" atlı poeması awıl turmısının' tutas bir
ko'rinisin sa'wlelendiriwi menen o'zgeshelenedi.



https://kaa.wikipedia.org/wiki/Yusup_Has_Ha%27jip

Yusip Has Ha'jib XI a'sirde jasag'an shıg'ıs ellerinin' ko'pshiligine belgili
bolg'an ko'rnekli shayır ha'm alımlardın' biri. Ol jasap turg'an zaman tu'rkiy
xalıqlar birlespesinin' en' rawajlang'an zamanı Qaraxakiyler ma'mleketinin' ilim
ha'm pa'n jag'ınan o'sip, joqarg'ı basqıshqa ko'terilgen da'wiri edi. Sonın'
ushında bul a'jayıp shayır tu'rkiy tilindegi jazba poeziyanın'
baslawshıların'ın' biri boldı.

Yusup Has Ha'jib Balasag'uni "Qutadg'u biliktı" hijri esabı menen 462-jılı,
jan'a jıl esabı boyınsha 1070-jılları jazıp pitkergen. Bul haqqında avtordın'
o'zi de "on segiz ayda jazıp pitkerdim" degen pikirdi aytqan. Bunnan tısqarı
onın': "Jasta eliwge kelip qaldı. Bir waqıtları qara g'arg'a edik. Endi aqıl da
a'bden tolısıp, shash ta ag'arın'qırap, aq quwg'a aylanıp baratırmız" degen
so'zlerine qarag'anda, bul da'standı ol eliw jaslar shamasında jazıwg'a
kirisken. Usınday mag'lıwmatlarg'a tiykarlanıp "Qutadg'u bilik"tin' 1070-jılları
jazılıp pitkerilgenligin esapqa alg'anda, onın' avtorı bolg'an Yusup
Balasag'unidin' 1015-jılları tuwılg'anlıg'ın tastıyıqlawg'a boladı.

Yusip Has Ha'jibtin' "Qutadg'u bilik" (Baxıtqa baslawshı bilim) shıg'armasının'
ha'zirge shekem tek u'sh nusqası g'ana tabılg'an. Bunın' en' birinshisi - Ve-sh
nusqası. Bul kitap 1439-jılı Gerat qalasında ko'shirilgen bolıp, son'ınan
belgisiz sebepler menen Stambulg'a alıp ketiledi. Bul kitap sol jerde
diplomatiyalıq xızmette ju'rgen belgili Avstriya alımı İosif fon Xammer
Purgishtal qolına tu'sedi de, onı satıp alıp Venadag'ı korollik kitapxanag'a
sıylıqqa beredi. Solay etip bul kitap Qutadg'u biliktin' Vena nusqası dep
ataldı.

U'shinshisi Namangan nusqası 1914-jılı A.Z.Valitova ta'repinen O'zbekstaniın'
Namangan qalasınan tabılg'an. Bul kitap 1967-jılı belgili o'zbek alımı Qayum
Karimov ta'repinen transkriptsiyalanıp baspadan shıqtı.



https://kaa.wikipedia.org/wiki/Xristofor_Kolumb

Cristoforo Colombo (Italiyansha. Cristoforo Colombo, İspansha. Cristóbal Colón;
aytılıwı: Xristofor Kolumb) belgili sawdager ha'm sayaxatshı. Ol 1451 jılı
tuwılg'an ha'm 1506-jılı 20-Mayda Valladolid qalasında qaytıs bolg'an. Onı bir
waqıtları Amerikanı ashqan birinshi Evropalı dep esaplag'an, bıraq ha'zirgi
waqıtta Vikingler Amerikanı onnan aldın ashqanlıg'ı belgili.

Cristoforo Colombo İndiya ha'm Qıtayg'a qısqa jol tabıw u'mitinde Atlantika
okeanınan ju'zedi. Ol İspaniya patshası Ferdinand II Aragon ha'm xanshayım
Isabella I Castile larg'a o'simlikler ha'm altın alıp keliwdi qa'leydi. Ol jer
shar formasında ekenligin biledi, bıraq onın' qansha u'lkenligin haqqında xabarı
bolmaydı. Cristoforo Colombo Marko Polonın' Qıtaydın' shıg'ısınan ten'iz
tapqanın esitken edi ha'm bul ten'iz Evropanın' batısında jaylasqan ten'izdin'
o'zi dep isengen edi. Cristoforo Colombo Tınısh okeanı ha'm Amerika kontinenti
haqqında hesh qanday mag'lıwmatqa iye emes edi ha'mde Atlantika okeanı
tuwrıdan-tuwrı Qıtayg'a alıp barmaytug'ınlıg'ın bilmeytug'ın edi.

Sayaxatının' aqırında Christopher bir neshe atawlardı ushıratadı ha'm Shıg'ıs
İndiyag'a jetip keldik dep oylaydı. Sonın' ushın ol sol jerdegi jergilikli
xalıqtı "İndiyalılar" dep atag'an. Ulıwma Cristoforo Colombo Amerika
kontinentine to'rt ma'rte sayaxat qılg'an. Kolumbiya ma'mleketide onın' atına
atalg'an.

Cristoforo Colombonın' kelip shıg'ıwı haqqında ko'p tartıslar bar.
Ko'pshiliktin' oylawı boyınsha ol İtaliyanın' Djenoa qalasında tuwılg'an.
Ekspertler Cristoforo Colombonın' tuwılg'an jeri haqqında ko'p mag'lıwmatlardı
u'yrenip shıqqan, biraq usı waqıtqa shekem aqırg'ı sheshimge kelmegen.



https://kaa.wikipedia.org/wiki/Tu%27rkmenler

Tu'rkmen so'zinin' ma'nisi ele anıqlanbag'an. Bul etnonim birinshi ret X a'sir
aqırındag'ı arab jazba dereklerinde gezlesedi. Biraq Turkmenistan tariyxshısı
A.Djikiev tu'rkmen ataması V-VI a'sirlerden baslap bar deydi. Bul atamada tu'rk
qa'wimlerinin' Oguz ha'm Karluklari h.t.b. atalg'an. Olar Orta Aziyadag'ı
o'tırıqshı İran tilindegi qa'wimler arasında jasag'an, diyxanshılıq penen
shug'ıllang'an. Tu'rkmen ataması XI-XII a'sirlerde Orta Aziyanın' batıs
bo'limindegi qa'liplesken xalıq dep ataladı. Tu'rkmen dep Kishi Aziyag'a,
Azerbayjan ha'm Arqa İrakke XI a'sirde ko'ship barg'an, oguz sharwalarıda
atalg'an. Jaqıng'a shekem tu'rkmenler (oguzler) Orta Aziyag'a XI a'sirdegi
Seldjuklerdin' topılısı menen keldi degen pikirler boldı. Biraq tu'rkmen xalqın
tolıg'ı menen oguzler dep esaplawg'a, olardın' Aral jag'alarınan seldjukler
ha'reketi menen kelgen dep esaplawg'a bolmaydı. Sebebi tu'rkmen xalqının'
ata-babaları jergilikli Aral-Kaspiy aralıg'ındag'ı qa'wimler daxlar, massagetler
bolıp esaplanadı. Sonday-aq, olardın' ata-babalarının' qa'liplesiwine jergilikli
otrıqshı diyxanshılıq penen shug'ıllang'an Tu'slik Turkmenistandag'ı ha'm
Xorasan ja'ne Parfiyadag'ı jasag'an qa'wimler qatnasqan. Bularg'a V a'sirdegi
eftalitler, VI-VIII a'sirlerdegi tu'rkmenler, mong'ollar tilindegiler Aral
jag'alarınan kelip aralasqan. Biraq Kaspiy jag'alalarında ko'shpelilerge
Kopet-Dag alabındag'ı otırıqshılarg'a ko'shpeli tu'rki tilles xalıqlardın'
ta'siri az boldı. XIV a'sirde de Kaspiy jag'alarında İran tilindegi
sharwalardın' bolg'anı ma'lim. Degen menen tu'rkmen xalqının' ata-babalarının'
qa'liplesiwinde tu'rki qa'wimleri a'hmiyetli orın tutqan. Oguzler IX a'sirlerde
Turkmenistang'a kelgende bul jerde tu'rkler bar edi. Tu'rkmen xalqının'
qa'liplesiwine XI a'sirde seldjuklerdin' shıg'ıstan, batısqa jıljıwı a'dewir
ta'sir jasadı. Aral jag'alarındag'ı oguzler, seldjukler qısqısınan
turkmenistandag'ı ko'birek jılıstı ha'm jergilikli qa'wimler menen aralastı.
A.Djikiev tu'rkmen xalqının' qa'liplesiwi usı jerlerde X-XI a'sirlerde
qa'liplesti dep pikir ju'rgizedi. Biraq A.Djikievtin' ilimiy basshı, t.i.d.
G.P.Vasileva ko'plegen etnografiyalıq ha'm jazba derekler tiykarında tu'rkmen
xalqının' qa'liplesiwi XV-XVI a'sirlerde boldı dep ko'rsetedi. Tu'rkmen
xalqının' qa'liplesiwine qıpshaq qa'wimlerinin' qatnasqanın' da'liyileydi.
G.P.Vasilevanın' pikiri isenimlirek, sebebi XV-XVI a'sirlerde Turkmenistandag'ı
ko'shpeliler o'tırıqshılıqqa o'tip, jergilikli xalıqlar menen birikti. Al
Turkmenistannın' arqasındag'ı dalan'lıq penen sahralardag'ı burıng'ı oguz
qa'wimlerinin' ayrım bo'limleri ha'm basqada sharwa qa'wimler (alan, qıpshaqlar
h.t.b.) ja'nede ayrım xorezmlilerden taza qa'wimler birikpeleri olardın'
atamaları payda boldı. XV-XVI a'sirlerde Orta Aziyadag'ı tu'rkmenler Kaspiy
ten'izinin' shıg'ısın, Sarı qamıs ko'linin' jag'alarında, Qaraqumda qonıslasqan.
Sonday-aq, arqa batıs Xorezm oazisi, Tu'rkmenistannın' tu'slik oazisin jayladı.
Bul jerler de ele İran tilindegi xalıqlar bar edi. Bul da'wirde Mang'ıshlaq ha'm
U'stu'rtti Salar, Choudır h.t.b. oguz qa'wimleri jasadı. Bulardın' aralarında da
tu'rki tilles qa'wimler menen birge İran, Mong'ol tilindegi qa'wimler bar edi.
U'lken Balkanda jasag'an tu'rkmen qa'wimlerinin' biri Salar urıw birikpesi
jasag'an. Bul birikpege jaqın Ersarı birikpesi ornalasıp, ol teke, iomud bolıp
ekige bo'lingen. Salar ha'm Erasarı eki u'lken urıwlar birikpesi o'z ara
jerleslik ha'm etnikalıq jaqınlıqta bolg'an.



https://kaa.wikipedia.org/wiki/To%27rtku%27l_rayon%C4%B1

A'miwda'ryanın' on' jag'asında jaylasqan bolıp, arqa-shig'ısında Buxara
walayatı, arqa ha'm arqa-batısında Ellikqala ha'm Beruniy rayonları menen
shegaralasıp keledi. Xorezm walayatı menen ta'biyiy A'miwda'rya arqalı
shegaralasadı.

Rayonnın' jer maydanı 6,1 mın' km kv. Ten'iz betinen en' biyik noqatı 176 m
bolıp, ol To'rtku'l qalasının' shıg'ısında jaylasqan biyiklik.

Rayonnın' jer beti tegislikten ibarat bolıp, tu'slikten arqag'a barg'an sayın
pa'seyedi. Shıg'ıs bo'limi Orta Aziyadag'ı u'lken sho'listanlıq bolg'an Qızılqum
arqalı o'tedi.

Xalqı 141,7 mın', xalqının' ortasha tıg'ızlıg'i 23,2 adam/1 km kv tuwra keledi.
Rayon u'lesine Qaraqalpaqstan aymag'ının' xalıq sanının' 10,0 % tuwra keledi.

Awıl xojalıg'ının' qa'niygelesken tarawı paxtashılıq bolıp, onın' egislik
maydanı barlıq egislik maydanınan 59,8 % quraydı. Paxtashılıq boyınsha To'rtku'l
rayon Qaraqalpaqstandag'ı en' iri paxtashılıq rayonları qatarına qosıladı,
To'rtku'l rayonı ha'r bir gektar jerden zu'ra'a't alıw boyınsha 1-shi orında
turadı.



https://kaa.wikipedia.org/wiki/To%27mengi_A%27miwda%27rya

Bul territoriya Aral ten'izi menen shegaralasıp, batısı U'stirt, qubla-batısı
Tu'rkmenstan, al qubla-shıg'ısı Qaraqalpaqstan territoriyasındag'ı Qızılqum
menen shegaralasadı. A'miwdarya deltası 100 km ken'likete jaylasqan.
Geomorfologiyalıq jaqtan A'miwdarya deltası bo'linip, Janlı bo'legi bul jaramsız
jerler, awıl-xojalıg'ında paydalanbaytug'ın jerler kiredi, ko'pshilik ko'ller
qamıslı tog'aylar menen qorshalg'an. Da'rya boylarında ma'deniy eginler ko'p
egiledi, ol jerlerde ko'binese paxtashılıq penen salıgershlik ha'm palız
eginleri egiledi, sonın' menen birge sharwashılıqta jaqsı rawajlang'an.

Bul territoriyalarda to'beshikli qaldıqlar ushırasadı, olardan Qusxanataw,
Qırantaw bular belgili maydandı iyelep jatır. Topıraq quramı qumlı do'n'li
topıraqlardan quralg'an allyuvial jatqızıqlardan turadı. Suw deregi tiykarınan
grunt ha'm jer u'sti suwları menen ta'miynlenedi. A'miwdarya deltasında bir
qansha mayda ko'ller jaylasqan, ol a'sirese arqa rayonlarda ko'plep ushırasadı.
A'miwdaryanın' on' jag'ında Qızketken, Quwanıshjarma ha'm Kegeyli kanalları,
shep jaqta Su'wenli ha'm Rawshan kanalları tarmaqlanıp ag'adı. Awıl-xojalıg'ı
ku'shli pa't alıw na'tiyjesinde suwg'armalı jerlerdin' ko'plep ashlıw sebebinen
jer astı suwları birqansha ko'terilip ketti. Onın' qa'ddi 2-6 m, ayrım jerlerde
odan da joqarı. Jer suwlarının' ko'teriliwin darya suwları ta'miynleydi.
Jawın-shashın suwlarının' grunt suwları ushın roli ullı emes. Jer astı
suwlarının' ko'teriliwi awıl-xojalıq eginlerine birqansha ta'sir ko'rsetedi.
Bunday jag'dayda kollektor-drenajlar islenedi.



https://kaa.wikipedia.org/wiki/Tinish_okeani

Tınısh okeanı bul batısta Aziya ha'm Avstraliya, shıg'ısta Amerikalar, qublada
Qubla okeanı, ha'm arqada Arktika okeanı aralıg'ında jaylasqan suw ko'lemi
esaplandı. Ol en' u'lken okean esaplanıp, jer ju'zi betinin' u'shten-birin
iyeleydi. Ol Horn tumsıg'ı, Chili/Argentinadan qublag'a Antarktikag'a sızılg'an
sızıqta Atlantika okeanına, ha'm Tasmaniya, Avstraliyadan qublag'a Antarktikag'a
sızılg'an sızıqta Hind okeanına qosıladı.

Atlantika okeanı ken'eygen sayın, Tınısh okeanı a'ste kishireyip barmaqta. Bul
ten'iz tub'in Jerdin' orayına qaray bu'klew arqalı bolip atır. Bul urılıw ju'da
qattı bolıp basım jıynalg'an waqıtta ıssı taslardın' ham' shan'nın' u'lken
jarılıwı arqalı ko'plep jer silkiniwler ha'm vulkanlar payda etedi. Suw astında
jer silkiniw bolg'anda, bul tez qozg'alıs tsunami payda etedi. Usi sebepli
tsunamiler basqa jerlerge qarag'anda Tınısh okeanı jag'alarında ko'p bolıp
turadı. Jerdin' ko'pshilik vulkanları Tinish okeanı atawlarında jaylasqan,
yamasa okean jag'alarınan bir neshe ju'zlegen kilometr qashıqlıqtag'ı
kontinentlerde jaylasqan. Tektonik plitalar Tınısh okeanı kishireyiwine tag'ı
bir sebep esaplanadı.



https://kaa.wikipedia.org/wiki/Ta'jikler

Ta'jik xalqının' ata-babaları b.e.sh. birinshi mın'ınshı jılları Ta'jikstannın'
tawlı ha'm tegislik jerlerinde, sonday-aq, O'zbekstannın' Zarafshan,
Qashqadarya, Fergana oypatılıg'ında jasag'an İran tilindegi sak h.t.b.
qa'wimlerden qa'liplesken. Etnonim "ta'jik", VIII a'sirdegi Orxan jazba
esteligindegi "tazik" etnonimi menen baylanıslı, "ta'jik" etnonimi menen tat
etnonimde o'z-ara baylanıslı. "Tat" etnonim otırıqlı o'zinen burıng'ı
ma'deniyatlardı qabıl etken, tu'rki xalqın an'latqan. Al "ta'jik" etnonimi İran
tilindegi xalıqtı an'latqan. Da'wirlerdin' o'tiwi menen Orta Aziyanın'
tu'sliginde ha'r babasında jasawshı "tat", "ta'jik", "chag'atay" etnonimleri
etnikalık g'ana ma'nisin an'latbag'an. Al ol etnonimler arasındag'ı xojalıq
ma'deniy quramalı baylanıslardı an'latqan. Olardın' qaysı tilinde so'ylewin
esapqa almag'an. Tu'rki qa'wimlerdin' ko'beyiwi menen otırıqlı xalıqtın'
ko'pshiligin ta'jik dep atag'an.

IV-V a'sirlerde Orta Aziyag'a, sonın' Sogdiana jerinde ha'm Toxaristang'ada
arqadan etnikalıq toparlar "Aq gunnılar" - xianitler, kidaritler ha'm eftalitler
keledi. VI-VII a'sirlerde, tu'rk kaganatı da'wirinde bul jerlerge tu'rkler
keledi. Bul qa'wimler birigip sasanidli İran patshasının' jawlap alıw siyasatına
qarsı gu'resti. Kelgen qa'wimlerdin' ayırım bo'lekleri jergilikli xalıqlarg'a
aralastı. Arablardın' Orta Aziyanı jawlap alıw da'wirinde, VIII a'sirde
Ta'jikistanda tiykarınan 3 etnikalıq wa'layat boldı: Sogdianlar - arqada,
Zarafshan basseyninde, Toxaristan - tu'slikte, Amudaryanın' joqarg'ı
jag'alarında, Fergana - arqa shıg'ısta. Bir Qıtay sayaxatshısı, 630-jılı Orta
Aziyada bolg'an. Onın' ko'rsetiwinshe Sogdianalılar menen toxarlardın' shegarası
Baysın tawına jaqın bolg'an. Bul 3 wa'layattın' etnikalıq quramı quramalı
bolg'an. Olarda İran tilindegi qa'wimler menen birge tu'rki tilindegi
qa'wimlerde bolıp, bularda ta'jik xalqının' etnogenezinin' qa'liplesiwine
qatnasqan. Sogda, Toxaristan ha'm Fergana wa'layattın' ma'deniyatlarında
o'zgeshelikler bolg'an. Ol o'zgeshelikler jazıwlarında, aqshalarında, dinlerinde
bolg'an. Sogdianlılardın' a'jayıp esteliklerine Varaxsha, a'yyemgi Pendjikent,
Mug tawında qulag'an qorg'an qaldıg'ın h.t.b. Ma'selen, VIII a'sirge shekem
Toxaristanda buddizm o'mir su'rgen. Sonday-aq, Toxaristanda arqa İndiya
ma'deniyatının' ta'siri bolg'an. Ta'jikistannın' tusligindegi Baktriyadan XIX
a'sirdin' 70-jılları xalıqtan "Amudarya o'ljasın" satıp alg'an. O'lja altınnan
islengen zatlar Sak-a'sker, ol ko'rinis altın taxtayg'a oyıp salıng'an, b.e.sh.
VI-V a'sirlerge tiyisli estelikler. Bul o'ljalar arasında to'rt at jegilgen,
olarda adamlar otırg'an, altın "arba" ko'rinisin elesletetug'ın kishkene zat
bar. Bul altın zatlar Orta Aziyanın' jergilikli xalıqlarının' ata-babalarına
tiyisli estelikler. Solar az qolları menen islep o'nerin solar arqalı
o'zlerinin' ideologiyaların sa'wlelendirgen.



https://kaa.wikipedia.org/wiki/T%C4%B1n%C4%B1sh_okean

Tınısh okeanı bul batısta Aziya ha'm Avstraliya, shıg'ısta Amerikalar, qublada
Qubla okeanı, ha'm arqada Arktika okeanı aralıg'ında jaylasqan suw ko'lemi
esaplandı. Ol en' u'lken okean esaplanıp, jer ju'zi betinin' u'shten-birin
iyeleydi. Ol Horn tumsıg'ı, Chili/Argentinadan qublag'a Antarktikag'a sızılg'an
sızıqta Atlantika okeanına, ha'm Tasmaniya, Avstraliyadan qublag'a Antarktikag'a
sızılg'an sızıqta Hind okeanına qosıladı.

Atlantika okeanı ken'eygen sayın, Tınısh okeanı a'ste kishireyip barmaqta. Bul
ten'iz tub'in Jerdin' orayına qaray bu'klew arqalı bolip atır. Bul urılıw ju'da
qattı bolıp basım jıynalg'an waqıtta ıssı taslardın' ham' shan'nın' u'lken
jarılıwı arqalı ko'plep jer silkiniwler ha'm vulkanlar payda etedi. Suw astında
jer silkiniw bolg'anda, bul tez qozg'alıs tsunami payda etedi. Usi sebepli
tsunamiler basqa jerlerge qarag'anda Tınısh okeanı jag'alarında ko'p bolıp
turadı. Jerdin' ko'pshilik vulkanları Tinish okeanı atawlarında jaylasqan,
yamasa okean jag'alarınan bir neshe ju'zlegen kilometr qashıqlıqtag'ı
kontinentlerde jaylasqan. Tektonik plitalar Tınısh okeanı kishireyiwine tag'ı
bir sebep esaplanadı.



https://kaa.wikipedia.org/wiki/Sh%C4%B1n%27g%27%C4%B1s_xan

Shın'g'ısxan (shama menen 1162 - avgust, 1227) - Mong'ol urıwların birlestirgen
ha'm Mong'ol İmperiyasın payda etken du'nyanın' en' ku'shli a'skeriy
jolbasshılarının' biri. Onın' balaları ha'm aqlıqları onın' tajına miyrasxorlıq
etti ha'm du'nyadag'ı en' u'lken imperiyanı payda etti.

Shın'g'ısxannın' aqlig'i, Qublay Xan, Qıtayda Yuan Dinastiyasının' (1271-1368)
birinshi İmperatorı boldı. Shın'g'ısxannin' jerlengen jeri usı ku'nge shekem
belgisiz. Ol sawashta ko'plep tabislarg'a eristi ha'm ko'plep dushpanların
o'ltirdı, solardin' ishinde ol Jin Dinastiyasında jen'di. Ol Qitaydın'
ko'pshilik bo'legin ha'm Qıtayg'a qon'sılas ma'mleketlerdin' ko'pshiligin basıp
aldı. Na'tiyjede ol kushli imperiya payda etti.

Shın'g'ısxang'a tuwılıwında Temujin isimi berildi. Urıw basshısı sıpatinda ko'p
jerlerdi basıp alıp, u'lken tabıslarg'a eriskennen keyin adamlar oni Shın'g'ıs
dep atay basladi, shin'g'is degen "Ja'ha'n basqariwshısı" degendi an'latadı. Bir
neshe on jıllıqta Shın'g'ıs u'lken a'skeriy ju'risler qılıp, ko'p adamlardı
o'ltirip ju'da u'lken jerlerdi basıp aldı. Usının' menen ol o'zine tariyx
kitaplarında "jabayı monster" degen ataqqa iye boldı.

Shın'g'ıs xan (mong. Чингис Хаан, Chingis Khaan; 1162 - 18 avgust, 1227) —
Mongol imperatorı ha'm Mongol qa'wimlerin birlestirip, Mongol İmperiyasının'
tiykarın salg'an a'skriy basshı. Onnan keyingi bolg'an xanlar Mongoliyanı
adamzat tariyxındag'ı en' ullı imperiyag'a aylandırdı.

Shın'g'ıs xan Qitaydag'ı Yuan dinastiyasının' birinshi imperatorı Qublay xannın'
atası bolg'an. Ha'zirgi waqıtqa shekem Shın'g'ıs xannın' qay jerde jerlengenligi
anıq belgili emes.



https://kaa.wikipedia.org/wiki/Sh%C4%B1g%27%C4%B1s_j%C4%B1l_esaplar%C4%B1

Qaraqalpaqstanda jasawshı xalıqlar erte da'wirlerden baslap-aq ku'n, tu'n, ay
ha'm jıl ha'reketlerin u'yrengen. Quyash, Ay ha'm juldızlardın' ja'rdeminde
waqıttı belgilegen. Juldızlar ja'rdeminde tu'ngi jol bag'darların anıqlag'an.
Sutkanı bes mezgilge, aydı to'rt ha'ptege bo'lip qaraw usılı burınnan-aq
Ku'nshıg'ıs ellerinde bar ha'diyse. Biraq bulardın' atamaları parsı tilindegi
sanaq san "yak" (bir) arab tilindegi "sham" (ku'n) tiykarında berilgen bolıp
yakshamba (ekshembi) tu'rinde berilip son'ınan tu'rkiy tilindegi' xalıqlarg'a da
aralasqan. Parsı tili tiykarında ruz (ku'n), max (ay), sal (jıl) atamaları da
kirip kelgen. Sol atamalar tiykarın'da "Ruznama" (ku'ndelikli waqıyalar yaki
bolmasa gazeta), maxnama (bir ay ishindegi ha'diyseler yaki bolmasa jurnal),
"salnama" (jıl nama) ha'm tag'ı basqalar.

Qu'nshıg'ıs kalendarında ku'ndi belgilew negizinen arab ha'm parsı so'zlerinin'
qosılıspasınan kelip shıqqan. Ma'selen: arabsha sez Sham (ku'n)ge, parsılardın'
san esabı qosılg'an. Yag'nıy: yak (bir), duw (eki), siy (u'sh), chaxor (to'rt),
panj (bes) ha'm tag'ı basqalar. Usı tiykarda esaplang'anda: Shamba - ku'nnin'
baslanıwı, Yakshamba - birinshi ku'n, Duwshamba - ekinshi ku'n, Seshamba -
u'shinshi ku'n Chaxorshamba to'rtinshi ku'n, Panjshamba - besinshi ku'n Juma -
altınshı ku'n.

Negizinen alıp qarag'anda juma kuni shembi dem alıs ku'ni bolıp esaplang'an. Bul
ku'ni adamlar bazar- osharlar menen shug'ıllang'an. Al ha'zirgi
qaraqalpaqlardın', Qaraqalpaqstan xalıqlarının' tu'sinigi boyınsha ha'pte sanaw:
Du'yshembi – birinshi ku'n Siyshembi – ekinshi ku'n Sa'rshembi – u'shinshi ku'n
Piyshembi – to'rtinshi ku'n Juma – besinshi ku'n Shembi – altınshı ku'n Ekshembi
– jetinshi ku'n.

Bunnan keyingi u'lken waqıt birligi - Ay. Orta esap penen otız ku'ndi o'z ishine
aladı. Qaraqalpaqlar basqa da xalıqlar sıyaqlı bir jılda 360 ku'n bar dep
esaplap, onı 12 ayg'a bo'lip qarag'an. Bul aylar ha'r bir jıldın' ha'r bir
ma'wsimlerine tuwra keledi. Yag'nıy jıl: ba'ha'r, jaz, gu'z, qıs sıyaqlı to'rt
pasılg'a bo'linip, ha'r ma'wsim u'sh ayg'a bo'lingen. Ha'r ayda ku'n sanının'
ten' bolmaslıg'ı musılman kalendarında da ko'zde tutılg'an. Ma'selen: Da'liw –
yanvar Hut – fevral Hamal – mart Sa'wir – aprel Jawza – may Saratan – iyun
Ha'set – iyul Su'mbile – avgust Miyzan – sentyabr Aqırap – oktyabr Qawıs –
noyabr Jeddi – dekabr

Shıg'ıs kalendarı boyınsha: Hamal – 21-mart - 19-aprel aralıg'ı Sa'wir –
20-aprel - 20-may Jawza – 21-may - 21 iyun Saratan – 22-iyun - 22-iyul Ha'set –
23-iyul - 23-avgust Su'mbile – 24-avgust - 22-sentyabr Miyzan – 23-sentyabr -
22-okyabr Aqırap – 23-oktyabr - 21-noyabr Qawıs – 22-noyabr - 21-dekabr Jeddi –
22-dekabr - 19-yanvar Da'liw – 20-yanvar - 18-fevral Hut – 19-fevral - 20-mart



https://kaa.wikipedia.org/wiki/Saadiy_Sheraziy

Saadiy Sheraziy Shıg'ısta og'ada ken' taralg'an shayırlardın' biri.
Ra'wiyatlarg'a qarag'anda Saadiy uzaq o'mir su'rgen (ayırım ra'wiyatlarg'a
qarag'anda onın' 120 jıl jasag'anı so'z etiledi). Ol o'mirinde ko'p sayaxat
qılg'an. Onın' mong'ollar jawgershiliginen son'g'ı sayaxatı - ma'jbiriy sayaxat
ha'm Watanınan ma'jbiriy bas alıp ketken. 30 jılg'a shekem tu'rli ma'mleketlerde
ju'rgen. Tu'rli adamlardı ko'rgen. Basınan tu'rli qıyınshılıqlardı o'tkizgen.
Saadiy shama menen 70 jaslarında o'z ata qalası Sherozg'a qaytadı ha'm sol uzaq
ha'm awır saparı dawamında ko'rgen, bilgen, esitken, bastan keshirgenleri
negizinde 1257-jıl "Bostan", 1258-jılı "Gu'listan" dep atalg'an shıg'aramaların
jazadı.

Saadiy "Gu'listan" shıg'armasında da realistlik tendentsiyanı ko'remiz. Ol
xalıqlıq pozitsiyasında turıp zalımlardı, olardın' iplas ha'reketlerin hesh
ekilenbesten so'z etedi. Ma'selen ondag'ı bir hikayatta Hajjoj degen zalım arab
patshası g'a'rib bir da'rwishten o'zinin' haqqına bir duwa qılıwın soraydı.
Da'rwish: -"ey, quda, bunın' janın al!" degen duwa qıladı. Hajjoj hayran bolıp:
- "Quda haqı bul qanday duwa?"- deydi. Da'rwish bolsa:- Bul ha'm sen ushın
ba'rshe musılmanlar ushın en' jaqsı duwa! "-dep juwap beredi.



https://kaa.wikipedia.org/wiki/Rene_Dekart

René Descartes (aytılıwı: Rene Dekart) (31-Mart 1596 - 11-Fevral 1650) fransuz
filosofi ha'm fizigi bolg'an. Ol matematika, fizika ha'm a'sirese filosofiya
ilim tarawlarinda ju'da a'hmiyetke iye kitaplar jazdi. Onin' dualizm pikiri jan,
sana, dene teoriyalarin bir tu'sinikke ja'mledi. Bul tu'sinik sana ha'm zattin'
dualistik teoriyasi dep ataladi. Onin' belgili filosofiyaliq pikiri Cogito ergo
sum (Men oylayman, sol sebepli men barman).

Dekart o'zinin' Metod haqqinda oylar (1637) kitabinda o'zi oylap tapqan ilimiy
metod tuwrali jazdi. Ol sonday-aq deneler (Geometriya), jaqtiliq (Optika), ha'm
hawa-rayi (Meteorologiya) tuwrali da ilimiy miynetler do'retti. Ol geometriyada
denelerdi koordinatalar ja'rdeminde ko'rsetiw jolin oylap tapti. Sonday-aq
raduganin' ne ekeni haqqinda teoriyanin' da tiykarin saldi. Dekarttin'
fizikadag'i ilimiy miynetleri keyinirek ju'da belgili fizik Ser Isaak Newton
ushin ju'da a'hmiyetke iye boldi. Newton ha'm sonday-aq James Hook Dekart
tuwrali jazg'anda: "Men ilimde aldig'a bara aliwim, ilim gigantlari iyninde
otirg'anim sebepli!" dep jazg'an.

Birinshi Filosofiya haqqinda Oylaniwlar (1641) kitabinda Dekart filosofiyaliq
sorawlardi o'zinin' jaratqan ilimiy metodlari menen talqiladi. Ol skeptisizmge
(skeptisizm du'nya haqiyqiy emes dep u'yretedi) qarsi pikir ju'ritti.



https://kaa.wikipedia.org/wiki/Qoyq%C4%B1r%C4%B1lg%27an_qala

Qoyqırılg'an qala bunnan 2,5 mın' jılg'a shamalas waqıt burın salıng'an ja'ha'n
ma'deniyatında ko'rnekli esteliklerdin' biri esaplanadı. To'rtku'l qalasınan 22
km. arqa-shıg'ısta jaylasqan bul biybaha g'a'ziyne a'yyemgi grek ha'm rim
ma'deniyatının' du'rdanaları menen bir qatarda turadı.

Qala birinshi ret 1936-jılı anıqlanıp, 1952-1957-jıllarda tolıq arxeologiyalıq
jaqtan qazıp izertlendi. İlimiy izertlewler da'wirinde estelikten tabılg'an
tabılmalar menen toplang'an mag'lıwmatlar arasında qalanın' atı jo'ninde birde
derek ushıraspag'an. Sonın' ushın da jergilikli xalıq ta'repinen qoyılg'an
Qoyqırılg'an qala atı menen u'lkemizde belgili bolıp qoymay, du'nya iliminde de
solayınsha kirgizilgen. Qalanı qazıp izertlew na'tiyjesinde ko'plegen ko'rnekli
ko'rkem-o'ner shıg'armaları, sonın' ishinde A'miwda'ryanın' to'mengi
jag'alawındag'ı en' a'yyemgi freska (sabawg'a salıng'an sırlı su'wret), mayda
skulptura, patsha mo'rleri menen olardın' tan'baları, qarıw-jaraqlar, gu'lal,
tas ıdıslar, qola, temir, qımbat bahalı taslardan islengen bezeniw buyımları
tabıldı. Olardın' arasında alımlardı ayrıqsha tan' qaldırg'an tabılmalardın'
birine ku'nnin' biyikligin o'lshewge arnalg'an mu'yeshlik a'sbap —
astrolobiyanın' tabılıwı menen astronomiyalıq a'sbaptı ornatıw ushın tırnaqtın'
ashılıwı boldı. Estelikten tabılg'an maymıl statuetkası, Rim ma'deniyatına
tiyisli shiyshe ıdıslar, Egipet fastaları Qoyqırılg'an qalanın' Hindistan,
Egipet, Jer orta ten'iz qalaları menen baylanısların ko'rsetedi.



https://kaa.wikipedia.org/wiki/Qas%C4%B1m_A%27wezov

Qasım A'wezov (1897-1938) Qaraqalpaqstannın' ma'deniyatın, a'debiyatın,
iskusstvosın rawajlandırıwda belgili ja'miyetlik isker, jazıwshı, da'slepki
jurnalist sıpatında u'lken u'les qostı. Ol qarqalpaq a'debiyatın, a'sirese
dramaturgiyasın qa'liplestiriwshilerdin' biri. Bul iste tek sho'lkemlestiriwshi
emes, al da'slepki qaraqalpaq dramasının' do'retiwshisi.

Qasım A'wezov 1897-jılı Shımbay rayonındag'ı ha'zirgi Ken'es sovxozının' Kirov
atındag'ı bo'liminde tuwılg'an. 20-30 jılları Qaraqalpaqstanda, Qazaqstanda,
Moskvada basshı orınlarda ko'p jıllar islewine baylanıslı Q.A'wezov bir qansha
rus jazıwshıları menen Qazaqstan ha'm Orta Aziya jazıwshıları menen tanısıp,
pikir alısıp, o'zinin' tvorchestvolıq isine ta'jiriybe toplaydı.

Qasım Awezov 1925-jılı 16-jılg'ı Shımbay waqıyası haqqında "Каракалпакстан к
10-летию Казахстана" (Alma-ata, 1930), "Qaraqalpaqstan ma'deniyatı gu'llenip
rawajlanıw jolında" (1934) tag'ı basqa miynetler jazadı. 1928-1932 jılları
Qaraqalpaqstan jazıwshılar birlespesinin' jumısına aktiv qatnasadı. Onın'
dramalıq bo'limine basshılıq etedi. 1932-jılı 19-iyun qararı menen
Qaraqalpaqstan oblastlıq partiya komiteti QarAPP tı tarqatıp, Qaraqalpaqstan
jazıwshılarının' sho'lkemlestiriw komitetin du'zip, og'an Qasım A'wezov baslıq,
A.Begimov juwaplı sekretarı etip saylanadı.

Q.A'wezov A.S.Pushkinnin' "Evgeniy Onegin" romanın awdarıwdı baslap, onnan ayrım
u'zindiler ja'riyalaydı. A.Nawayının' "Farhad ha'm Shiyrin" da'stanın awdarıwg'a
qatnasadı. Hamza Ha'kimzada Niyaziydin qosıqlarınan awdarmalar dag'azalap
baradı. Molerdin "Skapennin' hiylesi" komediyasın basqa da bir qatar ko'rkem
a'debiyat shıg'armalarınn' balalar ushın seriyalarınan ko'p shıg'armalardı rus
tilinen qaraqalpaq tiline awdardı.

"Tilek jolında" shıg'arması Q.A'wezovtın' da, qaraqalpaq dramaturgiyasının' da
baslaması boldı. Dramanın' qısqasha mazmunı to'mendegishe: Shıg'armada
miynetkesh xalıqtın awır turmısı real beriledi. Esim bolısının' puxaraları
Sayeke, Aynazar, Qabıl, Ayxan ha'm basqalar ha'r ta'repleme eziwden,
azaplanıwdan a'bden tarıg'adı. Suwsızlıqtan eginleri quwrap, ashlıqtan
boldırg'an olardı Esim japtın' ılaylı qazıwı haldan taydıradı. Olar o'zlerinin'
kem-kem qıyınlap baratırg'an ku'n korisi tuwralı zamannın', el
basqarıwshılardın' a'dilsizligi tuwralı ayta baslaydı. Bunın' u'stine olardın'
arasına birinen son' biri aqsaqaldın jasawılı Salıq O'ndiriyage, Qalmurat
baydın' jalpıldag'ı Ma'demin diyxanlardın' baydan alg'an qarızın o'simi menen
qaytarıp alıwg'a, Quaxmet iyshannın' suwpısı Turım qayır-sadaqa ushın pul
jıynawg'a keledi ha'm barı-jog'ın tın'lamay olardı urıp-so'gip azaplaydı. Bul
sıyaqlı ha'dden tıs jo'nsizlikler qazıwshılardın' ashıqtan-ashıq narazılıg'ın
keltirip shıg'aradı. Ko'p uzamay-aq bul narazılıq aktiv gu'res xa'reketi menen
almasadı. Olar qarız pul ha'm salıqlardı to'lewden bas tartıp, kelgen
jasawıllardı quwıp saladı. Usınday waqıya shiyelenisken waqıtta qazıyashılardın'
arasına ma'rdikarg'a ha'r jeti u'yden bir adam alıw haqqında Shımbay uezdi
baslıg'ının' pa'rmanı kelip jetedi. Bul xabar olar arasında jan'a baslap tutanıp
kiyatırg'an gu'res otının' birden layalap alısıwına sebepshi boladı. Sa'yeke
basqarg'an qazıwshılar toparı Arzımbet bolıstın' u'yine topılıp barıp, onın
o'zin janındag'ı bay, iyshan ha'm ha'meldarları menen qosa urıp jıg'adı,
tutqıng'a aladı. G'a'zebi qaynag'an xalıq Shımbayg'a basıp keledi, ken'eslerdi
qıyratadı. Uezd baslıg'ı pristavtı o'ltiredi. Biraq ko'terilis oraydan
shaqırtılg'an patsha soldatları ta'repinen qan to'gispe menen bastırıladı, onın'
basshıları tutqıng' alınıp, To'rtku'ldin' tu'rmesine qamaladı. Pesa o'lim
jazasına hu'kim etilgen ko'terilis basshılarının' Qızıl a'skerler ta'repinen
azat etiliwin ko'rsetiw menen tamamlanadı. Onda qarapayım xalıq tilinen sheber
paydalang'anı bayqaladı. Aysha, Qabıl, Qudıyar personajları daralang'an halında
ko'rinbeydi. Geybir personajlardın' so'zleri uzaq sozılıp ketedi. Stilistikalıq
kemshilikler, tu'siniksiz so'zler ushırasadı. Pesa ayrım kemshiliklerine
qaramastan, da'slepki qaraqalpaq draması sıpatında joqarı bahalanıp kelmekte.

Onın' ko'lemli poeziyalıq shıg'arması "Qazıw" lirikalıq poeması. Poema 1935-jılı
Qızketken kanalının' ashılıw saltanatına arnalıp jazılg'an. Onda abadan
turmıstın' girewi bolg'an suw ushın xalqımızdın' mashaqatlı miyneti
su'wretlengen. Poema shaqırıq, su'ren, publitsistikalıq ruxta jazılg'an.



https://kaa.wikipedia.org/wiki/Qabusnama

Qabusnama parsı-ta'jik tilinde jazılg'an Shıg'ıstın' ullı didaktikalıq
shıg'armalarınan esaplanıp, XI a'sirde xatqa tu'sken. Kitaptın' avtorı
Unsurul-Maomiy Qa'yqawıs Kaspiy ten'izinin tu'slik jag'alarında jasawshı
qabilalardan bolıp, ilimdi teren' iyelegen o'z zamanının' belgili patshalarınan
boldı. Ol ma'mleketti ilim tiykarında basqarıwdı qa'legen, adamlar arasındag'ı
qarım-qatnas, a'dep-ikramlılıqqa u'lken ma'ni beretug'ın adam edi. Sonın' ushın
da ol turmıstan alg'an o'z ta'jiriybelerin balasına da u'yretiwdi maqul ko'rgen.
Sol tiykarda o'z balasına wa'siyatnama tiykarında bir kitap jazıp qaldırıwdı
maqset etken. Biraq. bul kitaptı tek bir patshanın'o'z balasına jazg'an
wa'siyatnaması sıpatında qarap bolmaydı. Sebebi kitap Orta a'sirdegi estetikadıq
taliymatlardı tolıq o'z ishine alg'an.

"Qabusnama" 1082-1083-jıllar arasında jazılg'an. Bul da'wirde Qa'yqawıs 63 jasqa
shıqqan bolıp: "Perzentim, men qartaydım. Qartayg'an adamnın, turmıs
ta'jiriybeleri mol boladı. Sonın ushın da sag'an estelikke bir kitap jazıp
qaldırıwdı maqset ettim" dep aytadı.

Qa'yqawıstın' pikiri boyınsha "Jomartlıq" - degen kezsiz saqıylıq emes. Ba'lki
bunın'da o'z aldına qoyg'an ma'qsetleri bar. Sonın' ushında ol jomartlıqtın
o'zinde u'sh toparg'a bo'lip qaraydı.

Sonın' ushında Qa'yqawıs aqıllılıqqa u'lken itibar beredi. Ol aqıldın' o'zinde
ekige bo'lip qaraydı.

Qa'yqawıs bul kitapta ko'birek ta'rbiya haqqında aytadı. Onın' pikirinshe adamdı
ko'birek ta'rbiyalaytug'ın na'rse turmıs. Turmıstın' ta'rbiyası ha'r qanday dana
mug'allimnen de ku'shli. Bul haqqında avtor to'mendegishe aytadı : "Eger adamdı
turmıs ustazı dana etpese, hesh qanday dana og'an aqıllı so'z u'yretiw ushın
a'were bolmasın. O'ytkeni miyneti zayag'a ketedi" - deydi.

Avtordın' aytıwınsha jaqsı so'z ta'rbiyanın' tiykarg'ı quralı. So'zdin' ma'nisli
qollanıwı adam xarakterinde tiykarg'ı jolg'a salıp jiberedi. Bunnan tısqarı ol:
"Adam balası o'mirinshe ta'rbiyalanıp barıwı kerek. Jaman adam joq, jaman
ta'rbiyalanıw bar" - degen sheshimge keledi.

Qullası, Qa'yqawıstın' bul shıg'arması Shıg'ıs pedagogikasının' en' bir
xarakterli kitaplarınan esaplanadı. Sonın' ushında bul kitap orta mekteplerde
pa'n sıpatında oqıtıladı.



https://kaa.wikipedia.org/wiki/Q%C4%B1z%C4%B1lqum_sho%27listan%C4%B1

Qızılqum sho'listanı tiykarınan qumlı tegisliklerden turadı, bul qumlı
tegislikler Qızılqum arqa-batıs bo'legin o'z ishine alıp maydanı 3,5 mln ga
jerdi iyeleydi. Arqa-batıs Qızılqum ken' tegislik bolıp (75-100 m) jaylasqan.
Aral ten'izi sho'l zonalar menen qorshalg'an ten'izdi arqa-batısın Qızılqum ha'm
batısında A'miwdarya deltası menen shegaralang'an. Qızılqumda to'beshikli jerler
ushırasıp olardın' biri Beltaw, onın' eni 1-2 km uzınlıg'ı batıstan-shıg'ısqa
deyin 100 km di iyeleydi. Ortasha biyikligi 70-80 m (ten'iz betinen)
ba'lentlikte, al arqa ta'repi ten'izge qaray jıljımaqta. Ken' maydandı
iyeleytug'ın Jan'adarya u'lken tegisliklerdi o'z ishine aladı, ol jerde
tiykarınan taqırlı taslandı jerler esaplanadı.

Shıg'ıs ta'repinde Sultanuzdag tawı, ol A'miwdaryanın' go'ne deltasınan baslap
shıg'ıstan-batısqa deyin Xojako'lge shekem sozılg'an bolıp uzınlıg'ı 40 km, eni
10-15 km aralıqqa deyin sozılıp, onın' ten'iz betinen 485 m ba'lentlikte
jaylasqan. Taw shoqqılarınan Nurataw, Sultanuzdag ha'm olardın' arasınan
a'yyemgi to'beshiklerinen paleozoydan qalg'an porodaları ushırasadı. Topıraq
quramı sazlı ha'm taslı jerlerden turadı. Suw deregi tiykarınan grunt suwları
na'tiyjesinen bolıp, onın' teren'ligi 6-60 m teren'likte jaylasqan. Qızılqumda
mın'lag'an qudıqlar qurılg'an, olardın' ko'pshiliginde dushshı suw bolıp onı mal
sharwashılıg'ında shopanlar ken'nen qollanadı.

Klimatı ju'da' qurg'aq bolıp, keskin kontinentallı, Chabazg'an meteostantsiyası
mag'lıwmatı boyınsha ortasha jıllıq temperatura 10-12 C qa jetedi (maksimal
+41,5+45C, minimal +22+28C), qısı suwıq bolıp arqadan arktika suwıq ag'ımı
keledi. Qıs ayları qardın' qaplap jatıwı 8-22 ku'n. Birinshi qar oktyabrden
tu'sip, en' son'ı aprelde toqtaydı. Jıllı ku'nler 157-191 ku'n dawam etedi.
Atmosferalıq jawın-shashın jılına 67-136 mm di quraydı. Ulıwma jawın-shashın
jıllıq mug'darı az jawadı.



https://kaa.wikipedia.org/wiki/O%27zbek_xalq%C4%B1n%C4%B1n%27_kelip_sh%C4%B1g%27%C4%B1w%C4%B1

O'zbek xalqının' negizi b.e.sh. birinshi mının'shı jıllardın' ortalarınan baslap
putin antik da'wir (IV-VI a'a') dawamında etnogenezi, xojalıq tu'ri,
ma'deniyatı, turmıs ko'rinisi, ha'zirgi O'zbekstan jerinde jasag'an Evropalılar
rasasındag'ı qa'wimler menen . Bul birikpe eramızg'a shekemgi V a'sirdegi
sak-massagetler menen gunnılar aralas eftolitler ma'mleketinde bolg'an. Son'
tu'rk kaganatının' quramındag'ı ko'shpeliler kelip bularg'a qosılıp, olarda
o'tırıshılıqqa aylang'an. Shıg'ıstan tu'rk qa'wimler X-XI a'sirlerde
karaxanidler ha'm seldjukler ma'mleketi da'wirinde ko'birek keledi, tu'rk
tilleri Fergana, Zarafshan, Qashqadaryada tu'rk tilleri u'stemlikke erise
basladı. Al Xorezm wa'layatında mong'ollar jawlap alg'annan keyin, XIII-XIV
a'sirlerde burıng'ı Xorezm tili birotala toqtadı. Tu'rki tilinen oguz dialekti
ornay basladı. Biraq jergilikli xalıqtın' ma'deniyatına etnikalıq quramına
ta'sir jasamadı.

VI-VIII a'sirlerde arablardın' Orta Aziyanı jawlap alıwı aldında, tu'rk
kag'anatları menen jergilikli aristokratlar eski tu'rkiy siyasiy birikpe
tiykarında o'zbek, basqada Orta Aziya xalıqlarının' tili, ma'deniy birikpeleri
negizi ku'sheyi baslag'an jerler ko'beydi. A'sirese bunday birikpeler Fergana,
Buxara, Sogdiana, Xorezmde payda boldı. Bul da'wirde Orta Aziyag'a islamnın'
tarqawı bunday bir-neshe etnikalıq bo'leklerdi bir dinge, olar arasındag'ı
tillerdin' jaqınlasıwın tezletti.

Movarounnaxrg'a arqadan kelip, jergilikli u'stemlikke erisken o'zbeklerdin'
keyingi etnik qatlamı, islamdı qabıl etken chagataylar toparı edi. Olardın'
arasında tu'rk ha'm mong'ol birikpeleri (jalair, barlas h.t.b.) bar edi. Bul
birikpeler XIV-XV a'sirlerde chagataylar dep ataladı. Bizin' da'wirimizge shekem
sol chagatay urıwlarınan jetip kelgenleri: karluklar, barlaslar h.t.b. bolıp
esaplanadı. XV a'sirdin' aqırında ha'm XVI a'sir baslarında Orta Aziyada siyasiy
ha'm ekonomikalıq jag'day bosasqan. Ha'kimler, patshalar arasında biylik,
ha'kimlik ushın talas tartıslar ko'beygen. Timuridlerdin' a'wladları Ferg'ana
ha'kimi Babur ha'm Xirat ha'kimi Xusayn Bayqaralar Dashti qipchaqtan kelgen
qu'diretli Shaybanixan basshılıg'ındag'ı jawınger o'zbeklerge qarsılıq ete almay
sheginedi. O'zbekler dep tu'rki-mong'ol tu'rindegi kelgen urıwlar atalg'an. Olar
Orta Aziyanı etnikalıq quramın antropologiyalıq tu'rin aytarlıqtay o'zgerte
almadı. Olar tek XVII a'sirlerde g'ana O'zbekstannın' Zarafshan, Surxanda'rya,
Qashqadarya ha'm Xorezm, Qaraqalpaqstan jerlerine aralasıp, jergilikli etnikalıq
birikpelerdi irilendirdi. Etnikalıq ta'sir jasadı. Bul da'wirge tiyisli jazba
estelikler "Sheybaniynama", "Nusratnama", "Abdullanama" h.t.b.

O'zbek ataması ele o'zinin' ilimiy tusinigine iye emes. Da'slep bul so'z Usman
ibn Munkiz XII a'sir, miynetinde gezlesedi. Keyin Rashiddin jılnamalarında XIV
a'sir, Jalalatdinnin' XII a'sir a'sker basshılarının' biri O'zbek dep tilge
alınadı. Belgili tariyxshı Xamdulla Kazviniy XV a'sir Altın Orda a'skerlerin
"O'zbekler" dep, al olarg'a tiyisli jerlerdi "o'zbek ma'mleketi" dep ataydı.
XV-XVI a'sirlerge tiyisli jazba dereklerde de Sheybani qarawındag'ı barlıq urıw
ha'm qa'wimler birikpesinde "o'zbekler" dep atag'an. Xiywa xanı Abulg'azı, XVII
a'sir, o'zinin' tu'rkler shejiresinde Aq Orda xanı Tuqtag'u xan o'lgennen keyin
onın' ornına 13 jasar O'zbek xan taxtqa otırg'an, son' barlıq Juchi elinin'
barlıg'ın o'zbek eli dep ataydı. Geypara o'zbek shejiresinde o'zbek xalqın 92
urıwdan qurılg'an dep ko'rsetiledi. Biraq bul durıslıqqa kelmeydi. O'zbeklerdin'
kelip shıg'ıwınday-aq, olardın' etnikalıq quramıda o'zgermeli. Geypara urıwlar
irilenip, al geypara urıwlar maydalanıp, basqa urıwlarg'a aralasıp ketken.
Mang'ıt ha'm qazaq urıwlarının' birikpeleri ha'm Sheybaniy xan qarawında
tu'rki-mong'ol urıwlarınan payda bolg'an etnikalıq toparlar qıpshaq, mang'ıtlar,
qanlılar, qon'ıratlılar, naymanlar sıyaqlı burıng'ı elatlar birikken O'zbek
atamasına o'tken. Demek ha'r tu'rli urıw qa'wimlerden birikken etnikalıq
birikpelerden‘ mang'ıt, qon'ırat, qıyat, qıpshaq, Qıtay, qan'lı, durmen,
keneges, mın, qırıq, ju'z, loqay, nayman, chimbay, jalayır, karluk, no'kis,
u'ysin, qatag'an h.t.b. Etnonimler o'zbek ha'm basqa da Orta Aziya xalıqlarının'
qa'liplesiwine qatnasqan. Bul etnikalıq birikpelerdin' atamaları turmısı,
xojalıg'ı, da'stu'rleri, dini h.t.b. ko'rinisleri a'yyemgi orta a'sir
ilimpazları Maxmud Qashg'ariy, M.Narshaxi, Beruniy miynetlerinde ko'rinedi.
O'zbek urıw-qa'wimlerinin' atamaları a'sirese etnotoponimlerde, yag'nıy
geografiyalıq atamalar menen elatlardın' h.t.b. atamasında ko'rinedi. Jan'a
da'wirde XIV-XIX a'sirlerde de ha'm en' jan'a da'wirde de o'zbek ha'm basqa Orta
Aziya xalıqlarının' qa'liplesiwi dawam etken. Etnikalıq birikpeleri o'zlerinin'
o'zge atamaları menen birge xojalıg'ının' tu'rinde (otırıqshı, yarım otırıqshı)
da'stu'rinde, tilinde de o'zgesheliklerin saqlag'an. Tariyxshılar pikirinshe
o'zbek xalqı 3 subetnostan birikken. Birinshi subetnos - a'yyemgi da'wirlerden
o'tırıqshı qa'wimlerge b.e. I-mının'shı jılları arqadan ko'ship kelip aralasqan
tu'rki tilindegi qa'wimler birikpesinen qa'liplesken xalıq "Sart" dep atalg'an,
ol ko'birek Fergana, Tashkent, Xorezm, Zarafshan wa'layatlarında jasag'an.

U'shinshi subetnos, burıng'ı XV-XVI a'sirlerde Movarounnaxrge kelgen Deshti
Qıpshaqtan ko'ship kelgen'lerdin' a'wladları. Olar "o'zbekler" dep atalg'an.
1920-jılg'a shekem, bular o'z urıw atamaların saqlag'an. Ma'selen, Buxarada 40,
Xorezmde 20, Deshti Kipchak urıw atları o'mir su'rgen.



https://kaa.wikipedia.org/wiki/No%27kis_pedagogika_instituti

No'kis pedagogika instituti, Ajiniyaz Qosibay uliʻ atiʻndag'iʻ No'kis
ma'mlekelik pedagogika instituti — pedagog kadrlar tayyarlaytugi'n joqariʻ oqiʻw
jurti. 1943 j. Qaraqalpaqstan ma'mleketlik oqitiʻwshilar instituti (1934)
negizinde Qaraqal-paqstan ped. instituti atiʻ menen du'zilgen. Da'stlep
To'rtku'l ha'm Shiʻmbayda bolg'an. 1945 j.dan No'kis q.da. 1976 j. institut
Qaraqalpaqstan u'niversitetine aylantirilganlig'i mu'nasibeti menen ol
tugetildi. 1990 j. ha'zirgi atiʻ menen qayta du'zildi. 1993 j.dan Qaraqalpaq
shayiri Ajiniyaz Qosibay uli atiʻ menen atalg'an. Institutda 11 fakultet
(qaraqalpaq tili ha'm a'debiyati; tabiatshunasliq; filologiya.; rus-inglis
filol.si; mu'zika, su'wret o'neri ha'm sizbashiliq; tarixgeof.;
mat.-informatika; baslangʻish ta'lim metodi-kasi; mektepke shekemgi tarbiya;
qa'niygesi-ped.; dene tarbiya), sirtqi, maxsus sirtqi ha'm magistratura
boʻlimleri, 35 kafedra, 38 kabinet, 13 lab., 3 lingafon ka'bineti, 215 kompyuter
ka'bineti, kishi baspaxana,7 internet tarmag'iʻ, 2 elektron kitapxana, zamago'y
2 sport zali, "Tu-ran" stadioni, 3 kitapxana, 4 qiroatxana, 4 ustaxana, oqi'w
ta'jriybe xoʻjaliqlari, sogʻlamlastiriw lageri, "Tumaris" ha'm "Ziywar"
ansamblleri bar. Ku'ndizgi boʻlimde 20, sirtqi bo'limde 10, sirtqi bo'limde 5
taʼlim jo'nelisi boyi'nsha bakalavrlar ha'm 3 tarawlar boyiʻnsha magistrlar
tayyarlanadi. 1993 j.dan aspirantura bar. 2002/03 oqiw jili institutda 4906
student ta'lim aldi, 431 oʻqitiwshi, sodan, 1 O'zbekistan FAning akademigi, 17
fan d-ri ha'm prof., 111 pa'n laureati ha'm dotsent isledi. Tu'rli jo'nelislerde
i.t. isleri alip bariladi. Shet ma'mleketler ha'm G'MA ma'mleketlerinin' joqari'
ta'lim ma'kemeleri menen ilmiy-pedagogik sheriklik qi'ladi.
Sho'lkemlestirilgenen beri institut 20 miʻn'nan artiq qa'niyge tayyarladi'
(2003).



https://kaa.wikipedia.org/wiki/Kollektor

Kollektor (lot. collector — yigigich) — 1) elektr tok chastotasin mexanik
o'zgartirgich; elektr mashina rotori (yaqori) bilan konstruktiv birlashtirilgan.
Bir-biridan va rotor korpusidan elektr jihatdan izolyasiyalangan tok oʻtkazuvchi
plastinkalardan iborat. Har qaysi plastina yakor chulgʻamining bir yoki bir
necha oʻramlariga ulanadi. Rotor aylanganda K. plastinalari sirtida kontakt
choʻtkalari birin-ketin sirpanib, chulgʻamni tashki elektr zanjiriga ulaydi; 2)
tashqi elektr zanjiri bilan asbobning kollektorli zonasini bogʻlaydigan
tranzistor elektrodi (tranzistor K.); 3) kanalizatsiya tarmogʻinit kanalizatsiya
hovoʻzlaridan oqova suvlarini yigʻadigan qismi (quvur, hovoʻz). K. yigʻma
elementlar (beton, temir-beton va keramik bloklar) dan quriladi; 4) aloqa kabeli
(kabel K.) yoki vodoprovod, gaz va boshqa quvurlar yotqiziladigan (umumiy K.)
yer osti galereyasi; 5) baʼzi texnik qurilmalarning nomi (mas, ichki yonuv
dvigateli chiqarish K.i); 6) biror narsani yigʻuvchi va tarqatuvchi tashkilot
yoki shaxs (mas, kutubxona K.i).



https://kaa.wikipedia.org/wiki/Ken%27esbay_Raxmanov

Ken'esbay Raxmanov 1942-jılı 18-sentyabrde Kegeyli rayonının' "Jalpaq jap" awıl
ken'esinde tuwılg'an. O'z awılındag'ı orta mektepti pitkerip, eki jıl awıl
xojalıg'ında jumıs isleydi. 1961-jılı ha'zirgi A'jiniyaz atındag'ı pedinstitutqa
oqıwg'a tu'sedi. 1969-jılı institutı pitkergen son' Qaraqalpaqstan
radiotelevideniesinde da'slep redaktor, u'lken redaktor, son' bas redaktor bolıp
isleydi. 1978-jıldan baslap S.Xojaniyazov atındag'ı jas tamashago'yler teatrının
a'debiy bo'liminin' baslıg'ı boladı. 1981-1989 jılları "A'miwda'rya" jurnalının'
poeziya bo'liminin' baslıg'ı, son'ıraq No'kis teleradio orayı direktorının'
orınbasarı, Qaraqalpaqstan Jazıwshılar awqamının' korkem a'debiyattı na'siyatlaw
byurosının' direktorı boldı. Onın' en' da'slepki qosıg'ı "Tawıq" 1958-jılı
"Jetkinshek" gazetasında ja'riyalandı. 1972-jıldan Jazıwshılar awqamının'
ag'zası.

K.Raxmanov - lirik shayır. Shayırdın' "Bult ha'm quyash", "Jambasqala", "Sen
haqqında qosıq", "Ba'ha'r ha'm g'arrılar", "Tan' ashıg'ı", "Qardag'ı iz", "Sho'l
da'stanı", "Jasasın paraxatshılıq", "Tazadan kelgen oqıwshı" poemaları bar.

"Qardag'ı iz" poemasında Ullı Watandarlıq urıs jıllarındag'ı bir awılda ju'z
bergen qayg'ılı waqıya su'wretlenedi. Jumısqa jaramlı adamlardın' ko'shiligi
frontqa ketip qalg'an, kolxoz jumısının' awırmanlıg'ı kempir-g'arrılardın',
hayal-qızlardın', mektep oqıwshılarının' moynına tu'sedi. Awıl adamlarının
sirkesi suw ko'termeydi. Awıl adamları awır qıyınshılıqlarg'a shıdap, ha'r kim
o'zine tapsırılgan jumısları menen ba'nt, mektepte de oqıw ju'rgizilip atır.
Urıs waqtındag'ı mektep turmısı ken' su'wretlenedi. Waqıya Sa'rsennin' tilinen
bayanlanadı. Sa'rsen sharwanın balası, a'kesi frontqa ketip, kolxozdın' bir pada
malı og'an qaladı. Og'an awıldag'I qon'sılas dostısı Mina'j ja'rdemlesedi.

"Sho'l da'stanı" poemasın a'yyemgi Ellikqala dalasın bag'ı-bostang'a
aylandırg'an insanlarg'a bag'ıshlag'an. Poemada Adam menen ta'biyat arasındag'ı
baylanıs jırlanadı. Poema a'skeriy xızmettegi soldat Batırdın' o'z su'yiklisi
Raximag'a jollag'an xatı menen baslanıp, og'an jazg'an Raximanın' juwabı menen
tamamlanadı. Bir ja'ma'a't xojalıg'ında ko'p jıllardan berli paxtashılıq
brigadasın basqaratug'ın Nurman da qasına bes jigit alıp jer o'zlestiriwshiler
qatarında Ellikqalag'a keledi. Nurman jaslayınan turmıs qıyınshılıqların bastan
keshirgen. Ullı Watandarlıq urısqa qatnasıp, to'rt jıl boyı jawıp turgan oq
astında ju'rip, ha'r ta'repleme shınıqqan jigit. Sho'lde gezlesken
qıyınshılıqlarg'a shıdam bere almay onın joldaslarınan bir qaytıp ketedi.
Basqaları diydilegen ma'qsetine jetip, jan'a rayon ha'm onın orayı bolg'an
Bostan qalasın tikleydi.

"Ayralıq qosıg'ı" povesti bas personaj Qurbaniyazdın' tilinen bayanlanadı. Radio
esittiriw kompaniyasının ko'rkemlik jaqtan basshısı Qurbaniyaz o'zinin' jumıs
ornına kelgende tayarlıq ko'riw zalına jıynalıp otırg'an bir topar hayallardın'
(ba'ri de artistler) tartısının' u'stinen shıg'adı. Olar keshe radiodan berilgen
Qurbaniyazdın' hayalının' aytqan qoısıg'ı jo'ninde ga'p qozg'ap otır edi. Birew
atqarıwshının xawazının' ba'lent, namasının' jag'ımlı ekenligin moyınlasa,
ekinshisinin' so'zinde qızg'anısh sezimleri bar edi. Qurbaniyaz tun'g'ısh
perzentinin' mektepke da'slepki qa'dem atlag'an quwanıshlı ku'ninde hayalı
Altınaydın' aytqan qosıg'ın plenkag'a jazıp alıp, radiog'a tapsırg'an edi, sol
qosıq efir arqalı beriledi. Qurbaniyaz ka'sipleslerine bul qosıqtın' do'reliw
tariyxın aytadı.

Awılda orta mektepti pitkerip shıqqan Qurbaniyaz No'kiske kelip, kiriw
imtixanların tapsırıp, institutqa kiredi. A'kesinin' uyg'arıwı menen quda
tu'sip, atastırg'an qızı Xanım da onın ma'sla'hati menen institutqa kiredi.
Skripka boyınsha biletug'ın bolg'nalıqtan institut basshıları ha'weskerler
do'geregin sholkemlestiriwdi Qurbaniyazg'a tapsırg'an. Talantlılardı tabıw qıyın
boladı. Bir ku'ni koridorda baratırg'an Qurbaniyaz auditoriyalardan birinde
qosıq aytqan qızdın' hawazın esitedi. Qosıqtı aytqan u'shinshi kurstın'
studentkası Altınay Yusupova eken. Qurbaniyaz onın' menen gezlesip, qansha
jalınıp, u'gitlegen menen jan'ag'ı aytqan qosıg'ın qaytıp aytpaydı, ha'weskerler
do'geregine de qatnaspaydı. Aqırında Altınay oqıwın taslap awılına ketip qaladı.
Qurbaniyazdı onın ushın ayıplaydı. Oqıwdan shıg'aradı. Qurbaniyazdın' tabanlılıq
penen islewinin' na'tiyjesinde ba'ri anıqlanadı. Fakultet dekanı Ja'limbetov
hayalın taslap, Altınaydı hayallıqqa almaqshı boladı. Ol jumıstan alınadı.
Qurbaniyaz da, Altınay da qaytadan oqıwın dawam etedi. Xanım Qurbaniyaz benen
Altınaydın baylanısı bar dep gu'manlanıp, basqa jigitke turmısqa shıg'ıp ketedi.
Altınay Qurbaniyazg'a o'zinin' o'tmishin aytıp beredi. Da'wirxan menen Altınay
bir mektepte oqıydı, ol onnan bir klass joqarı edi. Ekewi bir-birin su'yip
qaladı. Biraq urıs bulardın' baxtına kesent etedi. Da'wirxan a'skerlikke ketip,
qa'ytıp kelmeydi. Altınaydın aytqan qosıg'ı o'zinin' su'yiklisi Da'wirxang'a
arnalıp, sag'ınısh, ayralıq azabı qıynag'na waqta eriksiz esine tu'sedi. Biraq
ko'pshiliktin aldında aytıp ko'rmegen. Da'wirxan jas shayır, mektepte oqıp
ju'rgen jılları qosıqları gazetalarda ja'riyalang'an. Da'wirxannın a'skerlikke
ketip baratırg'anda berip ketken qol jazbaların ha'm su'wretin Altınay ele
saqlap ju'r eken. Sonı Qurbaniyaz jazıwshılar ma'kemesine aparıp tapsıradı.
Da'wirxannın qosıqları su'wreti menen a'debiy jurnalda basılıp shıg'adı.
Qurbaniyaz benen Altınaydın' qatnasının' izi muhabbatqa aylanadı ham ekewi
qosıladı.



https://kaa.wikipedia.org/wiki/Jimmy_Walles

Jimmy Donal "Jimbo" Wales (aytiliwi: Jimmy Donal Wales; 7 avgust 1966-jıl,
Huntsville, Alabama, AQSH) — internet Wiki kontsepsiyasının' ideologi,
Wikipedianın' jaratıwshısı ha'm de web-xosting menen shug'illaniwshi Wikia atlı
shirketin' jaratıwshısı esaplanadi.

1966-jilda Amerika Qurama Shtatlarının' Alabama shtatının', Hantsvill qalasinda
tuwilg'an. Kishi bir mektepti pitirgennen son' universitetke tayarliq mektebi
bolg'an Randolph Schoolda oqiwin dawam ettiredi. Wales Auburn Universitetinde
bakalavr ha'm Alabama Universitetinde bolsa magistr da'rejesinde oqig'an.
1996-jilda Wales "Bomis" izlew portalının' tiykarin saldi. Hazırde Wales bul
shirkettin' jumisinda islemekte. 2000-jidin' martında Wales inglis tilinde
Nupedia.com ensiklopediyasın jaratdı ha'm bas redaktor wazıypasın Larry Sangerge
tapsırdı. Jimmy Wales 2001-jıldın' 15 yanvarında Wikipedia ensiklopediyasın
jarattı. Wikipediya, wiki (Gavay tilinde "mu'mkin qadar tez") mexanizmine
tiykarlandı, birinshi Nupedia ensiklopediyasının mazmunın formalastırmalı
bolg'an ko'mekshi sayt retinde jaratıldı. Hazirde, Wikipedia du'nyanın' en'
belgili ensiklopediyasıdır. Oni internet paydalaniwshilarinin' stol u'sti kitabı
dep ha'm aytadı. 2003-jildin' 20-iyun ku'ni Wales Wikipedia ha'm bul tipli
proektlerdin' aldinlaw paydalang'an kommersiya mekemesı – Wikimedia Fondın,
Florida shtatında ha'm Sankt Peterburgta jaratdı. 2004-jilda Angela Beesley
menen birgelikte wiki proektlerin basqaratug'in Wikia kommertsiya shirketine
tiykarin salg'an. 2005-jildin' 3 oktyabrında Wales Socialtext shirketinin'
direktorlar ken'esine qosıladı. Hazirde Jimmy, o'mir joldası Kristin ha'm qızı
Kira menen Floridada ha'm Sankt Peterburgta jasap atır.



https://kaa.wikipedia.org/wiki/Ferdinand_Magellan

Ferdinand Magellan (1480 – aprel 27, 1521); (portugalsha: Fernão de Magalhães;
ispansha: Fernando de Magallanes) portugaliyalıq ten'iz sayaxatshısı,
keyinshelik İspaniya ushında xızmet etken. Portugaliya ushın islegen waqtında
Hindistan, Spice atawları, Batıs Afrika ha'm Morokko sıyaqlı du'nyanın' tu'rli
jerlerine sayaxat qılg'an.

Ol keyinshelik Tınısh okeanına ju'zgen birinshi evropalı ha'mde du'nya ju'zin
ju'zip sayaxat qılg'an birinshi adam bolg'an. Ja'nede ol Magellan bu'gazın
birinshi kesip o'tken esaplanadı, sonın' ushın bug'azg'a onın' atı berilgen.
Magellan Evropag'a qaytıwınan aldın Filipinda o'ltirilgen. Sayaxatta tiri
qalg'an onın' 18 adamı Xuan Sebastiyan del Kano basshılıg'ında 1522-jılı
İspaniyag'a qaytıp keledi. Bul keme du'nya ju'zin ju'zip sayaxat qılg'an
birinshi keme esaplang'an. Keme ag'zalarının' biri Henry, Magellan onı birinshi
sayaxatına Malay tili awdarmashısı sıpatında alıp ketken, u'yine qaytıp kelgende
du'nya ju'zin ju'zip sayaxat qılıwdın' jolın biletug'in birinshi adam esaplanar
edi.



https://kaa.wikipedia.org/wiki/Elektrod

Elektrod (elektro... Ha'm yun. poyok — jol) — 1) birlestiriw, japıstırıw, sıbaw
elektrodı — birlestiriw, eritiw ya'ki kesip tu'siriw waqtında detalg'a elektr
togı beretug'ın element (plastinka, rolik ya'ki sterjen). Metall, kamnenkem
waqıtlarda ko'mir sırtına legirlewshi, oksidlewshi ha'm barqararlawshı ximiyalıq
zat qaplap tayyarlanadı. Elektroddın' eriytug'ın, erimeytug'ın (volfram ha'm
uglerodlı polat sterjenler) ha'm kontakt birlestiriw ushın mo'lnellengen
tu'rleri bar. Metall E. 0,3–12 mm diametrli qılıp sog'ıladı; 2) p elektrodı —
jay peshi konstruksiyasının' elementi; onnan elektr tog'ı peshtin' is boslıg'ına
uzatıladı. Ko'mir, grafit, metalldan tayyarlanadı; 3) galvanik E. — ionlı
o'tkizgishge batırılg'an element; elektron o'tkizgish esaplanadı. Elektroliz
waqtında galvanik tok siltemeleri ha'm basqalarda isletiledi; 4) elektron a'sbap
E. i — plastinka, tar, silindr ha'm basqa tu'rlerde sog'ıladı. Tu'rli
maqsetlerde isletiledi. Mas, katod, fotokatod kibi Elektrodlar elektronlar
siltewi esaplanadı; torlar (basqarıwshı, ekranlawshı, atstidinatron) ha'm
elektron toplar a'sbap ishinde is waqtında elektrodlar ha'm ionlardın'
ha'reketin basqarıp turıwshı elektr maydanlar payda qılıw ushın qollanıladı.
Anod elektronlar kollektorı esaplanadı.



https://kaa.wikipedia.org/wiki/Elektr_apparatlar

Elektr apparatlar — tu'rli qurılmalar, mashinalar, mexanizmler ha'm basqalardın'
elektr ha'm noelektr parametrlerin o'zgertiriw, du'zetiw, o'lshew, gu'zetiw
ha'mde olardı artıqsha ku'shleniwlerden qorg'aw ushın mo'njellengen elektr
qurılmalar. Waziypasına ko're, kommutatsion, iske tu'siriwshi du'zetiwshi,
sheklewshi, oʻlchovchi, gu'zetiw tu'rlerine bo'linedi. Isi qanday fizik
ha'diysege tiykarlang'anlig'ına qarap, E.a.dı elektromagnit, issıllıq, induksion
ha'm basqalar tu'rlerge ha'm bo'liw mu'mkin. Ayrım waqıtları, bir apparatdın'
isi bir neshe fizik ha'diyselerge tiykarlang'an boladı. Avtomatik ha'm
noavtomatik E. a. ha'm parıqlanadı. E. a. jumlasiga basqarıw knopkaları,
rubilniklar, ajratkishler, viklyushateller (kommutatsion E.a.), kontaktorlar,
kontrollyorlar, magnitli iske tu'sirgishler, reostatlar ha'm basqalar (iske
tu'siriwshidu'zetiwshi E.a.), du'zetkishler, stabilizatorlar ha'm basqalar,
elektr reaktorlar, eriwshen' saqlag'ıshlar, razryadnikler ha'm basqalar
(sheklewshi E.a.), tok transformatorları, ku'shleniw transformatorları
(o'lshewshi E.a.) ha'm basqa qurılmalar kiredı. E.a. elektr tarmaqların qorg'aw
dizimlerinde, islep shıg'arıw ha'diyselerinde qollanilatug'ın iske tu'siriw
qurılmalarında, transport, avtomatika ha'm telemexanika dizimlerinde, baylanıs,
radio ha'm televideniye tarmaqları ha'm basqalar ko'p isletiledi.



https://kaa.wikipedia.org/wiki/Besik_j%C4%B1r%C4%B1

Besik jırı - qaraqalpaq xalıq qosıqlarının' belgili bir tu'ri bolıp esaplanadı.
Bir tiptegi qosıqlar xalıq tili menen aytqanda "ha'yiw" delinedi. "Ha'yiw" di
ko'binese hayal-qızlar aytadı. Al burıng'ı g'arrılar aqlıqların aldına alıp
na'siyat, terme qosıqların aytıp, balanı jubatqan, bunı "alla aytıw" dep ataydı.

N.Da'wqaraev bul qosıqlar haqqında mınaday pikirler aytqan: "En' aldı menen
analar balasının' keleshegin joybarlag'an. Balanın' u'lkeygende kimdey bolıwı
kerekligin, onın' ne islewi kerekligin, balanın' u'yleniwinde aldında turg'an
wazıypaların aytıp, na'resteni sol wazıypalarg'a biyimlep ta'rbiyalawg'a
tırısqan. Ha'yiwde qosıqtın' mazmunıda usı maqsetke ılayıq bolg'an". Mısalı:

Besik jırı yaki xayya, ha'yiw qosıqlarının o'zine ta'n ko'rkemlik
o'zgeshelikleri bar. Olardın' buwın birligi ko'pshilik jag'dayda saqlang'an
menen geyde saqlanbay da qalıwı mu'mkin. Sonday-aq uyqas keletug'ın bolsa, geyde
barlıq qatarlar uyqasıp keledi, geyde eki qatarda uyqasıp keliwi mu'mkin.
Ko'pshilik uyqasatug'ın son'g'ı so'zdin' keyninde "ay" dın' qosılıp aytılıwı
ushırasadı. Mısalı: "appag'ım-ay", "qalpag'ım-ay", "qarag'ım-ay" h.t.b. Sonın'
menen birge besik jırında ko'plegen su'wretlew quralların da ushıratamız.



https://kaa.wikipedia.org/wiki/Beruniy_rayon%C4%B1

Beruniy rayonı Qaraqalpaqstan Respublikasindag'ı rayon. Arqa Batıstan
Taxtako'pir, Batısdan No'kis rayonı ha'm shıg'ıs ha'm qubla shıg'ısdan
To'rtku'l, Ellikqala rayonları menen shegaralas. Mayd. 3,94 mın' km². Xalqı sanı
94,7 mın' (2000). Rayonda 1 qala (Beruniy) ha'm 11 awıl puqaralar jıyını
(Beruniy, Biybazar, Doslıq, Nawayı, azat, altinsay, Sarkop, Tınshlıq, Shabbaz,
Shimom, Qızılqala) bar. Rayon orayı — Beruniy qalası.

Tabiyatı. rayonın' arqasında Qızılqum sho'li, batısında Baday tog'ay qorıxanası
ha'm Sultan wayıs tawı bar. Yanvardın' ortasha t-rasi —5°, —10°, iyuldiki 28°.
Jılına 100–200 mm jawın jawadı. Vegetatsiya da'wrı 200—220 ku'n. Rayon
qublasınan A'miwda'rya ag'ıp o'tedi. Rayonda Aqshako'l, A'mirabat ko'llerı bar.
A'miwda'ryadan Qazaqjap, Bestam, Nayman kanalları shıg'arılg'an. Nayman
kanalınan Qattıag'ar, Suwqumjarg'an japları suw aladı. Rayonda Nayman—Bestam
nasoz stansiyası islep turıptı. Topraqları shorlı, qumlaq, boz topraqlı. Jabayı
haywanlardan, sag'al, borsıq, qoyan, tasbaqa, pa'rrendelerdan qırg'awıl ha'm b.
Jasaydı. Rayon aymag'ında Badaytog'ay ma'mleketlik qorıqxanası jaylasqan.

Xalqı, tiykarınan. o'zbekler; qaraqalpaq, qazaq, tu'rkmen, tatar, worıs ha'm b.
millet wa'killeri ha'm jasaydı. 1 km² g'a 27,5 adam tuwri keledi. qala xalqı
50,9 mın' adam, awıl xalqı 42,8 mın' adam (2000).

Awıl Xojalıg'ı rayonın' ekonomikasının' negızın paxtashılıq quraydı, sol sebeplı
rayon sanaatı ha'm paxtanı qayta islewge mo'njelengen. Paxta tazalaw, payta mayı
zavodları, temirbıton, gerbish ha'm asfalt zavodları bar.



https://kaa.wikipedia.org/wiki/Ayt%C4%B1slar

Aytıs - qaraqalpaq xalq ko'rkem awızeki do'retpelerinin' belgili bir janrı
retinde erteden tilge alınıp keldi. 1939-jılları O.Kojurov ha'm Q.Ayımbetovlar
aytıstın' folklorımızdın' bir janrı retinde ko'rsetse, 1951-jılı N.Baskakov
qaraqalpaq folklorın tu'rlerge bo'lgende juwap ha'm aytıstı qız-kelinshekler
qosıqlarına kirgizip belgilegen edi. Qaraqalpaq ko'rkem awızeki do'retpelerin
pu'tini menen izertlew jumısın qolg'a alg'an, ol tuwralı u'lken izertlew
dereklerin N.Da'wqaraev o'zinin' doktorlıq dissertatsiyasının' birinshi tomın
folklorg'a arnap, onnan qaraqalpaq ko'rkem awızeki do'retpelerinin' janrlarına
tallaw bergen edi. 1950-jıllardın' basında pitken bul jumıs 1959-jılı basıla
basladı. 1977-jılı u'sh tomnın' birinshi folklorg'a arnalg'an tomı
N.Da'wqaraevtın' "shıg'armalarının' tolıq jıynag'ı" menen (2-tom) o'z aldına
kitap bolıp basıldı.

Usı kitapta N.Da'wqaraev "Aytıs ha'm juwap" degen temada berilgen bo'limde,
qaraqalpaq da'stu'rlerinde qız-jigitlerdin' otırıspa merekelerinde uyqasımlı,
astarlı so'z benen aytısıwlar og'ada ko'p jıynalg'an. Bunday poetikalıq so'z
benen aytısıw juwaptan baslanadı. Juwap demektin' ma'nisi egerde birew astarlıq,
poetikalıq so'z benen sizge tiyip, ilip so'ylese sizde bul kisinin' so'zine
ılayıqlı poetikalıq so'z benen juwap qaytarıwın'ız kerek. Qaraqalpaq
da'stu'rinde juwaptan jen'iliw uyat sanalg'an. Juwap sol aytısqan waqıttag'ı
payt, ha'reket, waqıya menen baylanıslı boldı. Ma'selen, jigit u'yge kirip
kelip, u'yde otırg'an qızlardı ko'zge ilmey so'ylegendegi juwap aytıstın' bir
tu'ri.

Folklordag'ı shayırlar aytısın jazba a'debiyattag'ı aytıstan o'zgeshelikleri
joqarıda ko'rsetip o'tilgen edi. Folklordag'ı shayırlar aytısı mısalında
A'jiniyaz benen Qız Men'eshtin', Mansur menen Da'menin' aytısların ko'rsetse
boladı. Jazba aytıslarda bul aytıstın' o'zgesheligi folklorg'a ta'n bolg'an,
olar bir-biri menen duslasqan waqıtta, yadtan shıg'arıp awızeki aytısqan.
Shayırlar aytısqanda umtılıw-umıtıw ko'rkem so'zinin' ku'shliligi menen
aytılıwınan degen oydın' teren', sheber, o'tkir beriliwi menen bayqaladı.
A'jiniyaz benen Men'eshtin' suw boyında ko'risip birinshi aytısı bılay
baslanadı:

A'jiniyaz Qazaqstan shayır qızı Men'esh penen bir neshe jerde ko'zbe-ko'z,
ju'zbe-ju'z turıp yadtan shıg'arıp aytısadı. Olar suw boyında, qonaqta, toyda
aytısqan so'zlerin xalıq yadında saqlang'an. Bul aytıs 1878-jılı Tashkentte
shıg'arılatug'ın "Tu'rkstan walayatı" (11-12sanları) gazetasında basılg'an. Bul
aytıs mazmunı ha'm ko'rkemligi boyınsha folklordag'ı qaraqalpaqlar ushında,
qazaqlar ushın da, shayırlar aytısının' o'z aldına "Klassikalıq shın'ı" desek
boladı. Bul aytısta ko'rkem so'zdi qurastırıwdın' sonday ma'nili u'lgileri bar,
bulardı basqa aytıslardan tabıw qıyın. Haqıyqatında da eki tuwısqan xalıqlar
shayırlarının' aytısı folklordın' tariyxında, a'debiyatımız tariyxında bezep
turadı. Sonday-aq Mansur menen Da'menin, Altın menen Seydalının aytıslarının da
a'hmiyeti u'lken.



https://kaa.wikipedia.org/wiki/Aral_ten%27izi

Burın A'miwda'rya (Okus) Uzboy deltasınan Kaspiy ten'izine quyg'an, al Torg'ay
daryası Aralg'a quyg'an. Belgili grek alımı Klavdiy Ptolomey 1800 jıl burın
jasag'an bolıp, ol o'zinin'"Almagest" (Ullı qurılısshı) miynetinde du'nyanın'
kartasın sızg'an, ol kartanı 27 bo'lekke bo'ldi. Sonın' 22-kartasında Aral
ten'izi menen Kaspiy ten'izleri su'wretlengen. Kartada ko'rsetiwinshe Kaspiyge
Zarafshan ha'm A'miwda'rya (Okus) quyıp turg'an. A'miwda'rya 62000 jıl burın
Tyanshan tawınan baslap Fergana oypatlıg'ınan ag'ıp o'tken. Sonın' menen birge
sayaxatshı Marko Polo og'an "İon" dep at bergen, al Sırda'ryanı Yaskart dep
atag'an. Aral ten'izi jag'asınan (Sarıqamıs, Akespe) den 80 m teren'likten
arxeologiyalıq qazılmalar boyınsha tasqa aylang'an kit omırtqasının' ha'm qızıl
balıqtın' su'yekleri tabıldı, ol oligatsena da'wirinde jasag'anı anıqlandı. Usı
orıng'a jaqın yamasa No'kistin' qubla ta'repinde jaylasqan Shılpıqtın'
a'tiraplarınan akula tisi qaldıg'ı tabıldı, bul sonnan derek beredi ten'iz
a'yyemgi da'wirlerde du'nyalıq okeanlar menen baylansta bolg'anın ko'rsetedi.

Mag'lıwmatlar boyınsha 1592 jılı Barsakelmes atawının' batıs bo'limi
qurg'aqshılıq penen qosıldı, al keyin ala ten'izdin' tolısıwı menen qaytadan
qurg'aqshılıqtan ayırıldı. Angliyalı Tomson 1740 jılı jazıwınsha to'mengi
A'miwda'ryada qaraqalpaqlar jasaydı dep ko'rsetken, olar qamıstan jasalg'an
qayıqlarda ju'zip balıq awlaydı ha'm qamıstan jasalg'an u'ylerde jasaydı dep
jazıp ketken. Son'g'ı XVI-XVII a'sirlerdin' baslarında Jan'a Qosjetpes, Uyalı,
Vozrojdenie atawları payda boldı. Aral ten'izine Jan'a da'rya 1819 jıldan baslap
suw quyıwın toqtattı, al Quwan da'rya 1823 jıldan suw quymay qaldı. Ten'iz 1870
jılları Sarı qamıs ko'li menen baylanısta bolg'an dep ko'rsetedi.

Rossiya en' birinshi ret Aral ten'izine o'z kemesin 1853 jılı tu'sirdi. 1886 jıl
A.Nikolaevtin' basshılıg'ında Aral ten'izine ekspeditsiya sho'lkemlestirildi.
Aral ten'iznin' arqa bo'leginde akademik L. Berg ten'izdin' balıqlar du'nyasın
izertledi. Ten'izdi balıqshılıq retinde paydalanıw maqsetinde patsha Rossiyası
1905 jılı jan'a temir jol qurılısın basladı. 1913-jılı Aral ten'izi poselkasında
1026 adam jasag'an, ol 30 jılday qala dep ataldı. Aral balıqshılıq izertlew
stantsiyası 1920 jılı du'zildi, 1970-jılg'a shekem Aralda 34 tu'r balıq bolıp,
sonın' 24 tu'ri o'ndiriste a'hmiyetli bolg'an. Ha'zirgi waqıtta bul tu'rlerden
hesh qaysı qalmag'an. Aral ten'izinde 1946-jılı 234-320 ts. balıq awlanıp,
Qazaqstan bo'liminde 5 balıq zavodı, bir balıq kombinatı, al qubla Aralda 5
balıq zavodı 1 balıq konserva kombinatı, 20 balıq qabıllaw punkti bolg'an. Aral
ten'izi jag'alawında Moynaq qalasında 33 milletke jaqın xalıq jasag'an.
1960-1990 jıllar aralıg'ında Moynaq qalasının' xalg'ı 15 mın' adamg'a qısqarıp,
al Qazaqstannın' Qızıl orda oblastı jag'alawlarında 40 mın'g'a shamalas adamlar
ko'ship ketken. 1992 jılı ten'izdin' qa'ddi 1948 jılg'a salıstırg'anda 50 metrge
tu'sip ketti. 1961-1981 jılları suwdın' qa'ddi 8 metrge tu'sti. 1992 jılı 18
metrge tu'sip ketti, al ten'izdin' ko'lemi 3,1 metrge qısqarıp duzlılıg'ı 2,5-3
ma'rtebe astı. 1960-jılları Aral ten'izi basseynde su'rilgen jerlerge suwg'arıw
1913-jılg'a salıstırg'anda 3 mln ga o'sti. A'miwda'rya ha'm Sırda'ryanın' 64,6
kub metr suwdı suwg'arıw ushın paydalanıldı. 1957 jılı 58 gektarlı
A'miwda'ryanın' ag'ımı bo'limindegi jerinde ondatra terisi jılına 1 mln. dana
jetistirildi. Ha'zirgi waqıtta ol 10 mın' danag'a shamalas awlanadı.



https://kaa.wikipedia.org/wiki/Adolf_Gitler

Adolf Hitler yamasa Gitler (aytılıwı: Adolf Xitler) (20-Aprel 1889 - 30-Aprel
1945) Ekinshi Du'nya Ju'zlik Urısta Germaniya basshisi bolg'an. Gitler sonday-aq
NSDAPtin' (ko'binese Nazist Partiyasi dep ataladi) basshisi boldi. Bul partiya
demokratiya joli menen saylang'an. Ol 1933-jili Germaniya Kantsleri boldi. Bul
Germaniya Konstitutsiyasina qarsi emes edi. Ol 1934 diktatorg'a (toliq
basqariwshi) aylandi. Ol o'zin Germaniya Imperiasinin' Fuhreri (basshi,
jetekshi) dep atadi. Ol 1945-jilg'a shekem Germaniyani basqardi.

Natsistler U'shinshi Reich (Reix dep oqiladi) dep atalg'an diktatorliqti payda
etti. 1933-jili olar barliq basqa partiyalardi japti. Olar o'z dushpanlarin
o'ltirdi yamasa kontsentratiya lagerlerine jiberdi. Gitler ha'm onin' adamlari
kishi milletler ha'm basqa etnik, diniy, ha'm siyasiy birlespelerdi quwdaladi.
Holocaust (Holokost dep oqiladi) dep atalg'an waqiyada, Natsistler alti million
Evreyler, tsiganlar, gomoseksualistler ha'm basqa da toparlardi o'ltirdi.
Germaniya Polshag'a basip kirgenligi sebepli du'nyada Ekinshi Du'nya Ju'zlik
Uris baslandi. Bul urista Evropanin' ko'plep jerleri wayran boldi, 50 millionnan
aslam adam nabit boldi. Usi Uris dawaminda Gitler nemis quralli ku'shlerinin'
Bas Komandiri boldi ha'm barliq a'hmiyetli sheshimlerdi qabil etti. Bul
Fuhrerprinziptin' bo'legi edi.



https://kaa.wikipedia.org/wiki/A%27bdiraman_O%27tepov

A'bdiraman O'tepov (1905-1934) - qaraqalpaq dramaturgiyasının' tiykarın
salıwshılardın' biri. Ol talantlı dramaturg, rejissyor, aktyor, muzıkant,
ko'rnekli teatr iskeri sıpatında qaraqalpaq xalqının' tariyxında belgili iz
qaldırdı.

A'.O'tepov 1905 jılı Qon'ıratta mayda sawdager semyasında tuwıldı. 1906 jılı
a'kesi semyası menen Aral ten'izinin' qubla-shıg'ıs jag'asına jaqın Qosjap degen
jerge ko'ship keledi ha'm balıq o'ndirisi ka'sibi menen shug'ıllana baslaydı.
Bul O'tepovtın' semyasının' ruslar menen jaqınlasıwına mu'mkinshilik tuwdırdı.

1920 jıldan baslap ol Qon'ırat qalasında du'zilgen Chon otryadına ag'za boladı.
Usı jerde mug'allim Qasım Yashımov ta'repinen sholkemlestirilgen tatar
jaslarının' ha'weskerler do'gereginin' jumısı menen tanısadı. Bul do'gerektın'
spektakllerine ha'm repetitsiyalarına turaqlı tu'rde qatnasadı. 1920 jılı
Qon'ıratqa quramında Tu'rkistan frontı shtabının' siyasiy-ag'artıw jumısları
boyınsha wa'kili Hamza Ha'kimzada Niyaziy bolg'an bolg'an atlı eskadron keledi.
Sol jılı Hamza eki pesanı ("Tu'rkistan ta'wibi", "Shın urıs") saxnalastıradı
ha'm olardı xalıqqa ko'rsetedi. Bul waqıyalar A'.O'tepovtın' o'mirinde u'lken
rol oynaydı. 1921 jılı Hamza Qon'ıratqa "Sayeri" atlı Xorezm truppası menen
ekinshi ret keledi. Truppanın' ha'm onın' baslıg'ı Hamzanın' ja'rdemi menen
Qon'ıratta 18 adamnan ibarat bolg'an teatr do'geregi du'ziledi, og'an S.Ma'jitov
basshı bolıp belgilendi.



