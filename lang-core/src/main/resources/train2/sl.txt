https://sl.wikipedia.org/wiki/Bizantinsko_cesarstvo

Bizantinsko cesarstvo ali Vzhodno Rimsko cesarstvo je bil vzhodni, pretežno
grško govoreči del razpadlega Rimskega cesarstva. Njegovo glavno mesto je bil
Konstantinopel (slovensko Carigrad), ki se je od ustanovitve leta 667 pr. n. št.
do leta 330 imenoval Bizanc. Cesar Konstantin I. Veliki ga je takrat preimenoval
v Novi Rim (latinsko Nova Roma), po njegovi smrti leta 337 pa so začeli
uporabljati ime Konstantinopel, se pravi Konstantinovo mesto. V turščini se je
ime Kostantiniyye (قسطنطینية) obdržalo do leta 1930, ko ga je Atatürk
preimenoval v Istanbul, kot se je dotlej imenoval samo azijski del mesta.

Cesarstvo je preživelo deljenje in propad Zahodnega Rimskega cesarstva v 5.
stoletju n. št. ter živelo še približno tisoč let, dokler ga niso leta 1453
osvojili osmanski Turki Mehmeda II. Osvajalca. Večino svojega obstoja je bilo
najmočnejša gospodarska, kulturna in vojaška sila v Evropi.

Naziva »Bizantinsko cesarstvo« in »Vzhodno Rimsko cesarstvo« sta zgodovinopisna
izraza, ki sta nastala po propadu cesarstva. Bizantinski državljani so svojo
državo imenovali Rimsko cesarstvo (antično grško Βασιλεία Ῥωμαίων [Basileia
Rhōmaiōn], latinsko Imperium Romanum) ali Ῥωμανία [Romania], sebe pa Rimljani.

Prehodno obdobje, v katerem se je Rimsko cesarstvo razdelilo na grški vzhod in
latinski zahod, je od 4. do 6. stoletja zaznamovalo več ključnih dogodkov. Leta
285 je cesar Dioklecijan (vladal 284-305) razdelil rimsko državno upravo na
vzhodno (pars Orientalis) in zahodno polovico (pars Occidentalis). V letih 324
do 330 je cesar Konstantin Veliki (vladal 306–337) prestavil prestolnico
cesarstva iz Rima v Bizanc, in ga preimenoval v Novi Rim (Nova Roma). Pod
Teodozijem I. (vladal 379–395) je krščanstvo postalo uradna državna vera. Vse
druge vere, vključno z rimskim mnogoboštvom, so bile prepovedane. Naslednji
prelomni dogodek je bil propad zahodnega dela cesarstva leta 476, po katerem je
cesar na vzhodu postal edina in vrhovna oblast. Nazadnje se je med vladavino
cesarja Heraklija (vladal 610–641) reformirala vojaška in civilna državna uprava
in latinščino je kot uradni jezik zamenjala grščina. Rimska država in navade so
se v veliki meri ohranile. Zgodovinarji kljub temu ločujejo Bizantinsko
cesarstvo od klasičnega Rimskega, predvsem zato, ker je v njem prevladovala
grška in ne latinska kultura ter pravoslavno krščanstvo namesto rimskega
mnogoboštva.

Meje cesarstva so se zelo spreminjale in doživele več obdobij krčenja in
širjenja. Cesarstvo je doseglo svoj največji obseg med vladavino cesarja
Justinijana I. (vladal 527–565). V tem času je ponovno osvojilo večino
zgodovinske rimske zahodne obale Sredozemlja, vključno s severno Afriko, Italijo
in samim Rimom, katerega je obdržalo dve stoletji. Med vladavino cesarja
Mavricija (vladal 582–602) se je cesarstvo razširilo proti vzhodu in utrdilo
svojo severno mejo. Njegov umor je sprožil bizantinsko-sasanidsko vojno
(602–628), ki je izčrpala cesarstvo in bila eden od vzrokov za veliko izgubo
ozemlja na vzhodu med muslimanskimi osvajanji v 7. stoletju. V tem obdobju je v
nekaj letih izgubilo svoji najbogatejši provinci Egipt in Sirijo.

V 10. in 11. stoletju se je med vladavino Makedonske dinastije cesarstvo ponovno
razširilo in doživelo obdobje tako imenovane makedonske renesanse, ki se je po
porazu v bitki s Seldžuki pri Manzikertu leta 1071 končala z izgubo večine Male
Azije. Poraz je odprl vrata naseljevanju Turkov v Mali Aziji.

V zadnjih stoletjih obstoja je cesarstvo na splošno propadalo. Poskuse, da bi se
ponovno okrepilo, je zapečatila četrta križarska vojna, v kateri so latinski
križarji leta 1204 osvojili in izropali Konstantinopel. Cesarstvo se je
razdelilo na rivalska bizantinska grška in latinska kraljestva. Cesarstvo s
Konstantinoplom kot prestolnico je uspela restavrirati dinastija Paleologov leta
1261, vendar je ostalo samo kot ena od majhnih rivalskih držav z ozemljem, ki se
je v preostalih dveh stoletjih vztrajno krčilo na račun sosed (Osmanov,
Bolgarov, Srbov, križarjev). Ostanek ozemlja, ki se je postopoma skrčilo na
mestno državo, so v 15. stoletju dokončno osvojili osmanski Turki. Cesarstvo je
dokončno propadlo leta 1453, ko je sultan Mehmed Osvajalec osvojil
Konstantinopel.

Izraz »bizantinski« za vzhodni del nekdanjega Rimskega cesarstva je prvi
uporabil nemški zgodovinar Hieronymus Wolf v svoji zbirki zgodovinskih virov z
naslovom Corpus Historiæ Byzantinæ, objavljeni leta 1557. Nastal je iz imena
Bizanc, ki ga je imelo mesto do preimenovanja v Nova Roma (Novi Rim) okoli leta
330. Po tem datumu se je staro ime uporabljalo zelo redko, večinoma v
zgodovinskih ali pesniških kontekstih. Po objavi Byzantine du Louvre (Corpus
Scriptorum Historiae Byzantinae) leta 1648 in Du Cangejeve Bizantinske zgodovine
(Historia Byzantina) leta 1680 je med francoskimi pisci, med katere je sodil
tudi Montesquieu, postal izraz »bizantinski« vedno bolj priljubljen. V zahodnem
svetu je kljub temu prešel v splošno rabo šele sredi 19. stoletja. Izraz
Bizantinsko cesarstvo (imperij) se je prvič pojavil leta 1857 v Zgodovini
Bizantinskega cesarstva od 716 do 1057 angleškega avtorja Georgea Finlaya.

Njegovi prebivalci so svojo državo imenovali Rimsko cesarstvo ali Cesarstvo
Rimljanov (latinsko Imperium Romanum, Imperium Romanorum, grško Βασιλεία τῶν
Ῥωμαίων [Basileia tōn Rhōmaiōn], Ἀρχὴ τῶν Ῥωμαίων Arhē tōn Rhōmaiōn), Romanija
(latinsko Romania, grško Predloga:Jezik-el-2 [Rōmania]), Rimska republika
(latinsko Res Publica Romana, grško Πολιτεία τῶν Ῥωμαίων [Politeia tōn
Rhōmaiōn]), Grekija (grško Γραικία [Graikia]) in Ῥωμαΐς [Rhōmais]). Sebe so
imenovali Romaioi in Graikoi, se pravi Rimljani ali Grki. Zanimivo je, da so
Grki svoj sodobni jezik še v 19. stoletju imenovali romaika in graikika.

Četudi je bilo Bizantinsko cesarstvo večino svoje zgodovine multietnično in je
ohranilo rimsko-grško izročilo, so ga začeli njegovi zahodni in severni
sodobniki istovetiti z vedno bolj prevladujočim grškim elementom. Na Zahodu sta
se za Bizantinsko cesarstvo in bizantinskega cesarja začela priložnostno
uporabljati izraza Grško cesarstvo (latinsko Imperium Graecorum) in cesar Grkov
(Imperator Graecorum).

Avtoriteta bizantinskega cesarja kot zakonitega rimskega cesarja se je zamajala
leta 800, ko je papež Leon III. leta 800 za cesarja (Imperator Augustus) Svetega
rimskega cesarstva kronal Karla Velikega. Papež, ki je potreboval Karlovo
podporo v boju proti svojim sovražnikom v Rimu, je hkrati izkoristil praznino na
rimskem prestolu in cesarja imenoval kar sam. Kadar so zahodni vladarji in papež
morali za vzhodne rimske cesarje uporabiti naslov »rimski«, so namesto naslova
Imperator Romanorum (rimski cesar) običajno uporabili naslov Imperator Romaniae,
se pravi cesar Romanije. Naslov Imperator Romanorum so uporabljali izključno za
Karla Velikega in njegove naslednike. V islamskem in slovanskem svetu so na
cesarstvo gledali bolj neposredno, kot na nadaljevanje Rimskega cesarstva, in
pri poimenovanju niso delali nobenih razlik. V islamskem svetu je bili cesarstvo
znano predvsem kot Rûm. Naziv millet-i Rûm, se pravi rimsko ljudstvo, se je v
Osmanskem cesarstvu uporabljal še v 20. stoletju za nekdanje podanike
Bizantinskega cesarstva oziroma njihove pravoslavne verske skupnosti.

Rimski armadi je uspelo osvojiti vso evropsko, afriško in azijsko sredozemsko
obalo, na kateri so živele zelo različne urbane in podeželske skupnosti. Vzhodne
province so bile na splošno bolj urbanizirane od provinc na zahodu, ker so bile
organizirane že v okviru Makedonskega cesarstva in helenizirane pod vplivom
grške kulture. Zahod je tudi veliko bolj trpel zaradi nestabilnosti v krizi
tretjega stoletja. Razlike med organiziranim heleniziranim vzhodom in mlajšim
latiniziranim zahodom so v kasnejših stoletjih postajale vedno bolj očitne in so
nazadnje pripeljale do popolne odtujitve obeh svetov.

Rimski cesarji so zaradi boljšega obvladovanja cesarstva in izboljšanja državne
uprave v letih 285–324, 337–350, 364–392 in nazadnje 395–480 poskušali razdeliti
državno oblast med več posameznikov. Upravne enote so se v tem času spreminjale,
na splošno pa je stalno veljala delitev oblasti med Vzhodom in Zahodom. Vsaka
delitev je bila opravljena tako, da sta si oba cesarja delila oblast in celo
opravila tako, da cesarstvo ni bilo deljivo in je ostalo uradno ena država kljub
temu, da sta cesarja drug na drugega gledala kot na rivala ali celo sovražnika.

Leta 293 je cesar Dioklecijan uvedel nov upravni sistem – tetrarhijo, ki naj bi
zagotovila varnost vseh ogroženih delov cesarstva, in ustanovil položaj
socesarja. Cesarja Vzhoda in Zahoda sta imela naslov avgust (augustus) in mlajša
kolega ter pomočnika z naslovom cezar (caesar), ki sta lahko napredovala do
partnerstva. Tetrarhija se je sesula že leta 313, nekaj let kasneje pa je cesar
Konstantin I. ponovno združil obe upravni enoti cesarstva pod enim samim
avgustom.

Konstantin je leta 330 prestavil prestolnico cesarstva v Konstantinopel kot
drugi Rim. Mesto je imelo pomemben strateški položaj na križišču trgovskih poti
med Evropo in Azijo ter Sredozemljem in Črnim morjem. Dopolnitev strateški
vrednosti mesta je simbolika sedmih gričev, čeprav so se v mejah Konstantinovega
obzidja nahajali zgolj štirje in se je šele kasneje pod Teodozijem II. razširilo
na vseh sedem. Konstantin je razen tega temeljito reformiral vojaške, denarne,
upravne in verske institucije. Nekateri sodobniki so ga obtoževali, predvsem
zaradi gospodarske politike, da je »brezbrižen finančnik«, vendar je njegov
zlati solidus postal stabilna valuta, ki je utrdila gospodarstvo in pospešila
razvoj.

Krščanstvo med njegovo vladavino še ni postalo izključna državna vera, vendar je
uživalo cesarjevo podporo in imelo privilegije. Konstantin je uvedel načelo, da
cesar ne more urejati doktrinarnih verskih vprašanj, lahko pa v ta namen
sklicuje cerkvene zbore. S sklicem sinode v Arlesu in Prvega nicejskega koncila
je pokazal zanimanje za enotnost Cerkve in svojo zahtevo, da on postane njen
poglavar, kar je bila splošna praksa osvajalnih ljudstev, ki jih je od obleganja
mesta odvrnilo mogočno obzidje in vztrajna obramba.[pojasni]

Leta 460 sta vladala cesarja Leon I. na vzhodu in Majorijan na zahodu. Rimska
oblast na zahodu je nato trajala manj kot dve destletji, medtem ko je ozemlje na
vzhodu ostalo nespremenjeno do ponovnih osvajanj cesarja Justinijana I.. Leta
395 je Teodozij I. razdelil cesarski položaj med svoja sinova Arkadija na Vzhodu
in Honorija na Zahodu, s čimer je ponovno razdelil državno upravo. V 5. stoletju
se je vzhodni del cesarstva večinoma izognil težavam, s katerimi so se soočali
na Zahodu, predvsem zaradi razvitejše urbane kulture in bogatejših finančnih
virov, s katerimi so podkupovali nasprotnike, plačevali najemniške vojake,
utrjevali obzidja in vzdrževali pomorske povezave. Teodoziju II. je takšen
položaj omogočil, da se je osredotočil na kodificiranje rimskega prava in
utrjevanju konstantinopelskega obzidja, ki je vzdržalo vse do napada križarjev
leta 1204.

Za ustavitev Hunov je moral Teodozij Atili plačevati ogromen letni davek. Njegov
naslednik Marcijan je plačevanje davka zavrnil, vendar je Atila takrat že obrnil
svojo pozornost proti Zahodu. Po Atilovi smrti leta 453 se je Hunsko cesarstvo
sesulo. Veliko preostalih Hunov je kasneje služilo v bizantinski najemniški
vojski.

Po Atilovi smrti je Vzhodno cesarstvo doživelo obdobje miru, medtem ko je
Zahodno cesarstvo propadalo zaradi stalnih vdorov in širjenja germanskih
ljudstev. Zahodno cesarstvo je uradno propadlo leta 476, ko je germanski rimski
general Odoaker odstavil zadnjega zahodnega rimskega cesarja Romula Avgusta.
Leta 480 je cesar Zenon delitev cesarstva preklical in se razglasil za
izključnega cesarja. Odoaker, takrat vladar v Italiji, je uradno postal njegov
podanik, v resnici pa je vladal popolnoma samostojno in celo podprl upor proti
cesarju.

Zenon se je pogajal z Ostrogoti, ki so vdrli preko Donave in se nato s
cesarjevim dovoljenjem naselili v Meziji, teer prepričal njihovega kralja
Teodorika, da se je kot njegov vrhovni poveljnik vojske v Italiji (magister
militum per Italiam) odpravil na pohod v Italijo z nalogo odstaviti Odoakerja.
Cesar se je z njegovim odhodom znebil samovoljnega podložnika, po Odoakerjevem
porazu pa še drugega. Leta 493 je v Italiji zavladal Teodorik, čeprav ga vzhodni
cesarji nikoli niso uradno priznali za kralja (rex).

Leta 491 je bizantinski prestol zasedel Anastazij I., postarani državni uradnik
rimskega porekla, kateremu je leta 497 uspelo zatreti izavrijski upor. Anastazij
se je izkazal kot učinkovit reformator in sposoben državni uradnik. Dodelal je
denarni sistem Konstantina I. in standardiziral maso bakrenega folisa, s katerim
se je opravljala večina dnevnih denarnih transakcij. Reformiral je tudi davčni
sistem in za vedno ukinil davek hrisargir (latinsko collatio lustralis), ki se
je plačeval vsaka štiri leta v zlatu ali srebru. Ko je Ansatazij umrl, je
državna zakladnica posedovala ogromno količino 320.000 liber (150.000 kg) zlata.

Justinijan I., sin ilirskega kmeta, je oblast prevzel verjetno že med vladanjem
svojega strica Justina I. (vladal 518–527). Z njegovim uradnim ustoličenjem leta
527 se je začelo obdobje osvajanja nekdanjih rimskih ozemelj. Leta 532 je zaradi
zavarovanja vzhodne meje cesarstva podpisal mirovno pogodbo s perzijskim kraljem
Kozravom I. Anošarvanom, s katero se je obvezal plačevati velik letni davek
Sasanidskemu cesarstvu. Isto leto je zatrl upor Nika v Konstantinoplu, ki je
sicer utrdil njegovo oblast, vendar je hkrati zahteval 30.000 do 35.000 na
njegov ukaz usmrčenih in izgnanih upornikov.

Leta 529 je desetčlanska komisija pod predsedstvom Ivana Kapadokijskega
revidirala rimsko pravo in sestavila nov zbornik zakonov in pravnih izvlečkov.
Leta 534 so zakonik dopolnili s predpisi, ki jih je izdal Justinijan do leta
534, in vzpostavili pravni sistem, ki je veljal skoraj do konca bizantinskega
obdobja.

Osvajanje zahoda se je začelo leta 533, ko se je general Belizar odpravil na
pohod v nekdanjo rimsko provinco Afriko z glavnim mestom Kartagino, ki so jo
leta 529 okupirali Vandali. Osvajanje je poteklo presenetljivo lahko, sledili pa
so upori podjarmljenih lokalnih plemen, ki so trajali vse do leta 548. V
ostrogotski Italiji je smrt Teodorika, njegovega nečaka in naslednika Atalarika
ter hčerke Amalasunte omogočila njihovemu morilcu Teodahadu, da je kljub omajani
avtoriteti zasedel ostrogotski prestol (vladal 534–536).

Leta 535 se je majhna bizantinska ekspedicijska vojska izkrcala na Siciliji,
kjer je naletela na šibek odpor, in začela osvajati Apeninski polotok. Odpor
Gotov se je hitro okrepil, zato je Belizarju po uspešnih obleganjih Neaplja in
Rima šele leta 540 uspelo osvojiti tudi gotsko prestolnico Raveno. Leta 535–536
je Teodahad v Konstantinopel poslal papeža Agapita I. z zahtevo, da cesar umakne
svojo vojsko s Sicilije, Dalmacije in Italije. Agapitu ni uspelo skleniti miru z
Justinijanom, uspelo pa mu je javno ožigosati in odstaviti monofizitskega
patriarha Antima I., kljub temu, da je užival podporo in zaščito cesarice
Teodore.

Ostrogoti so se kmalu ponovno združili pod kraljem Totilo in leta 546 zasedli
Rim. V Italijo so leta 544 ponovno poslali Belizarja, vendar so ga že leta 549
odpoklicali. Konec leta 551 ga je v Italiji zamenjal armenski evnuh Narzes z
vojsko 35.000 mož, ki je obrnila gotsko vojno srečo. Totila je bil v bitki pri
Tagini leta 552 poražen in ubit. Njegov naslednik Teja je bil poražen v bitki
pri Vezuvu (latinsko Mons Lactarius) oktobra 552. Vojna v Italiji se je kljub
upiranju nekaj gotskih garnizij ter napadu najprej Frankov in nato Alemanov
končala. Leta 551 je Atanagild, plemič iz vizigotske Hispanije, prosil
Justinijana za pomoč v vojni proti upornikom v Hispaniji in cesar mu je poslal
vojsko pod poveljstvom uspešnega poveljnika Liberija. Bizantinsko cesarstvo je
po zatrtju upora do vladavine cesarja Heraklija obdržalo majhen pas hispanske
sredozemske obale.

Na vzhodu se je bizantinsko-perzijska vojna nadaljevala do leta 561, ko so
Justinijanovi in Kozravovi odposlanci sklenili petdesetletno premirje. Do
sredine 550. let je Justinijan zmagal na večini bojišč, razen na Balkanu, ki je
bil prizorišče stalnih vdorov Slovanov in Gepidov. Plemena Srbov in Hrvatov so
se kasneje med vladanjem cesarja Heraklija naselila na severozahodnem Balkanu.
Justinijan je zaradi nove hunske grožnje ponovno vpoklical že upokojenega
generala Belizarja in okrepil donavsko ladjevje, ki je prisililo kutrigurske
Hune k umiku. Cesar jim je s posebno pogodbo omogočil neoviran prehod preko
Donave.

V 6. stoletju je imela tradicionalna grško-rimska kultura v vzhodnem cesarstvu
še vedno velik vpliv. Filozofe, tudi Ivana Filopona, so začele privlačiti
novoplatonske ideje, povezane s krščanskim naukom in empirizmom. Helenistično
filozofijo je začela postopoma izpodrivati novejša krščanska filozofija.
Mnogoboštvo je država zatrla. Pomembna prelomnica je bilo zaprtje Platonske
akademije. S hvalnicami Romana Meloda se je začel razvoj božanske liturgije,
medtem ko so arhitekti in gradbeniki zaključevali gradnjo Hagije Sofije – cerkve
Svete modrosti, ki je nadomestila starejšo cerkev, porušeno v uporu Nike. Hagija
Sofija še vedno stoji in spada med največje dosežke bizantinske arhitekture. V
6. in 7. stoletju je cesarstvo prizadela vrsta epidemij, ki so zdesetkale
prebivalstvo in znatno prispevale h gospodarskemu nazadovanju in slabljenju
cesarstva.

Po Justinijanovi smrti leta 565 je njegov naslednik Justin II. prenehal
plačevati letni davek (tribut) Perzijskemu cesarstvu. Medtem so v Italijo vdrli
germanski Langobardi. Do konca 6. stoletja je v bizantinskih rokah ostala samo
še tretjina Apeninskega polotoka. Justinov naslednik Tiberij II. se je soočal s
kar dvema sovražnikoma: Avari, katere je umiril z denarnimi podelitvami
(subvencijami), in Perzijci, proti katerim je sprožil vojno. Njegov general
Mavricij se je uspešno vojskoval s Perzijci, denarni prispevki pa niso
preprečili vdora Avarov. Leta 582 so osvojili balkansko trdnjavo Sirmium
(sedanja Sremska Mitrovica), medtem pa so preko Donave začeli vdirati tudi
Slovani.

Mavricij, ki je nasledil Tiberija, se je vmešal tudi v perzijsko državljansko
vojno. Na prestol je vrnil odstavljenega zakonitega cesarja Kozrava II. in ga
poročil s svojo hčerko Marijo. Mirovna pogodba z Mavricijevim zetom je pomaknila
mejo Bizantinskega cesarstva proti vzhodu in omogočila energičnemu cesarju, da
je svojo pozornost preusmeril na Balkan. Do leta 602 je z nizom uspešnih vojnih
pohodov potisnil Avare in Slovane nazaj preko Donave.

Fokasov umor cesarja Mavricija je izkoristil Kozrav kot pretvezo za zasedbo
nekdanje rimske province Mezopotamije. Fokas, ki je bil nepriljubljen vladar in
je v bizantinskih virih vedno opisan kot tiran, je bil tarča številnih zarot pod
vodstvom Senata. Leta 610 ga je dokončno odstavil njegov naslednik Heraklij, ki
je z vojnim ladjevjem priplul iz Kartagine.

Po Heraklijevem prihodu na bizantinski prestol so Sasanidi prodrli globoko v
Levant, zasedli Damask in Jeruzalem in odnesli Jezusov križ v Ktezifon.
Heraklijev protinapad je imel značilnosti svete vojne. Vojska je nosila prapor s
Kristusovo podobo, podobno kot med neuspešnim avarskim obleganjem Konstantinopla
leta 526, v katerem so zmago pripisovali Marijini ikoni, ki jo je patriarh
Sergij nosil v procesiji po mestnem obzidju.

Glavnina sasanidske vojske je bila leta 527 uničena v bitki pri Ninivah. Cesar
Heraklij je čez dve leti z velikim pompom vrnil Jezusov križ v Jeruzalem. Vojna
je izčrpala tako Bizantince kot Sasanide in obe cesarstvi sta postali zelo
ranljivi za muslimanske armade, ki so se pojavile v naslednjih letih. Bizantinci
so leta 636 doživeli katastrofalen poraz v bitki z Arabci pri Jarmuku in padec
Ktezifona leta 637.

Ko so Arabci utrdili svojo oblast v Siriji in Levantu, so se pogosto odpravljali
na vojne pohode globoko v Malo Azijo in leta 674-678 oblegali sam
Konstantinopel. Arabsko ladjevje pred mestom je Bizantincem uspelo odbiti z
grškim ognjem. Po uspešno odbitem obleganju so z Umajadskim kalifatom sklenili
tridesetletno premirje. Pohodi v Malo Azijo so se kljub temu nadaljevali v
enakem obsegu in pospešili propadanje klasične urbane kulture. Prebivalci
številnih mest so ali močno utrdili majhen del mesta znotraj starega mestnega
obzidja ali se v celoti preselili v bližnje trdnjave. Konstantinopel se je močno
skrčil in delno ruraliziral, število prebivalcev pa se je s 500.000 zmanjšalo na
samo 40.000 do 70.000. Po sasanidski in nato arabski zasedbi Egipta so se dobave
brezplačnega egiptovskega žita ustavile in javne delitve pšenice so se ukinile.

Praznino, ki je nastala z razpadom starega sistema delno samostojnih civilnih
institucij je zapolnil sistem vojaških okrožij – tém. Mala Azija je bila
razdeljena na okrožja, ki so jih zasedle različne vojske. Vojska je prevzela
tudi civilno oblast in bila odgovorna neposredno cesarski administraciji.
Sistem, ki je imel korenine morda že v ad hoc ukrepih cesarja Heraklija, se je v
7. stoletju razvil v popolnoma nov sistem državne uprave. Obsežno kulturno in
ustanovno preurejanje cesarstva zaradi izgube velikega ozemlja v 7. stoletju je
povzročilo dokončen prelom v rimskosti vzhodnega Sredozemlja. Na Bizantinsko
cesarstvo se je začelo gledati kot na državo, ki ni naslednica in nadaljevanje
nekdanjega Rimskega cesarstva.

Premik velikega števila vojakov z Balkana na vzhod v vojno s Sasanidi in nato
Arabci je odprla vrata postopnemu širjenju slovanskih ljudstev na Balkanski
polotok. Proces krčenja mest, ki se je dogajal v Mali Aziji, se je zdaj ponovil
na Balkanu. Mnogo velikih mest se je skrčilo na velikost majhnega utrjenega
naselja. Zaradi prodiranja Hazarov proti zahodu so v 670. letih preko Donave
vdrli tudi pred njimi umikajoči se Bolgari. Bizantinska vojska, ki naj bi leta
680 preprečila njihovo naseljevanje, je bila poražena.

Leta 681 je Konstantin IV. podpisal mirovno pogodbo z bolgarskim kanom Asparuhom
in Bolgari so prevzeli oblast nad številnimi slovanskimi plemeni, ki so pred
tem, vsaj uradno, priznavala bizantinsko oblast. Leta 687-688 se je Justinijan
II., zadnji cesar iz Heraklijske dinastije, odpravil na pohod proti Bolgarom in
Slovanom in dosegel velike uspehe. Dejstvo, da si je moral z orožjem utreti pot
iz Trakije v Makedonijo kaže, kako zelo je upadla moč cesarstva na severnem
Balkanu.

Justinijan II. je z uvedbo visokih davkov in imenovanjem nepomembnežev na
uradniške položaje poskušal zlomiti moč mestne aristokracije, zato so ga leta
695 odstavili. Zatekel se je k Hazarom in nato k Bolgarom in se leta 705 vrnil v
Konstantinopel z vojsko bolgarskega kana Tervela. Ponovno je zasedel prestol in
proti svojim nasprotnikom uvedel vladavino terorja. Po dokončni odstavitvi leta
711, ki jo je tudi tokrat sprožila mestna aristokracija, se je vladavina
Heraklijske dinastije končala.

Leon III. Izavrijec je odbil napad muslimanov leta 718 in se posvetil
reorganizaciji in utrjevanju maloazijskih tém. Njegov naslednik Konstantin V.
Kopronim je izvojeval več spoštovanja vrednih zmag v severni Siriji in temeljito
spodkopal moč Bolgarov.

Arabci so izkoristili šibkost cesarstva po uporu Tomaža Slovana na začetku 820.
let, zasedli Kreto in uspešno napadli Sicilijo. Leta 863 je bizantinski general
Petronas dosegel odločilno zmago proti melitenskemu emirju Omarju Al-Aktu.
Cesarstvo so začeli ponovno ogrožati tudi Bolgari carja Kruma, dokler ni Krumov
sin Omurtag leta 815-816 podpisal mirovne pogodbe z Leonom V.

8. in zgodnje 9. stoletje so zaznamovala prerekanja in verska delitev zaradi
ikonoklazma, ki so trajala več kot stoletje. Ikone, se pravi vse oblike podob z
versko vsebino, sta cesarja Leon in Konstantin okoli leta 730 prepovedala, kar
je v celem cesarstvu sprožilo niz uporov njihovih častilcev - ikonudulov. Na
pobudo cesarice Irene je bil leta 787 sklican Drugi nicejski koncil, ki je
sklenil, da se podobe lahko spoštujejo, vendar se ne smejo častiti. Za Ireno se
je govorilo, da se je pogajala za svojo poroko s Karlom Velikim. Teofan
Spovednik trdi, da je njen načrt preprečil eden od njenih od njenih ljubljencev
Ecij.

Na začetku 9. stoletja je Leon V. ponovno uvedel politiko ikonoklazma, katero je
leta 843 prekinila cesarica Teodora s pomočjo patriarha Metodija. Ikonoklazem je
igral pomembno vlogo tudi v kasnejši odtujitvi Vzhoda in Zahoda, ki se je še
bolj poglobila med tako imenovano Fotijevo shizmo, ker je papež Nikolaj I.
izpodbijal imenovanje Fotija na čelo patriarhata.

Prihod Bazilija I. na bizantinski prestol leta 867 je pomenil začetek Makedonske
dinastije, ki je vladala skoraj dve in pol stoletji. V dinastiji je bilo nekaj
najmočnejših cesarjev v bizantinski zgodovini. Cesarstvo je v tem obdobju
krenilo iz obrambe pred zunanjim sovražnikom v ponovno osvajanje izgubljenih
ozemelj. Za to obdobje je značilna tudi oživitev kulture, predvsem filozofije in
umetnosti. Ponovno se je poskušal vzpostaviti blišč časov pred vdorom Slovanov
in kasneje Arabcev, zato se njihova vladavina imenuje tudi »zlata doba Bizanca«.
Cesarstvo je bilo geografsko mnogo manjše kot pod Justinijanom I., vendar je
imelo večjo moč, bilo ozemeljsko bolj celovito ter politično, gospodarsko in
kulturno bolj enotno.

V prvih letih vladanja Bazilija I. so Bizantinci uspešno odbijali napade Arabcev
na Dalmacijo in pokrajina je ponovno prišla pod njihovo oblast. To je omogočilo
bizantinskim misijonarjem, da so Srbe in prebivalce sedanje Hercegovine in Črne
gore spreobrnili v pravoslavno krščanstvo. Poskus ponovne osvojitve Malte se je
končal s polomom, ko je lokalno prebivalstvo stopilo na arabsko stran in pobilo
bizantinsko vojaško posadko.

Nasprotno pa se je bizantinski položaj v južni Italiji postopoma okrepil. Leta
873 so osvojili Bari in večina južne Italije je ostala pod njihovo oblastjo še
naslednjih 200 let. Na bolj pomembni vzhodni fronti je cesarstvo utrdilo svojo
obrambo in prešlo v protinapad. V njihovem glavnem mestu Tefrike (sedanji
Divriği) v osrednji Mali Aziji so premagali heretične pavlikance, ofenziva proti
Umajadskemu kalifatu pa se je začela z osvojitvijo Samosate.

Pod Bazilijevim sinom in naslednikom Leonom VI. Modrim so se vojaški uspehi
proti sedaj šibkemu Abasidskemu kalifatu nadaljevali, cesarstvo pa je kljub temu
leta 902 izgubilo Sicilijo, leta 904 pa je arabsko ladjevje oplenilo Solun,
drugo najpomembnejše mesto v cesarstvu. Šibko bizantinsko vojno ladjevje so
hitro okrepili, tako da je nekaj let kasneje ponovno zasedlo Ciper, izgubljen v
7. stoletju, in vdrlo v Laodikejo v Siriji. Bizantinci kljub temu še vedno niso
mogli doseči odločilnega udarca proti muslimanom in so pri poskusu ponovne
osvojitve Krete leta 911 doživeli katastrofalen poraz.

Smrt bolgarskega carja Simeona I. leta 927 je močno oslabila Bolgare in
omogočila Bizantincem, da so se osredotočili na vzhodno fronto. Leta 934 so
dokončno osvojili Meliteno, leta 943 pa je slavni general Ivan Kurukas
nadaljeval ofenzivo v Mezopotamiji in dosegel nekaj omembe vrednih zmag, ki so
se končale z osvojitvijo Edese. Kurkuasa so še posebej slavili potem, ko je v
Konstantinopel vrnil Mandilion, relikvijo s podobo Kristusa.

Cesarja-vojaka Nikefor II. Fokas (vladal 963–969) in Ivan I. Cimiskes (vladal
969–976) sta po porazu emirjev iz severozahodnega Iraka razširila cesarstvo
globoko v Sirijo. Nikefor je leta 962 zavzel Alep in leta 963 dokončno pregnal
Arabce s Krete. Z osvojitvijo Krete so se končali arabski vdori v Egejsko morje
in celinska Grčija je ponovno zaživela. Cesar je leta 965 ponovno osvojil tudi
Ciper in dosegel višek svojih vojaških uspehov leta 969 z vključitvijo province
Antiohije v Bizantinsko cesarstvo. Njegov naslednik Ivan Cimisk je osvojil
Damask, Bejrut, Akkon, Sidon, Cezarejo in Tiberijo in mejo cesarstva pomaknil v
neposredno bližino Jeruzalema, arabski centri moči v Iraku in Egiptu pa so
ostali nedotaknjeni. Njegov naslednik Bazilij II. Bolgarokton se je po številnih
pohodih na severu in prenehanju arabske grožnje Konstantinoplu leta 1025 usmeril
proti bogati provinci Siciliji, vendar je še pred zaključkom odprave umrl. V
tistem času se je cesarstvo raztezalo od Mesinskega kanala do Evfrata in od
Donave do Sirije.

Tradicionalni spori s Svetim sedežem v Rimu, ki jih je podžigalo vprašanje
verske nadvlade nad novo pokristjanjeno državo Bolgarijo, so se nadaljevali
skozi celo makedonsko obdobje. Osemdeset let trajajoč mir med Bizantinskim
cesarstvom in Bolgarijo je prekinil močan bolgarski car Simeon I., ki je leta
894 napadel Bizantinsko cesarstvo. Njegov napad so Bizantinci odbili s svojim
ladjevjem, ki je po Črnem morju odplulo na sever in jih s podporo Madžarov
napadlo iz zaledja. Bizantinci so bili v bitki pri Bolgarofigonu leta 896
poraženi in so pristali na plačevanje letnih tributov.

Leon VI. Modri je leta 912 umrl. Sovražnosti so se kmalu po njegovi smrti
nadaljevale in Simeon je na čelu velike vojske prišel pred Konstantinopel.
Četudi je bilo mestno obzidje nepremagljivo, je zmedena mestna uprava povabila
Simeona v mesto in mu podelila krono bolgarskega cesarja, mladi bizantinski
cesar Konstantin VII. pa bi se moral poročiti z eno od njegovih hčera. Ko je
Simeonove dinastične načrte preprečil upor v Konstantinoplu, je ponovno napadel
Trakijo in osvojil Odrin. Bizantinsko cesarstvo se je sedaj soočalo z močno
krščansko državo, ki je bila oddaljena samo nekaj dni hoda od prestolnice, in
vojskovanjem na dveh frontah.

Velik vojni pohod pod poveljstvom generala Leona Fokasa in cesarja Romana I.
Lekapena se je končal s še enim polomom, tokrat v bitki pri Aheloju leta 917.
Naslednje leto so Bolgari neovirano opustošili severno Grčijo. Leta 923 so
ponovno oplenili Odrin (Adrianopel) in naslednje leto oblegali Konstantinoplel.
Leta 927 je Simeon nenadoma umrl in bolgarska moč se je sesula. Za Bolgarsko in
Bizantinsko cesarstvo se je začelo dolgo obdobje miroljubnih odnosov, zato so se
Bizantinci lahko ponovno posvetili muslimanom na svoji vzhodni meji. Leta 968 so
s pomočjo ruskega kralja Svjatoslava I. Kijevskega preplavili Bolgare, tri leta
kasneje pa je Ivan I. Cimisk premagal Kijevsko Rusijo in vzhodno Bolgarijo
priključil k svojemu cesarstvu.

Bolgarski odpor je ponovno oživel med vladavino dinastije Kometopuli (vladala
976-1018), toda novi cesar Bazilij II. (vladal 976-1025) se je odločil, da bo
njegov primarni cilj vojna proti Bolgarom. Njegov prvi pohod proti Bolgarom se
je končal s ponižujočim porazom pri Trajanovih vratih. Naslednjih nekaj let se
je ukvarjal predvsem z notranjimi upori v Mali Aziji, medtem pa so Bolgari
širili svoje ozemlje na Balkan. Vojna se je vlekla že skoraj dvajset let.
Bizantinski zmagi v bitkah pri Serheju (996) in Skopju (1004) sta odločilno
oslabili bolgarsko vojsko. Bazilij je zatem z vsakoletnimi vojnimi pohodi
sistematično uničeval bolgarske utrdbe. V bitki na Belasici leta 1014 je bila
bolgarska vojska popolnoma uničena. Od vsakih 100 ujetnikov so jih Bizantinci 99
oslepili, stotemu pa so iztaknili samo eno oko, da jih je lahko odpeljal domov.
Ko je car Samuil videl ostanke svoje razbite vojske, je zaradi šoka umrl. Leta
1018 so se vdale zadnje bolgarske utrdbe in Bolgarija je postala del
bizantinskega imperija. Po zmagi se je obnovila meja na Donavi, s katere so se
morali Bizantinci umakniti med vladavino cesarja Heraklija (vladal 610-641).

Od leta 850 do 1100 je imelo cesarstvo mešane odnose z novo državo Kijevsko
Rusijo severno od Črnega morja. Odnosi bi lahko imeli dolgoročne posledice v
zgodovini vzhodnih Slovanov, zato je Bizantinsko cesarstvo hitro postalo glavni
trgovinski in kulturni partner Kijeva. Rusi so kljub temu že leta 860 prvič
napadli Konstantinopel in oplenili okolico mesta. Leta 941 so se pojavili na
azijski obali Bosporja. Tokrat so jih Bizantinci zdrobili, kar kaže na
izboljšave v bizantinski vojski po letu 907, saj je pred tem vsiljivce odvračala
samo spretna bizantinska diplomacija. Bazilij II. ni smel prezreti naraščajoče
ruske moči lin je po zgledu na svoje predhodnike kot sredstvo za dosego
političnih ciljev uporabil vero. Rusko-bizantinski odnosi so se otoplili po
poroki Ane Porfirogenete, hčerke cesarja Romana II., in Vladimirja Velikega leta
988 in kasnejšem pokristjanjenju Rusov. Rusi so po pokristjanjenju v svoje
kraljestvo povabili bizantinske duhovnike, arhitekte in umetnike, ki so po
Rusiji gradili številne cerkve in katedrale in hkrati širili bizantinsko
kulturo. Številni Rusi so po drugi strani služili v bizantinski vojski kot
najemniki, predvsem v znameniti varjaški gardi.

Odnosi med državama tudi po pokristjanjenju niso bili vedno prijateljski.
Najbolj resen konflikt med obema silama je bila vojna v Bolgariji leta 968–971,
vendar so bili pogosti tudi plenilski pohodi na bizantinska mesta ob Črnem morju
in celo Konstantinopel. Četudi so Bizantinci večino napadov odbili, so jim
pogosto sledile mirovne pogodbe, ki so bile večinoma bolj ugodne za Ruse. Ena od
njih je bila podpisana po vojni leta 1043, s katero so Rusi pokazali svoje
ambicije, da tekmujejo z Bizantinci kot enakopravna sila.

Ko je Baziij II. leta 1025 umrl, se je Bizantinsko cesarstvo raztezalo od
Armenije na vzhodu do Kalabrije v južni Italiji na zahodu. Bazilij je k temu
prispeval z osvojitvijo Bolgarije, priključitvijo delov Gruzije in Armenije ter
ponovno osvojitvijo Krete, Cipra in pomembnega mesta Antiohije. Vse osvojitve
niso bile taktične, ampak trajne.

Leon VI. je dosegel popolno kodifikacijo bizantinskega prava, napisano v
grščini. To monumentalno delo v 60 zvezkih je postalo temelj vseh kasnejše
bizantinske zakonodaje in se preučuje še danes. Leon je reformiral tudi državno
upravo, ponovno začrtal meje vojaško-civilnih okrožij (themata) in uredil sistem
državnih položajev in privilegijev ter obnašanja različnih trgovskih cehov v
Konstantinoplu. Z reformami je močno zmanjšal prejšnjo razdrobljenost cesarstva
in ustanovil en sam center moči – Konstantinopel. Z naraščajočo vojaško močjo se
je močno obogatilo in okrepilo privilegirano deželno plemstvo, položaj kmetov pa
se je spustil na raven tlačanov.

Konstantinopel se je pod makedonskimi vladarji razcvetel in postal največje in
najbogatejše mesto v Evropi. V 9. in 10. stoletju je v njem živelo okoli 400.000
prebivalcev. V tem obdobju je imelo cesarstvo močno državno upravo s
kompetentnimi uradniki, ki so nadzirali pobiranje davkov, upravo in zunanjo
politiko. Makedonski cesarji so povečali bogastvo svojega imperija tudi s
pospeševanjem trgovine z zahodno Evropo, predvsem s prodajo svile in kovinskih
izdelkov.

V makedonskem obdobju so se dogajale pomembne stvari tudi na verskem področju. S
spreobrnitvijo Bolgarov, Srbov in Rusov v pravoslavje se je za vedno spremenila
verska slika Evrope. Za pokristjanjenje Slovanov in uvedbo glagolice,
predhodnice cirilice, imata veliko zaslug pravoslavna solunska brata Ciril in
Metod.

Leta 1054 je kriza v odnosih med pravoslavjem in katolištvom dosegla višek, znan
kot velika shizma. Čeprav so bile institucije obeh cerkva formalno ločene že
pred tem datumom, so 16. julija 1054 v Hagijo Sofijo med sobotno popoldansko
mašo vstopili trije papeževi odposlanci in na oltar položili papeževo bulo o
izobčenju. Izobčenje je bilo v resnici samo kulminacija več sto let trajajočega
postopnega ločevanja.

Cesarstvo se je kmalu znašlo v obdobju težav, ki so bile v veliki meri posledica
spodkopavanja tematskega sistema in zanemarjanja vojske. Sistem vojških okrožij,
ki so ga vzpostavili Nikefor II., Ivan Cimisk in Bazilij II., je bizantinsko
vojsko, sestavljeno iz domačega prebivalstva, spremenil v profesionalno mobilno
vojsko, v kateri je bilo vedno več najemnikov. Najemniki so bili dragi, vojaške
grožnje v 10. stoletju pa velike, kar je zahtevalo vzdrževanje velike armade,
pomorske flote in dragih trdnjav. Bazilj II. je po smrti zapustil polno državno
blagajno, ni pa uredil svojega nasledstva z imenovanjem socesarja. Nobeden od
možnih neposrednih naslednikov ni imel skoraj nobenega vojaškega ali političnega
talenta, zato je državna uprava vedno bolj prehajala v roke državnih uradnikov.
Napori za oživitev gospodarstva so povzročili samo inflacijo in razvrednotenje
zlatega denarja. Na vojsko se je začelo gledati kot na velik in nepotreben
strošek in politično grožnjo. Vojaške enote domačinov so zato izplačali in jih
zamenjali z najemniki s pogodbami za določene vojaške operacije. Primer tega so
pomorske operacije, za katere so bili v veliki meri najeti Benečani, kar se je
dolgoročno izkazalo za zelo škodljivo.

Cesarstvo se je v tem obdobju začelo soočati z novimi sovražniki. Province v
južni Italiji so začeli ogrožati Normani, ki so prišli v Italijo na začetku 11.
stoletja. V obdobju velike shizme so začeli počasi in vztrajno prodirati v
bizantinsko Italijo. Leta 1060 je Robert Guiscard zavzel Reggio, glavno mesto
tagme Kalabrije, kateri je leta 1068 sledil Otranto. Isto leto je oblegal Bari,
glavno bizantinsko trdnjavo v Apuliji. Mesto je aprila 1071 padlo. Bizantinci so
leta 1069 izgubili oblast tudi nad dalmatinskimi obalnimi mesti v korist
hrvaškega kralja Petra Krešimirja IV. (vladal 1058-1074/1075).

Največja katastrofa se je zgodila v Mali Aziji, ko so Seldžuki iz Seldžuškega
cesarstva v letih 1065 in 1067 prvič vdrli preko bizantinske meje v Armenijo.
Njihov nepričakovan vdor je pripomogel k temu, da je vojaška aristokracija
omogočila enemu od svojih pripadnikov, Romanu Diogenu, da je bil leta 1068
izvoljen za bizantinskega cesarja. Spomladi 1071 se je Roman odpravil na velik
pohod proti Seldžukom in jih poskušal zvabiti v odločilno bitko. V bitki s
sultanom Alp Arslanom pri Manzikertu je doživel nepričakovan poraz in bil ujet.
Alp Arslan je z njim ravnal spoštljivo in Bizantincem ni vsilil ostrih mirovnih
pogojev. V Konstantinoplu je kljub temu prišlo do državnega udara in ustoličenja
Mihaela Dukasa, ki se je kmalu soočil z opozicijo Nikeforja Brienija in
Nikeforja Botanijata. Seldžuki so do leta 1081 razširili svojo oblast na skoraj
vso maloazijsko planoto od Armenije na vzhodu do Bitinije na zahodu. Za svojo
prestolnico so izbrali Nikejo, ki stoji samo 90 km vzhodno od Konstantinopla.

V komnenskem obdobju od leta 1081 do 1185 se je zvrstilo pet cesarjev: Aleksej
I., Ivan I., Manuel I., Aleksej II. in Andronik I., ki so vztrajno poskušali
obnoviti vojaški, ozemeljski, gospodarski in politični položaj države, kar pa
jim ni v celoti uspelo. Bizantinski cesarji so se kljub temu, da so Seldžuki
zasedli skoraj celo Malo Azijo, v tem obdobju vojskovali predvsem z zahodnimi
silami, zlasti z Normani v južni Italiji.

Cesarstvo je pod Komneni igralo ključno vlogo v zgodovini križarskih pohodov v
Sveto deželo. K prvi vojni je veliko pripomogel prav Aleksej I. Kasnejše vojne
med vladavinama Ivana I. in Manuela I. so imele izjemen kulturni in politični
vpliv na Evropo, Bližnji vzhod in pokrajine ob vzhodnem Sredozemskem morju.
Stiki med bizantinskim vzhodom in latinskim zahodom, vključno s križarskimi
državami, so se v komnenskem obdobju zelo okrepili. V Konstantinoplu in drugod
so se v velikem številu naselili trgovci iz Benetk in drugih italijanskih mest.
Ocenjuje se, da se je samo v Konstantinopel, ki je imel od 300.000-400.000
prebivalcev, naselilo približno 60.000 Latincev. Trgovci in številni Manuelovi
latinski vojaški najemniki so pripomogli k širjenju bizantinske tehnologije,
umetnosti, književnosti in kulture na latinski zahod, cesarstvo pa je bilo
hkrati cilj zahodnih idej in običajev. Komnensko obdobje je v tem pogledu
pomenilo enega od vrhov v bizantinski zgodovini. Konstantinopel je po velikosti,
bogastvu in kulturi ostal vodilno mesto krščanskega sveta. Krščanski svet se je
začel ponovno zanimati za klasično grško filozofijo, hkrati pa je začelo
naraščati število književnih del v takratni grščini. Bizantinska umetnost in
književnost sta imeli v Evropi prevladujočo vlogo in izjemen in dolgotrajen
vpliv.

Po polomu pri Manzikertu se je cesarstvo po zaslugi Komnenov delno opomoglo.
Postopni stabilizaciji je botrovala neenotnost Seldžuškega cesarstva, ki je
postopoma razpadlo na manjše dinastične enote. Ena od teh je bila leta 1077
ustanovljen Sultanat Rum s prestolnico v Ikónionu, ki je obvladoval osrednjo
Anatolijo in s tem večinoma mejil na Bizantinsko cesarstvo. Zato je Sultanat Rum
sam po sebi še vedno predstavljal dovolj veliko grožnjo za cesarstvo. Seldžuki
so svoj sultanat imenovali Rum, ker je nastal na ozemlju, ki so ga muslimanske
vojske dolgo časa imele za rimsko oziroma bizantinsko. V severnovzhodni
Anatoliji so se uveljavili Danišmendi, ki so bili sovražni ikonijskim Seldžukom,
pa tudi do sosednjih Bizantincev v obalnem pasu od Sinopa do Trapezunta.

Prvi komnenski cesar je bil Izak I. (vladal 1057-1059), po katerem je prišla na
oblast dinastija Dukas (vladala 1029-1081). Cesarstvo se je ponovno okrepilo
šele pod Aleksejem I., ki je prišel na oblast leta 1081. Cesar se je od samega
začetka soočal s silnim pritiskom Normanov Roberta Guiscarda in njegovega sina
Bohemonda Tarantskega, ki sta osvojila Drač in Krf in oblegala Lariso v
Tesaliji. Guiscardova smrt leta 1085 je začasno ustavila pritisk Italo-Normanov.
Aleksej je medtem presenetil in v bitki pri Levuniju 28. aprila 1091 brez tuje
pomoči porazil Pečenege.

Ko se je stanje na zahodu umirilo, se je Aleksej posvetil resnim gospodarskim
težavam in razpadlemu obrambnemu sistemu. Za ponovno osvojitev ozemlja v Mali
Aziji in pritisk na Seldžuke ni imel dovolj moči, zato so njegovi odposlanci na
koncilu v Piacenzi leta 1095 poročali papežu Urbanu II. o trpljenju kristjanov
na Vzhodu in poudarili, da bodo morali brez pomoči Zahoda še naprej prenašati
muslimansko oblast.

Urban II. je v Aleksejevi prošnji videl dvojno priložnost: združenje zahodne
Evrope in ponovno združitev vzhodne pravoslavne in zahodne katoliške cerkve pod
njegovo oblastjo. Sklical je koncil v Clermontu in na njem pozval vse prisotne,
naj vzamejo v roke orožje in se pod znakom križa odpravijo na oboroženo romanje
za osvoboditev Jeruzalema izpod muslimanske oblasti. Odziv zahodne Evrope je bil
ogromen.

Aleksej, ki je pričakoval pomoč v obliki vojaških najemnikov, je bil popolnoma
nepripravljen na prihod ogromne nedisciplinirane vojske, ki je kmalu zatem
prišla na njegovo ozemlje. Druga težava je bilo vodstvo pohoda, v katerem so
bili od osmih članov kar štirje Normani, med njimi tudi Bohemond. Ker so morali
križarji iti skozi Konstantinopel, je imel cesar nad njimi vsaj nekaj moči. Od
vodij pohoda je zahteval prisego, da bodo Bizantinskemu cesarstvu prepustili vsa
mesta in ozemlja, ki jih bodo osvojili na poti v Sveto deželo. V zameno jim je
dal vodnike in vojaško spremstvo.

Aleksej bi lahko s pohodom pridobil več pomembnih mest in otokov in večino
zahodne Male Azije, vendar so ga katoliški/latinski križarji obtožili, da jim ni
prišel na pomoč pri obleganju Antiohije in razglasili prisego za nično. Aleksej
je v resnici prihajal na pomoč, vendar se je vrnil, ko ga je Štefan Bloiški
prepričal, da je vse izgubljeno in da je pohod propadel. Bohemond se je po
osvojitvi mesta razglasil za kneza Antiohije in se takoj začel vojskovati proti
Bizantinskemu cesarstvu. Vojno je prekinila Devolska pogodba, s katero se je
leta 1108 obvezal, da postane Aleksejev vazal. Pogodba je pomenila konec
normanske grožnje Bizantinskemu cesarstvu.

Aleksejev sin Ivan II. Komnen je nasledil bizantinski prestol leta 1118 in
vladal do leta 1143. Bil je pobožen in predan cesar, ki se je odločil popraviti
škodo, ki je nastala zaradi poraza pri Manzikertu pred petdesetimi leti. Vladal
je izredno blago in pravično in bil izjemen primer moralnega vladarja v času, ko
je bila krutost povsem običajna, zato so ga imenovali »bizantinski Mark
Avrelij«.

Med petindvajsetletno vladavino je sklenil zavezništva s Svetim rimskim
cesarstvom na zahodu in odločilno porazil Pečenege v bitki pri Beroji. V 1120.
letih je odbijal napade Ogrov in Srbov in se leta 1130 povezal z nemškim
cesarjem Lotarjem III. Supplinburškim proti Normanom kralja Rogerija II.
Sicilskega. V kasnejših letih je svojo pozornost obrnil proti vzhodu in osebno
vodil številne pohode proti Turkom v Mali Aziji. Njegovi pohodi so temeljito
spremenili ravnotežje sil na vzhodu in prisilile Turke na obrambo. Osvobodil je
več mest in trdnjav, porazil Danišmende iz Melitene, osvojil skoraj celo
Kilikijo in prisilil antioškega kneza Rajmonda Poitierskega, da je priznal
bizantinsko suverenost. Da bi pokazal svojo vlogo vodje krščanskega sveta, je na
čelu združene vojske Bizantinskega cesarstva in križarskih držav vkorakal v
Sveto deželo. Njegov pohod je kljub veliki gorečnosti zaradi izdaje križarskih
zaveznikov propadel. Leta 1142 se je vrnil, da bi pritisnil na Antiohijo, vendar
je zaradi posledic nesreče na lovu spomladi 1143 umrl. Rajmond se je po njegovi
smrti ojunačil in napadel Kilikijo, vendar je bil poražen in prisiljen oditi v
Konstantinopel moledovat za milost novega cesarja.

Ivan je za naslednika izbral svojega četrtega sina Manuela I. Komnena, ki se je
agresivno vojskoval tako z vzhodnimi kot zahodnimi sosedi. V Palestini se je
povezal s križarskim Jeruzalemskim kraljestvom in poslal na vzhod veliko vojno
ladjevje za skupen napad na fatimidski Egipt. Manuel je s pogodbo s
problematičnim antioškim knezom Rejnaldom Chatillonskim in jeruzalemskim kraljem
Amalrikom utrdil svoj položaj fevdalnega gospoda Kneževine Antiohije in
Jeruzalemskega kraljestva. V poskusu ponovne vzpostavitve bizantinske oblasti
nad pristanišči v južni Italiji je leta 1155 poslal v Italijo močno vojaško
odpravo, ki je zaradi sporov v koaliciji propadla. Manuelova vojska je leta 1167
uspešno napadla južno Ogrsko kraljestvo in v bitki pri Sirmiju porazila Madžare.
Do leta 1168 je bila v Manuelovih rokah skoraj cela vzhodna jadranska obala.
Cesar je sklenil tudi več zavezništev s papežem in zahodnimi krščanskimi
kraljestvi in uspešno vodil prehod druge križarske vojske skozi njegovo
cesarstvo, ki pa so jo popolnoma uničili Seldžuki.

Na vzhodu je leta 1176 doživel velik poraz v bitki s Turki pri Miriokefalonu. Po
porazu se je hitro opomogel in naslednje leto porazil Turke. Bizantinskemu
poveljniku Ivanu Vatacu, ki je uničil turške napadalce v bitki pri Hielionu in
Limohirju, je poleg vojske, ki jo je povedel iz Konstinopla, uspelo zbirati
vojake tudi na poti na bojišče, kar pomeni, da je obrambni program za zahodno
Malo Azijo še vedno deloval.

Ivan in Manuel sta izvajala aktivno vojaško politiko in namenila velika sredstva
za obrambo države. Njuna in Aleksejeva politika je kljub porazu v bitki pri
Miriokefalonu prinesla cesarstvu obsežna osvojena ozemlja in okrepila stabilnost
meja v Mali Aziji in Evropi. Približno od leta 1081 do 1180 je komnenska armada
zagotavljala takšno varnost cesarstva, da je omogočila razcvet bizantinske
kulture.

Bizantinsko cesarstvo je bilo pod Komneni bolj uspešno kot kdaj koli po
perzijski invaziji v 7. stoletju. Število prebivalcev je začelo naraščati, zato
so se začela obdelovati tudi obsežna, do takrat neobdelana kmetijska zemljišča.
Arheološke najdbe v Evropi in Mali Aziji dokazujejo znatno povečanje urbanih
naselij in gradnjo novih. Cvetelo je tudi trgovanje, predvsem z Benečani in
Genovežani. Konstantinopel in egejska pristanišča so postala središča za
trgovanje in pretovarjanje blaga iz Levanta in Egipta v Evropo in obratno

V umetnosti so ponovno oživeli mozaik in regionalne šole arhitekture, ki so pod
tujimi kulturnimi vplivi razvile različne sloge. V 12. stoletju so Bizantinci
razvili svoj model zgodnjega humanizma in se začeli ponovno zanimati za klasične
avtorje. Bizantinski humanizem je bil najbolj izražen pri Evstahiju Solunskemu.
V filozofiji se je obudilo preučevanje klasičnih flozofov, ki je v 7. stoletju
zamrlo. Za to področje je značilno znatno povečanje objavljenih komentarjev
klasičnih del. V komnenskem obdobju se je začel tudi prvi prenos klasičnega
grškega znanja na zahod.

Manuela je po smrti 24. septembra 1180 na prestolu nasledil njegov enajstletni
sin Aleksej II. Komnen. Aleksej je bil za ta položaj popolnoma neprimeren, zato
je v njegovem imenu kot regentka vladala mati Marija Antioška, ki je bila zaradi
frankovskega porekla dokaj nepriljubljena. Andronik I., vnuk Alekseja I.
Komnena, je zato proti njima organiziral upor in ju v nasilnem državnem udaru
odstavil. Izkoristil je svoj lep videz in silne simpatije v armadi, avgusta 1182
vkorakal v Konstantinopel in sprožil krvav pokol Latincev. Po odstranitvi vseh
tekmecev se je septembra 1183 okronal za socesarja, odstranil Alekseja II. in
vzel njegovo dvanajst let staro ženo Nežo Francosko za svojo.

Andronikov začetek vladanja je bil obetaven. Odločil se je, da bo izkoreninil
korupcijo, zato je ukinil prodajo državnih služb. Izbiranje novih kandidatov je
temeljilo na zaslugah in ne na protekciji. Uradniki so bili primerno plačani, s
čimer se je zmanjšala možnost njihovega podkupovanja. Njegovi ukrepi so imeli
znaten in takojšen učinek tudi v provincah. Aristokrati so bili razkačeni,
stanje pa je še poslabšala njegova vedno večja duševna neuravnovešenost.
Usmrtitve in nasilje sta postala nekaj vsakdanjega, kot da bi hotel iztrebiti
vso aristokracijo. Njegovo vladanje in ohranjanje oblasti za vsako ceno se je
spremenilo v vladavino nasilja.

Andronik se kljub vojaškim izkušnjam ni mogel vzporejati z Izakom Angelom, Bélo
III. Ogrskim (vladal 1172–1196), ki je v svoje kraljestvo vključil hrvaška
ozemlja, in Štefanom Nemanjičem (vladal 1166–1196), ki je razglasil neodvisnost
od Bizantinskega cesarstva. Velike težave mu je povzročal Viljem II. Sicilski
(vladal 1166–1189), ki je s 300 ladjami in 80.000 možmi napadel cesarstvo leta
1185. Andronik je mobiliziral majhno ladjevje sto ladij in branil prestolnico,
do podeželja pa je bil povsem brezbrižen. Izak Angel ga je zato po preživelem
poskusu umora s pomočjo prebivalstva odstavil in ga prepustil mučnemu javnemu
linču.

Med vladavino Izaka II., še bolj pa med vladavino njegovega brata Alekseja III.,
so se povsem sesuli še zadnji ostanki centralizirane državne uprave in obrambe.
Normane so sicer pregnali iz Grčije nazaj v Drač, vendar so se leta 1186 začeli
upirati Vlahi in Bolgari, ki so nazadnje ustanovili Drugo bolgarsko cesarstvo.

Za notranjo politiko Angelov je bilo značilno zapravljanje državnega denarja in
zgrešeno vodenje davčne politike. Avtoriteta centralne oblasti je izredno
oslabela, kar je spodbudilo drobljenje cesarstva. Nekaj Komnenovih naslednikov
je že pred letom 1204 ob vzhodnem Črnem morju ustanovilo svoje delno neodvisno
Trapezundsko cesarstvo. Zgodovinar Aleksander Vasiljev trdi, da je »Angelska
dinastija pospešila rušenje navzven oslabljenega in navznoter sprtega
cesarstva«.

Leta 1198 je papež Inocenc III. preko svojih legatov in okrožnic pozval vernike
na novo križarsko vojno. Njen cilj naj bi bil zasedba Egipta, središča
muslimanske moči v Levantu.

Križarska vojska, ki se je zbrala leta 1202 v Benetkah, je bila manjša od
pričakovane, zato ni imela dovolj sredstev za plačilo beneških ladij za prevoz v
Egipt. Beneška politika pod starim in slepim, a še vedno ambicioznim dožem
Enricom Dandolom, se je razhajala od politike papeža in križarjev, ker so imele
Benetke tesne trgovske stike z Egiptom. Dož je križarjem ponudil, da namesto
plačila pomagajo Benetkam osvojiti krščanski Zadar, ki je bil sicer beneški
vazal, vendar se je uprl in leta 1186 sprejel zaščito madžarskega kralja.
Križarji so njegovo ponudbo neradi sprejeli in Zadar se je leta 1202 po kratkem
obleganju vdal. Papež Inocenc je vedel za beneški načrt in ga prepovedal, vendar
se ni upal tvegati propada križarskega pohoda, in je dal križarjem pogojno
odvezo, Benečanom pa ne.

Po smrti grofa Teobalda III. Šampanjskega novembra 1202 je poveljstvo križarske
vojske prevzel Bonifacij I. Montferraški, prijatelj Hohenštaufna Filipa
Švabskega. Oba sta bila poročena v bizantinsko cesarsko družino. Filipov svak
Aleksej Angel, sin odstavljenega in oslepljenega cesarja Izaka II. Angela, se je
že pred četrtim križarskim pohodom pojavil v Evropi in iskal pomoč za vzpon na
prestol. Navezal je stike s križarji in jim za pomoč ponudil združitev
pravoslavne cerkve z latinsko cerkvijo oziroma Rimom, plačilo 200.000 srebrnih
mark in popolno oskrbo na poti do Egipta. Križarji so tudi njegovo ponudbo
sprejeli. Papež Inocenc se je zavedal, da se bo križarski pohod morda preusmeril
iz Egipta v Konstantinopel, zato je prepovedal napad na mesto. Njegovo pismo s
prepovedjo je prišlo v Zadar prepozno, ko je križarsko ladjevje že odplulo na
vzhod.

Križarji so pripluli pred Konstantinopel poleti 1203 in takoj napadli, zanetili
velik požar, ki je uničil velik del mesta, in za nekaj časa prevzeli oblast.
Cesar Aleksej III. je pobegnil iz mesta in Aleksej Angel je kot Aleksej IV.
skupaj s slepim očetom Izakom zasedel bizantinski prestol. Aleksej in Izak nista
bila zmožna niti izpolniti svojih obljub križarjem niti obraniti mesta pred
križarji. V mestu je izbruhnil upor, v katerem so oba cesarja odstavili, oblast
in obrambo pa je prevzel Aleksej V. Dukas. Alekseja IV. so v ječi zadavili, oče
Izak II. pa je kmalu za tem umrl.

Križarji so nato po teden dni trajajočem obleganju 13. aprila 1204 ponovno
zasedli mesto in začeli roparski pokol, ki je trajal tri dni. Zelo veliko
ukradenih dragocenih ikon, relikvij in drugih predmetov se je kasneje pojavilo v
Evropi, še posebej v Benetkah. Po pričanju Niketasa Honiatesa so skrunili celo
patriarhov prestol, tako da so nanj posedli prostitutko. Ko je papež izvedel za
početje svojih križarjev, jih je ukoril. Stanje mu je vsekakor ušlo iz rok,
zlasti potem, ko je njegov legat na lastno pobudo križarje odvezal prisege, da
bodo nadaljevali pot v Sveto deželo. Ko se je v mestu ponovno vzpostavil red, so
križarji in Benečani nadaljevali z izpolnjevanjem medsebojne pogodbe. Balduin
Flandrijski je bil izvoljen za cesarja novega Latinskega cesarstva, Benečan
Tomaž Morosini pa za novega konstantinopelskega patriarha. Večino ozemlja
cesarstva so razdelili med voditelje pohoda, čeprav se je upor proti njim
nadaljeval, predvsem v Nikeji, Trabpezundu in Epirju. Benečani se kot spretni
trgovci niso potegovali za osvojeno ozemlje, ampak so si prilastili samo ključne
dele Konstantinopla in cesarstva. Beneški dož je dobil naslov »gospodar četrtine
in pol četrtine Rimskega imperija«.

Po opustošenju Konstantinopla leta 1204 sta bili ustanovljeni dve nasledstveni
državi Bizantinskega cesarstva: Nikejsko cesarstvo in Epirski despotat. Tretjo
državo, Trapezundsko cesarstvo, je nekaj tednov pred opustošenjem ustanovil
Aleksej I. Veliki Komnen. Največ možnosti za ponovno osvojitev Konstantinopla
sta imela Nikeja in Epir. Nikejsko cesarstvo se je naslednjih nekaj desetletij
borilo za lastno preživetje in je v vojnah s Seldžuki do sredine 13. stoletja
izgubilo večino južne Male Azije. Oslabitev Rumskega sultanata po invaziji
Mongolov leta 1242-1243 je omogočila številnim begom in gazijem ustanovitev
lastnih kneževin v Mali Aziji.Eden od njih, Osman I., je ustanovil emirat, iz
katerega se je razvilo Osmansko cesarstvo, ki je kakšnih dvesto let kasneje
dokončno osvojilo Konstantinopel. Invazija Mongolov je dala nekaj predaha tudi
Nikeji in ji omogočila soočenje z Latinskim cesarstvom na severu, ki se je od
uspešnega začetka v naslednjih desetletjih vztrajno krčilo na račun močnejših
sosed: Nikeje, Epira in Bolgarije.

Nikejskemu cesarstvu, ki ga je ustanovila Larsakidska dinastija, je leta 1261
uspelo osvojiti Konstantinopel in poraziti Epir. To je privedlo do kratkotrajne
oživitve cesarstva pod Mihaelom III. Paleologom, vendar je bilo opustošeno in
zato slabo opremljeno za spopadanje s sovražniki, ki so ga obkrožali. Za vojno z
Latinci je Mihael uporabil vojsko iz Male Azije in z visokimi davki ohromil
kmečko prebivalstvo, kar je povzročilo veliko nezadovoljstvo. Z ogromnimi
gradbenimi projekti v Konstantinoplu je poskušal popraviti škodo, ki jo je
povzročila četrta križarska vojna, z nobenim ukrepom pa ni zavaroval kmetov v
Mali Aziji pred pohodi muslimanskih gazijev. Namesto da bi obdržal samo ozemlje
v Mali Aziji, se je Mihael odločil za širjenje cesarstva, kar je prineslo samo
kratkotrajen uspeh. Da bi se izognil še enemu latinskemu plenjenju
Konstantinopla, je vpregel diplomacijo in prisilil pravoslavno cerkev, da se je
podredila Rimu. Tudi ta odločitev je bila kratkotrajna in je sprožila splošno
sovraštvo kmečkega prebivalstva do Mihaela in Konstantinopla. Napori njegovega
sina in naslednika Andronika II. in kasneje njegovega vnuka Andronika III. so
bili zadnji poskusi obnovitve nekdanje slave Bizantinskega cesarstva. Vojaški
najemniki so Androniku II. pogosto povzročali težave, zlasti najemniška
Katalonska združba, ki naj bi jo uporabil proti Turkom, več škode pa je
povzročila na podeželju, ki ga je opustošila.

Stanje v cesarstvu se je še poslabšalo med državljanskimi vojnami po smrti
Andronika III. Šestletna državljanska vojna je uničila cesarstvo in omogočila
srbskemu vladarju Stefanu Dušanu (vladal 1331-1346) ustanovitev kratko živečega
Srbskega cesarstva na večjem delu ostankov ozemlja Bizantinskega cesarstva. Leta
1354 je potres porušil trdnjavo na Galipoliju in omogočil Osmanom, da s pomočjo
vojakov, ki jih je med državljansko vojno najel Ivan VI. Kantakuzen, prodrejo na
evropsko celino. Osmani so do konca bizantinskih državljanskih vojn porazili
Srbe in jih prisilili v vazalni odnos. Sledila je bitka na Kosovskem polju leta
1389, po kateri so Osmani zasedli večino Balkana.

Bizantinski cesarji so prosili Zahod za pomoč, toda papež je kakršno koli pomoč
pogojeval z združitvijo Vzhodne pravoslavne cerkve z Rimom. Združitev cerkva je
bila začasno uradno izvršena s cesarskim dekretom, pravoslavno prebivalstvo in
kler pa se je nadoblasti Rima in latinskemu obredju močno upiralo. Obrambo
Konstantinopla je sicer okrepilo nekaj oddelkov zahodnih vojakov, večina
zahodnih vladarjev pa se je ukvarjala z lastnimi problemi in ni storila ničesar
v obrambo Bizantinskega cesarstva, ki so ga po koščkih osvajali Osmani.

Konstantinopel je bil razdejan in razseljen. Od njega je ostala samo gruča vasi,
ločenih s polji. 2. aprila 1453 je vojska sultana Mehmeda II. s približno 80.000
možmi in velikim številom nerednih vojakov začela oblegati mesto, katerega je
branilo samo 7.000 mož, med njimi 2.000 tujcev. Mesto je po dveh mesecih
obleganja 29. maja 1453 padlo. Zadnji bizantinske cesar, Konstantin XI.
Paleolog, je potem, ko je obzidja padlo, odložil svoje regalije in se tudi sam
bojeval z napadalci.

Po padcu Konstantinopla je od cesarstva ostal samo Morejski despotat na
Peloponezu, v katerem sta vladala Tomaž in Dimitrij Paleolog, brata zadnjega
bizantinskega cesarja. Despotat je ostal neodvisen zaradi plačevanja letnega
davka Osmanskemu cesarstvu. Nekompetentno vladanje, neredno plačevanje davka in
upor proti Osmanom je sprožil napad Mehmeda II. maja 1460. Osmane je pozval
Dimitrij, ki je želel pregnati Tomaža in zavladati kot edini vladar. Tomaž je
pobegnil in Osmani so do poletja osvojili skoraj celo državo. Dimitrijev načrt,
da bo po vojni sam prevzel oblast, se ni izšel, ker so Osmani Peloponez
priključili k svojemu cesarstvu.

Po padcu Peloponeza je ostalo svobodnih samo še nekaj ozemelj, med njimi otok
Monemvazija, na katerem je nekaj časa vladal aragonski korzár. Ko so ga
prebivalci pregnali, je malo pred koncem leta 1460 s Tomaževim soglasjem poiskal
papeževo zaščito. Polotok Mani na skrajnem jugu Peloponeza se je upiral do
razpada koalicije lokalnih klanov, potem pa prišel pod oblast Benečanov, vendar
je zaradi njihove oddaljenosti in težke dostopnosti polotoka vseskozi ostal
piratsko gnezdo in trn v peti Osmanov. Čisto zadnje svobodno ozemlje je bil grad
Salmeniko z okolico na severozahodu Peloponeza, ki ga je branil Graicas
Paleolog. Ko se je grad julija 1461 vdal, se je Paleologu z grajsko posadko in
nekaj meščani uspelo prebiti do beneškega ozemlja.

Trapezundsko cesarstvo, ki se je od Bizantinskega cesarstva odcepilo nekaj
tednov pred padcem Konstantinopla, je ostalo de facto zadnja nasledstvena država
Bizantinskega cesarstva. Napori cesarja Davida, da bi spodbudil evropske sile za
križarsko vojno proti Osmanskemu cesarstvu, so sprožili vojno z Osmani poleti
1461. Po mesec dni dolgem obleganju se je prestolnica 14. avgusta 1461 vdala.
Trapezundska Teodorova kneževina na Krimu se je obdržala še štirinajst let in
leta 1475 kot zadnja padla pod osmansko oblast.

Nasledstvo naslova bizantinskega cesarja je zahteval Andrej Paleolog, nečak
zadnjega cesarja Konstantina XI., ki je do leta 1460 živel v Moreji, potem pa je
pobegnil v Rim in do smrti živel pod zaščito Papeških držav. Ker naslov
bizantinskega cesarja tehnično nikoli ni bil deden, Andrejeva zahteva ni bila v
skladu z bizantinsko zakonodajo. Zahodne države so kljub temu, da je Bizantinsko
cesarstvo ugasnilo, na splošno sledile dednim načelom, ki jih je zagovarjala
rimskokatoliška cerkev. Andrej se je zato naslavljal s Imperator
Constantinopolitanus (konstantinopelski cesar) in prodal dedne pravice tako
Karlu VIII. Francoskemu kot katoliškima monarhoma (Izabela I. Kastiljska in
Ferdinand II. Aragonski). Po Andrejevi smrti naslova konstantinopelskega cesarja
ni uporabljal noben vladar.

Konstantin XI. je umrl brez zakonitih naslednikov. Če Konstantinopel ne bi
padel, bi bizantinski prestol nasledili sinovi njegovega odstavljenega
starejšega brata, ki so po padcu mesta dobili službe na dvoru Mehmeda II..
Najstarejši sin, ki je prestopil v islam in se preimenoval v Has Murata, je
postal Mehmedov izbranec in služil kot beglerbeg (glavni guverner) Balkana.
Mlajši sin se je primenoval v Mesih Pašo in postal admiral osmanske vojne
mornarice in sandžakbeg (guverner) province Galipoli. Nazadnje je dvakrat služil
kot veliki vezir Mehmedovega sina Bajazida II..

Mehmed II. in njegovi nasledniki so se imeli za naslednike Rimskega cesarstva do
ukinitve Osmanskega cesarstva na začetku 20. stoletja. Trdili so, da je
cesarstvo samo spremenilo vero, tako kot med vladavino Konstantina I. Velikega.
Prebivalce osvojenega Bizantinskega cesarstva, se pravi pravoslavne kristjane,
so še naprej imeli za Rimljane (Rûm). Za naslednike cesarjev Vzhodnega rimskega
cesarstva so se imeli tudi vladarji Donavskih kneževin, ki so gostile
pravoslavne ubežnike iz Osmanskega cesarstva, med njimi tudi nekaj bizantinskih
plemičev.

Vlogo cesarja kot pokrovitelja pravoslavne cerkve je prevzel moskovski veliki
knez Ivan III. Vasiljevič. Poročil se je z Andrejevo sestro Sofijo Paleologino,
katere vnuk je postal prvi ruski car Ivan IV. Vasiljevič Grozni. Vsi Ivanovi
nasledniki so podpirali idejo, da je Moskva pravi naslednik Rima in
Konstantinopla. Ideja, da je Rusko cesarstvo Tretje rimsko cesarstvo, je živela
do propada Ruskega cesarstva v oktobrski revoluciji leta 1917.

Bizantinsko gospodarstvo je bilo več stoletij med najbolj naprednimi
gospodarstvi v Evropi in na Sredozemlju. Zlasti Evropa se je lahko primerjala z
njim šele v poznem srednjem veku. Konstantinopel je bil glavno križišče
trgovskih poti, ki so bile v različnih obdobjih razpredene po skoraj celi
Evropi, Aziji in severni Afriki. Najpomembnejša je bila tako imenovana svilna
cesta med Daljnjim vzhodom in Evropo. Cvetoče bizantinsko gospodarstvo se je
razlikovalo od gospodarstev propadajočega Zahoda zlasti do prve polovice 6.
stoletja.

Po Justinijanovi kugi (541–542) in arabskih osvajanjih se je stanje obrnilo v
obdobje stagnacije in upadanja gospodarstva. Izavrijske reforme, ponovno
naseljevanje med vladavino Konstantina V., javna dela in davčna reforma so
označili začetek oživljanja, ki je kljub temu, da se je ozemlje cesarstva
krčilo, trajalo do leta 1204. Od 10. do konca 12. stoletja je kazalo cesarstvo
videz razkošne države in popotniki so se čudili bogastvu, nakopičenem v njegovi
prestolnici.

V zameno za pomoč v dragih vojnah in dinastičnih spletkah so bizantinski cesarji
od 11. stoletja naprej podeljevali trgovske privilegije Benečanom, kasneje pa še
njihovim rivalom Genovčanom in Pisancem, kar se je izkazalo za dolgoročno
usodno, saj so do četrte križarske vojne izgubili ekonomsko samozadostnost.
Četrta križarska vojna je povzročila razkroj bizantinske proizvodnje in začetek
trgovinske dominacije zahodne Evrope na vzhodnem Sredozemlju, kar je za
Bizantinsko cesarstvo pomenilo gospodarsko katastrofo. Paleologi so poskušali
oživiti gospodarstvo, vendar pozno cesarstvo ni moglo doseči popolnega nadzora
niti nad tujimi niti nad domačimi gospodarskimi dejavniki. Postopoma je izgubilo
vpliv tudi nad načini trgovanja in mehanizmi cen, odtekanjem dragih kovin in, po
mnenju nekaterih poznavalcev, tudi nad kovnicami denarja.

Eden od gospodarskih temeljev je bila trgovina, podprta z obmorsko lego
cesarstva. Najpomembnejše izvozno blago so bile tkanine. Svilo so izvažali
predvsem v Egipt, verjetno tudi v Bolgarijo in na zahod. Država je dosledno
nadzirala notranjo in zunanjo trgovino ter imela monopol nad emisijami denarja.
Denarni sistem je bil trden in elastičen ter se je prilagajal potrebam trgovine.

Vlada je poskušala nadzirati tudi obrestne mere za posojila in predpisovati
merila za dejavnosti cehov in združenj, v katerih je imela svoje interese. Cesar
in državna uprava so v obdobjih krize s svojimi posegi zagotavljali oskrbo
prestolnice in zniževali ceno žita. Vlada je z obdavčenjem pogosto zbirala del
tržnih viškov in jih na primer v obliki plač državnih uradnikov ali investicij v
javna dela ponovno pošiljala v obtok.

Spisi klasičnih antičnih avtorjev v Bizantinskem cesarstvu niso nikoli utonili v
pozabo. Bizantinska znanost je bila v vseh obdobjih tesno povezana z antično
filozofijo in metafiziko. Izidor Miletski, grški matematik, arhitekt in
graditelj Hagije Sofije, je okoli leta 530 prvi zbral Arhimedova dela. Zbirka se
je ohranila preko šole za matematiko in inženirstvo, ki jo je v obdobju
bizantinske renesanse okoli leta 850 ustanovil Leon Geometer. Bizantinska
specialnost je bila geometrija in njena raba, predvsem v arhitekturi in
načrtovanju vojaških naprav.

Učenóst je v mračnem obdobju po arabskih osvajanjih nekoliko zastala, med
bizantinsko renesanso konec prvega tisočletja pa so bizantinski učenjaki postali
izvedenci za arabske in perzijske znanstvene dosežke, zlasti za astronomijo in
matematiko. Bizantinci so dosegli tudi več lastnih tehnoloških dosežkov,
predvsem v arhitekturi, kot so na primer gradnje kupol, in vojaški tehnologiji,
na primer grški ogenj. Poleg tega, da so ohranili veliko večino antičnega znanja
s področja znanosti in geometrije, so od 6. stoletja njihovi učenjaki prispevali
tudi svoj izvirni delež k razvoju novih teorij in širjenju del klasičnih
avtorjev.

V zadnjem stoletju obstoja cesarstva so bili bizantinski slovničarji tisti, ki
so osebno ali s svojimi pisnimi deli prenesli antične grške slovnične in
književne študije v zgodnjo renesančno Italijo. V tem obdobju so astronomijo in
matematiko poučevali predvsem v Trapezundu, medicina pa je zanimala skoraj vse
učenjake. Bizantinska medicinska znanost je vplivala tako na arabsko medicino
kot tudi na preporod znanosti na Zahodu v času renesanse. Medicinski priročnik v
sedmih knjigah (Επιτομές ιατρικές βιβλίο χεπτα [Epitomes iatrikes biblio hepta])
grškega zdravnika Pavla iz Ajgine, napisan v 7. stoletju, je bil v takratnem
času pomemben del medicinske literature in je zaradi kirurških ter ginekoloških
spisov neposredno vplival na pomembne arabske zdravnike, kot so al-Razi,
al-Majusi, al-Zahrawi in Ibn Sina. V Bizantinskem cesarstvu so se pojavile tudi
prve bolnišnice na svetu: prvo bolnišnico je ustanovil Bazilij Veliki v 4.
stoletju blizu Cezareje. V sledečih stoletjih so se bolnišnice pojavile tudi v
Konstantinoplu ter drugih večjih mestih, kot so Antiohija, Aleksandrija, Nikeja
in Tesaloniki. Ustanovitve bolnišnic so podpirali tako cesarji kot tudi plemstvo
in škofje pravoslavne cerkve, pri tem pa je bil osrednji motiv krščanska pomoč
ubogim, lačnim in bolnim. V nasprotju z začetnimi človekoljubnimi
(filantropskimi) ustanovami, ki so skrbele predvsem za revne ljudi, brezdomce in
tuje prebežnike ter niso imeli prave organizacije dela,[a] so se poznejše
ustanove po 7. stoletje razvile v prave bolnišnice, saj so imele oddelke za
različne skupine bolezni, organizirano delo, stalno zaposleno osebje z jasno
hierarhijo, bolniki so pripadali različnim družbenim slojem, končni cilj
obravnave bolnika pa ni bilo samo lajšanje trpljenja, pač pa tudi ozdravitev, če
je le bila možna.

Na zakonodajnem področju je imel Justinijan I. nedvomno ogromno prispeval k
razvoju pravoznanstva v cesarstvu, Ekloga Leona III. pa je imela velik vpliv na
razvoj pravnih institucij v slovanskem svetu. V 10. stoletju je Leonu VI.
Modremu uspelo zbrati in v grškem jeziku zapisati vse bizantinske zakone, ki so
postali osnova za vse kasnejše bizantinske zakonike in so še danes predmet
visokošolskega študija.

Bizantinsko cesarstvo je bilo teokratska država, v kateri je v imenu Boga vladal
cesar. Jennifer Fretland Van Voorst pravi, da je »Bizantinsko cesarstvo postalo
teokracija v tem smislu, da so krščanske vrednote in ideje postale temelj
cesarskih političnih idealov in so se tesno prepletale z njegovimi političnimi
cilji«. Steven Runciman o tem pravi:

Preživetje cesarstva je zahtevalo aktivno vlogo cesarja v cerkvenih zadevah.
Bizantinska država je iz poganskih časov podedovala upravne in finančne postopke
za vodenje verskih zadev, ki so se uporabili tudi za krščansko cerkev.
Bizantinci so po vzorcu Evzebija Cezarejskega na svojega cesarja gledali kot na
Kristusovega predstavnika ali njegovega glasnika, odgovornega predvsem za
širjenje krščanstva med pogane in druge dejavnosti, med katere sta spadala
predvsem upravljanje in financiranje. Cyril Mango poudarja, da je bizantinsko
politično razmišljanje mogoče strniti v moto »En bog, eno cesarstvo, ena vera«.

Vloga cesarja v cerkvenih zadevah se nikoli ni razvila v nespremenljiv, zakonsko
določen sistem. Zaradi upadanja moči Rima in naraščanja nesoglasij med vzhodnimi
patriarhati, je bil od 6. do 11. stoletja konstantinopelski patriarhat
najbogatejše in najvplivnejše krščansko versko središče. Cerkev je obdržala
pomemben vpliv tudi izven cesarstva še potem, ko je od cesarstva ostala le še
senca nekdanje moči. Jurij Ostrogorski poudarja, da je konstantinopelski
patriarhat ostal središče moči s podrejenimi metropolitskimi in škofovskimi
sedeži na ozemlju Male Azije in Balkana, ki ga je Bizantinsko cesarstvo
izgubilo, pa tudi na Kavkazu, Rusiji in Litvi. Cerkev je ostala najbolj stabilen
element Bizantinskega cesarstva.

Uradna državna krščanska doktrina je bila začrtana na prvih sedmih cerkvenih
zborih. Cesarjeva dolžnost je bila, da to doktrino vsili svojim podložnikom.
Cesarski odlok 388, ki je bil kasneje vključen v Justinijanov zakonik (Codex
Justinianus), je veleval prebivalcem, da »prevzamejo ime katoliški kristjani«.
Vse tiste »nore in nespametne osebe«, ki se niso podredile odloku, so razglasili
za »zagovornike heretičnih dogm«.

Pravoslavna cerkev, ki je kasneje postala znana kot Vzhodna pravoslavna cerkev
ali vzhodno krščanstvo, kljub cesarskim dekretom in strogim stališčem nikoli ni
predstavljala vseh kristjanov v cesarstvu. Mango je celo prepričan, da je v
zgodnjih fazah cesarstva med »nore in nespametnih osebe«, ki so jih imeli
za »heretike«, spadala večina prebivalstva. Poleg poganov, ki so obstajali do
konca 6. stoletja, je bil v državi tudi mnogo Judov in pripadnikov drugih
krščanskih doktrin, na primer nestorijancev, monofizitov, arijanov in
pavličanov, katerih nauki so bili v nasprotju z uradno teološko doktrino,
določeno na cerkvenih zborih.

Naslednjo delitev med kristjani je povzročil ukaz cesarja Leona III., da se po
vsem cesarstvu uničijo ikone. Ukaz je povzročil resno versko krizo, ki se je
končala šele sredi 9. stoletja. V tem obdobju se je na Balkanu pojavil nov val
poganov, predvsem Slovanov. Prišleki so se postopoma pokristjanili, zato je bila
v kasnejših obdobjih cesarstva večina prebivalstva pravoslavna.

Judje so bili skozi celo zgodovino cesarstva pomembna manjšina, ki je bila po
rimski zakonodaji priznana kot samostojna verska skupina. V zgodnjem
bizantinskem obdobju so bili do Judov večinoma strpni, kasneje pa so se
pojavljala obdobja napetosti in preganjanj. Po arabskih osvajanjih je večina
Judov ostala izven cesarstva. Tisti, ki so ostali v cesarstvu, so od 10.
stoletja dalje živeli relativno mirno.

Gruzijski samostani so se prvič pojavili v drugi polovici 9. stoletja, najprej v
Konstantinoplu in na Olimpu v severozahodni Mali Aziji. Kasneje so v cesarstvu
igrali vedno bolj pomembno vlogo.

Ohranjena bizantinska umetnost ima predvsem versko vsebino. Izjeme so nekatera
obdobja, ko je bila zelo konvencionalna. Zgledovala se je po tradicionalnih
modelih, katere je v umetniškem smislu skrbno nadzorovala cerkvena teologija.
Glavni mediji so bile freske, iluminirani rokopisi, ikone, v začetih obdobjih
tudi mozaiki. Skulpture so bile redke, razen majhnih, iz slonovine izrezljanih
podob. Bizantinska umetnost je bila zelo prestižna in zelo iskana. V zahodni
Evropi je imela stalen vpliv na srednjeveško umetnost skoraj do konca srednjega
veka. Posebno velik vpliv je imela v Italiji, kjer so se spreminjajoči se
bizantinski slogi ohranili do 12. stoletja in imeli velik vpliv na italijansko
renesančno umetnost. V obratni smeri so bili vplivi na bizantinski slog zelo
majhni. S širitvijo vzhodne pravoslavne cerkve so se bizantinske izrazne oblike
in slogi razširili na ves pravoslavni svet in preko njegovih meja. Vplive
bizantinske arhitekture, zlasti verskih objektov, je mogoče najti v različnih
regijah od Egipta in Arabije do Rusije in Romunije.

V bizantinski književnosti so prepoznavni štirje različni kulturni elementi:
grški, krščanski, rimski in orientalski. Bizantinsko književnost se pogosto
razvršča v pet skupin: zgodovinsko in letopisno, enciklopedijsko (med največje
bizantinske enciklopediste spadajo patriarh Fotij, Mihael Psel in Mihael
Honijat) ter esejistično in posvetno pesništvo. Edina izvirna bizantinska
junaška epska pesnitev je Digenis Akritas. V preostalo skupino spadajo cerkvena
in teološka književnost ter ljudska poezija.

Od približno tri tisoč ohranjenih del bizantinske književnosti je samo tristo
trideset del s posvetno poezijo, zgodovino, znanostjo in psevdoznanostjo.
Posvetna bizantinska književnost je namreč najbolj cvetela od 9. do 12.
stoletja, medtem ko se je cerkvena književnost (pridige, liturgične knjige in
pesmi, teologija in verske razprave) razvila že mnogo prej. Njen najbolj viden
predstavnik je bil Roman Metodist.

Najbolj znane ohranjene oblike bizantinske glasbe so obredna, praznična in
cerkvena glasba, komponirana na grška besedila. Osnovo tega žanra so tvorili
cerkveni psalmi. Grški in drugi zgodovinarji se strinjajo, da so modulacija in
na splošno cel sistem bizantinske glasbe tesno povezani z antičnim grškim
sistemom. Ohranili so se tudi najstarejši žanri bizantinske glasbe, načini
njihove izvedbe (od 5. stoletja dalje dokaj natančni), imena skladateljev in
včasih tudi okoliščine, v katerih je kakšno delo nastalo.

Ibn Hordadbeh, perzijski geograf iz 9. stoletja (?-911) v svojem leksikografski
razpravi o glasbenih instrumentih kot tipične bizantinske instrumente navaja
liro (lūrā), orgle (urghun), šiljani (verjetno vrsta harfe ali lire) in salandž
(verjetno dude).

Prvi od naštetih instrumentov je bizantinska lira, ki se je v Benetkah
preimenovala v lira da braccio in je po mnenju poznavalcev verjetno predhodnica
sodobne violine. Na bizantinsko liro se še vedno igra v nekdanjih bizantinskih
regijah. V Grčiji se imenuje mestna (se pravi konstantinopelska) lira (grško
politiki lira), v južni Italiji kalabrijska lira, v Dalmaciji pa lirica,
lijerica ali vijalo.

Drugi instrument, orgle, izvira iz helenističnega sveta (hidraulis) in se je
uporabljal na dirkah na hipodromu. Orgle z velikimi svinčenimi cevmi je cesar
Konstantin V. leta 757 poslal frankovskemu kralju Pipinu Malemu. Pipinov sin
Karel Veliki je leta 812 zahteval podoben instrument za svojo kapelo v Aachnu, s
čimer se je začel razvoj zahodne cerkvene glasbe.

Zadnji bizantinski instrument, dude, znane kot dankijo (iz starogrškega angion
(Τὸ ἀγγεῖον) - posoda), se je igral celo v rimskih časih. Dion Krizostom je v 1.
stoletju zapisal, da je »vladar (morda Neron) znal igrati na piščal (golenica,
rimske dude, podobne grškemu aulosu) z usti ali tako, da je pod pazduho stiskal
napihnjen meh«. Na dude se še danes igra po vsem nekdanjem cesarstvu. Na Balkanu
se imenujejo gajde, v Grčiji campuna, v severni Mali Aziji tulum, na Kreti
askomadura, v Armeniji parzapuk in v Romuniji compoi.

Kuhinja se je še vedno zanašala na rimsko ribjo omako in začimbo garos, vendar
je poznala tudi druga, še danes znana živila, na primer prekajeno meso pastirma
(bizantinsko grško paston), ki so ga od njih prevzeli Turki in ga med zasedbo
Balkana prenesli na Madžarsko in v Romunijo. Pastirma je predhodnica sodobne
turške specialitete z enakim imenom. Bizantinskega izvora so tudi baklava (grško
κοπτοπλακοῦς [koptoplakous]), tiropita, znana tudi kot plakuntas tetiromenus ali
tiritas plakuntas, in slovita srednjeveška sladka vina (komandarija in
istoimenski rumney). Pilo se je tudi vino retsina, začinjeno z borovo smolo, ki
se v Grčiji proizvaja še danes in pri nevajenih pivcih sproža enake reakcije kot
nekoč. Zanj se je namreč Liutprand iz Kremone, veleposlanik nemškega cesarja
Svetega rimskega cesarstva Otona I. leta 968 pritožil, da je »mešanica vina,
katrana, smole in beleža« in zato neužitno. Za nevajene jedce je neužitna tudi
ribja omaka garos, za katero je Liutprand zapisal, da so »jedi prelivali z
izjemno slabim ribjim izcedkom«. Bizantinci so uporablja tudi sojini omaki
podobno omako muri iz fermentiranega ječmena, ki je dala jedem mesni okus.

Bizantinci so bili navdušeni igralci tavlija, ki je še vedno priljubljen in v
angleško govorečem svetu znan kot backgammon. Bizantinski plemiči so bili
navdušeni igralci cikaniona, sedanjega pola. Igra je prišla iz sasanidske
Perzije. Prvi cikanisterion, stadion za igranje cikaniona, je bil zgrajen
znotraj konstantinopelske Velike palače med vladavino cesarja Teodozija II.
(vladal 408-450). V igri se je odlikoval cesar Bazilij I. ( vladal 867-886).
Cesar Aleksander (vladal 912-913) je med igranjem umrl zaradi izčrpanosti, cesar
Aleksej I. Komnen (vladal 1081-1118) se je med igranjem s Taktikijem poškodoval,
cesar Ivan I. Trebzonski (vladal 1235-1238) pa je zaradi usodne poškodbe med
igro umrl. Igrišč nista imela samo Konstantinopel in Trabzon, ampak tudi druga
bizantinska mesta, predvsem Sparta, Efez in Atene, kar kaže na cvetoče mestno
plemstvo. Med vladavino zahodno usmerjenega cesarja Manuela I. Komnena so se nad
igro navdušili tudi križarji in jo prenesli v zahodno Evropo.

V bizantinski državi je bil edini in absolutni vladar cesar, katerega oblast je
bila božanskega izvora. Senat je svojo politično in zakonodajno oblast prenesel
na cesarja in postal nekakšen častni svet s titularnimi senatorji. Do konca 8.
stoletja je civilna uprava, osredotočena na dvoru, postala del obsežne
konsolidacije oblasti in kapitala. Za to obdobje je značilen pojav vplivnih
visokih državnih uradnikov sakelarijev. Najpomembnejša upravna reforma, ki je
verjetno začela veljati sredi 7. stoletja, je bilo ustvarjanje civilno-vojaških
okrožij – tém, ki so jih upravljali strategi.

Bizantinska državna uprava je bila kljub občasnim odstopanjem in negativnemu
prizvoku izraza »bizantinski« zelo sposobna in prilagodljiva. Dodelan sistem
državnih naslovov in prioritet je dajal dvoru ugled in velik vpliv. Uradniki
okoli cesarja so bili razporejeni v strogem redu in bili zelo odvisni od
cesarjeve volje. Država je imela tudi dejanska upravna delovna mesta, ki so se
namesto uradom praviloma dodeljevala posameznikom.

V 8. in 9. stoletju je služba državnega uradnika pomenila najbolj zanesljivo pot
do aristokratskega položaja, vendar je že začetku 9. stoletja civilno
aristokracijo začela izpodrivati plemiška aristokracija. Po nekaterih študijah
je v 11. stoletju v bizantinski upravi prevladovala konkurenca med civilno in
vojaško aristokracijo. V tem obdobju je Aleksej I. Komnen izvedel pomembne
upravne reforme, vključno z ustanovitvijo novih dvorni dostojanstev in
položajev.

Po padcu Rima je bil za Bizantinsko cesarstvo ključni izziv ohraniti diplomatske
odnose s sosednjimi državami. Ko so druge države začele graditi svoje politične
institucije, so se pogosto zgledovale po Bizantinskem cesarstvu. Bizantinski
diplomaciji je kmalu uspelo vplesti svoje sosede v mrežo mednarodnih in
meddržavnih odnosov. Mrežo je stkala z meddržavnimi pogodbami, vključevanjem
novih vladarjev v bizantinsko cesarsko družino in sprejemanjem bizantinskih
družbenih odnosov, vrednot in institucij. Medtem ko klasični pisci radi
razpravljajo o etičnih in pravnih razlikah med mirom in vojno, so imeli
Bizantinci diplomacijo za obliko vojne z drugimi sredstvi. Bolgarsko grožnjo, na
primer, so preprečili z zagotavljanjem denarja za Kijevsko Rusijo.

Diplomacija je imela razen povsem politične funkcije tudi izjemno pomembno
funkcijo zbiranja za državo pomembnih podatkov. Urad za barbare (tujce) v
Konstantinoplu se je ukvarjal s protokolom in vodenjem zapisov o vseh
vprašanjih, povezanih z »barbari«, in je morda imel predvsem obveščevalno
funkcijo. John B. Bury je prepričan, da je urad izvajal nadzor nad vsemi tujci
na obisku v Konstantinoplu. Podrejen je bil logotetu za javno pošto (grško
λογοθέτης τοῦ δρόμου [Logothetes tou dromou]). Urad se je torej navzven kazal
kot urad za protokol, katerega naloga je bila zagotavljanje ustrezne skrbi za
tuje odposlance, od države pa je v ta namen prejemal sredstva za vzdrževanje in
imel uradne prevajalce, vendar je verjetno obenem imel tudi skrivno
obveščevalno-varnostno vlogo.

Bizantinci so izkoriščali številne diplomatske prakse. Delegacije v tujih
prestolnicah, na primer, so tam ostale tudi več let, od članov tujih kraljevih
hiš pa se je rutinsko zahtevalo, da prebivajo v Konstantinoplu, ne le kot
morebitni talci, ampak tudi kot uporabno orodje ob spremembah političnih razmer.
Druga ključna praksa je bila, da so obiskovalce zasuli z razkošjem. Dimitrij
Obolenski meni, da se je starodavna civilizacija v Evropi ohranila samo zaradi
spretnost in iznajdljivost bizantinske diplomacije.

Bizantinsko cesarstvo v večini svoje zgodovine ni poznalo ali uporabljalo
heraldike v zahodnoevropskem smislu. V uradnih priložnostih in za vojaške namene
so se uporabljali različni emblemi (grško σημείον [sēmeion], mn. σημεία
[sēmeia]), kot so pasice in ščiti z različnimi motivi, na primer križem in
kristogramom (☧). Na pečatih uradnikov so se pogosto upodabljali križ, Kristus,
Marija in različni svetniki, ki so bili bolj osebni kot družinski simboli.

V vzhodnih rimskih provincah je bil tudi pred padcem Zahodnega rimskega
cesarstva primarni jezik grščina, ki se je v regiji govorila več stoletij pred
uvedbo latinščine. Izjeme so bile cesarski dvor, državna uprava in vojska. Po
rimski osvojitvi vzhoda sta Pax Romana in razvoj javne infrastrukture omogočila
nadaljnjo širitev in utrditev grškega jezika na vzhodu. Grščina je zelo zgodaj
postala tudi skupni jezik Cerkve, učenosti in umetnosti ter v veliki meri lingua
franca za trgovanje med provincami in z drugimi narodi. Grški jezik je sčasoma
postal diglosen s pogovornim jezikom, znanim kot koiné. Slednji se je kasneje
razvil v demotsko grščino. Uporabljal se je vzporedno s starejšo pisno obliko,
dokler ni postal standardni govorni in pisni jezik.

Latinščina se je v državni upravi ohranila do 7. stoletja, ko jo je uradno
ukinil cesar Heraklij. Med izobraženci je hitro utonila v pozabo, v državnih
ceremonialih pa se je uporabljala še nekaj časa. Ljudska latinščina je ostala
manjšinski jezik nekaterih delov cesarstva, predvsem vzdolž dalmatinske obale
(dalmatščina) in med romunskimi narodi.

V večnarodnem imperiju so se govorili tudi drugi jeziki. V različnih obdobjih in
provincah so imeli nekateri celo status uradnega jezika. Predvsem na začetku
srednjega veka se je vzhodnih provincah med izobraženci pogosto uporabljala
sirščina. Podoben položaj so v svojih provincah imeli koptski, armenski in
gruzijski jezik. Pozneje so postali pomembni tudi stara cerkvena slovanščina,
perzijščina in arabščina.

V Konstantinoplu kot najpomembnejšem trgovskem središču Mediterana in širše se
je v srednjem veku poleg omenjenih jezikov govorilo skoraj vse znane svetovne
jezike, celo kitajsko. V obdobju propadanja cesarstva se je njegovo prebivalstvo
kulturno homogeniziralo in grški jezik je postal osnovni povezovalni element
njihove identitete in vere.

Bizanc se je pogosto istovetil z absolutizmom, pravoslavno duhovnostjo,
orientalizmom in eksotiko, medtem ko je izraz »bizantinski« pomenil dekadenco,
zapleteno birokracijo in represijo. V državah srednje in jugovzhodne Evrope, ki
so v poznih 1980. in zgodnjih 1990. letih prejšnjega stoletja izstopile iz
vzhodnega bloka, so bila mnenja o bizantinski civilizaciji in njeni zapuščini
izrazito negativna zaradi njene povezave z domnevno »vzhodno avtoritarnostjo in
avtokracijo«. Avtorji iz vzhodne in zahodne Evrope so Bizanc pogosto dojemali
kot jedro verskih, političnih in filozofskih idej, ki so bile v nasprotju s
tistimi na Zahodu. V 19. stoletju so tudi v Grčiji poudarjali predvsem svojo
klasično preteklost in bizantinsko tradicijo povezovali z negativnimi
konotacijami.

Takšen tradicionalen pogled na Bizanc so delno ali v celoti izpodbile sodobne
študije, ki se osredotočajo na pozitivne vidike bizantinske kulture in
dediščine. Averil Cameron meni, da bizantinskega prispevka k nastanku
srednjeveške Evrope ni mogoče zanikati. Cameron in Obolensky priznavata tudi
pomembno vlogo Bizanca pri oblikovanju pravoslavja, ki pa je imel osrednje mesto
v zgodovini in družbah Grčije, Romunije, Bolgarije, Rusije, Gruzije, Srbije in
drugih držav. Bizantinci so s prepisovanjem ohranili dela klasičnih avtorjev kot
nosilcev klasičnega znanja, zato so pomembno prispevali k razvoju sodobne
evropske civilizacije in bili predhodniki tako renesančnega humanizma kot
slovanske pravoslavne kulture.

Bizantinsko cesarstvo je kot edina stabilna srednjeveška evropska država
ločevalo zahodno Evropo od novonastajajočih sil na vzhodu. Evropo je branilo
pred stalnimi napadi Perzijcev, Arabcev, Seldžukov in nekaj časa tudi osmanskih
Turkov. Razvoj in stalno preoblikovanje bizantinske države po 7. stoletju sta
bila neposredno povezana prav s širjenjem islama. Po turški osvojitvi
Konstantinopla leta 1453 je sultan Mehmed II. prevzel naslov »kaysar-i rum«, ki
je turški ekvivalent naslova »rimski cesar«. Sultan se je namreč odločil, da bo
Osmansko cesarstvo dedič Vzhodnega rimskega cesarstva. Po Cameronovem mnenju so
Osmani ohranili pomembne vidike bizantinskega izročila, kar je v
postkomunističnem obdobju omogočilo preporod pravoslavja v vzhodnoevropskih
državah.



https://sl.wikipedia.org/wiki/Wales

Wales (starinsko Valizija, valižansko Cymru; izgovori /ˈkəmri/) je ena od držav,
ki sestavljajo Združeno kraljestvo. Čeprav je izraz 'Kneževina Wales',
valižansko 'Tywysogaeth Cymru', pogosto uporabljen, ga v Walesu mnogi zavračajo,
saj valižanski princ nima nobene vloge pri upravljanju Walesa. Wales obsega 8,5
odstotka vse površine Združenega kraljestva, v njem pa živi le 5 odstotkov vsega
prebivalstva. Približno petina Valižanov še obvlada prvotni keltski valižanski
ali kimrijski jezik, število govorcev keltščine pa se nenehno zmanjšuje.

Valižanska narodna identiteta med keltskimi Briti se je pojavila po rimskem
umiku iz Britanije v 5. stoletju in Wales velja za enega od sodobnih keltskih
narodov. Smrt Llywelyna ap Gruffydda leta 1282 je zaznamovala konec osvajanja
Walesa Edvarda I., čeprav je Owain Glyndŵr na kratko obnovil neodvisnost Walesa
v začetku 15. stoletja. Celoten Wales je bil priključen Angliji in vključen v
angleški pravni sistem v skladu z zakonodajo Walesa 1535−1542. Prepoznavna
valižanska politika se je razvila v 19. stoletju. Valižanski liberalizem, ki ga
je Lloyd George ponazoril v začetku 20. stoletja, se je razvil z rastjo
socializma in laburistične stranke. Valižanski nacionalni občutek je rasel
stoletja; stranka Plaid Cymru je bila ustanovljena leta 1925, društvo za
valižanski jezik leta 1962. Po zakonu vlade Walesa je bil 1998 ustanovljen
državni zbor Walesa, ki je odgovoren za vrsto zadev na nižji politični ravni.

Ob začetku industrijske revolucije je razvoj rudarske in metalurške industrije
preoblikoval državo iz kmetijske družbe v industrijski narod. Izkoriščanje
območja južnega Walesa zaradi bogatih nahajališč premoga je povzročilo hitro
rast prebivalstva. Dve tretjini prebivalstva živi v glavnem mestu v Cardiffu in
okoli njega, Swanseaju, Newportu ter bližnjih dolinah. Tradicionalno izkopavanje
premoga in težka industrija sta zdaj v zatonu, zato je gospodarstvo Walesa
odvisno od javnega sektorja, lahke industrije, storitvenih dejavnosti in
turizma.

Čeprav Wales natančno izraža svojo politično in družbeno zgodovino s preostalo
Veliko Britanijo in velika večina prebivalstva govori angleško, je država
ohranila izrazito kulturno identiteto in je uradno dvojezična. Več kot 560.000
govorcev valižanščine živi v Walesu in ta jezik govori večina prebivalstva v
delih na severu in zahodu. Od konca 19. stoletja dalje ima Wales podobo "dežele
pesmi", deloma zaradi tradicije eisteddfoda, festivala pesmi in literature. Na
številnih mednarodnih športnih dogodkih, kot so svetovno prvenstvo, svetovni
pokal v ragbiju in igrah Commonwealtha, ima Wales svoja moštva, čeprav na
olimpijskih igrah valižanski športniki tekmujejo v imenu Velike Britanije.
Ragbijska zveza (Rugby union) je simbol valižanske identitete in izražanja
narodne zavesti.

Angleški besedi "wales" in "welsh" izhajata iz istega germanskega korena (ednina
walh, množina walha), ki je izhajal iz imena keltske plemenske konfederacije, ki
so jo Rimljani imenovali volcae in se je brez razlikovanja nanašala na vse Kelte
in pozneje vse prebivalce rimskega imperija. Staroangleško govoreči Anglosasi so
začeli uporabljati izraz wælisc, ko so se obračali na keltske Brite, in wēalas,
če so mislili na ozemlje. Sodobna imena za nekatere kontinentalne evropske
dežele (npr. Valonija in Vlaška) in narodi (npr. Vlahi) imajo podobno
etimologijo.

Zgodovinsko gledano v Veliki Britaniji besede niso bile omejene le na sodobni
Wales ali valižanščino, ampak so bile uporabljene za vse, kar je bilo povezano z
Anglosasi, Briti, tudi z drugimi negermanskimi ozemlji v Veliki Britaniji (npr.
Cornwall) in germanskimi ozemlji, zlasti s keltskimi Briti (npr. Walworth v
grofiji Durham in Walton v Zahodnem Yorkshiru), pa tudi za predmete negermanskih
Evropejcev, kot je walnut (oreh).

Sodobno valižansko ime za Wales je Cymry in Cymru. Besedi (izgovor [kəm.rɨ]) sta
potomki britske besede combrogi, kar pomeni "rojak". Uporaba besede cymry kot
samoimenovanje izhaja iz porimske dobe, odnosa med valižanščino z britsko
govorečimi ljudstvi severne Anglije in južne Škotske, narodi "Yr Hen Ogledd"
(angleško: The Old North). Poudarjeno je tudi prepričanje, da so bili Valižani
in "možje s severa" en narod, ki se je razlikoval od drugih. Izraz ni bil
uporabljen za Cornwallce ali Bretonce, ki imajo podobno dediščino, kulturo in
jezik kot Valižani in možje s severa. Beseda se je uveljavila kot samostojen
opis verjetno pred 7. stoletjem. To je potrjeno v pesmi hvalnici za kralja
Cadwallon ap Cadfana (Moliant Cadwallon, Afan Ferddig) okoli 633. V valižanski
literaturi je bila beseda cymry uporabljena ves srednji vek za Valižane, čeprav
se je starejši, splošnejši izraz Briti še naprej uporabljal za kateri koli
britski narod (tudi za Valižane) in je bil pogostejši literarni izraz do
približno 1100. Nato je cymry prevladala kot sklicevanje na Valižane. Do okoli
1560 je bila beseda napisana Kymry ali Cymry za ljudi ali njihovo domovino.

Latinizirane oblike teh imen: cambrian, cambric in cambria so preživele kot manj
razširjena imena za Wales, valižanščino in Valižane. Primeri vključujejo
Kambrijsko hribovje (ki pokriva velik del Walesa, ime so dale kambriju, geološko
obdobje), časopis Cambrian News in organizacijo Cambrian Airways, Cambrian
Railways, Cambrian Aarcheological Association in Royal Cambrian Academy of Art.
Zunaj Walesa je oblika preživela kot ime Cumbria na severozahodu Anglije, ki je
bila nekoč del Yr Hen Ogledda. Kumbrijščino, za katero menijo, da je bila tesno
povezana z Valižani, so govorili na tem območju do izumrtja okoli 12. stoletja.
Ta oblika se pojavi tudi v Zgodovini britanskega kraljestva Geoffreyja
Monmoutha, v kateri nastopa Kamber kot kralj Cymruja.

Wales je bil poseljen s sodobnim človekom vsaj 29.000 let. Neprekinjena
človekova naselitev je datirana od konca zadnje ledene dobe, med 12.000 in
10.000 leti pred sedanjostjo, ko so se mezolitski lovci in nabiralci iz srednje
Evrope začeli seliti v Veliko Britanijo. V tistem času je bila gladina morja
precej nižja kot danes in plitvejši del tega, kar je zdaj v Severnem morju, je
bilo kopno. Vzhodna obala današnje Anglije in obale današnje Danske, Nemčije in
Nizozemske so bile povezane z nekdanjim kopnim, znanim kot Doggerland, ki je
sestavljal britanski polotok na evropski celini. Wales je bil brez ledenikov
približno 10.250 let pred sedanjostjo, toplejše podnebje je omogočilo, da je
površina postala močno pokrita z gozdom. Poglacialni dvig morske gladine je
ločil Wales in Irsko in ustvaril Irsko morje. Doggerland je bil potopljen v
Severno morje in 8000 let pred sedanjostjo je britanski polotok postal otok. Do
začetka neolitika (približno 6000 pred sedanjostjo) je bila morska gladina v
Bristolskem zalivu še vedno približno 10 metrov nižja kot danes. John Davies ima
teorijo, da zgodba o potopitvi kraljestva Cantre'r Gwaelod in zgodbe v
najzgodnejšem proznem britanskem delu Mabinogion, ki pripovedujejo, da je bila
voda med Walesom in Irsko vse ožja in plitvejša, kažejo oddaljen spomin ljudi na
to obdobje.

Neolitski kolonisti so se zlili z avtohtonimi prebivalci, postopoma spremenili
svoj način življenja, nomadski lovci in nabiralci so okoli 6000 pred sedanjostjo
postali kmetovalci – neolitska revolucija. Krčili so gozdove, da bi dobili
pašnike, kultivirali zemljišče, razvili nove tehnologije, kot so izdelava
keramike, tekstila, zgradili so kromlehe, gomile, kot so Pentre Ifan, Bryn Celli
Ddu in Parc Cwm long cairn med okoli 5800 in 5500 pred sedanjostjo. Skupaj z
ljudmi, ki so živeli po vsej Veliki Britaniji, so v naslednjih stoletjih ljudje,
ki so živeli v današnjem Walesu, izmenjali ideje bronaste in železne dobe
keltske kulture. Po Johnu T. Kochu in drugih je bil Wales v pozni bronasti dobi
del mreže pomorske trgovine in kulture, ki je vključevala tudi druge keltske
narode v Angliji, Franciji, Španiji in na Portugalskem, kjer so bili razviti
keltski jeziki. To stališče je v nasprotju z mnenjem, da keltski jeziki izvirajo
na vzhodu v halštatski kulturi. Med rimskim vdorom v Veliko Britanijo se je
površina sodobnega Walesa v naslednjih stoletjih razdelila med plemena
Deceangli, Ordoviki, Kornovijci, Demeti in Siluri.

Rimska osvojitev Walesa se je začela v letu 48 n. št. in se je končala v
tridesetih letih. Rimljani so vladali več kot 300 let. Osvajanja so največja
značilnost Walesa v rimski dobi zaradi odločne, a na koncu neuspešne zaščite
domovine, ki so jo ogrožala domorodna plemena, Siluri in Ordoviki. To je bila
vojaška zasedba, razen v južni obalni regiji Walesa, vzhodno od polotoka Gower,
kjer je zapuščina romanizacije. Edino mesto v Walesu, ki so ga ustanovili
Rimljani v južnem Walesu, je bil Caerwent. Caerwent in Carmarthen v južnem
Walesu sta postala rimski naselji civitas. Wales je imel mineralno bogastvo.
Rimljani so uporabili svoje inženirske tehnologije za pridobivanje velikih
količin zlata, bakra in svinca, pa tudi skromne količine nekaterih drugih kovin,
kot sta cink in srebro. [36] Rimski gospodarski razvoj je bil skoncentriran v
jugovzhodni Britaniji, v Walesu ga ni bilo, ker ni bilo potrebnega materiala v
primerni kombinaciji, bil je tudi gozdnat, gorat in neprimeren za
industrializacijo. Čeprav je latinščina postala uradni jezik v Walesu, so ljudje
večinoma še vedno govorili britsko. Romanizacija ni bila popolna, a zgornji
razred je začel razmišljati kot Rimljani, še posebej po odloku 212, ki je delil
rimsko državljanstvo vsem svobodnim ljudem po vsem cesarstvu. Poleg tega je
romanski vpliv prodrl s širjenjem krščanstva, ki je dobilo veliko privržencev,
ko je bilo leta 313 to dovoljeno.

Zgodnji zgodovinarji, tudi duhovnik Gildas iz 6. stoletja, so ugotovili, da je
bilo leto 383 pomembna točka v zgodovini Walesa in zelo pomembno za več
srednjeveških kraljevih dinastij. V tem letu je rimski general Magn Maksim ali
Macsen Wledig odstranil vse vojake in višje administratorje iz zahodne in
severne Britanije, da bi postavil temelje cesarske moči in nadaljeval vladanje v
Britaniji iz Galije. Gildas okoli leta 540 piše, da je Maksim ob odhodu iz
Britanije odpeljal vse rimske vojake, oborožene tolpe, guvernerje. Prizadeval si
je za prenos lokalne oblasti na lokalne vladarje. Najzgodnejši valižanski
rodovniki imajo Maksima za ustanovnega očeta več kraljevih dinastij, tudi
dinastij Powys in Gwent. Prav ta prenos oblasti je bil povod za prepričanje, da
je bil oče valižanskega naroda. Imeli so ga za predhodnika valižanskega kralja,
kar je videti na Stebru Eliseg, ki je bil postavljen skoraj 500 let po tem, ko
je zapustil Veliko Britanijo, in je tudi na seznamu petnajstih ljudstev Walesa.

400-letno obdobje po propadu rimske vladavine je v zgodovini Walesa najtežje
razložiti. Po rimskem odhodu iz Britanije leta 410 so veliko nižin na vzhodu in
jugovzhodu preplavili različni germanski narodi. Pred obsežnimi študijami
porazdelitve R1b Y-DNK subclades so nekateri trdili, da so rojene Brite
izpodrinili vsiljivci. Ta ideja je bila zavržena z dokazi, da prebivalstvo
izvira iz halštatskega obdobja, verjetno poznega neolitika ali zgodnjega
mezolitika z nekaj anglosaškimi prispevki. Od leta 500 je bilo ozemlje, ki bo
postalo Wales, razdeljeno na več svobodnih anglosaških kraljestev. Kraljestva
Gwynedd, Powys, Dyfed in Seisyll, Morgannwg in Gwent so se pojavila kot
neodvisne valižanske države. Arheološki dokazi v državah Beneluksa in kar naj bi
postala Anglija, kažejo zgodnje anglosaške selitve v Veliko Britanijo med letoma
500 do 550, kar se sklada s frankovskimi kronikami. John Davies opozarja, da je
to v skladu z zmago Britov na Badon Hillu, pripisano Arturju iz Nennija. To
vztrajno preživetje rimskih Britov in njihovih potomcev v zahodnih kraljestvih
naj bi postalo temelj tega, kar zdaj poznamo kot Wales. Z izgubo nižin,
angleškega kraljestva Mercija in Northumbrije, pozneje Wessexa, bojev s Powysi,
Gwenti in Gwyneddi, je določilo mejo med narodoma.

Potem ko je v 6. in začetku 7. stoletja Mercija izgubila veliko območja, ki je
danes West Midlands, je v poznem 7. stoletju Powys preverjal napredek Mercije.
Aethelbald iz Mercije je branil pred kratkim pridobljena ozemlja in zgradili so
64 km dolg obrambni nasip, imenovan Wat's Dyke. Druga teorija po datiranju z
ogljikom je postavila obstoj nasipa 300 let prej; lahko so ga zgradili porimski
vladarji iz Wroxetra. [48] Zdi se, da je kralj Offa iz Mercije dal pobudo za
večja zemeljska dela, ki so danes znana kot Offov nasip, Offa's Dyke (Clawdd
Offa). John Davies je pisal o Cyril Foxovi študiji: "Pri načrtovanju je bil
dosežen sporazum o posvetovanju kraljev Powys in Gwent. Na Long Mountain blizu
Trelystana nasip zavije proti vzhodu, zapusti rodovitna pobočja v rokah
Valižanov blizu Rhiwabona, saj je bilo načrtovano, da se zagotovi, da Cadell ap
Brochwel obdrži posest trdnjave Penygadden." Offa je nasip zgradil "na vzhodnem
grebenu soteske, očitno ker se je zavedal, da sta reka Wye in njen promet
pripadala kraljestvu Gwent". Foxovo razlago dolžine in namen nasipa so nedavno
večkrat raziskovali. Nasip je ostal meja med valižanščino in angleščino, čeprav
so Valižani v 12. stoletju zasedli območje med reko Dee (Afon Dyfrdwy) in
Conwyjem, znano kot Y Berfeddwlad. V 8. stoletju je bila v glavnem določena
vzhodna meja z Anglosasi.

Leta 853 so na Anglesey vdrli Vikingi, leta 856 je Rhodri Mawr premagal in ubil
svojega vodjo, Gorma. Briti iz Walesa so nato sklenili mir z Vikingi in Anarawd
ap Rhodri, kralj Gwynedda, je skupaj z njimi zasedel sever Northumbrije. Ta
zveza je razpadla in Anarawd je dosegel dogovor z Alfredom, kraljem Wessexa, s
katerim se je boril proti zahodnim Valižanom. V skladu z Annales Cambriae
(zgodnjesrednjeveško besedilo v latinščini, ki je letopis Walesa in sosednjih
držav, opisuje dogodke od 447 do 954), v letu 894 "Anarawd z Angleži opustoši
deželo Ceredigion in Ystrad Tywi".

Južni in vzhodni del Velike Britanije je izgubil angleška naselja in postal v
valižanščini znan kot Lloegyr (sodobna valižanščina Lloegr), ki bi lahko nastal
iz kraljestva Mercija in se nanaša na Anglijo kot celoto. Germani, ki so
prevladovali v deželi, so se vedno imenovali Saeson ali Sasi. Anglosasi so
imenovali rimske Brite "Walha", kar pomeni "romanizirani tujec" ali "tujec".
Valižani so se še naprej v srednjem veku imenovali Brythoniaid (Briti ali
Britoni), čeprav prvi pisni dokaz uporabe Cymru in y Cymry najdemo v hvalnici
Cadwallon ap Cadfan (Moliant Cadwallon, avtor Afan Ferdig) okoli 633. V
valižanskipreroški pesnitvi Armes Prydain, domnevno je bila napisana okoli
930–942, se besedi Cymry in Cymro uporabljata zelo pogosto (15-krat). So pa
ljudje iz anglosaških naselij postopoma začeli sprejemati ime Cymry namesto
Brythoniaid.

Od leta 800 dalje je vrsta dinastičnih porok povzročila, da je Rhodri Mawr
(vladal od 844 do 877) dedoval Gwynedd in Powys. Njegovi sinovi so ustanovili
tri glavne dinastije (Aberffraw za Gwynedd, Dinefwr za Deheubarth in Mathrafal
za Powys). Rhodrijev vnuk Hywel Dda (vladal od 900 do 950) je leta 930 ustanovil
Deheubarth z dediščino mame in očeta v Dyfedu in Seisyllwgu, razlastil dinastijo
Aberffraw iz Gwynedda in Powysa in nato v 940-ih uveljavil valižanski zakon.
Maredudd ab Owain (vladal od 986 do 999) iz Deheubartha (Hywelov vnuk) je (spet)
začasno razlastil dinastijo Aberffraw za Gwynedd in Powys.

Mareduddov pravnuk (s svojo hčerko princeso Angharad) Gruffydd ap Llywelyn
(vladal od 1039 do 1063) je osvojil kraljestvo bratranca iz Powysa in celo
razširil svojo oblast v Anglijo. Zgodovinar John Davies pravi, da je Gruffydd
"edini valižanski kralj, ki je vedno odločal v celotnem območju Walesa ... Tako
je od približno 1057 do svoje smrti leta 1063 celoten Wales priznal vladarja
Gruffudda ap Llywelyna. Približno sedem kratkih let je bil Wales enoten z enim
vladarjem, kar je bil junaški podvig brez naslednika". Po Johnu Daviesu je bil
Owain Gwynedd (1100–1170) iz dinastije Aberffraw prvi valižanski vladar, ki je
uporabil naslov princeps Wallensium (valižanski princ), podeljen za njegovo
zmago v hribih Berwyn.

V štirih letih bitke pri Hastingsu je bila Anglija popolnoma podrejena Normanom.
Viljem Osvajalec je imenoval vrsto graščakov in jih razvrstil z njihovimi
najmočnejšimi bojevniki ob meji z Walesom, meji, določeni le na vzhodu. To
obmejno območje in vse angleške posesti gospostva v Walesu so postali Marchia
Wallie, Valižanska marka, obmejno ozemlje, v katerem mejni grofje niso bili
podrejeni niti angleškemu niti valižanskemu pravu. Območje se je spreminjalo,
kot je potekala usoda mejnih grofov in valižanskih knezov. Valižanska marka, ki
je obstaja več kot 450 let, je bila odpravljena v skladu z zakonom o zvezi leta
1536.

Vnuk Owaina Gwynedda Llywelyn Fawr (1173–1240) je leta 1215 s silo prevzel
koncesije z Magno karto in leta 1216 pridobil zvestobo drugih valižanskih
gospodov na koncilu v Aberdyfiju ter postal prvi valižanski princ. Leta 1267 je
njegovega vnuka Llywelyna ap Gruffudda Henrik III. imenoval za valižanskega
princa s pogodbo iz Montgomeryja. Zaradi sporov, tudi zaporne kazni za
Llywelynovo ženo Eleanor, hčero Simona de Montforta, je vdrl sem kralj Edvard I.
Posledica vojaškega poraza je bila pogodba iz Aberconwyja iz leta 1277, ki je
določila Llywelynovo zvestobo Angliji. Mir je bil kratkotrajen in z Edvardovo
osvojitvijo leta 1282 je bila oblast valižanskih knezov trajno končana. S smrtjo
Llywelyna in usmrtitvijo njegovega brata, princa Dafydda, je nekaj preostalih
valižanskih gospodov poklonilo svoje ozemlje Edvardu I. Llywelynovo glavo so
nosili po Londonu na kopju; njegova hči Gwenllian (še dojenček) je bila
zaklenjena v samostanu v Sempringhamu, v katerem je ostala do svoje smrti, 54
let.

Da bi pomagal ohraniti svojo prevlado, je Edvard zgradil vrsto velikih kamnitih
gradov: Beaumaris, Caernarfon in Conwy. Njegov sin, prihodnji kralj Edvard II. ,
se je rodil v novem gradu Caernarfon leta 1284. Postal je prvi angleški
valižanski princ, a šele leta 1301. Zgodba pripoveduje, da je Edvard prevaral
Valižane in jim ponudil v Walesu rojenega princa, ki govori neangleško; prvič je
bila zapisana leta 1584. Naslov in dohodek sta prihajala iz severnozahodnega
dela Walesa, znanega kot Kneževina Wales, do zakona o zvezi (1536), po katerem
se je izraz kneževina uporabljal za celotni Wales. Po neuspelem uporu Madoga ap
Llywelyna v letih 1294–95, ki se je v listini iz Penmachna naslavljal valižanski
princ, in po Llywelynu Brenu (1316) je bil naslednji velik upor, ki ga je vodil
Owain Glyndŵr proti Henriku IV. Leta 1404 je bil Owain Glyndŵr okronan za
valižanskega princa v prisotnosti odposlancev iz Francije, Španije in Škotske.
Glyndŵr je nato hodil na parlamentarne skupščine v več valižanskih mestih, tudi
v Machynlleth. Toda upor ni bil uspešen in Owain se je leta 1412 skril. Mir je
bil obnovljen leta 1415. Čeprav je Rhuddlanski statut iz leta 1284 zagotovil
ustavno podlago za pozneje osvojene vlade Kneževine Severni Wales od 1284 do
1536, ni bilo uradne zveze do leta 1536. [69] Kmalu za valižanskim zakonom, ki
so ga še naprej uporabljali v Walesu po osvojitvi Normanov, je bil v celoti
nadomeščen z angleškim pravom in postal znan kot zakon zveze.

Pred britansko industrijsko revolucijo med letoma 1750 in 1850, v kateri je
gospodarstvo hitro raslo, je bila mala industrija razpršena po Walesu, povezana
s kmetijstvom z mlini, izdelavo volnenih tkanin, rudarstvom. Do industrijske
revolucije je bil Wales vedno odvisen od kmetijstva. Nastajajoče industrijsko
obdobje se je začelo z razvojem taljenja bakra na območju Swanseaja. Z dostopom
do lokalnih nahajališč premoga in gradnjo pristanišč so lahko izkoristili
cornwallske rudnike bakra, bakrene sedimente so pridobivali iz takrat največjega
rudnika bakra na svetu v gorovju Parys na Angleseyju, Swansea pa se je razvil v
glavno središče za taljenje barvnih kovin na svetu v 19. stoletju. Druga
kovinska industrija, ki se je širila v Walesu, je bila taljenje železa.
Proizvodnja železa je postala razširjena na severu in jugu države. Na severu
Walesa je bila pomembna industrija John Wilkinsonova železarna v Bershamu, na
jugu je bil center metalurgije v Merthyru Tydfilu, kjer so bile štiri železarne
v Dowlaisu, Cyfarthfi, Plymouthu in Penydarrenu ter postal najpomembnejše
središče proizvodnje železa v Walesu. Leta 1820 je imel južni Wales sam 40 %
vsega izdelanega surovega železa v Veliki Britaniji.

V poznem 18. stoletju so se začeli hitro širiti kamnolomi skrilavca –
skrilolomi, predvsem v severnem Walesu. Skrilolom v Penrhynu je leta 1770 odprl
Richard Pennant in je konec 19. stoletja zaposloval 15.000 ljudi skupaj s
kamnolomom Dinorwic. Obvladoval je valižansko trgovino skrilavca. Čeprav so bili
skrilolomi opisani kot "najbolj valižanska industrija", je bilo premogovništvo
eden od industrijskih sinonimov za Wales in njegove ljudi. Sprva so premog
izkoriščali za zagotavljanje energije za lokalno kovinsko industrijo, z odprtjem
sistemov kanalov in nato železnic je valižansko premogovništvo zacvetelo. Ker so
bila premogova nahajališča v južnem Walesu predvsem v gorskih dolinah okoli
Aberdara in pozneje Rhondde, so pristanišča Swansea, Cardiff in Penarth prerasla
v svetovne izvoznike premoga. Skupaj s tem je naraščalo tudi prebivalstvo. Na
vrhuncu leta 1913 je Wales proizvajal skoraj 61 milijonov ton premoga. Prav tako
so bila pomembna nahajališča premoga na severovzhodu države, še posebej v
okolici Wrexhama. Čeprav je bil Wales odvisen od proizvodnje investicijskega
blaga namesto potrošnih dobrin, je imel nekaj usposobljenih obrtnikov in
rokodelcev v delavnicah v Birminghamu in Sheffieldu v Angliji in nekaj tovarn
končnih izdelkov.

Zgodovinar Kenneth Morgan opisuje Wales na predvečer prve svetovne vojne kot
"sorazmerno spokojen, samozavesten in uspešen narod". Črpanje premoga se je še
naprej povečevalo, dolina Rhondda je bila na vrhu z 9,6 milijona ton premoga v
letu 1913. Izbruh prve svetovne vojne (1914–1918) je Wales, ki je bil del
Združenega kraljestva, dočakal s sovražnostjo do Nemčije. 272.924 valižanskih
mož je služilo v vojni, kar je bilo 21,5 % moškega prebivalstva. [79] Od tega je
bilo ubitih približno 35.000. Dve najbolj opazni bitki v vojni z vključenimi
valižanskimi silami sta bili v Mametz Woodu, Bitka na Somi (1916) in bitka pri
Passchendaelu.

Prva četrtina 20. stoletja je pomenila premik na političnem prizorišču Walesa.
Od leta 1865, ko je liberalna stranka imela parlamentarno večino v Walesu, in po
splošnih volitvah leta 1906 je samo en neliberalni poslanec, Keir Hardie iz
Merthyr Tydfila, predstavljal valižansko volilno enoto v Westminstru. Kljub temu
so se leta 1906 začela industrijska nesoglasja in politična bojevitost je
spodkopala liberalno soglasje v južnih nahajališčih premoga. Leta 1916 je bil
David Lloyd George prvi Valižan, ki je postal premier Britanije, ko je postal
vodja koalicijske vlade. Decembra 1918 je bil Lloyd George ponovno izvoljen na
čelu konservativcev, ki so prevladovali v koalicijski vladi. Njegovo slabo
ravnanje s stavko rudarjev premoga leta 1919 je bil ključni dejavnik pri
uničevanju podpore liberalni stranki v južnem Walesu. Industrijski delavci
Walesa so se začeli vključevati v novo politično organizacijo, ki se zdaj
imenuje stranka dela in so jo ustanovili Hardie in drugi, da bi zagotovili
izvoljenega predstavnika delavskega razreda. Ko je leta 1908 Rudarska federacija
Velike Britanije postala pridružena laburistični stranki, so štiri laburistične
kandidate sponzorirali rudarji, vsi so bili izvoljeni za poslance. Do leta 1922
je bila polovica valižanskih sedežev v Westminstru v lasti laburističnih
politikov, kar je bil začetek hegemonije dela, ki bo obvladovala Wales v 21.
stoletju.

Kljub gospodarski rasti v prvih dveh desetletjih 20. stoletja, od začetka 1920
do konca 1930, je valižanska industrija prestala dolgotrajen padec, kar je
povzročilo brezposelnost in revščino v dolinah južnega Walesa. Prvič se je
število prebivalcev Walesa začelo zmanjševati; s proizvodnimi zahtevami druge
svetovne vojne se je brezposelnost samo povečevala. Med drugo svetovno vojno
(1939–1945) so bili Valižani vojaki, ženske so se borile na vseh večjih območjih
vojne, okoli 15.000 je bilo ubitih. Ob bombardiranjih je umrlo veliko ljudi,
posebno ko so se nemška letala usmerila na doke Swanseaja, Cardiffa in Pembroka.
Po letu 1943 je bilo zaradi pomanjkanja delovne sile poslanih na delo v rudnike
premoga 10 % valižanskih nabornikov, starih 18 let; postali so znani kot Bevin
Boys. Pacifistične številke med obema vojnama so bile precej nizke, še posebej v
drugi svetovni vojni, ki je bila videti kot boj proti fašizmu. Od političnih
strank v Walesu je le Plaid Cymru zavzela nevtralno stališče, češ da gre za
"imperialistično vojno".

20. stoletje je prineslo oživitev valižanskega narodnega občutka. Stranka Plaid
Cymru je bila ustanovljena leta 1925, prizadevala si je za večjo avtonomijo ali
neodvisnost od preostalega Združenega kraljestva. Leta 1955 izraz Anglija in
Wales običajno opisuje območje, za katero se uporablja angleško pravo, Cardiff
je bil razglašen za glavno mesto Walesa. Združenje za valižanščino (Cymdeithas
yr Iaith Gymraeg) je bilo ustanovljeno leta 1962 kot odgovor na strahove, da bi
jezik kmalu izumrl. Nacionalizem je zrasel po poplavah v dolini Tryweryn leta
1965, ko so hoteli graditi rezervoar za oskrbo z vodo za angleško mesto
Liverpool. Kljub temu da je 35 valižanskih poslancev od 36 glasovalo proti
predlogu zakona z drugimi vzdržanimi, je parlament vseeno sprejel zakon in vas
Capel Celyn je bila potopljena. Svobodna valižanska vojska (Free Wales Army) in
Valižansko obrambno gibanje (Mudiad Amddiffyn Cymru) sta nastala kot neposredna
posledica uničenja Tryweryna v akciji leta 1963. V letih do investiture princa
Charlesa kot valižanskega princa leta 1969 so bili odgovorni za številne bombne
eksplozije, uničenje vodnih cevi, davčnih in drugih uradov in dela jezu na novi
zajezitvi Clywedog, projekta v Montgomeryshiru, ki se je gradil za oskrbo z vodo
za angleško srednjo Anglijo. Leta 1966 je sedež v valižanskem parlamentu
Carmarthen zasedel Gwynfor Evans na vzporednih volitvah, prvi parlamentarni
sedež stranke Plaid Cymru. V nadaljevanju leta je bil zakon 1746 za Wales in
Berwick razveljavljen in določene legalna opredelitev Walesa in meje z Anglijo.

Prvi referendum leta 1979, na katerem so valižanski volivci glasovali o
oblikovanju državnega zbora Walesa, je prinesel veliko večino glasov "ne".
Referendum leta 1997 je na isto vprašanje prinesel "da", čeprav z zelo tesno
večino. Državni zbor Walesa (Cynulliad Cenedlaethol Cymru) je bil sestavljen v
letu 1999 (po Government of Wales Act 1998) in ima moč, da preveri državni
proračun Walesa, čeprav si parlament ZK pridržuje pravico, da določi omejitve
valižanske pristojnosti.

Vlade Združenega kraljestva in Walesa skoraj vedno opredelijo Wales kot državo.
Valižanska vlada pravi: "Wales ni kneževina. Čeprav smo se združili z Anglijo po
kopnem in smo del Velike Britanije, je Wales samostojna država." Naslov
valižanski princ še vedno pripada britanskemu prestolu, zdaj ga ima princ
Charles, a v sodobnem Walesu nima zakonite vloge.

Wales je v glavnem gorata država na zahodni strani osrednjega juga Velike
Britanije. Velik je približno 270 km v smeri sever–jug in 97 km v smeri
vzhod–zahod ali približno 20.779 km². Wales meji na Anglijo na vzhodu in na
morje v vseh drugih smereh: Irsko morje na severu in zahodu, preliv svetega
Jurija in Keltsko morje na jugozahodu ter Bristolski zaliv na jugu. Wales ima
okoli 2700 km obale (pri srednjem nivoju visoke vode) s celino, otokom Anglesey
in Holyheadom. Ima več kot 50 otokov, največji je Anglesey na severozahodu.

Velik del Walesa je razgiban in gorat, predvsem na severu in v osrednjem delu.
Gore so bile oblikovane med zadnjo ledeno dobo ob poledenitvi Devensian.
Najvišje gore v Walesu so v Snowdonia (Eryri), od katerih je pet višjih kot 1000
m. Najvišja med njimi je Snowdon (Yr Wyddfa) s 1085 m. 14 valižanskih gora ali
15, če štejemo še Garnedd Uchaf, so pogosto neupoštevane zaradi nizke
topografske pomembnosti – več kot 910 m visoke so znane pod skupnim imenom
valižanskih 3000 in so na majhnem prostoru na severozahodu.

Najvišja zunaj 3000-ih je Aran Fawddwy z 905 m na jugu Snowdonie. Brecon Beacons
(Bannau Brycheiniog) je na jugu (najvišja točka Pen y Fan ima 886 m) in še
Kambrijsko hribovje v osrednjem Walesu. Najvišje točka je Pumlumon s 752 metrov.

Wales ima tri narodne parke: Snowdonia, Brecon Beacons in Obala Pembrokeshire.
Ima pet območij izjemne naravne lepote: Anglesey, Clwydian Range in dolina reke
Dee, polotok Gower, polotok Llŷn in dolina reke Wye. Polotok Gower je bil prvo
območje v Združenem kraljestvu, ki je bil leta 1956 določen kot območje izjemne
naravne lepote. 42 % obale južnega in zahodnega Walesa je Heritage Coast (obala
dediščine) s 13 posebnimi pasovi obale, ki jih upravlja Natural Resources Wales
(naslednica urada Deželnega sveta za Wales). Od leta 2012 ima obala Walesa 43
modrih zastav plaže in 5 modrih zastav marin. Kljub dediščini in nagrajenim
plažam so tu pogosto močni sunki vetra z Atlantika, zahodni vetrovi so v
preteklih letih razbili več plovil. V noči na 25. oktober 1859 je bilo ob obali
Walesa uničenih več kot 110 ladij, ko je pihal orkan z Atlantika. Več kot 800
življenj je bilo izgubljenih v vsej Veliki Britaniji zaradi neurja, vendar je
bila največja tragedija potopitev ladje Royal Charter ob obali Anglesey, v
kateri je umrlo 459 ljudi. Število razbitin okoli obale Walesa je doseglo
vrhunec v 19. stoletju z več kot 100 plovili in okoli 78 mrtvimi mornarji letno.
Vojaške pomorske izgube so bile blizu Holyheada, Milford Havna in Swanseaja.
Zaradi čeri in neosvetljenih otokov sta Anglesey in Pembrokeshire še vedno znana
po ladijskih razbitinah, precej škode je povzročil izliv nafte v morje ob
poškodbi Sea Empress leta 1996. Prva meja med Walesom in Anglijo je bila conska
meja, razen okoli reke Wye, ki je bila najprej sprejeta meja. Offov nasip naj bi
bil zgodnja meja, kar je onemogočil Gruffudd ap Llewellyn, ki je predelal
zemljišča onkraj nasipa. Zakon o zvezi iz leta 1536 je oblikoval linearno mejo,
ki se je raztezala od izliva reke Dee do izliva reke Wye. Tudi po zakonu o zvezi
je precejšen del meje ostal nejasen in premičen vse do Welsh Sunday Closing act
iz leta 1881, ki je prisilil lokalna podjetja, da so se odločala, pravo katere
države bodo sprejeli, ali valižansko ali angleško.

Sedem čudes Walesa je seznam v verzih doggerel za verjetno sedem geografskih in
kulturnih znamenitosti Walesa, sestavljen v poznem 18. stoletju pod vplivom
angleškega turizma. Vsa "čudesa" so v severnem Walesu: Snowdon (najvišja gora),
zvonovi Gresford (potrkavanje zvonov v srednjeveški cerkvi Vseh svetih v
Gresfordu), most Llangollen (zgrajen leta 1347 čez reko Dee), St. Winefride's
Well (romarsko mesto pri Holywellu) v Flintshiru, zvonik Wrexham (Wrecsam)
(stolp cerkve St. Giles iz 16. stoletja), tisa Overton (starodavna tisa pri
cerkvi svete Marije v Overtonu ob Dee) in Pistyll Rhaeadr – 73 m visok slap.

Najzgodnejša geološka doba paleozoika je kambrij, ki je dobil ime po Kambrijskem
hribovju, kjer so geologi prvič našli kambrijske ostanke. V evolucijskih
študijah je kambrij obdobje, ko se je pojavila večina glavnih skupin kompleksnih
živali (kambrijska eksplozija). Starejšim kamninam, na katerih temeljijo
kambrijske v Walesu, manjkalo fosili, ki bi jih lahko uporabili za razlikovanje
različnih skupin in so bile označene kot predkambrijske.

V sredini 19. stoletja sta dva pomembna geologa, Roderick Murchison in Adam
Sedgwick (ki je prvi predlagal ime kambrij za dobo), neodvisno uporabila svoje
študije o geologiji Walesa in oblikovala načela stratigrafije in paleontologije.
Naslednji dve obdobji iz paleozojske dobe ordovicij in silur so poimenovali po
starodavnih keltskih plemenih s tega območja, kar temelji na delih Murchisona in
Sedgwicka.

Wales leži v severnem zmernem pasu. Ima spremenljivo, morsko podnebje in je ena
izmed najvlažnejših držav v Evropi. Valižansko vreme je pogosto oblačno, mokro
in vetrovno s toplimi poletji in blagimi zimami. Dolgi poletni dnevi in kratki
zimski so posledica severnih zemljepisnih širin (med 53 ° 43 's in 51 ° 38' S).
Aberystwyth sredi zahodne obale ima ob poletnem solsticiju skoraj 17 ur dneva,
pozimi pa le nekaj več kot sedem in pol ur. Široke geografske razlike v državi
povzročajo lokalne razlike v soncu, dežju in temperaturah. Povprečne letne
obalne temperature dosegajo 10,5 °C, v nižje ležečih celinskih območij so 1 °C
nižje. Hladnejše postane v višjih legah. Višji deli Snowdonie imajo povprečne
letne temperature 5 °C. Temperature v Walesu so še vedno višje, kot bi jih sicer
pričakovali glede na Severnoatlantski tok, del Zalivskega toka. Oceanski tok
prinaša toplejšo vodo v severnih zemljepisnih širinah in ima podoben učinek kot
na večino severozahodne Evrope.

Valižanske prostoživeče živali so take kot britanske z nekaj razlikami. Zaradi
svoje dolge obale Wales gosti različne morske ptice. Obale in okoliški otoki so
dom kolonij strmoglavcev, viharnikov Puffinus puffinus, mormonov, galebov
(Rissa), kormoranov in male njorke ((Alca torda). V primerjavi s 60 % Walesa nad
150 m višine so v državi tudi različni gorski habitati ptic, kot sta krokar
(Corvus corax) in komatar (Turdus torquatus). Ujede vključujejo malega sokola,
pepelastega lunja in rjavega škarnika, ki je narodni simbol valižanskih divjih
živali. Na Conwyju je več kot 200 različnih vrst ptic skupaj s sezonskimi, je
ugotovila Kraljeva družba za varstvo ptic (Royal Society for the Protection of
Birds).

Večji sesalci so izumrli v obdobju Normanov, tudi rjavi medvedi, volk in divja
mačka. Danes živijo tu predvsem rovke, voluharice, jazbeci, vidre, ježi in
petnajst vrst netopirjev. Dve vrsti malih glodavcev sta rumenogrla miš in polh
podlesek, ki sta pomembni za Wales, saj sta razširjeni na mejnem zgodovinskem
območju. Druge živali so še vidre, hermelin in podlasica ( Mustela erminea ).
Kuna zlatica je bila občasno opažena, a uradno je ni od leta 1950. Evropski
dihur je bil v Veliki Britaniji skoraj iztrebljen, vendar je ostal v Walesu in
se zdaj hitro širi. Divje koze je mogoče najti v Snowdonii.

Vode jugozahodnega Walesa: Gower, Pembrokeshire in Cardigan Bay privabljajo
morske živali, tudi orjaškega morskega psa (Cetorhinus maximus), atlantskega
sivega tjulnja (Halichoerus grypus), orjaško usnjačo (Dermochelys coriacea),
delfine, pliskavke, meduze, rakovice in jastoge. Pembrokeshire in Ceredigion sta
zlasti poznana kot območji mednarodnega pomena za delfine (Tursiops truncatus),
New Quay je edino poletno bivališče delfinov v vsej Veliki Britaniji.
Najpomembnejše rečne ribe so jegulja, losos, Alosinae, Osmerus eperlanus in
jezerska zlatovčica (Salvelinus alpinus), medtem ko je Coregonus pennantii samo
v jezeru Bala v Walesu. Wales je znan tudi po školjkah, tudi Cardiidae, vodnih
polžih, klapavicah in polžih Littorina littorea. Sled, skuša in oslič so
pogostejše morske ribe.

Na severnih pobočjih Snowdonie so relikti predledeniške flore, tudi snowdonska
lilija – Gagea serotina ter druge alpske vrste, kot so kamnokreči Saxifraga
cespitosa, Saxifraga oppositifolia in Silene acaulis. V Walesu so številne
rastlinske vrste, ki jih ne najdemo drugje v Združenem kraljestvu, to so
Tuberaria guttata na Angleseyju in Draba aizoides na Gowerju.

V zadnjih 250 letih se je Wales preoblikoval najprej iz pretežno kmetijske
države v industrijsko in zdaj v poindustrijsko gospodarstvo. Po drugi svetovni
vojni je bilo v storitvenem sektorju največ delovnih mest. Skupna nominalna
bruto dodana vrednost v letu 2010 je bila 45.500.000.000 £ ali 15.145 £ na
prebivalca. Od sredine 19. stoletja do povojnega obdobja sta prevladovala
rudarstvo in izvoz premoga. Na vrhuncu leta 1913 je bilo v premogovništvu
južnega Walesa zaposlenih skoraj 233.000 moških in žensk, izkopali so 56
milijonov ton premoga. Cardiff je bil nekoč največje pristanišče za izvoz
premoga na svetu in nekaj let pred prvo svetovno vojno upravljal večjo tonažo
tovora kot London ali Liverpool. Leta 1920 je več kot 40 % moškega prebivalstva
delalo v težki industriji. Po mnenju profesorja Phila Williamsa je velika
gospodarska kriza "uničila Wales" zaradi njegove "velike odvisnosti od premoga
in jekla". Od sredine 1970-ih se je valižansko gospodarstvo spoprijemalo z
velikim prestrukturiranjem, številna delovna mesta v tradicionalni težki
industriji so izginila in so jih sčasoma nadomestila nova v lahki industriji in
pri storitvah. V poznih 1970-ih in zgodnjih 1980-ih je bil Wales uspešen pri
privabljanju nadpovprečnega deleža neposrednih tujih naložb v Veliki Britaniji.

Zaradi slabe kakovosti tal je velik del Walesa neprimeren za poljedelstvo in
reja živali je že tradicionalno v ospredju. Valižanska pokrajina (zaščitena s
tremi narodnimi parki) in 45 plažami z modro zastavo, pa tudi enkratna kultura
Walesa, pritegne številne turiste, ki igrajo še posebej pomembno vlogo pri
gospodarstvu podeželskih območij . Wales se je boril za razvoj ali pritegnil
visoko zaposlenost ter dodano vrednost v financah, pri raziskavah in razvoju.
Wales je postal prva država na svetu s pravično trgovino.

Plačilna enota je britanski funt. Številne valižanske banke so v 19. stoletju
izdajale svoje bankovce, zadnja banka še leta 1908; čeprav so imele banke na
Škotskem in Severnem Irskem še naprej pravico do izdaje svojih bankovcev, je
imela Bank of England monopol nad izdajanjem bankovcev v Walesu. Commercial Bank
of Wales s sedežem v Cardiffu je ustanovil sir Julian Hodge leta 1971 in je
prevzela Bank of Scotland v letu 1988 ter se združila s svojo matično družbo v
letu 2002. The Royal Mint izdaja kovance, ki krožijo po celotni Veliki
Britaniji. Vsaj en kovanec v obtoku v Združenem kraljestvu ima upodobljeno
valižansko obliko, na primer iz leta 1995 in 2000 kovanec za en funt. Po letu
2008 pa Wales ni bil zastopan na nobenem kovancu.

Glavna cesta ob južni obali Walesa je avtocesta M 4. Zagotavlja povezavo do
južne Anglije in se konča v Londonu. Odsek avtoceste, ki ga upravlja valižanska
vlada, poteka od drugega mostu čez reko Severn (valižansko Ail Groesfan Hafren)
do Pont Abrahama, Carmarthenshira in povezuje mesta Newport, Cardiff in Swansea.
Hitra cesta A 55 ima podobno vlogo ob severni obali Walesa in povezuje Holyhead
in Bangor z Wrexhamom in Flintshirom. Prav tako ima povezave do severozahodne
Anglije, predvsem do Chestra. Glavna povezava sever–jug je A 470, ki poteka od
Cardiffa do Llandudna.

Popis 2011 je pokazal, da v Walesu živi 3.063.456 prebivalcev, kar je največ v
zgodovini. V letu 2011 kar 27 % (837.000) vseh prebivalcev ni bilo rojenih v
Walesu, kar 636.000 ljudi (21 % celotnega prebivalstva Walesa) je bilo rojenih v
Angliji. Glavnina prebivalstva živi v industrijskih območjih v južnem Walesu z
mesti Cardiff, Swansea in Newport in bližnjih dolinah, veliko prebivalcev je
tudi na severovzhodu okrog Wrexhama in Flintshira.

Edward Lhuyd, kustos v Ashmoleovem muzeju, je v svojem delu Britanska
arheologija (Archaeologia Britannica) (1707) ugotovil podobnost med keltskima
jezikovnima družinama: britanska veja otoških keltskih jezikov (bretonščina,
kornijščina in valižanščina) in gelsko vejo otoških keltskih jezikov (irska
gelščina, manska gelščina in škotska gelščina). Trdil je, da britski jeziki
izvirajo iz Galije (Francija) in da gelski jeziki izvirajo z Iberskega polotoka.
Lhuyd je sklenil, da so bili jeziki keltskega izvora, ljudje, ki so govorili te
jezike pa Kelti (v skladu z novejšo priznano hipotezo sta gelščina in britščina
znani kot otoška keltska jezika, razvita skupaj iz nekaj časa ločenih jezikov
celinskih keltskih jezikov kot gelščina in britščina). Od 18. stoletja so
ljudstva Bretanije, Cornwalla, Irske, otoka Man, Škotske in Walesa znana bolj
kot Kelti in jih danes obravnavajo kot sodobne keltske narode.

Prevodi biblije v valižanščino so pomagali ohraniti uporabo valižanščine v
vsakdanjem življenju. Novo zavezo je prevedel William Salesbury leta 1567, ki ji
je sledilo popolno Sveto pismo Williama Morgana leta 1588.

Zakon o valižanščini iz leta 1993 in zakon o vladi Walesa iz leta 1998
zagotavljata, da se angleščina in valižanščina obravnavata enakopravno. Angleško
govorijo skoraj vsi ljudje v Walesu in je dejansko glavni jezik. Code-switchinh
je pogost v vseh delih Walesa in je znan po različnih izrazih, čeprav
jezikoslovci nobenega ne priznavajo. "Wenglish" je valižansko angleško narečje.
To je pomembno vplivalo na slovnico in vključuje besede, ki izhajajo iz
valižanščine. Severni in zahodni Wales ohranjata številna območja, na katerih je
valižanščina prvi jezik večine prebivalstva in so se angleščine naučili kot
drugi jezik. Po popisu 2011 je bilo 562.016 ljudi ali 19,0 % prebivalstva Walesa
sposobno govoriti valižanščino. Čeprav se večjezičnost pri majhnih otrocih
nadaljuje, je valižanščina dolgoročno stvar preteklosti.

Prometni znaki v Walesu so večinoma v angleščini in valižanščini; če se krajevna
imena razlikujejo, sta uporabljeni obe različici (na primer "Cardiff" in
"Caerdydd"), odločitev o tem, kateri je na prvem mestu, je stvar lokalne
oblasti.

Wales ima tri Unescove spomenike: gradovi in mestno obzidje kralja Edvarda I. v
Gwyneddu, akvadukt Pontcysyllte in Blaenavonska industrijska pokrajina.

Avtohtona keltska mitologija predkrščanskih Britov se je prenašala ustno v
precej spremenjeni obliki kot cynfeirdd (zgodnji pesniki). Nekatera dela so
preživela v mnogih srednjeveških valižanskih rokopisih, znanih kot Black Book of
Carmarthen (Črna knjiga iz Carmathena) in Knjiga iz Aneirina (obe iz 13.
stoletja), Taliesinova knjiga in Rhydderchova bela knjiga (obe iz 14. stoletja)
in Rdeča knjiga iz Hergesta (okoli 1400). Zgodbe iz bele in rdeče knjige v prozi
so znane kot Mabinogion, naslov je dala prva prevajalka lady Charlotte Guest in
so ga uporabljali tudi poznejši prevajalci. Pesmi, kot so Cad Goddeu (Bitka
dreves) in miselni seznam besedil, kot so Welsh Triads in Thirteen Treasures of
the Island of Britain, vsebujejo tudi mitološko gradivo. Ta besedila vsebujejo
tudi najzgodnejše oblike Arturjeve legende in tradicionalne zgodovine porimske
Britanije.

Drugi viri valižanske folklore so latinska zgodovinska zbirka Zgodovina Britov
(Historia Brittonum) iz 9. stoletja in latinska kronika Zgodovina britanskih
kraljev (Historia Regum Britanniae) iz 12. stoletja, ki jo je napisal Geoffrey
iz Monmoutha, pa tudi Valižanske pravljice (The Welsh Fairy Book) W. Jenkyna
Thomasa.

Wales se ponaša z eno najstarejših literarnih tradicij v Evropi, saj sega v 6.
stoletje in vključuje Geoffreyja iz Monmoutha in Geralda iz Walesa, ki sta po
mnenju zgodovinarja Johna Daviesa najboljša latinska avtorja srednjega veka.
Zgodnji verzi pesnikov Taliesina in Aneirina sicer niso ohranjeni v prvotni
obliki, ampak kot srednjeveške različice Pesniki knezov (Poets of the Princes)
(okoli 1100–1280) in potem Pesniki plemičev (Poets of the Gentry) (okoli
1350–1650). Pesniki knezov so bili poklicni pesniki, ki so pisali hvalnice in
elegije za valižanske kneze, medtem ko so bili pesniki plemičev šola pesnikov,
ki so uporabljali metriko cywydd. Obdobje je znano po poeziji enega največjih
valižanskih pesnikov Dafydda ap Gwilyma. Po anglizaciji nižjega plemstva se je
tradicija zmanjšala.

Kljub izumrtju profesionalnih pesnikov je vključitev avtohtone elite v širši
kulturni prostor prinesla druge literarne koristi. Humanisti, kot sta William
Salesbury in John Davies, so prinesli renesančne ideale z angleških univerz, ko
so se vrnili v Wales. Leta 1588 je škof William Morgan prevedel Sveto pismo v
valižanščino iz grščine in hebrejščine. Od 16. stoletja dalje je širjenje
"svobodnih" verzov postalo najpomembnejše za razvoj poezije, od sredine 17.
stoletja pa so številni uvoženi načini iz Anglije postali zelo priljubljeni. Do
19. stoletja je ustvarjanje valižanskega epa postala obsedenost pisateljev v
valižanščini. Posledica je bila plodovitost v količini, a neenakost v kakovosti.
Obdobje je znano po uporabi psevdonimov valižanskih pesnikov, ki je bilo
priljubljeno v gibanju eisteddfod.

Pomembnejši dogodek v 19. stoletju v valižanski književnosti je prevod
Mabinogiona. Prevedla ga je lady Charlotte Guest. To je ena najpomembnejših
srednjeveških valižanskih proznih pripovedi o keltski mitologiji v angleškem
jeziku. Leta 1885 je bil objavljen prvi roman v valižanskem jeziku Rhys Lewis,
ki ga je napisal Daniel Owen. V 20. stoletju se je zgodil pomemben premik,
pompozna in dolgočasna viktorijanska valižanska proza je bila prekinjena z
drugačno. Thomas Gwynn Jones je leta 1902 objavil delo Ymadawiad Arthur. Morija
v jarkih prve svetovne vojne je zelo vplivala na valižansko književnost, rodil
se je bolj pesimističen slog proze (T. H. Parry-Williams in R. Williams Parry).
Industrializacija južnega Walesa je tudi vplivala na ustvarjanje. Rhydwen
Williams je v poeziji in metriki opisoval pretekli podeželski Wales v smislu
industrijske pokrajine.

Po koncu druge svetovne vojne je nase opozorilo več valižanskih pesnikov in
pisateljev v angleškem jeziku. Med njimi je Alexander Cordell, katerega romani
so pogosto postavljeni v zgodovinski Wales, medtem ko je Gwyn Thomas postal glas
angleško govorečih valižanskih dolin s humornim prikazom skrb vzbujajočega
življenja. V povojnem obdobju je pisal tudi eden izmed najpomembnejših in
priljubljenih valižanskih piscev 20. stoletja Dylan Thomas, eden najbolj
inovativnih pesnikov svojega časa. Pomembna pisatelja, rojena v Walesu, ki pa
nista pisala v valižanskem jeziku ali slogu, sta še Nobelov nagrajenec Bertrand
Russell in otroški pisatelj Roald Dahl.

Veliko del keltske umetnosti so našli v Walesu. V zgodnjem srednjem veku je bilo
keltsko krščanstvo Walesa del otoške umetnosti na Britanskem otočju. Ohranjeni
so številni iluminirani rokopisi iz Walesa, od katerih so Herefordski evangeliji
in Lichfieldski evangeliji iz 8. stoletja najdragocenejši. Ricemarch Psalter iz
11. stoletja (zdaj je v Dublinu) je gotovo valižanski, iz St. Davida, in kaže
poznootoški slog z nenavadnim vplivom Vikingov.

Najboljši redki valižanski umetniki 16. in 18. stoletja so večinoma zapustili
državo, mnogi od njih so se preselili v London ali Italijo. Richard Wilson
(1714–1782) je verjetno prvi večji britanski krajinar. Čeprav je bolj znan po
svojih italijanskih prizorih, je naslikal tudi več valižanskih krajin. Konec 18.
stoletja je priljubljenost krajinske umetnosti rasla in stranke so bile v večjih
valižanskih mestih, kar je omogočalo valižanskim umetnikom, da ostanejo v svoji
domovini. Tudi umetniki iz držav zunaj Walesa so bili pripravljeni slikati
valižanske kulise, sprva zaradi keltskega preporoda. Na začetku 19. stoletja, ko
so Napoleonove vojne preprečevale velika potovanja v celinsko Evropo, so
potovali skozi Wales, ki je bil tudi dostopnejši.

Zakon o parlamentu je leta 1857 predvidel vzpostavitev številnih umetniških šol
po vsem Združenem kraljestvu, Cardiffska šola za umetnost je bila odprta leta
1865. Betws-y-Coed je postal priljubljeno središče umetnikov in njihova
umetniška kolonija je leta 1881 sooblikovala Royal Cambrian Academy of Art.
Kipar Sir William Goscombe John je izdelal številna dela za valižanska naročila,
čeprav se je naselil v Londonu. Christopher Williams, katerega teme so bile
večinoma valižanske, je tudi deloval v Londonu. Thomas E. Stephens in Andrew
Vicari sta imela zelo uspešne kariere kot portretista s sedežem v ZDA in
Franciji. Valižan sir Frank Brangwyn je le nekaj časa preživel v Walesu.

Zastava Walesa ima rdečega zmaja (Y Ddraig Goch) kneza Cadwaladerja skupaj z
barvami Tudorjev, zeleno in belo. Henrik VII. jo je uporabil v bitki pri
Bosworthu leta 1485, po kateri jo je prenesel v stolnico svetega Pavla. Rdeči
zmaj je bil nato vključen v kraljevi grb Tudorjev, da bi izrazili svoj
valižanski izvor. Leta 1959 je bila uradno priznana kot valižanska. Britanska
vključuje zastave Škotske, Irske in Anglije, ne pa tudi Walesa. Wales je
pravzaprav predstavljen z zastavo Anglije, saj je bil po zakonu leta 1535
pripojen Angliji po osvojitvi v 13. stoletju.

Narcisa in por sta tudi simbol Walesa. Por lahko zasledimo že v 16. stoletju,
medtem ko so narcise postale priljubljene v 19. stoletju. To se pripisuje
povezavi med porom v valižanščini (cenhinen) in narciso cenhinen Bedr ali por
svetega Petra. Poročilo iz leta 1916 je dalo prednost poru, ki se je pojavil na
britanskem kovancu za funt.

Heraldični znak valižanskega princa se včasih uporablja tudi za simbol Walesa.
Znak, znan kot perje valižanskega princa, je sestavljen iz treh belih peres, ki
izhajajo iz zlate krone. Pentlja pod krono ima nemški moto Ich dien (služim).
Več valižanskih skupin, tudi ragbijska zveza in valižanski polki v britanski
vojski (Royal Welsh na primer), uporablja znak ali stilizirano različico.
Valižanski princ ima pooblastilo za uporabo simbola.

Hen Wlad fy Nhadau (angleško Land of My Fathers – Dežela mojih očetov) je
narodna himna Walesa in se igra na prireditvah, kot so nogometne ali rokometne
tekme z reprezentanco Walesa, pa tudi na odprtjih valižanskih in drugih uradnih
prireditvah. "God Save the Queen", himno Združenega kraljestva, včasih igrajo ob
Hen Wlad fy Nhadau pri uradnih dogodkih s kraljevo povezavo.

Tradicionalne jedi so laverbread (izdelan iz alge Porphyra umbilicalis); bara
brith (sadni kruh); cawl (jagnječja obara); cawl cennin (porova juha);
valižanske torte in valižanska jagnjetina. Školjke so bile včasih tradicionalni
zajtrk s slanino in laverbread.

Čeprav ima Wales svojo tradicionalno hrano, je velik del kuhinje angleške, zdaj
pa tudi indijske, kitajske in ameriške. Piščanec tikka masala je najljubša jed v
državi, medtem ko so hamburgerji in kitajska hrana ter ribe in čips priljubljena
hitra hrana.



https://sl.wikipedia.org/wiki/Islandija

Islandija (islandsko: Ísland) je otoška država v severnem Atlantskem oceanu, med
Grenlandijo in Veliko Britanijo, severozahodno od Ferskih otokov.

Naseljevanje Vikingov in Keltov pa se je začelo šele v letih 870 do 874, ko je
tja prispel Norvežan lngolfur Arnarson z ženo Hallveig Frodadottir. Vikingi so
ustanovili prvo naselbino Reykjavik - Megleni zaliv. Leta 930 se je na
Þingvellirju sestal Althing, prvi parlament, ki je imel zakonodajno, sodno in
izvršilno oblast. Bil je prva taka inštitucija na svetu. Okoli leta 1000 je
parlament tudi odločil, da bodo vsi prevzeli krščansko vero. Islandska cerkev je
najprej sodila pod bremensko nadškofijo, v letih 1104−1154 pod Lund, po tem pa
pod Trondheim. Po vojni je leta 1262 parlament odločil imenovati norveškega
kralja Haakona IV. tudi za islanskega vladarja. Tako je Islandija izgubila svojo
samostojnost, otoku pa sta izmenično vladali Norveška in Danska. Leta 1397, s
Kalmarsko unijo, je Islandija padla pod Dansko, ki je odpravila samoupravo,
zaradi monopola danskih trgovcev je propadlo gospodarstvo, otok je nazadoval.
Leta 1537 je na otok prišla reformacija.

Leta 1949 je Islandija postala članica pakta NATO (na otoku je v Keflaviku
ameriško oporišče), čeprav nima svoje vojske. Leta 1970 se je pridružila EFTI,
leta 1994 se je vključila v evropski gospodarski prostor, vendar ni članica EU.

Islandija je bliže celinski Evropi kot Severni Ameriki, zato je otok zaradi
zgodovinskih, političnih, kulturnih in praktičnih razlogov vklučen v Evropo.
Najbližje leži Grenlandija (290 km), sledijo Ferski otoki (420 km), otok Jan
Mayen (570 km), Shetland in Zunanji Hebridi (oba približno 740 km) in Škotska
ter otok Orkney (približno 750 km). Norveška je oddaljena okoli 970 km.

Islandija je 18. največji otok na svetu in drugi največji otok v Evropi za
Veliko Britanijo. Glavni otok obsega 101.826 km², celotna država pa 103.000 km².
Državi pripada še trideset manjših otokov, poseljena sta Grímsey in Vestmanski
otoki (Vestmannaeyjarski arhipelag). Jezera in ledeniki pokrivajo 14,3 %
površine, samo 23 % je porasle. Največji jezeri sta Þórisvatn (naravni rezervat)
83−88 km² in Þingvallavatn 82 km², drugi pomembni pa še Lagarfljót in Myvatn.
Najgloblje jezero je Jökulsárlón z 248 m. Površje je v glavnem položno, z nekaj
ostrimi gorskimi grebeni in ledeniki. Obala se zajeda v kopno v obliki manjših
in večjih fjordov.

Islandija leži na srednje-atlantskem hrbtu in je nastala zaradi razmikanja
Severno-ameriške in Evrazijske litosferske plošče ter s tem širjenja Atlantskega
oceana v mlajšem terciarju in v kvartarju. Geološka podlaga Islandije še vedno
ni stabilna, saj se plošči še vedno razmikata za približno 2 cm na leto in tako
se Islandija še veča. V smeri JZ – SV poteka prek Islandije niz razpok, ob
katerih so številni ognjeniški stožci in lavni tokovi. Na otoku je
250 »vročih« točk in 800 izvirov vroče vode. Približno polovico površja
Islandije zavzemajo bazaltne planote, druga polovica pa je iz tefre, prhkih
ognjeniških izmečkov. Obala je dolga 4.998 km, oblikujejo jo večinoma fjordi
(severna in zahodna obala) ter obsežne prodne ravnice (sandurji). Te so
naplavile reke, ki tečejo izpod ledenikov. Na Islandiji je tudi pet ledenikov,
ki so večinoma platojski in pokrivajo več kot enajst odstotkov (11.800 km²)
površja, led pa je na nekaterih mestih debel tudi do 1.000 m. Največji ledenik
se imenuje Vatnajökull, ki pokriva okrog 8.300 km², kar je celo več, kot vsi
ostali ledeniki v Evropi. Iz njega iztekajo Breiðamerkurjokull, Skeidararjokull,
Skaftafellsjokull in Svinafellsjokull kot večji izhodni ledeniki. Tako ni čudno,
da se je Islandije prijelo ime »otok ledu in ognja«. Tu leži tudi najvišji vrh
Islandije, Hvannadalshnúkur (2.119 m). Islandski ledeniki so (po površini):

Reke se iz osrednjega dela radialno raztekajo na vse strani. Imajo velik strmec
in ledeniški rečni režim. Najdaljša reka je Thjórsá. Za otok so značilni tudi
številni slapovi, najmogočnejši po količini pretoka je Dettifoss s 500 m³/s in
je visok 44 m. Med večjimi ali zgodovinsko pomembnimi slapovi so znani še:
Gullfoss, Selfoss, Svartifoss, Goðafoss in drugi.

Nastanek Islandije je posledica razmikanja tektonskih plošč in je nastala na
grebenu: na severu pred približno 150 milijoni let in pred 90 milijoni let na
jugu. Je ena od tako imenovanih »vročih točk« na Zemlji. Podobnega nastanka so v
Atlantskem oceanu na primer Azori, Madeira in drugi. V ledeni dobi je bil otok
debelo prekrit z ledom, ledeniki pa so v pleistocenu Islandijo obrusili in
površje znižali za 100−500 m. V geološkem smislu jo lahko razdelimo na tri dele,
ki temeljijo na starosti bazaltnih kamnin. Na severozahodnem kvadrantu otoka so
terciarni bazalti, kjer so tokovi lave debeli do 3.000 m. Osrednji, jugozahodni
in vzhodni deli otoka predstavljajo kvartarne kamnine. Za te lavine tokove so
značilne razpoke široke tudi do 30 m in so nastale v zadnjih 3.000−5.000 letih.

Na Islandiji je več kot 100 vulkanov med katerimi jih je več kot 25 bruhalo v
novejši zgodovini. Izbruhi se pojavljajo približno vsakih 5-10 let in so
sestavljeni večinoma iz bazaltne lave in tefra, Hekla pa iz silicijeve magme.
Najobsežnejši izbruhi: Askja (1875, 1961), Grimsvotn (1996, 1998), Hekla
(največja vulkanska gora na otoku, visoka 1.490 m, evropskim narodom poznana
kot »pot v pekel«; novejši izbruhi 1947, 1970, 2000), Krafla (1975), Viti
(eksplozijski krater – 320 m, iz leta 1724 ), Krisuvik (1920, 2000), eno od
danes največjih geotermalnih področij na svetu.

Ker je bila Islandija v zadnji ledeni dobi pokrita z ledom, so bili vsi izbruhi
subglacialni. Taki vulkanski izbruhi povzročajo obilne poplave in jih imenujejo
jokulhlaup. Največji izbruh bazaltne lave v zgodovini (12 kubičnih km) je bil
leta 1783 izbruh vulkana Laki. Zadnji izbruhi so bili med letoma 1974-1984 iz
vulkana Krafla, manjši izbruh vulkana Hekla v letu 1991 in ponovno 26. februarja
2000 ter trije izbruhi na Grimsvotnu v letih 1996, 1998 in 2004.

Na pomembnost ognjenikov kaže dejstvo, da je bilo od naselitve okrog 150
vulkanskih izbruhov. Vulkanizem povzroča tudi širitev Islandije, saj so
najmlajši deli mlajši od 700 tisoč let.

Posledica vulkanizma so pojavi kot so gejzirji in polja brbotajočega blata.
Gejzirje srečamo tudi drugod po svetu, ime pa so dobili prav po gejzirju, ki
leži na jugovzhodu Islandije in se tako tudi imenuje − Geysir. Ta že nekaj let
miruje, zato pa v bližini bruha gejzir imenovan Strokkur. Curek vroče vode se
pojavi na 5 do 8 minut in brizgne do 40 m visoko.

Na Islandiji so tri velike geotermalne elektrarne (Krafla, Nesjavellir,
Svartsengi), ki proizvajajo okoli 17% (2004) električne energije v državi.
Največja Nesjavellir stoji na severovzhodni strani vulkana Hengill. Pridobi 840
l/s vode, s temperaturo 83 °C. Voda potuje po 16,78 km dolgem cevovodu. Krafla
Power Plant, ki se nahaja na severovzhodnem koncu Islandije v bližini jezera
Myvatn in vulkana Krafla daje 60 MW električne energije, s širitvijo pa bo
dosegla 90 MW.

Vodo po ceveh speljejo globoko pod površje, kjer se segreje, nato pa jo na
površju uporabijo za pridobivanje električne energije. Vodo nato spet pošljejo
navzdol. Geotermalne elektrarne sicer ne proizvedejo veliko elektrike, vendar
predstavlja eno najbolj sonaravnih oblik izkoriščanja energije.

Islandsko podnebje je milo oceansko in ima sveža poletja ter mile zime. Na JZ
pade letno od 800 do 2.000 mm padavin, na S pa od 400 do 700 mm. Značilne so
hitre vremenske spremembe in viharni JZ vetrovi, ki lahko povzročijo sneženje v
notranjosti tudi poleti. Islandija leži v mejnem območju hladnih arktičnih
zračnih gmot in zmerno toplih zračnih tokov. Zalivski tok obkroža Islandijo v
smeri urinega kazalca in ima zelo velik vpliv na podnebje, saj bi bil otok brez
njega komaj naseljiv.

Zima na Islandiji je relativno mila glede na lego Islandije. Topel zalivski tok
pozimi prinaša nad Islandijo relativno topel in vlažen zrak. Južni nižinski deli
Islandije imajo povprečno temperaturo januarja okoli 0 °C, medtem ko imajo
visokogorski deli Islandiji povprečno januarsko temperaturo okoli −10 °C.
Najnižje temperature se pozimi spustijo do okoli  −25 ali −30 °C na severnem
delu Islandije. Najnižja zabeležena temperatura na Islandiji je −39,7 °C.

Poletja na Islandiji so relativno hladna in vlažna. Najtoplejši mesec na
Islandiji je Julij. Južni nižinski deli ter zahodni deli Islandije imajo
povprečno julijsko temperaturo okoli 10 °C. Najtoplejši poletni dnevi na
Islandiji lahko dosežejo temperature do okoli 20 °C ali celo 25 °C. Najvišja
izmerjena temperatura na Islandiji je 30,5 °C.

Večji del Islandije je prekrit z ledeniki in staro lavo, ki je bodisi
neporaščena ali prekrita z različnimi mahovi, tudi zelo debelimi. Preostalo
površje je kamnito, deloma prekrito z gruščem, drugod pa so plitva tla z mnogo
kamenja. Le obalni pas je, zaradi mile klime in rodovitne prsti, pokrit predvsem
s travami, brusnicami in drugim jagodičevjem. Pred poselitvijo so brezovi
gozdovi (Betula pubescens) pokrivali 20% površja, vendar so ljudje s krčenjem in
pašo gozdove skrčili na sedanji 1%. Danes najdemo poleg severne breze še
trepetliko (Populus trémula), jerebiko (Sorbus aucuparia), navadni brin
(Juniperus communis) in druga manjša drevesa, predvsem vrbe. Večino ostale
površine pokriva tundra z lišaji, skromno travo in nizkim grmičevjem. Načrtno
sajenje novih gozdov je povečalo število dreves, vendar pa se ne more primerjati
s prvotnimi gozdovi. Nekateri od zasajenih gozdov so tujerodne vrste. Najvišje
drevo na Islandiji je smreka (Picea sitchensis) posajena leta 1949 v
Kirkjubæjarklaustur, ki je bila izmerjena v letu 2013 in meri 25,2 metrov v
višino.

Prostoživeče živali na Islandiji so številne ptice in morski sesalci, edini
kopenski sesalec, preden je prišel na otok človek, je bila polarna lisica, ki je
prišla v času poledenitve po kopnem. Obalne vode so bogate s planktonom in
posledično tudi z veliko vrstami rib. Ptic je preko 350 vrst, vendar so nekatere
tukaj le občasno pri preletu na druga območja. Stalno živi na otoku 73 vrst
ptic, najštevilčnejša je populacija njork (Atlantic Puffin - Fratercula
arctica), ki jo ocenjujejo na 3 milijone parov. Nekatere druge so še: arktične
lastovke, ki gnezdijo kar v travi ob cesti, čigre, lumne, galebi, ledni
viharniki, labodi, divje gosi, povsod po Islandiji pa živijo veliki črni
krokarji, ki tudi v islandskih sagah označujejo temačnost.

Človek je na otok prinesel konja, ovco, miši, severne jelene in ameriške kune.
Islandskih konj je danes na otoku 100.000 in so strogo zaščiteni. Vsi se prosto
pasejo. Poznan je tudi islandski pastirski pes.

Prvi naseljenci so prišli z Norveške okrog leta 870, leta 900 pa jih je bilo že
med 30 in 40 tisoč. Ta številka je bila nato do konca 19. stoletja zaradi
političnih dejavnikov konstantna. Takrat je število prebivalstva zaradi ribištva
začelo naraščati.

Po narodni pripadnosti je prebivalstvo Islandije zelo homogeno, saj tu živi kar
94 % Islandcev, ostalo so Danci in Američani. Po verski sestavi je 91 %
evangeličanov (uradna državna cerkev), 4 % drugih protestantov in le 1 %
katoličanov. Poseljenih je 20 % otoka, največ prebivalcev pa živi v glavnem
mestu in okolici (198.000 leta 2009) od 313.183 (julij 2012). Je najredkeje
naseljena evropska država, saj ima gostoto le 2,7 prebivalca na km², 93% jih
živi v nekaj večjih naseljih.

Islandija nima rudnega bogastva in ne ugodnih možnosti za razvoj kmetijstva in
industrije. Glavna panoga otoškega gospodarstva je ribištvo in industrija
povezana z njim. Največji problemi so majhen domači trg, pomanjkanje surovin in
odmaknjenost od drugih držav. Zaradi velike odvisnosti od ribištva se poskušajo
preusmeriti v druge panoge.

Islandija ima samo 7.000 ha njiv, kar predstavlja le 0,1% vse površine. Tu
pridelujejo predvsem repo in krompir ter silažno krmo. 22,7% površja (2,27
milijona ha) predstavljajo travniki in pašniki, na katerih gojijo govedo, ovce
in konje, prevladuje pa mlečna živinoreja. V rastlinjakih gojijo povrtnino,
cvetje in celo banane, ogrevajo pa jih z vodo iz termalnih vrelcev. Država
spodbuja kmetijstvo, saj je to eden redkih načinov, ki omogoča poselitev
podeželja.

Ribištvo predstavlja kar 40% prihodkov vsega izvoza in ustvarja 12% BDP in je
tako največji vzrok za visok življenjski standard. Na leto nalovijo 1,62
milijonov ton rib. Večino svežih rib izvozijo v Veliko Britanijo in Nemčijo. Da
ne bi preveč razredčili populacije rib, so leta 1975 razširili ozemeljske vode
na 200 morskih milj. Nihanja v ulovu poskušajo omiliti z gojenjem v
ribogojnicah.

Večina industrije se ukvarja s predelavo rib. Največ te industrije je ob glavnem
mestu na JZ države. Ribe predelujejo v ribjo moko, ribje olje, delajo pa tudi
ribje konzerve. Odvisnost od rib poskušajo omiliti s postavljanjem energijsko
intenzivne industrije. Proizvajajo umetna gnojila, postavili so tudi tovarne za
predelavo aluminija in ferosilicija. Država spodbuja tudi razvoj računalniških
podjetij, živilske in oblačilne industrije. Večino energije za industrijo
pridobivajo s hidroelektrarnami, nekaj pa tudi z geotermalnimi elektrarnami.

V poletnem času turizem prinaša pomemben dohodek državi, saj jo, kljub temu, da
je Islandija najdražja evropska država, vsako leto obišče okoli 190.000 tujih
turistov. Ljudje prihajajo gledat predvsem naravo (gejzirje, slapove, ki jih na
Islandiji ni malo in vulkanske pojave), hodijo pa tudi na opazovanje ptic in
morskih živali.

Na islandsko kulinariko je v preteklosti velik vpliv imela danska kulinarika.
Danska je namreč vladala Islandiji vse od srednjega veka. Večina islandskih
tradicionalnih jedi danes tako izhaja iz danske kulinarike.

Skyr je islandski tradicionalni jogurt. Znan je po svoji nizki vrednosti maščob
(0,5 %). Od ostalih jogurtov se razlikuje po svoji teksturi. Skyr je bistveno
gostejši od navadnih jogurtov. Podjetja, ki izdelujejo skyr na Islandiji, so
poleg navadnega okusa v prodajo uvrstile tudi skyr z okusom jagod, borovnic,
buč, hruške ...

Hákarl je gotova jed, ki je pripravljena iz mesa morskega psa. Meso je tipičnega
okusa, ki ga pridobi skozi proces fermentacije. Meso morskega psa namreč obesijo
na zraku in ga sušijo do pet mesecev. V tem času meso pridobi tipičen okus po
amonijaku.

Svið je še ena od tradicionalnih islandskih jedi. Sestavljen je iz polovice
kuhane ovčje glave (še pred kuhanjem se odstrani možgane in dlako) ter krompirja
in repe.

Eldgjá (Ognjena soteska) − 30 km dolga vulkanska razpoka nastala 935 pr. n. št.
Najlepši del je 5 km dolga, 500 m široka ter do 250 m globoka soteska z reko
Nyrðri Ófœra z dvojnim slapom.

Haukadalur − območje gejzirov na JZ delu otoka; najznamenitejši je Geysir, ki je
neredno bruhal vodo do višine 40 m in že nekaj časa miruje ter Strokkur, ki
brizga na približno 5 minut do 20 m visoko.

Jökulsárgljúfur − narodni park na SV otoka velik 120 km² s 25 km dolgo sotesko
vrezano v bazalt, s slapovoma Selfoss in Dettifoss ter zanimivimi oblikami lave.

Mývatn − jezero sredi pokrajine polne tektonskih razpok, vulkanskih stožcev,
jami z vročo termalno vodo ter krater Hverfjall (širok 1.000 m in globok 140 m).

Reykjavík − glavni in največje mesto z jezerom Tjörnin, parlamentom (1880),
katedralo (1796) in drugimi javnimi objekti, muzejem in galerijo.

Skaftafell − narodni park ob boku ledenika Vatnajökull s slapom Svartifoss, ki
pada prek bazaltnih sten.

Þingvellir − narodni park - vulkanska pokrajina na obali jezera je nastala na
stiku tektonskih plošč; zgodovinski kraj Almannagjá, kjer je zasedal prvi
parlament in je del svetovne dediščine UNESCA.

Vestmanski otoki (Vestmannœyar) − skupina 15 manjših otokov, kjer je ognjenik
Helgafell leta 1973 z lavo prekril vas in pristanišče; je gnezdišče mnogih ptic.

Skálholt − zgodovinsko med najpomembnejšimi lokacijami na Islandiji, leži ob
reki Hvítá, in je bila od leta 1056 do 1785 sedež škofije in prva uradna šola.



https://sl.wikipedia.org/wiki/Wikipedija

Wikipedija [vikipedíja] (angleško Wikipedia) ali Vikipedija je prosta spletna
enciklopedija, ki nastaja s sodelovanjem stotisočev prostovoljcev z vsega sveta.
Vsebuje geselske članke v 288 različnih jezikih in njihovih različicah,
sponzorira pa jo nepridobitna fundacija Wikimedia. Zajema tradicionalne
enciklopedične teme, obenem pa služi tudi kot almanah in zbornik. Ustanovitelj
Jimmy Wales jo opisuje kot »poskus, da bi ustvarili in ponudili prosto
enciklopedijo najvišje mogoče kakovosti prav vsakemu posamezniku v njegovem
lastnem jeziku.« Wikipedija je eno od največkrat navedenih spletišč in dnevno
doživi okoli 50 milijonov obiskov.

Wikipedija vsebuje približno 33 milijonov geselskih člankov, od katerih jih je
preko štiri milijone in pol v angleščini in preko milijona še v 11 jezikih.
Slovenska Wikipedija se z 155.180 geselskimi članki uvršča na 41. mesto (25.
november 2014) za hrvaško in armensko Wikipedijo. Od svojih začetkov -
ustanovljena je bila 15. januarja 2001 kot dopolnitev projekta Nupedia - je
nepretrgoma rasla in hkrati spodbudila nastanek novih projektov, kot so Zbirka,
Wikislovar, Wikinavedek, Wikiknjige in Wikivir. Geselske članke urejajo
prostovoljci v načinu wiki lastnemu sistemu: članke lahko spreminja kdorkoli in
kadarkoli. Sodelavci Wikipedije sami skrbijo za nepristranost člankov, tako da
so pogledi strokovnjakov ali citati iz literature povzeti, ne da bi želeli iz
njih izluščiti »objektivno resnico«. Zaradi svoje odprte narave je dovzetna za
netočnosti in vandalizem.

Pomen Wikipedije kot referenčnega dela je nekoliko sporen. Po eni strani prejema
pohvale, ker je prosto dostopna, ker jo lahko vsakdo ureja, in ker pokriva
nadvse širok razpon tem. Po drugi strani jo kritizirajo, ker ima v nasprotju s
tradicionalnimi enciklopedijami šibko osrednjo avtoriteto ter zaradi
sistematične pristranskosti, na primer zaradi slabše pokritosti tradicionalnih
enciklopedičnih tem. Geselski članki Wikipedije so na voljo pod pogoji, ki jih
navaja licenca Creative Commons-Deljenje pod enakimi pogoji-Priznanje avtorstva
(CC-BY-SA) in so zrcaljeni na številnih strežnikih po svetu. Medtem ko večina
različic Wikipedije v opredmeteni obliki še ni izšla, je bila nemška različica
maja 2005 predstavljena na DVD-plošči.

Wikipedija ima tri ključne značilnosti, ki določajo njeno mesto na svetovnem
spletu:

Wikipedijo tako kot Nupedijo (podoben projekt proste enciklopedije) podpirata
zastopnik proste programske opreme Richard Stallman in Free Software Foundation.
Stallman je razumel pomen »proste splošne enciklopedije« še pred ustanovitvijo
Nupedije in Wikipedije.

Odprtost Wikipedije ima tudi nekaj slabih lastnosti: članki, katerih tematiko
pozna malo urednikov, so netočni oziroma vprašljivi, vendar je pričakovati, da
se netočnosti s številom urejanj zmanjšajo.

Druga pomanjkljivost odprtosti so pisci, ki ne prispevajo k uporabnosti vsebine
(imenovani tudi »vandali«), temveč na različne načine povzročajo Wikipediji
škodo (npr. pišejo članke z naslovi, kot je »Žbljkmb dfkjsdflsd«). Čeprav odprta
narava te enciklopedije omogoča tak vandalizem, pa je hkrati tudi zdravilo zanj:
vsakdo ima možnost razveljaviti spremembe oziroma povrniti prejšnjo različico.
Večina jih ni registrirana kot stalni uprabnik Wikipedije (nimajo
svojega »uporabniškega imena«), tako da se njihovi prispevki prepoznajo samo po
IP-naslovu računalnika, iz katerega so uredili zadevajočo stran. Če so vandali
vztrajni, lahko administratorji strani še vedno zaščitijo pred pisanjem tako, da
jih lahko urejajo samo drugi administratorji.

Nekatere nacionalne wikipedije imajo svoje parodične različice: v slovenščini je
to Butalopedija [1], v hrvaščini Neciklopedija, v angleščini Uncyclopedia, ali
Bullsh!t Wiki v ruščini Absurdopedija in tako dalje.

Sodelavci Wikipedije sledijo nekaj preprostim dogovorom, ki se jih skušajo tudi
čim bolj držati. Ti dogovori omogočajo, da projekt tekoče deluje in da so
sodelavci produktivni. Tu jih je naštetih le nekaj, druge pa si lahko preberete
na strani Pravila in smernice.

Wikipedijo gradi na tisoče prostovoljcev, imenovanih »uporabniki«: učitelji,
študentje, zanesenjaki, izvedenci - ljudje z znanjem od vsepovsod, ki so se
znašli na spletni strani in spoznali, kako uporabna, aktivna in preprosta za
urejanje je Wikipedija. Odločili so se, da postanejo Wikipedisti in ponudijo
svoje znanje za širitev pogleda ljudi na svet, ki jih obdaja. Število sodelavcev
stalno raste - tako zanesenjakov kot strokovno izobraženih ljudi.

Wikipedija nima »glavnega urednika«. Njena ustanovitelja, Jimmy Wales (tudi
Jimbo Wales) (izvršilni direktor majhnega spletnega podjetja Bomis) in Larry
Sanger se vidita kot udeleženca, ki skrbita, da projekt ne zaide na stranpoti.

Prvih nekaj let Wikipedije je bil Larry plačan uslužbenec, zadolžen za nadzor
Wikipedije (in Nupedije). S pomočjo nasvetov skupnosti je odločal o vprašanjih,
kjer ni bilo mogoče doseči dogovora. Ko je zmanjkalo denarja za njegovo delovno
mesto, je dal odpoved.

Nekaj Larryevih prejšnjih odgovornosti so prevzeli Jimmy in skupnost
Wikipedistov. Druga dva uslužbenca Bomisa, ki sta in še prispevata k
enciklopediji, sta Tim Shell, soustanovitelj Bomisa, in programerja Jason Richey
ter Toan Vo.

Wikipedija nepretrgoma deluje od 15. januarja 2001. Slovenska različica deluje
od 26. februarja 2002.

Wiki programska oprema, ki je gnala prvo različico Wikipedije, je program
UseModWiki, ki ga je napisal Clifford Adams (»Phase I«). Januarja 2002 je
Wikipedija prešla na PHP wiki programsko opremo Magnusa Manske (»Phase II«), ki
je uporabljala MySQL bazo podatkov, napisano posebej za ta projekt in s
številnimi dodanimi funkcijami.

Čez nekaj časa je stran začela delovati tako počasi, da je urejanje postalo zelo
oteženo. Večkratni popravki programske opreme so pomagali le začasno. Nato pa je
Lee Daniel Crocker napisal novo različico, ki teče od julija 2002 (»Phase III«)
in je prinesla veliko izboljšav. Zadolžitev za popravke programa in optimizacijo
podatkovne baze je takrat prevzel Brion Vibber.

Od junija 2004 Wikipedije tečejo na devetih posvečenih strežnikih v Floridi.
Eden izmed njih je namenjen le za podatkovno bazo, štirje pa odgovarjajo na
zahtevke spletnih brskalnikov po Wikipedijah. Na vseh teče Fedora Core. Za
pospešitev delovanja se strani za anonimne uporabnike, dokler so veljavne,
predpomnijo na datotečnem sistemu, kar pomeni, da za večino zahtevkov branje iz
baz in sestavljanje strani ni potrebno. Na take zahtevke odgovarjata dva Squid
strežnika.

Vsi strežniki si delijo dva omrežna datotečna strežnika NFS (prvotni in
nadomestni; prvotni je hkrati tudi e-poštni strežnik). Od avgusta 2005 teče
Wikipedija na skupno več kot 80 strežnikih.

Februarja 2002 so se wikipedisti španske Wikipedije odločili, da jim delo pod
okriljem fundacije Wikimedia ne ustreza in ustanovili ločen projekt Enciclopedia
Libre. Želeli so se namreč izogniti oglaševanju preko Wikipedije, o čemer so v
tistem času potekale intenzivne razprave. Kasneje so te razprave zamrle in se je
splošno uveljavilo prepričanje, da Wikipedija z njim ne bo zbirala sredstev.
Kljub temu pa se wikipedisti Enciclopedia Libre fundaciji Wikimedija za zdaj ne
želijo priključiti, čeprav to ni izključeno v prihodnje.



https://sl.wikipedia.org/wiki/Italija

Itálija (italijansko Italia), uradno Republika Italija (italijansko Repubblica
Italiana), je unitarna parlamentarna republika v južni Evropi. Italija pokriva
območje 301.338 km2, v glavnem Apeninski polotok, ki ga zaradi značilne oblike
včasih imenujejo lo Stivale, to je škorenj. Prevladuje sredozemsko podnebje. Z
61 milijoni prebivalcev je med članicami EU po številu prebivalcev na četrtem
mestu. Italija je visoko razvita država in ima po obsegu BDP tretje največje
gospodarstvo v Evro-območju ter osmo v svetovnem merilu.

Od antike dalje so na ozemlju dandanašnje Italije cvetele kulture, kot recimo
etruščanska kultura, Magna Graecia in druge; vse je sčasoma vsrkal vase Rim,
stoletja dolgo vodilno politično in versko središče zahodne civilizacije, glavno
mesto Rimskega imperija in krščanstva. Več stoletij se je v srednjem veku
italijanski polotok soočal s katastrofalnimi vpadi barbarskih plemen, od 11.
stoletja dalje pa so zacvetele pomorske republike, ki so z ladijskim prometom,
trgovino in bančništvom dosegle veliko blaginjo (moderni kapitalizem ima gotovo
svoje korenine v srednjeveški Italiji). Posebno v času renesanse je italijanska
kultura dosegla nove višave in človeštvu dala učenjake, umetnike in velikane,
kot so bili Leonardo da Vinci, Galileo, Michelangelo in Machiavelli. Italijanski
raziskovalci, kot so bili Marco Polo, Krištof Kolumb, Amerigo Vespucci in
Giovanni da Verrazzano so odkrili nove poti na Daljni vzhod in v Novi svet ter
odprli vrata v evropejsko dobo odkritij. Kljub temu pa je preostali srednji vek
Italija ostala razdrobljena na številne sprte države, ki so druga za drugo
postale plen evropskih velikih sil, kot so bile Francija, Španija in pozneje
Avstrija. V Italiji je nastopilo dolgo obdobje usihanja, ki je trajalo vse do
sredine 19. stoletja.

Po več neuspešnih poskusih je v drugi in tretji vojni za neodvisnost v letih
1859−1866 združenje Italije uspelo, več ali manj v obsegu dandanašnje Italije.
Od konca 19. stoletja do začetka 20. stoletja se je nova Kraljevina Italija
hitro industrializirala, se razširila v kolonialni imperij in tako postala
svetovna sila. Industrializacija je pri tem južno Italijo in italijansko
podeželje več ali manj obšla; posledica je bilo obsežno in občutno izseljevanje.
Kljub zmagi v I. svetovni vojni je po njej Italija doživela obdobje gospodarske
krize in družbenih prevratov, ki so leta 1922 odprli vrata fašistični diktaturi.
Kasnejše sodelovanje v II. svetovni vojni na strani Sil osi se je končalo z
vojaškim porazom, razsulom gospodarstva in državljansko vojno. Leta 1946 je
Italija ukinila monarhijo, vzpostavila demokracijo in doživela dolgotrajen
gospodarski razcvet, ki jo je popeljal med najbolj razvite države sveta in leta
1990 na peto mesto med gospodarstvi sveta.

Italija igra pomembno vlogo v vojaških, kulturnih in diplomatskih zadevah na
evropski in svetovni ravni.[a] Prav tako vidi svet v Italiji večjo regionalno
silo. [b] Italija je ena od ustanovnih in vodilnih članic EU. Italija je član
številnih mednarodnih institucij, med drugim OZN, NATO, OECD, OVSE, DAC, STO,
G6, G7, G8, G10, G20, Unija za Sredozemlje, Latinska unija, Svet Evrope,
Srednjeevropska pobuda, ASEM in Združevanje za soglasje.

Narodnostna in kasneje državna meja se je med Slovenijo in Italijo v pozni
antiki oz. zgodnjem srednjem veku oblikovala približno na črti langobardskega
limesa; po odhodu Langobardov iz našega ozemlja v severni del italijanskega
polotoka so izpraznjeno ozemlje zasedli Slovani. Na mejnem področju je zaradi
neprestano spreminjajoče se meje tako po drugi svetovni vojni v Italiji ostala
številčna slovenska manjšina, v Sloveniji italijanska manjšina (glej: Londonski
memorandum), del Italijanov pa je takratno Jugoslavijo zapustil (glej: optanti).
Za Slovenijo je italijansko gospodarstvo takoj za Nemčijo in pred Avstrijo drugi
največji zunanjetrgovinski partner. Pri poslovanju sicer Slovenija beleži
trgovinski primanjkljaj. Za Italijo je po obsegu zunanjetrgovinskega poslovanja
Slovenija na približno 27. mestu.

O izvoru imena »Italija« obstaja veliko teorij, ravno tako veliko število
predlogov s strani zgodovinarjev in jezikoslovcev. Po eni od običajnejših razlag
naj bi bil naziv Italia posredno (prek grščine) izposojenka iz oskijskega
Víteliú , kar pomeni »dežela mladega goveda« (gl. latinski vitulus = »tele«, in
umbrijski vitlo = »tele«) . Bik je bil simbol južnih italskih plemen, pogosto
upodobljen med državljansko vojno (91-88 pr. n. št.), ko v znak kljubovanja
svobodnih plemen nabada rimskega volka. Tako trdi grški zgodovinar Dionizij iz
Halikarnasa, skupaj z legendo, da je Italija dobila ime po Italusu, kralju
Enotrov, ljudstva verjetno grškega izvora, kar omenjata tudi Aristotel in
Tukidid.

Ime Italia je prvotno veljala le za tisti del polotoka, ki ga danes poznamo pod
imenom Južna Italija - to je po Antiohu iz Sirakuze Bruttium, ozemlje Brukov,
oziroma Enotrija, ki so jo poseljevali Enotri in pozneje Itali. Odgovarja
približno moderni Kalabriji, to so pokrajina Reggio Calabria ter del pokrajin
Catanzaro in Vibo Valentia. Z združitvijo Enotrov in Italov sta Enotria in
Italija postali sinonim in ime se je začelo nanašati tudi na večino Lukanije
(današnje Bazilikate). Grki so s časom ime »Italia« začeli uporabljati za vse
večje območje, vendar se je pojem šele v času vladavine cesarja Avgusta (konec
1. stoletja pred našim štetjem) razširil na celoten polotok vse tja do Alp.

Izkopavanja po vsej Italiji so dokazala prisotnost neandertalca vse do starejše
kamene dobe pred okrog 200.000 leti, sodobni človek pa se je pojavil pred
približno 40.000 leti. Starodavna ljudstva pred-rimske Italije - kot so bili
Umbrijci, Latinci (iz katerih so izšli Rimljani), Volski, Samniti, Kelti in
Liguri, ki so naseljevali severno Italijo, in mnogi drugi - so indoevropski
narodi; glavni zgodovinski narodi, ki niso indoevropske dediščine, so med drugim
Etruščani, Elimi in Sikani na Siciliji in prazgodovinski Sardi na Sardiniji.

Med 17. in 11. stoletjem pred našim štetjem so mikenski Grki prišli v stik z
Italijo in v 8. in 7. stoletju pred našim štetjem ustanovili kolonije vzdolž
celotne obale Sicilije. Južni del italijanskega polotoka je postal znan kot
Magna Graecia. Tudi Feničani so ustanovili kolonije na obalah Sardinije in
Sicilije.

Rim, naselje okoli broda na reki Tiberi, je po legendi bilo ustanovljeno leta
753 pred našim štetjem; po nekaj stoletjih je preraslo v ogromen imperij, ki se
je raztezal od Britanije do meja Perzije, zajemalo je celotno Sredozemlje, med
drugim tudi ozemlje današnje Slovenije. V imperiju sta se grška in rimska,
skupaj s še mnogo drugimi, združili v edinstveno civilizacijo. Rimska zapuščina
je globoko vplivala na zahodno civilizacijo in oblikovala večji del sodobnega
sveta. Med počasnim zatonom rimskega cesarstva po tretjem stoletju našega štetja
je imperij leta 395 našega štetja razpadel v dva dela. Zahodni del cesarstva je
leta 476 našega štetja postal kraljestvo, ko je germanski poglavar Odoaker
odstavil poslednjega cesarja; vzhodna polovica cesarstva je zahodni del
preživela za tisoč let.

Po padcu Zahodnega rimskega cesarstva so Italijo zasedli Ostrogoti V 6. stoletju
je sledila kratka gotska vojna (535-554), ko je Italijo zasedel bizantinski
cesar Justinijan. Ko so Italijo kasneje v istem stoletju zasedli Langobardi,
drugo germansko pleme, se je prisotnost Bizanca skrčila na Ravenski eksarhat in
politične enotnosti polotoka je bilo za naslednjih 1.300 let konec. Kraljestvo
Langobardov je konec 8. stoletja zavzel Karel Veliki in ga vključil v Frankovsko
cesarstvo. Franki so tudi podprli nastanek Papeške države v osrednji Italiji. Do
13. stoletja so v italijanski politiki prevladovali spori in boji med svetimi
rimskimi cesarji in papeštvom, večina italijanskih mestnih državic pa se je
zanašala na osebno politično prepričanje svojih sinjorjev (gibelini so podpirali
cesarja, gvelfi pa papeža).

V teh prevratnih časih je Italija doživela vzpon svojevrstne institucije,
srednjeveške komune. Glede na brezvladje, ki je bilo posledica skrajne
ozemeljske razdrobljenosti in boja med cesarstvom in Papeško državo, so lokalne
skupnosti skušale same od sebe ponovno vzpostaviti javni red in mir. Leta 1176
je Lombardska liga, zveza mestnih državic, v bitki pri Legnanu premagala
nemškega cesarja Friderika Barbarosso in s tem večini mest v severni in osrednji
Italiji zagotovila dejansko neodvisnost. V obalnih in južnih predelih so se
pomorske republike, najbolj vidno pri tem Benetke, Genova, Piza in Amalfi,
vpletle v križarske vojne, pri tem prišle do občutnega vpliva v Sredozemlju in
do monopola na trgovske poti na vzhod.

Na jugu je v 9. stoletju Sicilija postala islamski emirat, ki je cvetel do
poznega 11. stoletja, ko so ga, skupaj z večino Lombardije in bizantinskih
kneževin v južni Italiji, osvojili Normani. Norman Rogerij Altavilla (francosko
Hauteville) je osnoval Sicilsko kraljestvo, ki je obsegalo Sicilijo, Kalabrijo
in Apulijo ter njihove posesti, ki so segale skoraj do Rima, s čimer je postalo
tretje po obsegu med Evropskimi kraljevinami. Zadnja Altavilla na prestolu sta
bila Tancredi, ki je umrl leta 1194, in njegov komaj devetletni sin, ki ga je
Henrik VI. z lahkoto premagal. S tem je vsa južna Italija prešla pod oblast
dinastije Hohenstaufen, nato pa jo je po letu 1266 prevzela Kapetska hiša Anjou
in po zapletenem zaporedju dogodkov od 15. stoletja dalje Aragonska dinastija.
Sardinija, nekdanja bizantinska provinca, je razpadla v neodvisne države, znane
kot Giudicati, čeprav so bili nekateri deli otoka pod oblastjo Genove in Pize; v
15. stoletju so otok osvojili Aragonci. Črna smrt, to je pandemija kuge, je leta
1348 je zaznamovala Italijo, saj je pomorila skorajda tretjino njenega
prebivalstva. Okrevanje od kuge je pripeljalo do ponovnega dviga mest, trgovine
ter gospodarstva in s tem omogočilo razcvet humanizma in renesanse, ki sta se
kasneje razširila po Evropi.

V 14. in 15. stoletju je bila Italija razdeljena na več držav. Sardinija in
Sicilija sta bili avtonomni kraljevini. Neapeljsko kraljestvo je pokrivalo ves
južni del polotoka skoraj do Rima, kjer je mejilo na Papeško državo. Na
severovzhodu je Beneška republika, ki je zajemala tudi Istro in Dalmacijo,
segala daleč proti zahodu še preko Bergama. Na skrajnem zahodu in delno v
današnji Franciji so bila posestva Savojcev. Med temi velikimi državami so bile
posejane manjše komune in sinjorije (glej zemljevid). Najvažnejše sinjorije so
bili Medičejci v Firencah, Visconti in Sforza v Milanu, Della Scala v Veroni in
Este v Ferrari.

V tem zgodovinskem obdobju, ko komune prehajajo v sinjorije in nato sinjorije s
silo uveljavljajo svojo oblast, izstopata osebnosti Cosima de' Medici in
njegovega naslednika Lorenza, ki sta prva uvidela pomen mirnega sožitja s sosedi
in dobrih odnosov z evropskimi državami onstran Alp. Druge sinjorije niso bile
tako razgledane in so se v medsebojnih vojnah toliko izčrpale, da so jih pozneje
tuji osvajalci (francoski in španski) zlahka podjarmili. Leta 1454 sta Beneška
republika in Milanska vojvodina zaključili vojno, ki je trajala skoraj 30 let.
Sklenili sta Premirje v Lodiju in s tem v deželo po stoletjih prinesli mirne
čase. Ta mir je obstal naslednjih štirideset let. Obdobje relativnega miru je
bilo podlaga za začetek italijanske renesanse, imenovane Rinascimento. Bogastvo,
ki so ga dosegla italijanska mesta v preteklih stoletjih, pokroviteljstvo
vladajočih družin, kot so bili Medičejci v Firencah in priselitev grških
učenjakov in besedil po turškem zavzetju Konstantinopla so pospešili kulturni
razvoj italijanskih mest.

Italijanska renesansa je dosegla vrhunec v 15. in 16. stoletju, ko so tuji vdori
pahnili deželo v vrtinec italijanskih vojn. Ideje in ideali renesanse so se
kmalu razširili v Severno Evropo, Francijo, Anglijo in številne druge dele
Evrope. Medtem so odkritja v Amerikah, portugalska odkritja novih poti v Azijo
in vzpon Otomanskega cesarstva, to je dejavniki, ki so spodjedli tradicionalno
italijansko prevlado v trgovini z vzhodom, povzročili dolg gospodarski upad
polotoka.

Po italijanskih vojnah (1494-1559) so mestne države postopoma izgubile svojo
neodvisnost in prišle pod tujo prevlado, najprej pod Španijo (1559 do 1713) in
nato pod Avstrijo (1713-1796). V letih 1629-1631 je ponoven izbruh kuge pomoril
okoli 14 % prebivalcev Italije. Poleg tega je moč španskega imperija v 17.
stoletju začela upadati in z njim njegovo premoženje v Neaplju, na Siciliji,
Sardiniji in v Milanu. Posebno južna Italija je sčasoma postala osiromašena in
odrezana od dogodkov v drugih delih Evrope. V 18. stoletju v vojni za špansko
nasledstvo, Avstrija nadomesti Španijo kot prevladujočo tujo silo, Savojska hiša
pa se dvigne kot regionalna sila in razširi na Piemont in Sardinijo. V istem
stoletju so gospodarske in državne reforme, ki so jih v več državah začele
vladajoče elite, zaustavile dve stoletji trajajoče usihanje. Med Napoleonskimi
vojnami je prišlo do zavzetja severne in osrednje Italije in nastanka nove
kratkotrajne italijanske kraljevine, podrejene Napoleonovi Franciji, medtem ko
je južno polovico polotoka upravljal Joachim Murat, Napoleonov svak, kronan za
neapeljskega kralja. Dunajski kongres je leta 1814 obnovil razmere konec 18.
stoletja, vendar pa idealov francoske revolucije ni bilo mogoče izkoreniniti,
ponovno so prišli na površje med političnimi prevrati, značilnimi za prvi del
19. stoletja.

Po koncu španske nasledstvene vojne in po mirovni konferenci v Haagu leta 1720
je Kraljevina Sardinija pripadla Piemontski hiši Savojcev, ki so s tem pridobili
kraljevi naslov.

V okviru liberalnih revolucij, ki so se leta 1848 razširile po Evropi, je
Kraljevina Sardinija razglasila vojno napoved Avstrijskemu cesarstvu. Po porazu
in prekinitvi premirja je leta 1859 ponovno napadla avstrijsko cesarstvo v drugi
vojni za neodvisnost, ki se je ob pomoči Francije končala z osvoboditvijo
Lombardije.

Tako so bile leta 1860 politične sile na Apeninskem polotoku v glavnem samo tri.
Kraljevina Sardinija (Piemont, Ligurija, Sardinija, Lombardija, Emilija-Romanja
in Toskana), Papeška država (Umbrija, Marke, Lacij) in Kraljevina Dveh Sicilij
(Abruci, Molize, Kampanija, Bazilikata, Apulija, Kalabrija in Sicilija).

V letih 1860-1861 je general Giuseppe Garibaldi s podporo kralja Viktorja
Emanuela II. osvojil Kraljevino Dveh Sicilij, tako da je vlada Sardinije pod
vodstvom grofa Cavourja 17. marca 1861 lahko razglasila združeno italijansko
kraljestvo. Teritorialne posesti so se razširile leta 1866, ko si je po tretji
italijanski osamosvojitveni vojni Italija priključila Benečijo. Zadnji del
Italije, to je Rim, je bil priključen z zavzetjem preostalega ozemlja Papeške
države, ko so Italijani zapolnili brezvladje nastalo po umiku francoskih čet iz
Rima leta 1870 (po porazu v francosko-pruski vojni).

Sardinska Albertinska ustava iz leta 1848 je od leta 1861 dalje veljala za
celotno kraljevino Italijo. Značilnost Albertinskega statuta je njegova
fleksibilnost, ki je v prvem obdobju kraljevine (do leta 1920) dovolila razvoj
političnega sistema od absolutistične kraljevine do parlamentarne ustavne
monarhije.

Medtem ko se je severna Italija hitro industrializirala, so njena podeželja in
vsa južna Italija ostala nerazvita in prenaseljena, tako da je bilo na milijone
ljudi prisiljenih seliti se v tujino; politična moč italijanske socialistične
stranke je pri tem neprestano rastla kot alternativa liberalizmu in konkurenca
tradicionalnemu konservativizmu. Zadnji dve desetletji 19. stoletja se je
Italija razvila v kolonialno silo, zavzela je Somalijo, Eritrejo in pozneje
Libijo in Dodekanez.

Italija, z alianso treh povezana z nemškim cesarstvom in cesarsko-kraljevsko
Avstro-Ogrsko, je leta 1915 prestopila na stran zaveznikov zaradi njihovih
obljub, po katerih naj bi po zmagi prišla do znatnih ozemeljskih dobičkov, med
drugim zahodne Kranjske, avstrijske Primorske, Dalmacije, kot tudi kot dela
Otomanskega cesarstva. Vojna je bila sprva neodločena, saj se je italijanska
vojska zapletla v izčrpavajočo frontalno vojno v Alpah (gl. Soška fronta), s kaj
malo uspehov in z zelo visokimi izgubami. Končno so oktobra 1918 Italijani
sprožili množično protiofenzivo (šele po svojem uničujočem umiku, posledici
čudeža pri Kobaridu), ki se je tudi zaradi izčrpanosti Avstro-Ogrske končala z
zmago pri Vittoriu Venetu. Italijanska zmaga je pomenila konec vojne na
italijanski fronti, povzročila propad Avstro-Ogrske monarhije in je bila
pomemben vzrok za konec prve svetovne vojne manj kot dva tedna pozneje.

Med vojno je umrlo več kot 650.000 italijanskih vojakov in prav toliko
civilistov, kraljevina pa se je znašla na robu stečaja. V okviru mirovnih pogodb
- Pogodbe iz Saint-Germaina (1919), Rapalske pogodbe (1920) in Rimske pogodbe
(1924) je Italija dobila večino obljubljenih ozemelj, vendar ne celotne
Dalmacije (razen Zadra), kar je nacionalistom omogočilo zmago
imenovati »pohabljena zmaga«. Poleg tega si je Italija prisvojila madžarsko
pristanišče na Reki (Reška država), ki ni bilo med ozemlji, obljubljenimi v
Londonu, vendar ga je ob koncu vojne zasedel Gabriele D'Annunzio.

Posledica splošnega nezadovoljstva po opustošenju Velike vojne je bil nastanek
fašistične stranke, ki jo je vodil Benito Mussolini. Oktobra 1922 so Črne srajce
Narodne fašistične stranke tvegale državni udar (»Pohod na Rim«), ki se je
izjalovil; v zadnjem trenutku pa je kralj Viktor Emanuel III. zavrnil objavo
izrednega stanja in imenoval Mussolinija za predsednika vlade. V naslednjih
nekaj letih je Mussolini prepovedal vse politične stranke in omejil osebne
svoboščine, kar je bil uvod v diktaturo. Ti koraki so pritegnili mednarodno
pozornost in sčasoma navdihnili podobne diktature, kot npr. v nacistični Nemčiji
in v Španiji pod Francom.

Leta 1935 je Mussolini napadel Etiopijo, zaradi česar je prišlo do mednarodne
izolacije in izstopa Italije iz Lige narodov; Italija se je povezala z
nacistično Nemčijo in Japonskim imperijem in odločno podprla Francisca Franca v
španski državljanski vojni. Leta 1939 si je Italija prisvojila Albanijo, ki je
do takrat desetletja dolgo bila de facto protektorat. Italija je vstopila v
drugo svetovno vojno 10. junija 1940. Po začetnih uspehih (osvojitev britanske
Somalije in invazija na Egipt, zasedba Slovenije in dela Hrvaške) so Italijani
utrpeli hude poraze v Grčiji, v Rusiji in v Severni Afriki. V času obstoja
Ljubljanske pokrajine so italijanski okupatorji številne Slovence (in tudi druge
pod italijansko zasedbo) zaprli v koncentracijska taborišča (Gonars, Rab in
druga).

Zavezniki so se julija 1943 izkrcali na Siciliji, kar je pripeljalo do propada
fašizma in padca Mussolinija 25. julija istega leta. 8. septembra 1943 se je
Italija predala. Nemcem je hitro uspelo prevzeti nadzor nad severno in osrednjo
Italijo. Dežela je ostala bojišče ves preostali del vojne, saj so zavezniki le
počasi napredovali proti severu.

Na severu so Nemci ustanovili Italijansko socialno republiko (RSI), nacistično
marionetno državo pod vodstvom Mussolinija. V obdobju po premirju je prišlo do
vzpona obširnega antifašističnega odporniškega gibanja (t. i. Resistenza).
Sovražnosti so se končale 29. aprila 1945 s predajo nemških sil v Italiji. V
spopadu je umrlo (vključno s civilisti) skoraj pol milijona Italijanov,. Med
vojno in po njej je domnevno prišlo do pobojev Italijanov, ki naj bi jih zlasti
Slovenci nato pometali v t. i. fojbe, kar je večina nepristranskih študij nato
ovrgla. italijansko gospodarstvo je bilo več ali manj na tleh; leta 1944 je
dohodek na prebivalca bil na najnižji točki od začetka 20. stoletja.

Italija je z referendumom postala republika dne 2. junija 1946, ki se odtlej
praznuje kot Dan republike. To so bile tudi prve volitve, na katerih so lahko
glasovale Italijanke. Kraljeva družina je že 13. junija zapustila Italijo.
Republikanska ustava je bila sprejeta 1. januarja 1948.

V okviru Mirovne pogodbe z Italijo iz leta 1947 je večino Slovenskega primorja
dobila Jugoslavija, Svobodno tržaško ozemlje pa se je kasneje razdelilo med obe
državi (glej: londonski memorandum). Italija je izgubila tudi vse svoje
kolonialne posesti, italijanski imperij je uradno nehal obstajati.

Strah italijanskih volivcev pred morebitnim komunističnim prevzemom oblasti je
bil ključnega pomena za izid na prvih splošnih volitvah 18. aprila 1948, na
katerih so krščanski demokrati, ki jih je vodil Alcide De Gasperi, kot plaz
dosegli zmago. Naslednjega leta, 1949, je Italija postala članica NATO.
Marshallov načrt je pomagal oživiti italijansko gospodarstvo, ki je do poznih
šestdesetih uživalo obdobje trajne gospodarske rasti, ki ga po pravici lahko
imenujemo »italijanski gospodarski čudež«. Leta 1957 je Italija bila ena od
ustanovnih članic Evropske gospodarske skupnosti (EGS), iz katere je leta 1993
nastala Evropska unija (EU).

Od konca šestdesetih do začetka osemdesetih let je država doživljala svinčena
leta, ko je doživela gospodarsko krizo (predvsem po naftni krizi 1973), obširne
družbene spore in teroristične poboje, katerih krivci so bile nasprotujoče si
ekstremistične skupine, ob domnevni vpletenosti vohunskih služb ZDA in Sovjetske
zveze. Svinčena leta so doživela vrhunec leta 1978 v umoru voditelja krščanske
demokracije Alda Mora leta 1978 in leta 1980 v poboju na železniški postaji v
Bologni, v katerem je umrlo 85 ljudi.

Leta 1980, prvič od leta 1945, sta dve vladi vodila predsednika, ki nista bila
iz vrst Krščanske demokracije: Giovanni Spadolini, liberalec, in Bettino Craxi,
socialist; krščanski demokrati so pri tem ostali še naprej glavna vladna
stranka. Med Craxijevo vlado si je gospodarstvo opomoglo in Italija je zasedla
peto mesto med svetovnimi industrijskimi silami in s tem vstopnico v skupino G7.
Zaradi ekspanzivne politike pa je med Craxijevo vlado italijanski državni dolg
skokovito rasel in kmalu presegel 100 % BDP.

Devetdeseta leta so Italijo postavila pred pomembne izzive, kajti volivci -
razočarani zaradi politične paralize, visokega javnega dolga in obsežne
sistemske korupcije (poznane kot Tangentopoli), ki jo je razkrila raziskava
čiste roke (Mani pulite) - so zahtevali korenite reforme. V škandale so bile
vpletene vse večje stranke, še posebej pa stranke v vladni koaliciji: krščanska
demokracija, ki je vladala skoraj 50 let, je doživela hudo krizo, ki se je
končala z razpadom stranke v več frakcij. Komunisti so se reorganizirali kot
socialdemokratska sila. V devetdesetih letih in prvem desetletju novega
tisočletja sta Italiji vladala izmenoma desna sredina pod vodstvom medijskega
magnata Silvija Berlusconija in leva sredina, ki jo je vodil univerzitetni
profesor Romano Prodi; za to obdobje je značilna gospodarska paraliza, ki je
leta 2008 privedla do recesije.

Med letoma 2008 in 2015 je država prestala 42 mesecev upadanja BDP. Gospodarska
kriza je bila eden od glavnih razlogov, zaradi katerih je leta 2011 odstopil
Berlusconi. Vlado konservativnega predsednika vlade je zamenjal tehnokratski
kabinet, ki mu je načeloval Mario Monti.

Po splošnih volitvah aprila 2013 je podsekretar demokratske stranke Enrico Letta
kot vodja velike koalicije oblikoval novo vlado; zaradi sporov s sekretarjem PD
Matteom Renzijem je Letta 14. februarja 2014 odstopil, Renzi pa je 22. februarja
prisegel kot novi predsednik vlade. Renzi je začel pomembne ustavne reforme, kot
je ukinitev senata in nov volilni zakon. Vendar pa državljani njegovih reform na
referendumu niso podprli, zato je odstopil tudi sam in prepustil mandat Paolu
Gentiloniju, ki je postal že peti premier v petih letih.

Italija se nahaja v južni Evropi, med zemljepisno širino 35° in 47° severno, in
zemljepisno dolžino 6 in 19° vzhodno. Na severu mejijo na Italijo Francija,
Švica, Avstrija in Slovenija, meja poteka v grobem po razvodju Alp, ki obdajajo
dolino reke Pad in Beneško ravnino. Na jugu obsega celoten italijanski polotok
in poleg številnih manjših otokov dva sredozemska otoka, Sicilijo in Sardinijo.
Suvereni državi San Marino in Vatikan sta enklavi v Italiji, Campione d'Italia
pa je italijanska eksklava v Švici.

Skupna površina države je 301.230 km², od katerih 294.020 km² predstavlja suho
zemljo, 7.210 km² pa vode. Vključno z otoki ima Italija obalo in mejo v dolžini
7.600 km na Jadranskem, Jonskem, Tirenskem morju 740 km; dolžina meje s Francijo
je 488 km, z Avstrijo 430 km, Slovenijo 232 km, s Švico pa 740 km. Ostanek
prispevata obe enklavi, San Marino (39 km) in Mesto Vatikan (3,2 km).

Apenini tvorijo hrbtenico polotoka, Alpe pa večino njene severne meje, z
najvišjo točko države na Mont Blancu (4810 m).[c] Pad, najdaljša reka Italije
(652 km), izvira v Alpah na zahodni meji s Francijo in na svoji poti do
Jadranskega morja prečka Padsko nižino. Pet največjih jezer, razvrščenih po
velikosti, je: Gardsko jezero (367,94 km2), Maggiore (212,51 km2, Italija ga
deli s Švico), Komsko jezero (145,9 km2), Trazimensko jezero (124,29 km2) in
Bolsena (113,55 km2).

Država je na stičišču evrazijske in afriške plošče, kar je vzrok za občutno
potresno in vulkansko dejavnost. V Italiji se nahaja več vulkanov, od katerih so
nekateri aktivni, na primer Etna (tradicionalno mesto Vulkanove kovačije),
Stromboli, Vulcano in Vezuv. Slednji trije so edini aktivni vulkani v celinski
Evropi. Vezuv je najbolj znan po izbruhu, ki je uničil Pompeje in Herculanum.
Dejavnost vulkanov je ustvarila več otokov in hribov, severno-zahodno od Neaplja
pa je najti velike aktivne kaldere, Campi Flegrei.

Čeprav država obsega italijanski polotok in večino južne alpske kotline,
nekateri deli italijanskega ozemlja segajo onkraj Alpskega bazena, nekateri
otoki pa so izven evrazijskega epikontinentalnega pasu. Ta ozemlja so naslednje
občine: Livigno, Sesto/Sexten, San Candido/Innichen, Dobbiaco/Toblach (delno),
Chiusaforte/Kluže, Tarvisio/Trbiž, Curon Venosta/Graun im Vinschgau (delno), ki
so vsi del porečja Donave, vode iz Val di Lei pa odtekajo v Ren. Otoka Lampedusa
in Lampione se nahajata na afriškem epikontinentalnem pasu.

Po obdobju hitre gospodarske rasti je trajalo kar nekaj časa, preden se je
Italija soočila s svojimi okoljskimi težavami. Po nekaj izboljšavah se po
ekološki trajnosti Italija dandanes uvršča na 84. mesto na svetu Narodni parki
pokrivajo približno pet odstotkov države. V zadnjem desetletju je Italija
postala ena od vodilnih svetovnih proizvajalcev obnovljive energije; je na
četrtem mestu na svetu, kar se tiče sončne energije. in na šestem mestu pri
izkoriščanju vetrne energije (2010). Obnovljivi viri energije danes
predstavljajo približno 12 % celotne porabe primarne in končne energije v
Italiji, za leto 2020 se načrtuje delež 17 %.

Onesnaženje zraka ostaja resen problem, zlasti v industrializiranem severu, tako
da je Italija leta 1990 pri industrijskih emisijah ogljikovega dioksida bila na
desetem mestu na svetu. Italija je dvanajsta največja proizvajalka ogljikovega
dioksida. {{efn|Upoštevane so samo neposredne emicije zaradi človeških
dejavnosti. Drugi toplogredni plini so izključeni, prav tako naravno kroženje
CO2.</ref> Ravni smoga so se v sedemdesetih in osemdesetih letih občutno
zmanjšale, tako da se smog pojavlja vse bolj redko in tudi ravni žveplovega
dioksida se znižujejo; industrijska dejavnost, visoke gostote prometa in
posledični zastoji v največjih mestnih območjih so kljub temu dalje vzrok resnih
okoljskih in zdravstvenih težav.

Mnogi vodotoki in predeli obale so onesnaženi zaradi industrijske in kmetijske
dejavnosti. Zaradi dviganja voda kot posledice globalnega segrevanja Benetke
zadnja leta redno doživljajo poplave. Odpadki iz industrijske dejavnosti se ne
odstranjujejo po zakonskih predpisih, kar negativno vpliva na zdravje
prebivalcev; najhujša posledica te kriminalne malomarnosti se je pokazala ob
katastrofi v Sevesu. Država je med letoma 1963 in 1990 uporabljala več jedrskih
reaktorjev, vendar je po černobilski katastrofi in po referendumu o tem
vprašanju jedrski program bil zaključen; odločitev je vlada leta 2008
razveljavila in odločila gradnjo štirih jedrskih elektrarn s francosko
tehnologijo. To odločitev je prekrižal referendum po jedrski nesreči pri
Fukušimi.

Kot posledica krčenja gozdov, nezakonite gradnje in slabe skrbi za zemljišča se
pojavlja globoka erozija v vseh gorskih področjih Italije, kar je že privedlo do
velikih ekoloških nesreč, kot sta bili poplavi v Vajontu leta 1963 in Sarnu leta
1998 ter zemeljski plazovi v Messini leta 2009.

Za raznolikost italijanskega podnebja se je zahvaliti veliki dolžini polotoka in
njeni gorati notranjosti. Pogorja so zelo pomemben dejavnik v razvoju podnebnih
pogojev. Alpe so zapreka za mrzle tokove, ki prihajajo iz severa, pa tudi za
vlažne dotoke iz Atlantika. Apenini imajo kljub skromni višini gorovja
kontinentalno podnebje z dolgimi in mrzlimi zimami ter skromnimi padavinami.
Alpe in Apenini zapirajo padsko-beneško nižavje, ki ima zato večinoma celinsko
podnebje, z ostrimi zimami in vročimi poletji. V ostalih področjih polotoka in
na večjih otokih je zaradi različne zemljepisne širine podnebje zelo raznoliko,
od vlažno subtropskega do vlažno celinskega in oceanskega.

Obalna območja Ligurije, Toskane in večina juga na splošno ustreza vzorcu
sredozemskega podnebja po Köppnovi klasifikaciji podnebja (CSA). Razmere na
obalnih območjih polotoka se lahko zelo razlikujejo od vremena v višjih predelih
in po dolinah notranjosti, predvsem v zimskih mesecih, ko je na višinah po
navadi hladno in pogosto zasneženo. Obalne pokrajine majo blage zime in topla in
na splošno suha poletja, pri tem je lahko v nižinskih dolinah v poletnih mesecih
precej vroče. Povprečne zimske temperature so od 0 °C v Alpah do 12 °C na
Siciliji, povprečne poletne temperature pa se gibljejo od 20 °C do več kot 30
°C.

Italija je od leta 1946 unitarna parlamentarna republika. Predsednik Italijanske
republike (Presidente della Repubblica) (od leta 2015 dalje Sergio Mattarella),
je vodja države. Predsednika volita za enkratni sedemletni mandat parlament in
senat na skupni seji. Italija ima demokratično ustavo v pisni obliki, ki je plod
dela ustavodajne skupščine, sestavljene iz predstavnikov vseh protifašističnih
sil, ki so prispevali k porazu nacističnih in fašističnih sil v civilni vojni.

Italija ima parlamentarno vlado, ki temelji na proporcionalnem volilnem sistemu.
Parlament je povsem dvodomni: poslanska zbornica (ki se sestaja v Palazzo
Montecitorio) in Senat Republike (ki se sestaja v palači Madama), imata enake
pristojnosti. Predsednik Sveta ministrov (Presidente del Consiglio dei
Ministri), je italijanski predsednik vlade. Predsednika vlade in kabinet imenuje
predsednik republike, vendar jim mora parlament z glasovanjem dati zaupnico, da
lahko prevzamejo posle. Sedanji predsednik vlade je Matteo Renzi, član
Demokratske stranke.

Mesto, ki ga zaseda, je podobno večini drugih parlamentarnih sistemov, vendar
ima italijanski premier manj moči kot nekateri njegovi kolegi. Predsednik vlade
nima pravice zahtevati razpustitev parlamenta ali odpustiti ministre (to so
izključne pravice predsednika republike) in Svet ministrov, ki ima dejansko
izvršilno oblast, ga mora z glasovanjem potrditi, da lahko prevzame naloge
predsednika vlade.

Posebnost italijanskega parlamenta je, da so v njem zastopani italijanski
državljani, ki stalno živijo v tujini: 12 poslancev in 6 senatorjev se voli v
štirih prekomorskih volilnih enotah. Poleg tega je za italijanski senat tudi
značilno majhno število dosmrtnih senatorjev, ki jih predsednik imenuje »za
izjemne domoljubne zasluge na socialnem, znanstvenem, umetniškem ali literarnem
področju«. Nekdanji predsedniki republike, so po uradni dolžnosti dosmrtni
senatorji.

Tri glavne politične stranke Italije so Demokratska stranka, Forza Italia in
Gibanje petih zvezd. Na splošnih volitvah 2013 so te tri stranke dobil 579 od
skupno 630 sedežev v poslanski zbornici in 294 od skupno 315 v senatu. Večina
preostalih sedežev je dobil kratkoživ volilni blok za podporo odhajajočemu
predsedniku vlade Montiju, skrajna leva stranka Levica, Ekologija, Svoboda in pa
stranke, ki so nastopale na volitvah samo v enem delu Italije: Severna liga,
Južnotirolska ljudska stranka, Vallée d'Aoste in Veliki jug. Dne 15. novembra
2013 so odpadni poslanci iz stranke Forza Italia ustanovili Novi desni center.

Civilno in kazensko sodstvo ima v Italiji tri stopnje: mirovni sodnik in
tribunal, prizivno sodišče, kasacijsko sodišče. Za kazensko sodstvo so določene
še naslednje strukture: porotno sodišče (za težke zločine, recimo umore) prve
stopnje, prizivno porotno sodišče (za težke zločine) druge stopnje, nadzorni
urad, nadzorno sodišče, sodišče za mladoletne. Ustavno sodišče Italijanske
republike ( Corte Costituzionale), novost po drugi svetovni vojni, odloča o
skladnosti zakonov z ustavo.

Od svojih začetkov v sredini 19. stoletja je organizirani kriminal prepojil
družbeno in gospodarsko življenje v mnogih področjih Italije. Dohodki, ki jih
ima mafija se cenijo na 9 % italijanskega BDP.

Poročilo Censis 2009 navaja 610 občin, v katerih je zaznana močna prisotnost
mafije, v njih živi 13 milijonov Italijanov, proizvedejo pa 14,6 % italijanskega
BDP. Kalabrijska 'Ndrangheta, danes verjetno najmočnejše kriminalno združenje v
Italiji, je že sama odgovorna za 3 % italijanskega BDP. Vendar pa je Italija z
0,013 umori na 1,000 ljudi na 47. mestu (v skupini 62 držav) in na 43. mestu pri
posilstvih (v skupini 65 držav), kar so relativno nizke vrednosti za razvite
države.

Italija je ustanovni član Evropske skupnosti, zdaj Evropske unije (EU), in NATO.
Italija je bila sprejeta v Združene narode leta 1955, in je član in močan
zagovornik številnih mednarodnih organizacij, kot so na primer Organizacija za
gospodarsko sodelovanje in razvoj (OECD), Splošni sporazum o carinah in trgovini
/ Svetovna trgovinska organizacija (GATT / STO), Organizacija za varnost in
sodelovanje v Evropi (OVSE), Svet Evrope in Srednjeevropska pobuda. Nedavno je
po izmeni predsedovala mednarodnim organizacijam, kot so Konferenca za varnost
in sodelovanje v Evropi (KVSE), predhodnica OVSE, v letu 1994; G8; in EU v letu
2009 in od julija do decembra 2003.

Italija močno podpira večstransko mednarodno politiko in dejavnosti OZN na
področju mednarodne varnosti. Leta 2013 je v tujini delovalo 5.296 italijanskih
vojakov, ki so bili udeleženi pri 33 misijah ZN in Nata v 25 državah sveta.
Italija je poslala vojake v podporo mirovnim misijam ZN v naslednja področja:
Somalijo, Mozambik in Vzhodni Timor; poleg tega podpira NATO in operacije ZN v
Bosni, na Kosovem in Albaniji. Italija ima od februarja 2003 v podporo Operation
Enduring Freedom (OEF) več kot 2.000 vojakov v Afganistanu. Italija še vedno
podpira mednarodna prizadevanja za obnovo in stabilizacijo Iraka, vendar pa je
novembra 2006 umaknila svoj vojaški kontingent okoli 3.200 vojakov in v državi
zadržala samo humanitarne delavce in drugo civilno osebje.

Avgusta 2006 je Italija poslala v okviru mirovne misije OZN UNIFIL okoli 2450
vojakov v Libanon, Italija je ena od največjih podpornikov palestinske
nacionalne oblasti, saj je samo 2013 prispevala 60 milijonov €.

Italijanska kopenska vojska, mornarica, letalske sile, karabinjerji in finančna
straža skupaj tvorijo italijanske oborožene sile, ki jim ukazuje vrhovni
obrambni svet pod predsedstvom predsednika Italije. Od leta 2005 dalje je
služenje vojaškega roka povsem prostovoljno. Leta 2010 je imela italijanska
vojska 293.202 aktivnih članov, od tega 114.778 karabinjerjev. Italijanski
vojaški izdatki v letu 2010 uvrščajo državo na deseto mesto na svetu, znesek v
višini 35,8 milijarde odgovarja 1,7 % nacionalnega BDP. V okviru Natove
strategije jedrskega sodelovanja Italija gosti tudi 90 jedrskih bomb ZDA, ki se
nahajajo na letališču Aviano.

Italijanska kopenska vojska (Esercito Italiano) je državna obrambna sila, ki je
v letu 2008 štela 109.703 pripadnikov. Njena najbolj znana bojna vozila so
pehotno bojno vozilo Dardo, protitankovsko vozilo Centauro in tank Ariete, med
zrakoplovi je omeniti nedavno v misijah ZN uveden helikopter Mangusto. Prav tako
ima na voljo veliko število oklepnih vozil Leopard 1 in M113.

Italijanska vojna mornarica (Marina Militare) je bila najbolj prizadeta ob
sklenitvi mirovne pogodbe leta 1947, saj ji je bilo prepovedana posest
letalonosilk, podmornic in torpedovk, medtem ko je bila pehotna vojska
prikrajšana le za jurišna vozila. Zato je Marina Militare takoj po vojni
odkupila enote, ki so jih bili zavezniki zapustili v Italiji, in jih skupaj s
preostanki svoje flote MAS popravila in predelala ter klasificirala kot pomožna
plovila. Od 26 zaseženih torpedovk je mornarica pridobila sedem plovil Higgins
78ft. in trinajst Vosper 70ft., ostale so bile neuporabne in so služile za
nadomestne in rezervne dele. S temi ladjami je Italija patruljirala dolgo morsko
mejo z Jugoslavijo v prvih povojnih letih. Ko je leta 1949 Italija postala
članica NATO, so se prepovedi Pariškega miru nekoliko zrahljale. Leta 1951 so
bila omenjena »pomožna plovila« reklasificirana in so postala motosiluranti, to
je torpedovke. Postopoma se je obnovila gradnja novih rušilcev, podmornic in
večnamenskih fregat. Leta 2004 je bila splovljena letalonosilka Cavour (C 550),
ki je od leta 2011 glavna ladja (ammiraglia) Italijanske mornarice. Ker spadajo
letala pod zračne sile italijanske vojske, se je mornarica opredelila za gradnjo
helikopterjev; leta 1956 je bila ustanovljena prva helikopterska enota s sedežem
v kraju Augusta pri Sirakuzah. Danes je na letalonosilki Cavour C 550 parkiranih
deset letal na površini in 12 helikopterjev v hangarju. Italijanska mornarica,
kot članica zveze NATO, sodeluje v številnih mirovnih operacijah po svetu. V
letu 2008 je imela 35.200 aktivnih vojakov, 85 ladij in 123 letal.

Italijanske zračne sile (Aeronautica Militare) so leta 2008 imele 43.882
zaposlenih, na voljo je bilo 585 letal, med drugimi 219 lovskih letal in 114
helikopterjev. Kot začasno rešitev in nadomestek za najete prestreznike Tornado
ADV so zračne sile najele 30 letal F-16 Block 15 ADF in štiri letala F-16B Block
10. V prihodnjih letih bo uvedla 121 EF2000 Eurofighter Tajfunov, ki bodo
zamenjali najeta letala F-16 Fighting Falcon. Nadaljnje posodobitve so
predvidene za Tornado IDS / IDT in AMX floto. Transport zagotavlja flota 22
transportnih letal C-130j in Alenia G.222; 12 od njih se bo nadomestilo z novo
razvito različico G.222, ki se imenuje C-27J Spartan.

Karabinjerji (Corpo dei Carabinieri) so avtonomni korpus vojske, vojaška
policija Italije in policijski organ. Različne veje karabinjerjev so glede na
njihovo funkcijo podrejene različnim ministrstvom; za vzdrževanje javnega reda
in varnosti je korpus odgovoren Ministrstvu za notranje zadeve.

Finančna straža (Corpo della guardia di finanza) je odgovorna za boj proti
finančnemu kriminalu (davčna utaja, ponarejanje denarja ...) in tihotapstvu
(vključno z ilegalnimi prestopi meje), v zadnjih letih pa tudi proti drogam,
mafiji, terorizmu idr., pri čemer pa opravlja tudi klasične policijske naloge za
zaščito javnega reda in miru. Trenutno (2013) upravlja Finančna straža 60.695
oseb, 10.190 vozil, 302 plovili, 16 letal in 86 helikopterjev.

Italija je razdeljena na 20 dežel (it. regione - redžòne); med njimi je pet
dežel, ki imajo poseben avtonomni status, na osnovi katerega lahko sprejemajo
svojo zakonodajo o nekaterih lokalnih zadevah. Država je dalje razdeljena v 9
posebnih izvenpokrajinskih organov oz. mestnih območij (Città Metropolitane
[čità metropolitàne]) in 101 pokrajino (it. provincia - provìnča), ki se dalje
delijo v 8.047 občin (it. comune - komùne).

Italija ima kapitalistično mešano gospodarstvo, ki je tretje po velikosti v
evroobmočju in osmo v svetovnem merilu. Država je ustanovni član G7, G8,
evroobmočja in OECD.

Italijo se šteje za eno najbolj industrializiranih držav sveta in za vodilno v
svetovni trgovini in izvozu. Je visoko razvita država, po kakovosti življenja
zaseda 8. mesto na svetu in 25. mesto po indeksu človeškega razvoja. Kljub
nedavni svetovni gospodarski krizi ostaja italijanski BDP na prebivalca po kupni
moči približno na povprečju EU 27, stopnja brezposelnosti (12,6 %) pa je
nekoliko nad povprečjem evrskega območja. Država je znana po svoji
ustvarjalnosti in inovativnosti, po velikem in konkurenčnem kmetijstvu (Italija
je največja proizvajalka vina na svetu), ter po svoji vplivni in zelo kakovostni
avtomobilski, strojni, prehrambeni, oblikovalni in modni industriji.

Po velikosti je italijanska industrija na šestem mestu na svetu. Značilno zanjo
so svetovne multinacionalke, ki jih je manj kot v gospodarstvih primerljive
velikosti, in pa številna dinamična mala in srednje velika podjetja, združena v
številnih industrijskih predelih, ki so hrbtenica italijanske industrije.
Rezultat je proizvodnja, ki se pogosto osredotoča na izvoz izdelkov za tržne
niše in luksuznih izdelkov, zato je po eni strani manj sposobna konkurirati na
osnovi količine, po drugi strani pa se z visoko kakovostnimi izdelki izogne
konkurenci iz Kitajske in drugih razvijajočih se azijskih gospodarstev.

Država je bila leta 2009 sedma na svetu po izvozu. Najtesnejše trgovinske vezi
ima z drugimi državami Evropske unije, ki nosijo delež približno 59 % njene
celotne trgovine. Njene največje stranke v EU so Nemčija (12,9 %), Francija
(11,4 %) in Španija (7,4 %). Tradicionalno področje primarnega pomena za
italijansko gospodarstvo je turizem: leta 2013 jo je obiskalo 47,7 milijonov
tujih gostov; prihodki iz te panoge so znašali v tem letu 43,9 milijard USD, s
čimer se je Italija uvrstila na peto mesto na svetu po številu obiskovalcev in
na šesto po zaslužku.

Italija je del enotnega evropskega trga z več kot 500 milijonov potrošnikov.
Številne domače poslovne politične odločitve temeljijo na sporazumih med
evropskimi članicami unije (EU) in na zakonodaji EU. Italija je uvedla skupno
evropsko denarno enoto Evro leta 2002. Je članica evro območja, ki predstavlja
okoli 330 milijonov državljanov. Njeno monetarno politiko določa Evropska
centralna banka.

Italijo sta zelo težko prizadeli recesija konec prejšnjega stoletja in kasnejša
evropska kriza državnih dolgov, ki še zaostrujeta strukturne probleme v državi.
Po močni rasti BDP 5-6 % na leto med 1950 in 1970 in postopni upočasnitvi v
1980-90, je državno gospodarstvo od začetka drugega tisočletja praktično
zastalo. Politični napori za oživetje rasti v obliki masivne porabe so sčasoma
pripeljali do hudega porasta javnega dolga, ki je v letu 2014 znašal več kot
135 % BDP, kar Italijo uvršča na drugo mesto v EU - za Grčijo z javnim dolgom
174 %. Pri tem je treba vedeti, da je za razliko od Grčije največji kos
italijanskega javnega dolga v rokah njenih državljanov in raven zadolženosti
gospodinjstev je veliko nižja od povprečja OECD.

Globoke gospodarske razlike med severom in jugom države negativno vplivajo na že
obstoječe sdružbeno-ekonomske probleme, na primer na ogromno razliko v
statističnem dohodku med severnimi in južnimi občinami. Ameriški Indeks
ekonomske svobode državo uvršča na 86. mesto na svetu zaradi neučinkovite
državne birokracije, visoke stopnje korupcije, visokih davkov in javnih
stroškov, ki predstavljajo približno polovico nacionalnega BDP.

Za Slovenijo je italijansko gospodarstvo takoj za Nemčijo in pred Avstrijo drugi
največji zunanjetrgovinski partner. Pri poslovanju sicer Slovenija beleži
trgovinski primanjkljaj. Za Italijo je po obsegu zunanjetrgovinskega poslovanja
Slovenija na približno 27. mestu.

Leta 2004 je prometni sektor v Italiji ustvaril promet v višini približno 119,4
milijard in zaposloval 935.700 ljudi v 153.700 podjetjih. Leta 2005 je bilo
prijavljenih 34.667.000 avtomobilov (590 avtomobilov na 1.000 prebivalcev) in
4.015.000 tovornih vozil.

Italijansko cestno omrežje sestoji iz 183.705 km državnih, deželnih,
pokrajinskih in občinskih cest plus 6.629 km avtocest, ki so v javni lasti
(delnice) in pod nadzorstvom finančnega holdinga Atlantia. Avtoceste so
dvopasovne v dolžini 4.079,2 km in tripasovne za 1.747,8 km; predorov je 663 za
skupno 808,4 km plus trije mednarodni tuneli za skupno 25,4 km; mostov in
viaduktov je 1590 za skupno 996,3 km. Za oskrbo in popravila skrbi več podjetij;
najpomembnejše je ANAS, delniška družba z edinim delničarjem državo, kateremu je
zaupanih 938 km cestišča plus skupno 373 km cestnih vozlišč. Avtoceste so
označene s črko A in številko na zeleni podlagi, na primer A 1 (avtocesta št.
1), ostale ceste so označene z dvema črkama in številko na modri podlagi, na
primer SS 1 (državna cesta št. 1), SR 2 (deželna cesta št. 2), SP 3 (pokrajinska
cesta št. 3), samo občinske ceste so na beli podlagi, na primer SC 4 (občinska
cesta št. 4). Poleg tega so vse glavne ceste označene tudi z lastnim imenom,
recimo SS 1 se imenuje Aurelia, A 1 pa Autostrada del Sole.

Železniško omrežje je v lasti delniške družbe Ferrovie dello Stato, čigar edini
delničar je država, kar pomeni, da je bilo podjetje sicer privatizirano po
evropskih smernicah, vendar samo formalno. Zaposluje okoli 70.000 oseb. Leta
2008 bilo skupaj dolgo 16.529 km, od tega je bilo 11.727 km elektrificiranih, po
njem pa je vozilo 4.802 lokomotiv in motornih vlakov.

Pristanišč je 352, od katerih je 45 jezerskih, ostala so morska. Večinoma gre za
manjše ribiške in turistične pristane, uradno je samo 43 pristanišč, ki lahko
sprejemajo večje ladje. Najpomembnejše je genovsko pristanišče, ki je največje v
državi in drugo največje v Sredozemlju. Kljub temu ga v trgovskem prometu
prekaša Tržaško pristanišče, predvsem zaradi modernega kontejnerskega terminala,
ki ga uvršča takoj za Koprom v sam vrh jadranskih pristanišč. Trgovsko floto
sestavlja 581 ladij. Potniški promet v 47 večjih pristaniščih je leta 2011
skupno znašal 46 milijonov oseb. . Omrežje celinskih plovnih poti je leta 2002
zajemalo 1.477 km plovnih rek in kanalov.

Leta 2012 je bilo v Italiji na voljo 129 letališč, od teh 49 mednarodnih
(vključno z dvema vozliščema, Malpensa v Milanu in Fiumicino v Rimu), 47 za
interni promet, 2 helikopterski in 1 hidroplansko letališče in 30 privatnih
letališč; omeniti le treba tudi 229 privatnih prostorov (na primer na
nebotičnikih) za helikopterski promet, od katerih je 66 last zdravstvenih
ustanov . Leta 2005, ko se je potniški promet najbolj razvil vsled pogojev "low
cost", je Italija imela na voljo civilno zračno floto približno 389.000 enot,
kar vključuje velike linijske avione (samo Alitalia jih ima danes, po občutnem
skrčenju zadnjih let, 109 v istočasni uporabi), ne-linijske avione na dolgo
razdaljo, manjša "charter" letala in privatna letala.

Kljub tem številkam se Italija ne odlikuje po posebni skrbi za razvoj prometnih
infrastruktur. Posebno južni predeli države so v tem smislu hudo zaostali v
primerjavi z drugimi evropskimi državami.

Italijanska znanstvena skupnost je zaslužna za številna pomembna odkritja v
fiziki in v drugih vedah. Med renesanso so italijanski vsesplošni učenjaki, kot
so Leonardo da Vinci (1452-1519), Michelangelo (1475-1564) in Leon Battista
Alberti (1404-1472), pomembno prispevali na različnih področjih, med drugim na
področju biologije, arhitekture in gradbeništvo. Galileo Galilei (1564-1642),
fizik, matematik in astronom, je igral pomembno vlogo v znanstveni revoluciji
šestnajstega stoletja. Njegovi dosežki so med drugim ključne izboljšave
teleskopa in posledično astronomskih opazovanj ter končno zmagoslavje
kopernikovstva nad ptolemajevim modelom. Tudi drugi astronomi, kot sta bila
Giovanni Domenico Cassini (1625-1712) in Giovanni Schiaparelli (1835-1910), so
bili med očeti številnih pomembnih odkritij o osončju. Z matematiko se je Joseph
Louis Lagrange (rojen kot Giuseppe Lodovico Lagrangia, 1736-1813) udejstvoval že
pred svojim odhodom iz Italije. Fibonacci (pribl. 1170 – pribl. 1250), in
Gerolamo Cardano (1501-1576) sta zaslužna za temeljne dosežke v matematiki. Svet
se ima Luca Pacioliju zahvaliti za osnove računovodstva. Fizik Enrico Fermi
(1901-1954), Nobelov nagrajenec, je vodil ekipo v Chicagu, ki je razvila prvi
jedrski reaktor in je znan po številnih drugih prispevkih na področju fizike,
kot je recimo njegov delež pri razvoju teoriji kvantne mehanike. Številni
italijanski fiziki so bili prisiljeni zapustiti Italijo leta 1930 zaradi
fašističnih zakonov proti Judom, recimo Emilio G. Segre (1905-1989) (ki je
odkril elementa tehnecij in astat ter antiproton), in Bruno Rossi (1905-1993),
pionir na področju kozmičnih žarkov in rentgenske astronomije.

Drugi ugledni fiziki so tudi Amedeo Avogadro (najbolj znan po svojih prispevkih
k molekularni teoriji, kot sta Avogadrov zakon in Avogadrova konstanta),
Evangelista Torricelli (izumitelj barometra), Alessandro Volta (izumitelj
električnega akumulatorja), Guglielmo Marconi (izumitelj radija), Ettore
Majorana (znan po Majoranovih fermionih), Carlo Rubbia (Nobelova nagrada za
fiziko leta 1984 za dela, ki so vodila odkritja delcev W in Z v CERNu). V
biologiji je Francesco Redi kot prvi izpodbil teorijo spontane generacije z
dokazom, da črvi izvirajo iz mušjih jajčec, in podrobno opisal 180 zajedavcev;
Marcello Malpighi je ustanovitelj mikroskopske anatomije, Lazzaro Spallanzani pa
je avtor pomembnih raziskav na področju delovanja teles, razmnoževanja živali in
teorije celic. Camillo Golgi, katerega mnogi dosežki vključujejo odkritje
Golgijevega kompleksa, je utrl pot teoriji o nevronih, Rita Levi-Montalcini pa
je odkrila živčni rastni faktor (za to odkritje je leta 1986 dobila Nobelovo
nagrado za fiziologijo ali medicino). V kemiji je Giulio Natta prejel leta 1963
Nobelovo nagrado za kemijo leta za svoje delo na visokih polimerih. Giuseppe
Occhialini je prejel Wolfovo nagrado za fiziko za odkritje pionski ali pi
-mezonski razpad leta 1947. Ennio de Giorgi je 1990 prejel Wolfovo nagrado za
matematiko za svojo rešitev Bernsteinovega problema o minimalnih površinah in
19. Hilbertovega problema o regularnosti rešitev za eliptične parcialne
diferencialne enačbe.

Ob koncu leta 2013 je imela Italija 60.782.668 prebivalcev. Gostota prebivalstva
na osnovi tega števila - 202 prebivalca/km2 - je višja kot v večini
zahodnoevropskih držav, vendar je porazdelitev prebivalstva zelo neenakomerna.
Najgosteje poseljena območja so Padska nižina (kjer živi skoraj tretjina
prebivalstva) in metropolitanska območja Rima in Neaplja; obširna področja, kot
so višja področja Alp in Apeninov, planote Basilicata in otok Sardinija, pa so
zelo redko poseljena.

Prebivalstvo Italije se je v 20. stoletju skoraj podvojilo, vendar je bila rast
zelo neenakomerna zaradi obsežnih migracij s podeželja na jugu v industrijska
mesta na severu, katerih vzrok je bil italijanski gospodarski čudež v letih
1950-1960. Visoke ravni rodnosti in števila rojstev so trajale do leta 1970.
Kasneje so začele dramatično upadati, kar je imelo za posledico hitro staranje
prebivalstva. Ob koncu prejšnjega stoletja je bil eden od petih v Italiji
starejši od 65 let. V zadnjih letih je Italija sicer doživela precejšnjo porast
rodnosti. Splošna stopnja rodnosti se je z rekordno nizke ravni leta 1995 z 1,18
otroka na žensko v letu 2008 dvignila na 1,41. Po pričakovanjih bo rodnost
dosegla leta 2030 1,6-1,8 otroka na žensko.

Od konca 19. stoletja vse do 1960. je Italija bila država množičnega
izseljevanja. V letih 1898-1914, ko je italijansko izseljevanje doseglo vrhunec,
se je vsako leto izselilo približno 750.000 Italijanov. Skupno je zapustilo
domovino več kot 25 milijonov Italijanov; gre za največjo množično migracijo
sodobnih časov. Dandanes tako šteje italijanska diaspora več kot 4,1 milijona
državljanov; če upoštevamo osebe popolnoma ali delno italijanskega rodu, živi
izven Italije najmanj 60 milijonov ljudi, predvsem v Argentini, Braziliji,
Urugvaju, Venezueli, Združenih državah Amerike, Kanadi, Avstraliji in Franciji.

Treba je opozoriti na to, da se je ustanovitev metropolitanske regije Reggio
Calabria preložila na leto 2016, ker je bil mestni svet Reggio Calabria ukinjen
in je trenutno pod državnim nadzorstvom zaradi prisotnosti mafijske
organizacije.

Slovenska zamejska skupnost se je začela oblikovati leta 1866 s priključitvijo
Benečije iredentistični Italiji, medtem ko so druga poselitvena območja
Slovencev ostala v skupni avstro-ogrski državi do konca prve svetovne vojne.
Rapalska pogodba 1920 med Italijo in Kraljevino SHS je tudi slovensko Primorje
dodelila Italiji, s tem pa večinoma slovensko prebivalstvo podvrgla
italijanizaciji, ki je svoj višek dosegla s fašističnimi ukrepi v tridesetih
letih. Med drugo svetovno vojno je bilo ozemlje na skrajnem vzhodu Italije ena
od vročih točk konflikta. Po vojni je po italijansko-jugoslovanski mejni črti
potekala tudi meja med kapitalizmom in socializmom, vendar kapitalistično
gospodarstvo slovenski skupnosti, ki je ostala onkraj meja Jugoslavije, ni
prineslo blaginje, saj je bila slovenska manjšina obravnavana kot morebitna peta
kolona jugoslovanske politike. Četudi je po ozemlju potekala tako imenovana
železna zavesa, je bila to ena najbolj odprtih meja v razdeljeni Evropi. Vsled
tega je obmejna skupnost gospodarsko uspevala le zaradi možnosti posredovanja
pri blagovni menjavi med državama. Konec hladne vojne in osamosvojitev Slovenije
sta spremenila politične okoliščine in prinesla nove možnosti čezmejnega
sodelovanja oz. povezovanja manjšine z matico.

V Italiji živi, poleg poznane skupnosti Slovencev, še ena skupnost Slovanov:
Moliški Hrvati, potomci Hrvatov, ki so se preselili na današnje področje v 15.
stoletju.

Po letu 1980 je do takrat jezikovno in kulturno homogena družba Italije začela
pritegovati velike tokove tujih priseljencev. Danes gre za približno 4,9
milijona tujih rezidentov, kar predstavlja približno 8,1 % celotnega
prebivalstva, med njimi več kot pol milijona otrok, rojenih v Italiji s tujim
staršem - drugi generaciji priseljencev; pri tem so izključeni tuji državljani,
ki so naknadno pridobili italijansko državljanstvo (v letu 2008 53.696 oseb).

Uradne številke tudi ne vključujejo nezakonitih priseljencev, katerih število je
zelo težko določiti; v letu 2008 se njihovo število ceni na najmanj 670.000. Po
padcu berlinskega zidu in po nedavnih širitvah Evropske unije so glavni valovi
priseljencev izvirali iz nekdanjih socialističnih držav srednje in vzhodne
Evrope (zlasti Romunije, Albanije, Ukrajine in Poljske). Drugo najpomembnejše
področje priseljevanja v Italiji je vedno bila sosednja Severna Afrika (predvsem
Maroko, Egipt in Tunizija), z visokimi števili kot posledico arabske pomladi.
Poleg tega v zadnjih letih narašča migracija z Daljnega vzhoda (predvsem iz
Kitajske in Filipinov) ter Latinske Amerike.

Trenutno je približno milijon romunskih državljanov (približno desetina med
njimi so Romi) uradno registriranih v Italiji, tako da gre za najpomembnejšo
posamezno državo izvora, sledijo Albanci in Maročani s približno 500.000 ljudi
vsak. Število neregistriranih Romunov je težko oceniti, ocena iz 2007 govori o
pol milijona ali več.[d]

Uradni jezik Italije je italijanščina. Po oceni ISTAT ima 64 milijonov
prebivalcev italijanščino za materni jezik, skupno število italijansko
govorečih, skupaj s tistimi, ki jim je drugi jezik, pa je približno 85
milijonov. Italija ima številna regionalna narečja, vendar pa so se, vzporedno z
razvojem državnega sistema izobraževanja, razlike v pogovornem jeziku v 20.
stoletju zmanjšale. V petdesetih in šestdesetih letih je prišlo do hitrejšega
poenotenja zaradi gospodarske rasti in vzpona množičnih medijev in televizije
(državna radiotelevizija RAI je pomagala oblikovati standardno italijanščino).

Pravno je priznanih več manjšinskih jezikov: albanščina, katalonščina, nemščina,
grščina, slovenščina, hrvaščina, francoščina, frankoprovansalščina, furlanščina,
ladinščina, okcitanščina in sardinščina (Zakon št. 482 z dne 15. december 1999).
Francoščina je so-uradni jezik v Dolini Aoste - čeprav gre v resnici za
frankoprovansalščino. Nemščina ima isti status v Južni Tirolski, poleg nje pa
tudi ladinščina v nekaterih delih te pokrajine in v nekaterih delih sosednjega
Trentina. Slovenščina je so-uradni jezik v pokrajinah Trst, Gorica in Videm.

Med manjšinske jezike niso vključena takoimenovana »italijanska narečja«, ki so
emilijanščina, ligurščina, lombardščina, napoletanščina, piemontščina,
romanjolščina, beneščina in sicilščina. Že uradno poimenovanje te skupine daje
razumeti, da jih Italijanska republika pravno ne priznava kot samostojne jezike,
čeprav so nekateri izmed njih, na primer sicilščina, popolnoma razvite in
zgodovinsko avtohtone govorice. Niti ni zadostni razlog za vključitev teh
jezikov med manjšinske jezike njihov ne-italski izvor, kot na primer v slučaju
lombardščine, ki je galo-romanski jezik.

Zaradi občutnega priseljevanja zadnjih let ima Italija številne prebivalce,
katerih materni jezik ni italijanščina. Po italijanskem državnem inštitutu za
statistiko je romunščina najpogostejši materni jezik med tujimi prebivalci v
Italiji: skoraj 800.000 ljudi govori kot prvi jezik romunščino (21,9 % vseh
tujih prebivalcev, starih 6 let in več). Drugi prevladujoči materni jeziki so
arabščina (govori jo več kot 475.000 ljudi; 13,1 % tujih prebivalcev),
albanščina (380.000 oseb) in kitajščina (255.000 ljudi). Drugi jeziki v Italiji
so med drugim ukrajinščina, hindi, poljščina in tamilščina.

Italijanska ustava določa, da so vse religije enakopravne, kar uvršča Italijo
med laične države, to je tiste, ki se niso opredelile za uradno državno
religijo, vendar je večina državljanov rimokatoliške vere. V letu 2010 je delež
Italijanov, ki se istovetijo s katoliško vero, znašal 81,2 %., od katerih 30,6 %
aktivnih, medtem ko je bilo 18,5 % laikov (nereligioznih oseb).

Državna ustava se za odnose z Vatikanom in rimokatoliško cerkvijo sklicuje na
Lateranske sporazume s Kraljevino Italijo. Ti sporazumi so bili podpisani leta
1929 in so bili zadnjič izpopolnjeni leta 1984 s tako imenovanim Novim
konkordatom, ki je samo prilagodil obstoječo zakonodajo republiškim razmeram.
Lateranski sporazumi vključujejo medsebojno priznanje državnosti in meje,
finančno vojno odškodnino Vatikanu in konkordat. Konkordat (sporazum) je
podrobna ureditev odnosov med Italijo in rimokatoliško cerkvijo. Z drugimi
verskimi ustanovami ima Italija podobne konkordate, imenovane dogovori.

Manjšinske krščanske vere v Italiji so med drugim pravoslavne, valdezijanske in
protestantske skupnosti. Po oceni je v letu 2011 v Italiji živelo 1,5 milijona
pravoslavnih kristjanov, ali 2,5 % prebivalstva; 0,5 milijona binkoštnih
kristjanov in evangeličanov (od tega je 0,4 milijona vernikov članov božjih
skupnosti), 235.685 Jehovih prič, 30.000 valdezijancev, 25.000 adventistov,
22.000 svetnikov poslednjih dni, 15.000 baptistov (in okoli 5.000 svobodnih
baptistov), 7.000 luterancev, 4.000 metodistov (povezanih z Valdezijansko
cerkvijo).

Ena od najstarejših, v Italiji uveljavljenih manjšinskih veroizpovedi je
judovstvo, Judje, ki so živeli v starodavnem Rimu že pred Kristusovim rojstvom.
Stoletja dolgo so Judje, izgnani iz drugih držav, predvsem Španije, bili
dobrodošli v Italiji. Vendar pa je v Holokavstu približno 20 % italijanskih
Judov izgubilo življenje. Zaradi tega pomora in izseljevanja pred in po drugi
svetovni vojni je v Italiji ostala le majhna skupnost okrog 28.400 Judov.

Vse večje priseljevanje zadnjih dveh desetletij je spremljalo vse večje število
nekrščanskih ver. V letu 2010 je v Italiji živelo 1,6 milijona muslimanov, kar
pomeni 2,6 odstotka prebivalstva. Poleg tega je najti več kot 200.000 privrženci
veroizpovedi s poreklom iz indijske podceline, med njimi kakih 70.000 Sikhov z
22 hurdawarami po vsej državi, 70.000 hindujcev in 50.000 budistov. Leta 2005 je
v Italiji po oceni živelo 4.900 bahá'íjev.

Italijanska država, kot ukrep za zaščito verske svobode, odvaja delež dohodnine
priznanim verskim skupnostim, v skladu z režimom »Osem promilov« (Otto per
mille). Donacije so dovoljene za krščanske, judovske, budistične in hindujske
skupnosti, islam pa je še vedno izključen, ker muslimanske skupnosti še niso
podpisale konkordata z italijansko državo. Zavezanci, ki religij ne želijo
financirati, prispevajo svoj delež v državni sistem blaginje.

Izobraževanje je v Italiji brezplačno in obvezno za starost 6-16 let . Sestoji
iz petih faz:

Italija gosti široko paleto univerz, šol in akademij. Univerza v Bologni,
ustanovljena leta 1088, je verjetno najstarejša na svetu. Leta 2009 je bila
Univerza v Bologni glede na razvrstitveno lestvico univerz po Timesu edina
italijanska izobraževalna ustanova med prvimi 200 univerzami na svetu. Milanska
Univerza Bocconi se (zlasti zaradi svojega programa MBA) na lestvici WSJ nahaja
na 17. mestu po priljubljenosti med večjimi mednarodnimi podjetji. Tudi Forbes
je uvrstil Bocconi na prvo mesto na svetu v kategoriji »Kaj dobite za svoj
denar«. Maja 2008 je Bocconi na listi Financial Times prehitel več slovitih
poslovnih šol in se uvrstil na 5. mesto v Evropi in na 15. mesto na svetu.

Med vrhunske univerze spadata tudi Politecnico di Milano, ki je leta 2011 bil na
48. mestu na svetu med tehničnimi univerzami, ter La Sapienza v Rimu (leta 2005
na 33. mestu v Evropi in na 150. mestu na svetu). Leta 2013 je po Centru za
svetovne uvrstitve univerz La Sapienza bila na 62. mestu na svetu in na prvem
mestu v Italiji. Milanska univerza (katere raziskovalne in izobraževalne
dejavnosti so po dolgih letih razcveta začele dobivati mednarodna priznanja) je
edina italijanska članica Lige evropskih raziskovalnih univerz (LERU), skupine
okoli dvajsetih raziskovalno intenzivnih evropskih univerz. Dosegla je tudi
druga odličja, kot je 1. mesto v Italiji in sedmo mesto v Evropi (lestvica
Universiteit Leiden).

Po National Science Indicators (1981-2002), to je po podatkovni bazi člankov in
njihovih citatov za več kot 90 držav, ki jo vzdržuje Research Services Group, je
Italija nad povprečjem (v smislu števila člankov z vsaj enim avtorjem iz
Italije) v vesoljski znanosti (9,75 % od prispevkov po svetu izvira iz Italije),
matematiki (5,51 %), računalništvu, nevroloških znanostih in fiziki; najnižja,
vendar še vedno nekoliko nad svetovnim povprečjem, je plodnost italijanske
znanosti v družboslovju, psihologiji in psihiatriji ter ekonomiji in poslovnih
vedah.

Na dvojezičnem območju Furlanije - Julijske krajine je omogočeno obiskovanje
vrtcev in šol, kjer izobraževalni proces poteka popolnoma ali delno v
slovenščini, vendar se dosegljivi obseg šolstva spreminja glede na pokrajino. Na
Tržaškem so na razpolago vrtci in šole prve in druge stopnje s slovenskim učnim
jezikom. Na Goriškem je slovenščina učni jezik v vrtcih in šolah prve stopnje
(osnovnih). V Benečiji je samo ena dvojezična šola, kjer se pouk vrši izmenično
v enem in drugem jeziku. Poudariti je treba, da so omenjene šole s slovenskim
učnim jezikom državne šole, torej popolnoma enakovredne italijanskim in so
vezane na italijanski učni program.

Italijanska država ima univerzalen sistem javnega zdravstvenega varstva od leta
1978 dalje. Zdravstveno varstvo je pri tem zagotovljeno vsem državljanom in
prebivalcem kot kombinacija javnega in zasebnega zavarovanja. Javni del je
Servizio Sanitario Nazionale v okviru Ministrstva za zdravje, ki ga upravlja
regionalna administracija. Izdatki za zdravstveno varstvo so leta 2008 v Italiji
predstavljali več kot 9,0 % državnega BDP, kar je nekoliko nad povprečjem držav
OECD, ki znaša 8,9 %.

Italija se je z vidika zdravstvenega varstva leta 2000 uvrstila na drugo mesto
na svetu, in v letu 1997 je imela v svetovnem merilu tretje najbolj učinkovito
zdravstveno varstvo. Italija je bila leta 2013 na osmem mestu na svetu glede na
pričakovano življenjsko dobo. Kot mnogo drugih zahodnih držav se tudi Italija
sooča s povečanim deležem pretežkih in debelih ljudi, saj 34,2 % Italijanov sebe
označuje kot prekomerno težke, 9,8 % pa kot debele. V letu 2008 je delež dnevnih
kadilcev je bil 22 %. Kajenje na javnih mestih, vključno s kavarnami,
restavracijami, nočnimi klubi in pisarnami, je od leta 2005 dalje omejeno na
ločene, prezračevane prostore.

Italija, dolga stoletja politično in geografsko razdeljena, je razvila in
oblikovala edinstveno kulturo, z množico regionalnih običajev in lokalnih
centrov moči ter pokroviteljstev. V srednjem veku in v renesansi so številni
veličastni dvori tekmovali drug z drugim za naklonjenost najboljših arhitektov,
umetnikov in učenjakov, ki so nam vsem zapustili neverjetno bogato zapuščino
spomenikov, slik, glasbe in literature.

V Italiji si lahko ogledamo bogate umetniške, kulturne in literarne zbirke iz
različnih obdobij. Toliko krajev in znamenitosti na seznamu UNESCO kot v Italiji
ni v nobeni drugi državi na svetu. Država je zaradi tega imela širok kulturni
vpliv v svetu, pa tudi zato, ker je med izseljenci po svetu najti številne
Italijane. Poleg tega ima dežela po splošni oceni več kot sto tisoč spomenikov
vseh mogočih vrst (kot so muzeji, palače, zgradbe, kipi, cerkve, umetnostne
galerije, vile, fontane, zgodovinske hiše in arheološke razvaline).

Italija se ponaša s številnimi in raznolikimi arhitekturnimi slogi, katere ne
moremo razvrstiti samo po obdobjih, temveč tudi - glede na delitve Italije v več
regionalnih držav do leta 1861 - po pokrajinah. Tako je ustvarila zelo raznoliko
in združevalno paleto arhitekturnih modelov.

Italija je znana po svojih vidnih arhitekturnih dosežkih, kot je na primer
gradnja lokov, kupol in podobnih struktur v antičnem Rimu, od konca 14. do 16.
stoletja je bila zibelka renesančnega gibanja v arhitekturi; Italija je domovina
palaidazma, to je gradbenega stila, ki je navdihoval nastanek in razvoj
neoklasicistične arhitekture in vplival na načrte, po katerih je od konca 17. do
začetka 20. stoletja plemstvo in kasneje premožno meščanstvo po vsem svetu,
zlasti v Veliki Britaniji, Avstraliji in ZDA, gradilo svoje podeželske hiše.
Nekaj najboljših del zahodne arhitekture, kot je na primer Kolosej, Milanska
katedrala in Katedrala v Firencah, poševni stolp v Pisi in stavbarstvo v
Benetkah, si lahko ogledamo v Italiji.

Italijanska arhitektura je zelo vplivala tudi na arhitekturo po vsem svetu.
Britanski arhitekt Inigo Jones, zgledujoč se po načrtih italijanskih stavb in
mest in umetninah Andrea Palladia, je prenesel ideje italijanske renesančne
arhitekture 17. stoletja v Anglijo. Italijanska arhitektura, popularna v tujini,
je od 19. stoletja dalje opis tuje arhitekture v italijanskem slogu, še posebej
po renesančnem vzoru.

Zgodovina italijanske upodabljajoče umetnosti je del zgodovine zahodnega
slikarstva. Rimljanska umetnost je bila pod vplivom Grčije, delno jo lahko
razumemo kot potomko grškega slikarstva. Rimsko slikarstvo pa ima pomembne
edinstvene značilnosti. Edine preživele rimske slike so stenske poslikave, mnoge
od njih v vilah v Kampaniji v južni Italiji. Te slike lahko razvrstimo v štiri
glavne »sloge« ali obdobja, vsebujejo lahko že prve primere trompe-l'œil, psevdo
perspektive in čistega krajinarskega slikarstva.

Slikanje na leseno podlogo postane bolj pogosto med romanskim obdobjem pod
občutnim vplivom bizantinskih ikon. Proti sredini 13. stoletja postaneta
srednjeveška umetnost in gotsko slikarstvo bolj realistična, v delih Cimabua in
nato njegovega učenca Giotta je čutiti znake zanimanja za prostor in
perspektivo. Od Giotta dalje so najboljši slikarji tudi kompozicijsko veliko
svobodnejši in iznajdljivejši.

Italijanska renesansa je po splošnem mnenju zlata doba slikarstva. Nekje od 14.
stoletja dalje pa do sredine 17. stoletja je imela velik vpliv tudi izven
dandanašnje Italije. Italijanski umetniki, kot so Paolo Uccello, Fra Angelico,
Masaccio, Piero della Francesca, Andrea Mantegna, Filippo Lippi, Giorgione,
Tintoretto, Sandro Botticelli, Leonardo da Vinci, Michelangelo Buonarroti,
Rafael, Giovanni Bellini in Tizian so z uporabo perspektive, s študijem človeške
anatomije in skladnosti slikarstvo dvignili na višjo raven, prav tako tudi z
razvojem izjemno prefinjenih risarskih in slikarskih tehnik. Michelangelo je bil
aktiven kipar od približno 1500 do 1520, njegove velike mojstrovine so med
drugimi David, Pietà in Mojzes. Drugi vidnejši renesančni kiparji so Lorenzo
Ghiberti, Luca Della Robbia, Donatello, Filippo Brunelleschi, Andrea del
Verrocchio.

V 15. in 16. stoletju je visoka renesansa rodila stilizirano umetnost, znano kot
manerizem. Namesto uravnoteženih kompozicij in premišljene uporabe perspektive,
ki je bila značilna za umetnost na pragu 16. stoletja, so maneristi iskali
nestabilnost, zvijačo in dvoumnost. Umirjene obraze in geste, ki jih srečamo na
slikah Piera della Francesca in mirne Device Rafaela, nadomestijo nemirni izrazi
Pontorma in čustvena napetost El Greca. V 17. stoletju je med največjimi
slikarji italijanskega baroka najti imena kot so Caravaggio, Annibale Carracci,
Artemisia Gentileschi, Mattia Preti, Carlo Saraceni in Bartolomeo Manfredi.
Pozneje, v 18. stoletju, je italijanski rokoko z umetniki, kot sta Giovanni
Battista Tiepolo in Canaletto, navdihoval predvsem francoski rokoko, saj je bila
Francija mati tega sloga. Italijanski neoklasicistični kip se je v aktih Antonia
Canove osredotočal na idealizirane značilnosti gibanja.

V 19. stoletju so omembe vredni romantični slikarji Francesco Hayez, Giuseppe
Bezzuoli in Francesco Podesti. Impresionizem so iz Francije v Italijo prinesli
Macchiaioli, ki sta jih vodila Giovanni Fattori in Giovanni Boldini; Realizem
sta zastopala Gioacchino Toma in Giuseppe Pellizza da Volpedo. V 20. stoletju je
futurizem, predvsem z deli Umberta Boccionija in Giacoma Balle, Italijo vrnil na
mesto, pomembno za umetniški razvoj v slikarstvu in kiparstvu. Futurizmu so
sledile metafizične slike Giorgia de Chirica, ki so močno vplivale na
nadrealiste in kasnejše generacije umetnikov.

Temelj sodobnega italijanskega jezika je zasluga florentinskega pesnika Danteja
Alighierija, čigar največje delo, Božanska komedija, šteje med najodličnejša
literarna dela evropskega srednjega veka. Cenjenih literarnih osebnosti ima
Italija v izobilju, med njimi so Giovanni Boccaccio, Giacomo Leopardi,
Alessandro Manzoni, Torquato Tasso, Ludovico Ariosto in Petrarca, katerega
najbolj znano umetniško orodje, sonet, je rojeno v Italiji. Med sodobnimi pisci
je svetovno znan pisatelj Umberto Eco, v tuje jezike pa so prevedena tudi dela
slovenskega zamejskega pisatelja Borisa Pahorja. Za Slovence so pomembni tudi
drugi znani zamejski Slovenci.

Omembe vredni filozofi so med drugim Giordano Bruno, Marsilio Ficino, Niccolò
Machiavelli in Giambattista Vico. Sodobne literarne osebnosti in Nobelovi
nagrajenci so nacionalistični poet Giosuè Carducci leta 1906, pisatelj realist
Grazia Deledda leta 1926, sodobni gledališki avtor Luigi Pirandello leta 1936,
pesnika Salvatore Quasimodo (1959) in Eugenio Montale (1975) in pa satirik ter
gledališki avtor Dario Fo v letu 1997.

Roman Dogodivščine Ostržka Carla Collodija iz leta 1883 je po vsem svetu poznana
in priljubljena otroška knjiga izpod italijanskega peresa.

Italijansko gledališče je mogoče zasledovati nazaj vse do rimske tradicije, ki
je bila pod močnim grškim vplivom; kot pri mnogih drugih literarnih zvrsteh so
rimski dramatiki večinoma prilagajali in prevajali iz grščine. Senekova Fedra je
na primer temeljila Evripidovi inačici in številne komedije Plavta so bile
neposredni prevodi del Meandra. Od 16. do 18. stoletja je bila priljubljena
Commedia dell'arte, to je oblika improvizacijskega gledališča, ki se predvaja še
danes. Potujoče skupine igralcev so postavile oder na prostem in zabavale
gledalstvo z žongliranjem, akrobacijami in običajno s šaljivimi igrami na več
ali manj isto temo po imenu »canovaccio«, v katerih so nastopale občinstvu vedno
iste in dobro znane osebe. V Trstu deluje tudi Slovensko stalno gledališče.

Glasba, najsi bo narodna ali klasična, je vedno igrala pomembno vlogo v
italijanski kulturi. Instrumente, ki jih srečamo v klasični glasbi, tako violino
in klavir, so izumili v Italiji, in številne prevladujoče oblike klasične
glasbe, kot so simfonija, koncert in sonata, imajo svoje korenine v novostih
italijanskega glasbenega življenja v 16. in 17. stoletju.

Najbolj znani italijanski skladatelji so: renesančna skladatelja Palestrina in
Monteverdi, baročni skladatelji Scarlatti, Corelli in Vivaldi, klasični
skladatelji Paganini in Rossini ter romantična skladatelja Verdi in Puccini.
Sodobni italijanski skladatelji, kot sta Berio in Nono, so pomembno vplivali na
razvoj eksperimentalne in elektronske glasbe. Tradicija klasične glasbe je še
vedno močna v Italiji, o čemer priča slava njenih neštetih opernih hiš, kot sta
La Scala v Milanu in San Carlo v Neaplju, in njenih umetnikov, kot sta pianist
Maurizio Pollini in tenor Luciano Pavarotti, vendar pa Italijani v enaki meri
cenijo svojo cvetočo sceno moderne glasbe.

Italija je tudi znana kot zibelka opere. Italijanska opera naj bi se rodila na
začetku 17. stoletja, v italijanskih mestih, kot sta Mantova in Benetke.
Kasnejša, v 19. in v začetku 20. stoletja nastala dela in skladbe avtohtonih
italijanskih skladateljev, kot so Rossini, Bellini, Donizetti, Verdi in Puccini,
so med najbolj znanimi operami vseh časov, ki jih izvajajo po vsem svetu. Operna
hiša La Scala v Milanu je znana tudi kot ena najboljših na svetu. Med slavnimi
italijanskimi opernimi pevci sta tudi Enrico Caruso in Alessandro Bonci.

Jazz, uveden v začetku leta 1920, je prišel v Italijo v začetku dvajsetih let
prejšnjega stoletja in naletel med poslušalci na močno oporo; ostal je
priljubljen kljub ksenofobični kulturni politiki fašističnega režima. Med danes
najbolj opazna središča jazzovske glasbe v Italiji spadajo Milan, Rim in
Sicilija. Kasneje, okoli 1970, je Italija bila na čelu gibanja za napredni rock,
s skupinami kot sta bila Premiata Forneria Marconi in Goblin. Italija je tudi
pomembna za razvoj disko in elektronske glasbe. Italo disko, znan zaradi svojega
futurističnega zvoka in krepke rabe sintetizatorjev in tolkal, je eden od prvih
elektronskih plesnih žanrov.

Producenti in pisci besedil, kot je Giorgio Moroder, ki je dobil tri Oskarje za
svojo glasbo, so zelo vplivali na razvoj elektronske plesne glasbe. Danes je
italijanska pop glasba prisotna vsako leto z glasbenim festivalom v Sanremu, ki
je predhodnik tekmovanj Eurovision in Festival dveh svetov v Spoletu. Pevci in
pevke, kot je pop diva Mina, klasični crossover umetnik Andrea Bocelli, Grammy
zmagovalka Laura Pausini in pevec Eros Ramazzotti so dosegli mednarodni uspeh.

Zgodba italijanskega filma se začne le nekaj mesecev po prvih predstavah
premičnih slik bratov Lumiere. Prvi italijanski film je bil dolg le nekaj
sekund, v njem papež Leon XIII blagoslavlja v kamero. Italijanska filmska
industrija se je rodila med letoma 1903 in 1908 z ustanovitvijo neštetih
podjetij, med katerimi Cines, Ambrosio Film, Itala Film, Milano film in veliko
drugih. Izdelki teh prvih podjetij so hitro dosegli spodobno raven kakovosti in
kmalu so jih začeli prodajali izven Italije. Benito Mussolini je kaj kmalu
uvidel mediatične možnosti filma in ga je na široko izkoristil za fašistično
propagando. Leta 1937 je ustanovil filmske studie Cinecittà , ki so bili po
koncu druge svetovne vojne osnova italijanske filmske industrije in so še danes
mednarodno pomemben kompleks odrov in scenarijev.

Od srede štiridesetih do začetka petdesetih je trajal razcvet neorealizma v
filmu, ki je odseval težke čase v povojni Italiji. Italijanski film je bil
široko priznan in priljubljen po svetu. Glavni žanri so bili italijanska
komedija (satira italijanske vsakdanjosti), kriminalke in politični filmi.
Pomembnejši filmski režiserji tega obdobja so Vittorio De Sica, Federico
Fellini, Sergio Leone, Pier Paolo Pasolini, Luchino Visconti, Michelangelo
Antonioni in Dario Argento. Med filmi iz tega časa najdemo dragulje, kot so La
strada, Il buono, il brutto, il cattivo (1966) in Tatovi koles.

Ko si je država v petdesetih letih opomogla, je neorealizem začel dobivati
rožnat pridih in pojavili so se še drugi filmski žanri, kot sta bila peplum in
za njim špageti western, popularna v šestdesetih in sedemdesetih letih, v
osemdesetih letih pa je prišlo do upadanja v umetniški kakovosti. V zadnjih
letih stoletja je bila italijanska scena le občasno deležna mednarodne
pozornosti, kljub velikim filmom, kot so La vita è bella (režija Roberto
Benigni), Il postino (glavna vloga Massimo Troisi) in La grande bellezza (režija
Paolo Sorrentino).

Daleč najbolj priljubljen šport v Italiji je nogomet. Italijanska Squadra
Azzurra je zmagala na štirih svetovnih prvenstvih (1934, 1938, 1982 in 2006),
trenutno je na tretjem mestu za Nemčijo in Brazilijo. Italijanska moštva so
osvojila 27 večjih evropskih trofej, tako da so Italijani najuspešnejši narod v
evropskem nogometu, in italijanska krovna liga, Serie A, je po UEF na četrtem
mestu v Evropi.

Drugi priljubljeni ekipni športi v Italiji so odbojka, košarka in rugby.
Italijanski odbojkarski ekipi, moška in ženska, sta pogosto med prvimi štirimi
na svetu, in italijanska odbojkarska liga se šteje med najboljše na svetu.
Italijanska košarkarska reprezentanca je bila zlata na Eurobasket 1983 in
EuroBasket 1999, kot tudi srebrna na olimpijskih igrah 2004.Lega Basket Serie A
na splošno velja za enega izmed najbolj tekmovalnih v Evropi. Rugby je zelo
priljubljen, še posebej na severu države. Italijanska reprezentanca tekmuje v
prvenstvu šestih narodov in je reden udeleženec svetovnega rugby pokala. Italija
po mednarodnem rugby komiteju spada v prvo ligo.

Italija ima dolgo in uspešno tradicijo tudi v individualnih športih. Kolesarstvo
je šport, ki je domač v Italiji. Italijani se lahko ponašajo z več zmagami na
UCI svetovnem prvenstvu kot katera koli druga država razen Belgije. Giro
d'Italia je svetovno znana kolesarska dirka na dolge proge v mesecu maju in
spada, skupaj s Tour de France in Vuelta España, med tri Grand Toure kolesarjev.
Alpsko smučanje je tudi zelo razširjen šport v Italiji in država, znana po
svojih smučiščih, je priljubljen cilj tujih, tudi slovenskih smučarjev.
Italijanski smučarji dosegajo dobre rezultate na zimskih olimpijadah, na
Svetovnem pokalu in na svetovnih prvenstvih. Tenis ima veliko pristašev v
Italiji in je na četrtem mestu v državi po priljubljenosti. Rimski Masters,
prvič odigran leta 1930, je eden izmed najbolj prestižnih teniških turnirjev na
svetu. Italijanski profesionalni teniški igralci so Davis Cup osvojili leta
1976, Fed Cup pa leta 2006 in 2009.

Moto športi so prav tako zelo priljubljeni v Italiji. Italija ima daleč največ
zmag na svetovnih prvenstvih v motociklizmu. Italijanska Scuderia Ferrari je
najstarejša preživela ekipa v tekmovanjih Grand Prix, saj sodeluje ves čas od
leta 1948 dalje in je po uradni statistiki najuspešnejša Formula One ekipa z
rekordnim številom trofej - 15 zmag njihovih voznikov in 16 zmag njihovih vozil.

Italija je zelo uspešna na OI, kjer sodeluje vse od prve olimpijade in je doslej
na 48 olimpijadah manjkala samo enkrat. Italijanski športniki so doslej osvojili
522 medalj na poletnih in 106 na zimskih olimpijskih igrah, za skupni izkupiček
628 medalj, od tega 235 zlatih: peti najuspešnejši narod v zgodovini olimpijskih
iger in šesti po skupnem številu medalj. Država je dvakrat gostila zimske
olimpijske igre (leta 1956 in 2006) in enkrat Poletne olimpijske igre (leta
1960); je med kandidati za Poletne olimpijske igre 2024.

Italijanska moda ima dolgoletno tradicijo in velja za eno najpomembnejših v
svetu. Milano, Firence in Rim so glavna mesta italijanske mode. Po Top Global
Fashion Capital Rankings 2013 (Global Language Monitor) je Rim na šestem mestu
na svetu, Milano pa na dvanajstem. Večja imena italijanske mode, kot so Gucci,
Armani, Prada, Versace, Valentino, Dolce & Gabbana, Missoni, Fendi, Moschino,
Max Mara, Trussardi in Ferragamo, če omenimo le nekatere, se štejejo med
najboljše modne hiše na svetu. Tudi modna revija Vogue Italia je po splošnem
mnenju najbolj pomembnejša in najbolj prestižna modna revija na svetu.

Italija je tudi vidna na področju oblikovanja, predvsem notranje opreme,
arhitekture, industrijskega oblikovanja in urbanističnega načrtovanja. Država je
domačija vrste znanih oblikovalcev pohištva, kot sta Gio Ponti in Ettore
Sottsass, in italijanski izrazi, kot sta »Bel Disegno« in »Linea Italiana«,
imajo zagotovljeno mesto v besednjaku notranje arhitekture. Primeri klasičnih
izdelkov italijanske bele tehnike in pohištva so med drugim Zanussijevi pralni
stroji in hladilniki, divani »New Tone« (Atrium), in post-moderna knjižna omara
(Ettore Sottsass), ki ji je vzor Bob Dylan in njegov »Stuck Inside of Mobile
with the Memphis Blues Again«.

Dandanes sta Milano in Torino vodilna v državi na področju arhitekture in
industrijskega oblikovanja. Milano je tudi gostitelj sejma Fiera Milano,
največjega sejma za oblikovanje v Evropi. Milan gosti tudi pomembna srečanja in
prireditve v zvezi z oblikovanjem in arhitekturo, kot so »Fuori Salone« in
Salone del Mobile, v Milanu živijo pomembni oblikovalci, kot so Bruno Munari,
Lucio Fontana, Enrico Castellani in Piero Manzoni.

Sodobna italijanska kuhinja se je razvila čez stoletja družbenih in političnih
sprememb, njene korenina pa segajo v 4. stoletje. Italijanska kuhinja je močno
zaznamovala etruščanska, grška, rimljanska, bizantinska in židovska kuhinja. Do
znatnih sprememb je prišlo po odkritju Novega sveta, ko so se začeli
uveljavljati krompir, paradižnik, paprika in koruza, ki so sicer sedaj osrednji
gradniki italijanske kuhinje, vendar je do širše uporabe prišlo šele v 18.
stoletju. Italijanska kuhinja je poznana po pokrajinski raznolikosti, širokemu
razponu okusov ter velja ena svetovno najbolj priljubljenih kuhinj z močnim
mednarodnim vplivom.

Osnovo italijanske kuhinje tvori sredozemska prehrana, bogata s testeninami,
ribami in zelenjavo, in jo zaznamuje izjemna preprostost in raznolikost, pri
kateri veliko jedi sestavlja le štiri do osem sestavin. Italijanski kuharji se
običajno bolj kot skrbni pripravi posvečajo kvaliteti sestavin. Jedi in
recepture so pogosteje kot na kuharski domišljiji kuharjev zasnovani na lokalni
in družinski tradiciji, zaradi česar so zelo primerni za domačo kuho. To je
verjetno eden glavnih razlogov za naraščajočo svetovno priljubljenost
italijanske hrane. Sestavine in jedi se med posameznimi regijami sicer močno
razlikujejo.

Italija ima v EU največje število zaščitenih tradicionalnih specialitet. Siri,
mesnine in vina sodijo med glavne sestavine italijanske kuhinje, od katerih
mnogi nosi oznako o zaščitenem geografskem poreklu in skupaj s kratko kavo
(espresso) tvorijo pomemben del italijanske prehranske kulture. Sladice se
naslanjajo na dolgoletno tradicijo združevanja lokalnih okusov, kot so citrusi,
pistacija in mandlji, s sladkimi siri, kot sta maskarpone (mascarpone) in rikota
(ricotta) ali z eksotičinimi okusi kakava, vanilije in cimeta. Sladoled,,
tiramisu in cassata so najbolj znani primeri takih jedi.

V Italiji se je leta 1989 kot odgovor na širjenje fast food prehranjevanja
rodilo tudi t. i. gibanje »slow food«, ki se zavzema za ohranjanje kulturnih,
družbenih in družinskih vrednot, prehranjevalnih navad, jedi in kulture mize
nasploh.

Slovenska kuhinja se je razvijala pod vplivom sosednjih dežel, med drugimi tudi
italijanske kuhinje.



https://sl.wikipedia.org/wiki/Slovenija

Slovenija (uradno ime: Republika Slovenija) je evropska država z zemljepisno
lego na skrajnem severu Sredozemlja in na skrajnem jugu Srednje Evrope.
Slovenija meji na zahodu z Italijo, na severu z Avstrijo, na severovzhodu z
Madžarsko in na vzhodu in jugu s Hrvaško. Leži na stičišču alpskega,
sredozemskega, panonskega in dinarskega sveta. Površina 20.273 km² uvršča
Slovenijo med srednje velike evropske države. Dolžina državne meje znaša 1.382
km, od tega je 921 km kopenske, 413 km rečne in 48 km morske meje. Slovenska
obala Jadranskega morja je dolga 46,6 km. Glavno mesto je Ljubljana, ki je
gospodarsko, kulturno in politično središče, najvišji vrh pa je Triglav (2864
m).

Skozi slovensko zgodovino so pomembni kulturni vplivi prihajali iz
srednjeevropskega in apeninskega kulturnega prostora. Glede na popis iz leta
2011 ima Slovenija 2.050.189 prebivalcev. Slovenci predstavljajo 83 %
državljanov, medtem ko so največji delež z ustavo predpisanih narodnih manjšin
Madžari (0,32 %), Italijani (0,11 %) in Romi (0,17 %). Uradni in državni jezik v
Sloveniji je slovenščina, na predelih, kjer sta strnjeno naseljeni italijanska
oziroma madžarska narodna manjšina, sta uradna jezika tudi italijanščina oziroma
madžarščina.

Slovenija je svojo državnost utemeljila s plebiscitom o samostojnosti 23.
decembra 1990 in jo ubranila z osamosvojitveno vojno, potem ko je 25. junija
1991 razglasila neodvisnost. Po politični ureditvi je Slovenija parlamentarna
demokracija. Med članice Organizacije Združenih narodov je bila sprejeta 22.
maja 1992. Danes je članica Sveta Evrope, Svetovne trgovinske organizacije,
Organizacije za varnost in sodelovanje v Evropi, zveze NATO, Schengenskega
sporazuma ter drugih svetovnih organizacij. Leta 2004 je pristopila v Evropsko
unijo.

Slovanski predniki današnjih Slovencev so se na ozemlje Slovenije naselili v 6.
stoletju. V 7. stoletju se je oblikovala Karantanija, prva država alpskih
Slovanov. Leta 745 je Karantanija v zameno za obrambo proti Obrom priznala
bavarsko nadoblast, medtem ko je notranjo samostojnost ohranila do
preoblikovanja v frankovsko grofijo leta 828. Verjetno se je v 7. stoletju na
prostoru osrednje Slovenije izoblikovala še ena slovanska plemenska tvorba –
Karniola, ki je v 8. stoletju tudi prišla v sklop frankovske države. V času od
8. stoletja se je iz Salzburga in Ogleja začelo širiti tudi krščanstvo.

Okoli leta 1000 so bili napisani Brižinski spomeniki, prvi pisni dokument v
slovenščini in prvi slovanski zapis v latinici. V 14. stoletju je spadala večina
današnjega slovenskega ozemlja v posest Habsburžanov, kar je pozneje postala
Habsburška monarhija. Slovensko ozemlje je bilo razdeljeno na dežele: Kranjsko,
Trst, Istro, Goriško, Koroško in Štajersko.

V letu 1848 so v Pomladi narodov med številnimi narodi tudi Slovenci s
političnim programom zahtevali Zedinjeno Slovenijo.

Z razpadom Avstro-Ogrske leta 1918 so južnoslovanski narodi nekdanje dvojne
države 29. oktobra 1918 razglasili narodno osvoboditev in ustanovitev samostojne
države Slovencev, Hrvatov in Srbov s središčem v Zagrebu. Nevarnost s strani
Italije, ki je zasedla Primorsko in Istro ter dele Dalmacije, in pritisk Srbov
po združitvi v skupno državo sta botrovali 1. decembra 1918 združitvi Države SHS
s Kraljevino Srbijo v Kraljevino Srbov, Hrvatov in Slovencev, ki se je 1929
preimenovala v Kraljevino Jugoslavijo.

Kraljevina Jugoslavija je med 2. svetovno vojno razpadla, Slovenci pa so se
pridružili Demokratični federativni Jugoslaviji, uradno razglašeni 10. avgusta
1945. Država se je 29. novembra 1945 preimenovala v Federativno ljudsko
republiko Jugoslavijo (FLRJ) in še kasneje leta 1963 v Socialistično federativno
republiko Jugoslavijo (SFRJ).

Današnja Slovenija je na osnovi plebiscitne odločitve razglasila svojo
neodvisnost od SFRJ 25. junija 1991 in jo ubranila z dvotedensko vojno za
samostojnost.

Geografsko leži Slovenija v srednji oziroma jugovzhodni Evropi (odvisno od
definicije), na stičišču Alp, Dinarskega gorstva, Panonske nižine in
Sredozemlja. Podnebje je mešanica vplivov alpskega, sredozemskega in celinskega
podnebja. Polovico njene površine pokrivajo gozdovi. V severozahodnem delu
države prevladujejo Alpe z najvišjim vrhom Triglavom (2864 m). V smeri proti
morju se razprostira pokrajina Kras. Njen podzemeljski svet skriva
najveličastnejše podzemne galerije v Evropi. Postojnska jama in Škocjanske jame,
ki so jih izklesale podzemeljske vode, skrivajo lepoto kapnikov. Slednje so tudi
na Unescovem seznamu kulturne in naravne dediščine.

Več kot polovico površine, 1.076.474 ha, pokrivajo gozdovi (v Evropi imata več
gozdov samo še Finska in Švedska).

V Sloveniji je po naravovarstveni zakonodaji zaščitenega približno 8 % ozemlja.
Največje območje zavzema Triglavski narodni park (83.807 ha). Pestra geološka
zgradba, razgibanost v reliefu (od morske gladine do 2864 m nadmorske višine)
ter dejstvo, da se Slovenija razprostira na štirih biogeografskih območjih, so
omogočile bogastvo rastlinskih in živalskih vrst. V Sloveniji uspeva 3000
praprotnic in semenk ter 50.000 različnih živalskih vrst. V smislu biotske
raznovrstnosti je Slovenija »vroča točka« Evrope. Številni so tudi živalski in
rastlinski endemiti, kjer izstopa favna kraških jam s svetovno znano človeško
ribico (slednja je sicer dinarski endemit in ni omejena na slovensko ozemlje).

Največ slovenskega površja sestavljajo kamnine iz časa, mezozoika (apnenec,
dolomit) in kenozoika, torej terciarja (lapor, peščenjak, fliš) in kvartarja
(prod, pesek, glina, konglomerat). Po načinu nastanka prevladujejo sedimentne
kamnine, predvsem apnenec.

Slovenija ima zaradi lege v zmernih geografskih širinah na prehodu Alp v
Dinaride in Sredozemlja v Panonsko kotlino izrazito prehodno podnebje, ki je
posledica sovplivanja morskih in celinskih zračnih gmot. Na lokalne podnebne
razmere ima precejšen vpliv tudi velika reliefna pestrost in višinska
razčlenjenost površja. Na slovenskem ozemlju prihaja do stika in prepletanja
gorskega (alpskega), sredozemskega in celinskega podnebja. Za vse tri podnebne
tipe je značilna netipičnost, če jih primerjamo s pravim gorskim, sredozemskim
ali celinskim podnebjem, s prepletanjem njihovih glavnih značilnosti, zato jim
pogosto dodajamo predpono »sub« (submediteransko, subkontinentalno, submontansko
podnebje) ali jih označujemo za »zmerno« (sredozemsko, gorsko, celinsko).
Izrazita prehodnost podnebnih tipov otežuje podnebno členitev in določanje meja
med tipi in podtipi podnebij, pa tudi poimenovanje. Na splošno se z
oddaljevanjem od Alp in Visokih dinarskih planot proti vzhodu in severovzhodu
Slovenije krepijo celinske podnebne značilnosti, proti jugu in jugozahodu
sredozemske, z naraščanjem nadmorske višine v Alpah in Visokih dinarskih
planotah pa značilnosti gorskega podnebja.

Južno in jugozahodno od alpsko-dinarske pregrade se zaradi reliefne odprtosti
proti Jadranskemu morju in Sredozemlju pojavlja zmerno sredozemsko podnebje. Tu
je največ dni s soncem v Sloveniji (2.100–2.400 ur na leto) ter največ jasnih in
najmanj oblačnih dni. Povprečna temperatura najhladnejšega meseca je nad 0 °C,
najtoplejšega pa več kot 20 °C. Zaradi vpliva morja so v primerjavi z
notranjostjo višje predvsem jesenske in zimske temperature. Padavin je od 1.000
mm ob obali do 1.700 mm v notranjosti. Največ jih običajno pade novembra ali
oktobra, sekundarni višek je na prehodu pomladi v poletje (maj, junij), julija
in avgusta je običajno suša. Nižje ležeči predeli ob Tržaškem zalivu imajo
povprečne januarske temperature nad 4 °C in julijske nad 22 °C (obalni podtip
zmerno sredozemskega podnebja, tudi podnebje oljke). Zaledni podtip ima nekoliko
nižje temperature in več padavin. Vsi podatki so za obdobje 1971-2000.

Zmerno celinsko vlažno podnebje je značilno za večji del Slovenije. Zaradi
prepletanja celinskih podnebnih značilnosti z gorskimi in sredozemskimi ter
stopnjevanja celinskosti od Alp in Visokih dinarskih planot proti vzhodu in
severovzhodu ločimo tri podtipe zmerno celinskega podnebja. Za zmerno celinsko
podnebje zahodne in južne Slovenije je, zaradi lege v predalpskem hribovju in na
območju dinarske pregrade (zato tudi predgorsko ali predalpsko podnebje),
značilna velika količina padavin (1300–2500 mm padavin na leto, 1971-2000) z
viškom padavin jeseni. Zmerno celinsko podnebje osrednje Slovenije ima omiljen
celinski padavinski režim z viškom padavin poleti in povprečno letno količino
padavin 1000-1300 mm. Zmerno celinsko podnebje vzhodne Slovenije imata gričevnat
in nižinski svet na vzhodu ter severovzhodu države, ki sta odprta proti Panonski
kotlini. Temperaturni in padavinski režim sta najbolj celinska v Sloveniji.
Nižine se poleti zelo segrejejo, pozimi pa ohladijo. Spomladanske temperature so
na ravni jesenskih ali celo nekoliko višje. Za slovenske razmere imajo te
pokrajine malo padavin – od 800 do 1.000 mm letno (1971-2000), saj jih zaradi
lege na zavetrni strani alpsko-dinarske pregrade dosežejo že precej izsušene
zračne gmote. Kljub poletnemu padavinskemu višku so poletja v vzhodni in
severovzhodni Sloveniji zaradi sorazmerno nizke količine padavin in visokih
temperatur na robu sušnosti.

Za gorsko podnebje, ki ga imajo Alpske pokrajine s Pohorjem in najvišji predeli
Visokih dinarskih planot, je značilno, da je povprečna temperatura
najhladnejšega meseca manj kot –3 °C in najtoplejšega do zgornje gozdne meje več
kot 10 °C. Gorsko podnebje v Sloveniji bi lahko označili tudi za zmerno gorsko
(submontansko), saj je gorski svet manj masiven in nižji kot npr. v osrednjih
Alpah, zato se ne uveljavljajo vsi višinski podnebno-vegetacijski pasovi
značilni za Alpe. Manjka predvsem pravi snežni (nivalni) pas. Zgornja gozdna
meja je ločnica podnebja višjega in nižjega gorskega sveta. Podnebje nižjega
gorskega sveta imajo tudi nekatere gorske doline, kotline in visoko ležeče
kraške kotanje, kjer so julijske temperature na ravni drugih v celinski
Sloveniji, januarske pa so predvsem zaradi močnih temperaturnih obratov pod –3
°C. Za gorsko podnebje, zlasti v zahodnem delu Slovenije, je značilna najmanjša
osončenost v Sloveniji (1600-1900 ur s soncem letno). Zaradi razvoja konvektivne
oblačnosti so slabo osončena poletja, nasprotno pa imajo gorski vrhovi zelo
sončne zime. Izstopata velika namočenost (od 1.700 do več kot 3.200 mm padavin
letno; 1971-2000), ki se zmanjšuje proti vzhodu, in zmerno sredozemski
padavinski režim, ki v smeri Pohorja prehaja v zmerno celinskega.

Slovenija je gospodarsko zelo razvita država. Je najbolj razvita tranzicijska
država s staro rudarsko-industrijsko tradicijo (rudnik Idrija) in razvitimi
storitvenimi dejavnostmi. Kmetijstvo je manjšega pomena, saj je obdelanih le
12 % površja in zaposluje le 4% prebivalstva. V turizmu so pomembna obmorska
letovišča (Piran, Portorož, Izola, Koper, Ankaran, Debeli rtič...), smučarska
središča (Maribor, Kranjska gora, Vogel, Kanin, Rogla...) in toplice (Radenci,
Moravske Toplice, Terme Čatež, Terme Dobrna, Lendava, Maribor, Ptuj, Šmarješke
Toplice...).

Vodja države je predsednik, ki je izvoljen vsakih pet let. Nosilec izvršilne
oblasti v Sloveniji je Vlada Republike Slovenije, ki jo vodi predsednik vlade.
Poleg njega sestavljajo vlado še ministri. Predsednika vlade predlaga predsednik
Republike Slovenije, z glasovanjem pa potrdi državni zbor Republike Slovenije,
ki ga vodi predsednik Državnega zbora Republike Slovenije

Nepopolni dvodomni parlament Slovenije sestavljata državni zbor in državni svet
Republike Slovenije. Državni zbor ima 90 sedežev, ki jih deloma zasedajo
neposredno izvoljeni predstavniki in deloma sorazmerno izvoljeni predstavniki
(po eden iz italijanske in madžarske manjšine). Državni svet ima 40 sedežev,
predstavljajo ga družbene, gospodarske, strokovne in krajevno pomembne skupine.
Državni svet nima funkcije drugega (zgornjega) doma parlamenta, saj mu ustava
teh pristojnosti ne zagotavlja. Parlamentarne volitve so vsake štiri leta, v
državni svet pa vsakih pet let.

Slovenija nima regionalne ravni delitve, čeprav jo predvideva Ustava. Edini tip
upravne enote nižje od vlade so tako občine z razmeroma širokimi javnimi
pooblastili, katerih glavne vloge so zagotavljanje predšolske vzgoje in primarne
zdravstvene oskrbe, zagotavljanje ključnih javnih služb (vključno z javnim
prevozom in knjižničnimi storitvami) in prostorsko načrtovanje. Slovenija je
upravno razdeljena na 212 občin, med katerimi jih ima 11 status mestne občine.
Po mednarodnih primerjavah je lokalna samouprava zelo razdrobljena, kar se je v
letih od osamosvojitve samo stopnjevalo, kljub zakonskim omejitvam ustanavljanja
občin. Občasnim vladnim predlogom o zmanjševanju števila občin navkljub se to še
ni zgodilo in več kot polovica slovenskih občin ima zdaj manj kot 5000
prebivalcev.

Poleg različnih neformalnih delitev na pokrajine obstaja 12 statističnih regij
po standardni shemi klasifikacije statističnih teritorialnih enot v Evropski
Uniji (NUTS-3):

Statistične regije, ki so združene v dve kohezijski regiji – Zahodna in Vzhodna
Slovenija (NUTS-2), nimajo administrativne funkcije. Tudi kohezijski regiji
obstajata zgolj v namen uveljavljanja evropske regionalne politike.

Po podatkih popisa prebivalstva leta 2002 je bilo med prebivalci Republike
Slovenije 83,06 % Slovencev, od drugih etničnih skupin pa je bilo več kot 1 % še
Srbov, Hrvatov in Bošnjakov. Avstrijci, Čehi, Nemci, Poljaki in Rusi so
predstavljali manj kot 0,1 % prebivalstva; pri 8,90 % populacije pa je bil
podatek neznan ali pa niso želeli odgovoriti.

Povprečna naseljenost je 101 prebivalec na km². Približno polovica prebivalstva
živi v urbanih naseljih, drugi pa na podeželju.

Uradni jezik je slovenščina. Na območjih občin, v katerih živita italijanska ali
madžarska narodna skupnost (ob meji z Italijo in Madžarsko), je uradni jezik
tudi italijanščina ali madžarščina. Kočevarščino, nekoč prevladujoči jezik
oziroma nemško narečje na Kočevskem, govori le še malo ljudi, zaradi česar ga
UNESCO opredeljuje kot "kritično ogrožen jezik" (critically endangered
language).

Najstarejši še danes ohranjeni zapis v slovenščini in v kateremkoli slovanskem
jeziku so brižinski spomeniki, nastali okoli leta 1000.

Leta 1550 je Primož Trubar na Nemškem izdelal prvi slovenski knjigi Katekizem in
Abecednik. Slovenski jezik je bil tako prvič zapisan v knjigi. Leta 1584 je
Jurij Dalmatin prevedel v slovenščino tudi biblijo (tako smo Slovenci dobili
sveto pismo v istem času kot drugi veliki narodi), Adam Bohorič pa je napisal
prvo slovnico slovenskega jezika.

Na začetku 19. stoletja je prvo slovnico v slovenščini napisal pesnik Valentin
Vodnik; ta je izdajal tudi prvi slovenski časopis Lublanske novice. Jezik tega
obdobja je leta 1809 opisal tudi Jernej Kopitar. Sredi 19. stoletja smo Slovenci
začeli pisati v gajici (Prešernove Poezije so leta 1847 izšle v gajici),
spremenile pa so se tudi nekatere oblike besed. Sredi sedemdesetih je Stanislav
Škrabec postavil še pravila knjižne izreke, ki so v veljavi še danes. Konec 19.
stoletja je izšel nemško-slovenski slovar Maksa Pleteršnika, leta 1899 pa še
Slovenski pravopis.

Zakon o praznikih in dela prostih dnevih v Republiki Sloveniji določa naslednje
praznike in dela proste dneve:



https://sl.wikipedia.org/wiki/Evropsko_prvenstvo_v_nogometu_2016

Evropsko prvenstvo v nogometu 2016, ki se uradno imenuje UEFA Euro 2016 ali
krajše Euro 2016 je bilo 15. evropsko prvenstvo v nogometu, ki je potekalo med
10. junijem in 10. julijem 2016 v francoskih mestih Saint-Denis, Marseille,
Lyon, Lille, Pariz, Bordeaux, Saint-Étienne, Nica, Lens in Toulouse. Španija,
dvakratna zmagovalca tega tekmovanja, iz leta 2008 in 2012, je branila naslov,
vendar pa jih je v osmini finala izločila Italija. Portugalska je prvič osvojila
to tekmovanje. V finalu, ki se je igral na stadionu Stade de France, v Parizu,
je v podaljšku je z 1 – 0 premagala gostiteljico Francijo.

Francija je še tretjič gostila turnir, po letu 1960 in 1984. Francoska nogometna
reprezentanca je doslej že dvakrat osvojila naslov evropskega prvaka: leta 1984
in 2000.

Prvič je na evropskem prvenstvu igralo 24 reprezentanc, ki se je razširilo od
formata 16 ekip, ki se je uporabljal od leta 1996. Po novem formatu je bilo
prvenstvo sestavljeno iz šestih skupin (A–F), po štiri ekipe, v izločilne tekme
pa sta neposredno napredovali dve ekipi iz posamezne skupine ter štiri najboljše
tretjeuvrščene ekipe.

Zmagovalka prvenstva, Portugalska, si je zagotovila pravico tekmovanja na FIFA
Pokalu konfederacij 2017, v Rusiji.

Za gostitelja prvenstva so se na začetku potegovale tri posamezne države:
Francija, Italija, Turčija ter skupni gostiteljici Norveška in Švedska.
Norvežani in Švedi so kasneje odstopili od kandidature.

Za nastop na prvenstvu se je skupaj potegovalo 53 ekip za 23 mest na turnirju.
Francija, kot gostitelj je imela mesto na prvenstvu že zagotovljeno. Gibraltar
je prvič tekmoval v kvalifikacijah za evropsko prvenstvo.

Vseh 53 državnih reprezentanc je bilo razdeljenih v osem skupin po šest ekip in
eno skupino po pet ekip. Zmagovalci skupin in drugouvrščeni ter najboljša tretja
ekipa, so si zagotovile neposredno uvrstitev na turnir. Ostalih osem
tretjouvrščenih ekip pa je tekmovalo v dodatnih kvalifikacijah, v dveh tekmah
(ena odigrana doma in ena v gosteh), kjer so se le štiri oziroma zmagovalci
uvrstili na prvenstvo.

Skupno se je 13 od 16 ekip (vključno z gostiteljico Francijo), ki so tekmovale
na Euro 2012, ponovno uvrstile na tekmovanje 2016.

Romunija, Turčija, Avstrija in Švica so se vrnile, potem ko so manjkale leta
2012. Belgija se je vrnila po letu 2000, ko je tudi bila sogostiteljica
prvenstva, Madžarska pa po 44 letih, nazadnje je na prvenstvu nastopila leta
1972 in 30 let po svetovnem prvenstvu v nogometu, leta 1986.

Pet ekip se je na evropsko prvenstvo uvrstilo prvič: Albanija, Islandija,
Severna Irska, Slovaška in Wales. Severna Irska, Slovaška in Wales so že
tekmovali na svetovnem nogometnem prvenstvu, medtem ko Albanija in Islandija v
svoji zgodovini nista nikoli sodelovali na glavnih turnirjih. Prvič sta se preko
kvalifikacij uvrstili tudi Avstrija in Ukrajina, doslej sta bili uvrščeni
neposredno kot gostiteljici prvenstva.

Škotska se kot edina ekipa iz britanskega otočja ni uvrstila na turnir. Prvak
2004 Grčija in zmagovalka 1988 Nizozemska ter zmagovalka 1992 Danska se prav
tako niso uvrstili na to prvenstvu.

Žreb skupin je bil opravljen 12. decembra 2015, ob 18:00 v Palais des Congrés de
la Porte Maillot v Parizu. 24 kvalificiranih reprezentanc je bilo izžrebanih v
šest skupin po štiri ekipe, gostiteljica Francija je bila neposredno postavljena
na položaj A1. Preostale ekipe so bile razvrščene v štiri jakostne skupine po
pet (1) ali šest ekip (2, 3 in 4). Španija kot branilka naslova je neposredno
postavljena v 1. jakostno skupino, ostalih 22 ekip pa so razvrščeni v skladu z
UEFA koeficientom reprezentanc, ki so bile objavljene po koncu kvalifikacij
skupin, 14. oktobra 2015.

Prvotno naj bi tekmovanje potekalo na 12 različnih stadionih, ki so bili
predstavljeni 28. maja 2010. Kasneje so se odločili, da bo tekmovanje potekalo
na 10 stadionih. Izpustili so Stade de la Beaujoire v Nantesu in Stade de la
Mosson v Montpellierju.

UEFA je 15. decembra 2015 imenovala 18 sodnikov za evropsko prvenstvo 2016.
Končne sodniške ekipe so bile objavljene 1. marca 2016.

Prav tako so bili imenovani dva dodatna sodnika, ki bosta imela vlogo le
četrtega sodnika in dva rezervna pomočnika sodnika.

UEFA je objavila razpored tekmovanja 25. aprila 2014, potrjen pa je bil 12.
decembra 2015, po žrebu skupin. Vse tekme se igrajo po srednjeevropskem poletnem
času (angl. CEST), (UTC+02:00).

Zmagovalci skupin, drugouvrščeni in najboljše štiri tretjeuvrščene ekipe
napreduje v osmino finala.

Glede na uradna pravila tekmovanja, se za razvrstitev ekip z enakim številom
točk v skupini uporabijo naslednja merila:

Pri razvrstitvi štirih najbolje tretjeuvrščenih ekip se uporabijo naslednja
merila:

V izločilnem delu se lahko uporabijo za odločitev o zmagovalcu tudi podaljški
ali izvajanje enajstmetrovk.

V Ekipo prvenstva je bilo izbranih 11 igralcev (na prejšnjem turnirju jih je
bilo izbranih 23). Skupina analitikov je spremljala vsako tekmo, preden se je
odločila za končen izbor. Štirje igralci iz zmagovalne ekipe Portugalske so bili
imenovani v ekipo prvenstva.

Nagrado za Igralca prvenstva je dobil Antoine Griezmann. Izbrali so ga različni
predstavniki evropske nogometne zveze, vključno z Alexom Fergusonom in Alainom
Giresseom.

Nagrado za Mladega igralca prvenstva, ki so rojeni 1. januarja 1994 ali kasneje,
je dobil Renato Sanches, poleg katerega sta se za to nagrado potegovala še
Kingsley Coman in Portugalski moštveni igralec Raphaël Guerreiro. Izbrali so ga
različni predstavniki evropske nogometne zveze.

Nagrado za Zlati čevelj je dobil Antoine Grezmann, ki je dosegel 1 zadetek v
skupinskem delu tekmovanja in 5 zadetkov v izločilnem delu.

Nagrado za Srebrni čevelj je dobil Cristiano Ronaldo, ki je dosegel 2 zadetka v
skupinskem delu in 1 v izločilnem delu tekmovanja. Dodal pa je tudi 3 asistence.

Nagrado za Bronasti čevelj je dobil Olivier Giroud, ki je v skupinskem delu
dosegel 1 gol in 2 gola še v izločilnem delu tekmovanja. Dodal je tudi 2
asistenci

Gol prvenstva je bil izbran s spletnim glasovanjem. V ožjem izboru je bilo
skupaj izbranih 5 zadetkov. Dne 13. julija 2016, po končanem glasovanju z več
kot 150.000 glasovalcev, je UEFA objavila, da je bil zadetek vezista Madžarske
Zoltána Gere proti Portugalski imnovan kot gol oboževalcev prvenstva. V posebni
anketi so tehnični opazovalci UEFE odločili, da si prvo mesto v svojem seznamu
najboljših desetih golov na turnirju zasluži gol Švicarskega napadalca Xherdana
Shaquirija, ki je bil dosežen proti Poljski.

Skupno so razdelili 301 milijonov € med 24 ekip, kar je 105 milijonov € več kot
na prejšnjem tekmovanju (leta 2012 le 196 milijonov €).

Skupno lahko ekipa prejme 27 milijonov € (za vse zmage v skupini in izločilnem
delu tekmovanja).

Uradni logotip je bil predstavljen 26. junij 2013 v Pavillon Cambon Capucines v
Parizu. Logotip temelji in je zasnovan na temo Praznovanje umetnosti nogometa
(Celebrating the art of football), ki prikazuje pokal Henrija Delaunaya z
barvami francoske zastave (modra, bela in rdeča), obdan pa z mešanico oblik in
linij, ki predstavljajo različne umetnostna gibanja in nogometne elemente.

Maskoti nogometnega evropskega prvenstva 2016 v Franciji je ime Super Victor.
Nasmejanemu fantku superheroju v barvah Francije so ime izbirali obiskovalci
spletne strani Evropske nogometne zveze. Obiskovalci so izbirali med tremi
predlogi, Driblou, Goalix in Super Victor, zadnji pa je v glasovanju dobil 49
odstotkov glasov. Goalix je dobil 27 odstotkov, preostalih 25 pa Driblou.

Maskota se je prvič javno predstavila 18. novembra na stadionu Velodrome v
Marseillu, kjer sta se na prijateljski tekmi pomerila Francija in Švedska.

Superheroj je postal med igro nogometa s prijatelji, ko je izvedel prosti strel,
žogo pa poslal čez ograjo. Med iskanjem je našel staro, magično skrinjo. V njej
je našel rdeče ogrinjalo, nove nogometne čevlje in uradno žogo EP 2016. Takoj ko
si jih je nadel, je lahko storil veliko novih nogometnih vragolij.

Uradna žoga nogometnega prvenstva UEFA EUROTM 2016 Beau Jeu, v prevodu Čudovita
igra, je tesno povezana s Francijo, gostiteljico prvenstva. Na žogi se prelivajo
modra, bela in rdeča barva iz francoske trobojnice, napis EURO in 2016 pa
obdajajo srebrni poudarki, ki spominjajo na glavno nagrado prvenstva. Adidas je
žogo razvijal 18 mesecev; pri njenem oblikovanju je prevzel najboljše elemente
Brazuce, s katero so nogometaši lansko leto igrali na svetovnem prvenstvu v
Braziliji, ter ji dodal kanček francoske elegance. Žoga ohranja inovativno
strukturo in edinstveno simetričnost šestih identičnih plošč, hkrati pa prinaša
izboljšave v strukturi površine, ki zagotavljajo še boljši oprijem in okrepljeno
vidnost med igro.

Žogo je na svojem Instagram profilu prvi razkril eden najboljših francoskih
nogometašev vseh časov Zinédine Zidane.

Žoga je bila uporabljena le v skupinskem delu tekmovanja, v izločilnem delu pa
jo je nadomestila žoga imenovana Fracas, v prevodu Krik, ki naj bi predstavljala
hrup in kričanje navijačev ter zmagovito miselnost.

Uradna himna evropskega prvenstva je This One's For You (Tale je za vas), ki jo
izvaja David Guetta, skupaj z Zaro Larsson.



https://sl.wikipedia.org/wiki/Seznam_ptic_v_Sloveniji

Seznam ptic v Sloveniji navaja 380 prostoživečih vrst ptic, ki so bile potrjeno
opažene na ozemlju Slovenije med letoma 1800 in 2011 ter so navedene v zadnjem
preglednem seznamu komisije za redkosti Društva za opazovanje in proučevanje
ptic Slovenije iz leta 2012, poleg njih pa še 35 vrst, ki so bile v naravo
vnešene umetno in v Sloveniji niso vzpostavile prostoživeče populacije - te niso
del uradnega seznama in se ne upoštevajo pri skupnem številu vrst. Število 380
predstavlja skoraj 40 % vseh vrst, ki so navedene na uradnem seznamu ptic
zahodne Palearktike Združenja evropskih komisij za redkosti (AERC).

Seznam je urejen po redovih ptic; vrstni red sledi sistemu, kot ga uporablja
uradni seznam AERC, le vrste brez prostoživečih populacij so združene na koncu
vsakega reda in označene s temnejšo barvo. Navaja slovensko ime, nekatera druga
bolj znana slovenska imena za to vrsto, znanstveno ime vrste, kategorijo in
morebitni varstveni status. Kategorije so:

V predzadnjem stolpcu je naveden varstveni status vrste. Na prvem mestu je ikona
kategorije ogroženosti po kriterijih Svetovne zveze za varstvo narave (IUCN;
Rdeči seznam, različica 2012.2), na drugem pa je označena morebitna zaščita po
direktivi Evropskega sveta 2009/147/EC, t. i. ptičji direktivi (kodificirana
različica z dne 30. novembra 2009). Označen je za vrste, vključene v Prilogo I
direktive; ta vsebuje vrste, ki veljajo za posebej ogrožene in se njihove
habitate varuje, trgovina z živimi ali mrtvimi osebki pa je prepovedana.
Varstveni status v Sloveniji ni posebej označen, saj so z Uredbo o zavarovanih
prosto živečih živalskih vrstah zavarovane vse v Sloveniji prostoživeče vrste
ptic, razen mlakarice, fazana, jerebice, domačega goloba, sive vrane, šoje in
srake.

Zadnji stolpec je namenjen fotografiji vrste. Operjenost ptic se lahko bistveno
razlikuje glede na starost, spol ter letni čas, zato slika ne ponazarja izgleda
vseh predstavnikov vrste.



https://sl.wikipedia.org/wiki/Zdru%C5%BEeno_kraljestvo_Velike_Britanije_in_Severne_Irske

Združeno kraljestvo Velike Britanije in Severne Irske (tudi Združeno kraljestvo
Velika Britanija in Severna Irska) obsega dežele Anglijo, Škotsko, Wales in
Severno Irsko; prve tri združujemo v Veliko Britanijo. Leži takoj za
severozahodno obalo celinske Evrope, obkroženo s Severnim morjem, Rokavskim
prelivom in Atlantskim oceanom. Pod suverenostjo Združenega kraljestva je tudi
14 Britanskih čezmorskih ozemelj. Kronske odvisnosti imajo z Združenim
kraljestvom poseben odnos, saj niso njegov del, ampak spadajo neposredno pod
britansko krono.

Škotska in Anglija sta obstajali vsaka zase kot enotni entiteti od 10. stoletja
dalje. Wales je bil pod nadzorom Anglije od leta 1284 dalje (glej Statute of
Rhuddlan) in je z listino o uniji 1536 postal del Kraljevine Anglije.

Kralj Karel I. je leta 1649 izgubil vojno s parlamentom in bil obglavljen. Med
letoma 1649 in 1660 je sledilo obdobje medvladja: Anglija je postala republika
(The Commonwealth of England), ki jo je v letih 1653 do 1658 vodil Oliver
Cromwell, nato pa za kratek čas njegov sin, Richard Cromwell. Leta 1660 je
kraljevino obnovil kralj Karel II., ki mu je leta 1685 sledil Jakob II. Slavna
revolucija leta 1688 ga je pregnala brez prelivanja krvi. Nato so si sledili na
prestolu Viljem III. leta 1689, Ana leta 1702 in Jurij I. leta 1714. Leta 1707
sta se združili Anglija in Škotska. Sprejeli so številne odloke in listine, ki
so uvedli ločitev treh vej oblasti ter uveljavili pravice državljanov in omejili
oblast vladarja.

Z listino o uniji iz leta 1707 sta se Anglija in Škotska, ki sta že od leta 1603
imeli skupnega monarha, dogovorili za trajno zvezo, imenovano »Kraljevina Velika
Britanija«. Do združitve je prišlo v času, ko je bila Škotska na robu
gospodarskega zloma, in med širšim prebivalstvom ni uživala naklonjenosti.
Listina o uniji 1800 je v skupno državo z imenom »Združeno kraljestvo Velike
Britanije in Irske« združila Kraljevino Veliko Britanijo s Kraljevino Irsko –
slednja je postopno prehajala pod angleški nadzor med letoma 1169 in 1691. Tudi
ta združitev ni bila priljubljena, saj je do nje prišlo neposredno po neuspeli
združeni irski vstaji leta 1798. Tako kot pri združitvi leta 1707 je bil
nereprezentativen parlament podkupljen in prisiljen v lastno razpustitev. Leta
1922 je bila po trpkih bojih, katerih posledice se čutijo še danes, z
anglo-irskim sporazumom Irska razdeljena na dve enoti, samostojno Republiko
Irsko ter Severno Irsko. Skladno z določili sporazuma je Severna Irska, ki jo
sestavlja šest od devetih grofij irske province Ulster, nemudoma optirala za
izstop iz neodvisne države in ostala del Združenega kraljestva. Uradno je bilo
ime spremenjeno v »Združeno kraljestvo Velike Britanije in Severne Irske« leta
1927, s čimer je bil priznan odhod večine Irske.

Združeno kraljestvo, dominantna industrijska in pomorska sila 19. stoletja, je
ob znatnem prispevku k napredku svetovne književnosti in znanosti igralo vodilno
vlogo pri razvoju zahodnjaških pojmov lastnine, svobode, kapitalizma in
parlamentarne demokracije. V času svojega največjega obsega se je Britanski
imperij raztezal prek četrtine površine kopnega. V prvi polovici 20. stoletja se
je Združeno kraljestvo močno izčrpalo v dveh svetovnih vojnah, druga polovica
tega stoletja pa je prinesla razpad imperija in prestrukturiranje v sodobno
evropsko državo.

Združeno kraljestvo je previdno pri tehtanju stopnje svoje integracije s
celinsko Evropo. Kljub članstvu v Evropski uniji se zaradi notranjepolitičnih
razlogov in vladine presoje gospodarskih pogojev ni odločilo za prevzem skupne
valute evro. Druga odprta tema je ustavna reforma. Lordska zbornica je že dlje
časa predmet reform, leta 1999 pa je Škotska ponovno izvolila svoj parlament.
Istega leta sta bili vzpostavljeni tudi skupščini Walesa in Severne Irske. Po
raziskavah javnega mnenja večina prebivalstva navkljub nedavnim kontroverznostim
močno podpira monarhijo, saj ob 10 % neopredeljenih podpira Britansko
republikansko gibanje le 15-25 % prebivalstva.

Združeno kraljestvo je član Skupnosti narodov, skupnosti držav, nastalih na
ozemlju nekdanjega Britanskega imperija, ter zveze NATO. Je tudi stalni član
varnostnega sveta OZN z možnostjo veta in ena izmed manj kot 20 jedrskih sil na
svetu.

Te grofije imajo le zgodovinski pomen, uporabljajo se npr. pri poštnih naslovih
ali pri geografski oz. regionalni pripadnosti. Večina od njih ima v svojem imenu
sestavino -shire, ki pomeni "grofija". Za administrativno in politično ureditev
je država razdeljena drugače.

Združeno kraljestvo je razdeljeno na 99 namestniških ozemelj (angleško
Lieutenancy areas). Vsako je dodeljeno enemu locum tenensu (angleško Lord
Lieutenant), ki predstavlja britanskega monarha na tem ozemlju in mu zanj
odgovarja. V Angliji se ta ozemlja imenujejo ceremonialne grofije (angleško
Ceremonial counties), na Škotskem namestniška ozemlja Škotske (angleško
Lieutenancy areas of Scotland), v Walesu ohranjene grofije Walesa (angleško
Preserved counties of Wales) in na Severnem Irskem šest grofij in dve mesti
(angleško Six counties and two former county boroughs). Ta razdelitev je zgolj
formalna in se uporablja le za namene monarhije.

Anglija je razdeljena na devet regij (prva raven razdelitve, angleško regions).
Ena izmed regij je Greater London, ki je razdeljena na 33 enot: 32 londonskih
grofij (angleško boroughs) in City of London, ki je posebna politična enota sui
generis.

Ostalih osem regij je razdeljenih na metropolitanske grofije, nemetropolitanske
grofije in enotne oblasti (druga raven razdelitve, angleško metropolitan and
non-metropolitan boroughs, unitary authorities). Grofije so še naprej razdeljene
na območja (tretja raven razdelitve, angleško districts), ta pa na civilne
župnije (četrta raven razdelitve, angleško civil parishes). Enotne oblasti so
razdeljene neposredno na civilne župnije (brez vmesne delitve na območja).
Civilne župnije so tudi najmanjša možna enota lokalne samouprave.

Škotska je razdeljena na 32 enotnih oblasti (angleško unitary authorities), ki
jih sestavljajo civilne župnije.

Wales je sestavljen iz 22 enotnih oblasti, od tega je 10 posebnih grofij
(angleško county boroughs), 9 grofij (angleško counties) in 3 mesta (angleško
cities). Je najmanj razvita izmed držav, ki sestavljajo Veliko Britanijo

Sestavljena je iz 26 enotnih oblasti, od tega 9 območij (angleško districts), 13
grofij (angleško boroughs) in 4 mesta (angleško cities).



https://sl.wikipedia.org/wiki/Ljubljana

Ljubljana ( izgovorjava (pomoč·info)) je glavno mesto Slovenije in sedež
istoimenske mestne občine, najbolj naseljene občine v Sloveniji. Je geografsko,
kulturno, znanstveno, ekonomsko, politično in administrativno središče države.
Na Ljubljano je skozi zgodovino vplivalo več kultur, saj je bila v križišču
germanskih, romanskih in slovanskih narodov, njihovih jezikov, šeg in navad.

Ljubljanske prometne povezave, zgoščenost industrije, znanstvene in raziskovalne
institucije ter trgovska tradicija so dejavniki, ki so pripomogli k njenemu
vodilnemu ekonomskemu položaju. Ljubljana je sedež centralne vlade, javne uprave
in vseh ministrstev v Sloveniji. Prav tako je sedež slovenskega državnega zbora
, slovenske vlade in predsednika Slovenije, največje univerze, Narodnega muzeja,
Slovenskega etnografskega muzeja, Narodne in Moderne galerije ter Slovenske
akademije znanosti in umetnosti.

Prvo naselbino na kraju, kjer danes stoji Ljubljana, naj bi, kot pravi legenda,
ustanovili Argonavti, oziroma starogrški junak Jazon, ki naj bi kralju Aitesu
ukradel zlato runo, nato pa s tovariši zbežal pred zasledovalci na ladji Argo,
potoval čez Črno morje ter nato po Donavi in Savi prišel vse do Ljubljanice. Tu
naj bi argonavti ladjo razstavili, jo prenesli po kopnem med dvema plovnima
potema in na ta način prispeli vse do Jadranskega morja. Na poti k morju, ob
izviru Ljubljanice, so se ustavili ob velikem jezeru na barju, kjer je živela
pošast. Jazon se je spoprijel z njo, jo premagal in ubil. Ta pošast naj bi bila
Ljubljanski zmaj, ki je danes prepoznavni simbol mesta in se pojavlja tudi v
ljubljanskem mestnem grbu, vendar šele od baročnega obdobja naprej.

Izvor imena Ljubljana ni pojasnjen, a obstaja več hipotez. Po eni razlagi ime
izvira od staroslovanskega vodnega božanstva Laburus, medtem ko etnolog Robert
Vrčon trdi, da je beseda prišla iz latinskega izraza za reko, ki poplavlja
(aluviana), nekateri pa so mnenja, da izhaja iz nemškega Laubach (mlačen potok).
Podobnost z besedo ljubljena, ki jo je prvi izpostavil Anton Tomaž Linhart, je
ljudskoetimološka, vendar dobro sredstvo za prepoznavnost, saj že ime države
Slovenija nosi v sebi angleško besedo »love« ali ljubezen.

Ena od možnih etimoloških razlag je, da je mesto prek nemščine dobilo ime po
reki Ljubljanici. V srednjem veku se je tako za reko kot za mesto uporabljal
staro nemški izraz Laibach – stoječa voda, ki povzroča poplave. Ime je bilo v
uradni uporabi do leta 1918. Drugi etimologi so nekoč razlagali, da je ime
Ljubljana nastalo iz substratnega imena leubgh, ki je označeval lobanjo, in to
po obliki hriba, na katerem stoji Ljubljanski grad. Sodobna etimologija se
razlag iz substratnih imen, sposojenih od staroselcev, izogiba. Silvo Torkar in
Marko Snoj v Etimološkem slovarju slovenskih zemljepisnih imen tako razlagata
etimologijo imena Ljubljana iz osebnega imena Ljubovid, ki naj bi bil
ustanovitelj naselbine, iz katere je nastala Ljubljana. Ime Ljubovid se je
skrajšalo v Ljubid, iz tega je tvorjeno vodno (rečno) ime Lubidja, iz česar se
je razvilo vodno ime Ljubija (ki se danes uporablja kot ime za desni pritok
Ljubljanice zahodno od Vrhnike), to pa se je morda dodatno skrajšalo v Ljuba.
Prebivalci naselbine ob reki z imenom Ljub(ij)a so se imenovali Ljubljane, kar
je prešlo v današnji izraz Ljubljana, ki ga je mogoče pojmovati bodisi kot
kolektiv (besede, ki izražajo kolektivnost, imajo v slovenščini pogosto končnico
-na, npr. družina, dvorana, občina) ali kot rezultat jezikovne asimilacije.
Torkarjeva razlaga temelji na dejstvu, da so zaselke in reke pogosto imenovali
po tamkajšnjih naseljencih.

Simbol mesta je iz grba povzeti Ljubljanski zmaj. Simboliziral naj bi moč, pogum
in veličino. Naslikan je na grbu, in sicer nad utrdbo, ki predstavlja utrjeno
srednjeveško mesto ter štirikrat materializiran na Zmajskem mostu, ki velja za
najlepši most dunajske secesije.

Okoli leta 2000 pr. n. št. in prej so na Ljubljanskem barju prebivali
koliščarji. Živeli so na mostiščih oziroma koliščih, lesenih naselbinah,
postavljenih na kole, zabite v dno močvirja ali jezera. Prevažali so se v
čolnih, imenovanih drevaki, ki so bili izdolbeni iz posameznih debel. Izdelali
so tudi prve vozove s kolesi. Preživljali so se z nabiralništvom, lovom,
ribolovom, živinorejo ter primitivnim poljedelstvom. Kasneje so med
indoevropskimi ljudstvi območje današnje Ljubljane poselili Iliri, nato
ilirsko-keltsko pleme Japodov, v 3. stoletju so Ljubljansko kotlino poselili
keltski Tavriski. Arheološke najdbe kulture žarnih grobišč na grajskem griču,
okoli SAZU in vse do Kazine potrjujejo večjo naselbino na območju Ljubljane.
Pred 1. stoletjem pr. n. št., ko so jo zasedli Rimljani, je bila Ljubljanska
kotlina del kraljestva Norik.

Prva naselbina staroselcev je nastala najprej na robu Prul pod grajskim gričem.
Rimska naselbina Emona (Colonia Emona (Aemona) Iulia tribu Claudia) pa je
nastala na področju med Prešernovo in Vegovo ulico, severno od Mirja, verjetno
na lokaciji začasnega vojaškega tabora, ki ga je zgradila XV. legija
Apollinaris. Okoli leta 50 je naselbina postala rimski vojaški tabor, utrjen z
zidanim obzidjem. Naselje je bilo strateška postojanka in je odigralo pomembno
vlogo v številnih vojnah. Štela je med 5.000 in 6.000 prebivalcev, večinoma
trgovcev in rokodelcev, pa tudi državnih uradnikov in vojnih veteranov. Ulice so
bile tlakovane, hiše zidane, opremljene z javno kanalizacijo, centralnim
ogrevanjem. V mesto je bilo speljano več vodovodov. Boljše hiše so imele
pobarvane stene večjih sob in mozaične tlake. Emona se je razvila v pomembno
zgodnjekrščansko središče s škofijo in z razvito trgovino. Mesto je imelo že
pred rimskim obdobjem tudi svoji vodni božanstvi Ekorno in Laburusa, ki so ju
častili na Barju.

S propadom zahodnega rimskega cesarstva in sledečimi selitvami narodov je
propadla tudi rimska Emona. Leta 452 so jo porušili Huni pod Atilovim
poveljstvom, kasneje so pustošili še Vzhodni Goti in Langobardi. Slovanski
predniki so se na ta prostor postopoma priselili ob koncu 6. stoletja. Približno
tri stoletja kasneje je območje kljub nenehnim madžarskim vpadom prešlo pod
frankovsko upravo. Prve pisne omembe Ljubljane kot srednjeveškega naselja segajo
v čas med letoma 1112 in 1125, ko je Rudolf iz Tarcenta podaril oglejskemu
kapitlju manjšo posest pri Ljubljanskem gradu. Kasneje je območje Ljubljanske
kotline prešlo v roke rodbine koroških vojvod Spanheimov. Predhodnik današnjega
imena Luwigana, se prvič pojavi leta 1144. V 13. stoletju so takratno Ljubljano
sestavljala tri z obzidjem postopoma zaščitena in ločena jedra: Stari, Mestni
(prvi obzidan) in Novi trg, v katera je vodilo pet vrat, povezovala pa sta ga
Spodnji (Špitalski) in Zgornji (Čevljarski) most. Med strnjeno stoječimi hišami
so se dvigovale gotske cerkve s svojimi zvoniki. S pridobitvijo mestnih pravic
leta 1220 so na gradu lahko kovali tudi lasten denar, mesto pa je sčasoma
prevzelo primat Kranju in Kamniku ter postalo glavno mesto dežele Kranjske.

Leta 1270 je mesto zavzel češki kralj Otokar II. Přemysl. Ko ga je porazil
Rudolf Habsburški, je mesto leta 1278 prešlo pod njegovo oblast. Habsburžani so
mesto uradno preimenovali v Laibach in mu podelili 39 trgovskih in drugih
privilegijev. Leta 1461 je Ljubljana z ustanovitvijo škofije pri cerkvi sv.
Nikolaja postala stolno mesto. Habsburška vladavina je z izjemo časa Ilirskih
provinc (1809 do 1813), Ljubljana je bila njihova prestolnica, zdržala vse do
konca prve svetovne vojne.

V 15. stoletju se je Ljubljana uveljavila tudi s sodobnejšo arhitekturo. Po
potresu leta 1511 so mesto obnovili v renesančnem slogu in ga na novo obzidali.

V 16. stoletju je imela Ljubljana približno 5.000 prebivalcev, od katerih je
okoli 70 % kot materni jezik govorilo slovenščino, preostali pa večinoma
nemščino. Kmalu po izidu prvih slovenskih tiskanih knjig (Trubarjeva Abecednik
in Katekizem, 1550) je Jurij Dalmatin prevedel Biblijo (natisnjena v
Wittenbergu), Adam Bohorič pa izdal več slovenskih slovnic. V tistem času je
Ljubljana dobila prvo srednjo šolo, javno knjižnico in tiskarno. Ljubljana je
tako postala središče slovenskega protestantizma in s tem tudi kulture. Sledili
sta ponovna prevlada katoliške cerkve ter protireformacija.

Leta 1597 so v mesto prispeli jezuiti in ustanovili gimnazijo, ki se je razvila
v kolegij. Z ustanovitvijo Academie operosorum Labacensis, družbe učenjakov po
italijanskem vzoru, so leta 1693 v mesto prišli številni tuji stavbarji in
kiparji (med drugim tudi Francesco Robba), ki so v baročnem slogu prenavljali
oziroma sezidali tudi večino cerkva. Leta 1701 je bila ustanovljena še Academia
philharmonicorum, eno prvih tovrstnih glasbenih združenj izven Italije. Častni
člani Filharmonične družbe, ki jo je kasneje nasledila, so bili tudi skladatelji
Haydn, Beethoven in Brahms, violinist Paganini, med njenimi dirigenti pa je bil
tudi Gustav Mahler. V 18. stoletju so rasle manufakture, gospodarski pomen
Ljubljane pa je ostajal na področju tranzita.

Pod Napoleonovo okupacijo (1809–1813) je bilo mesto prestolnica Ilirskih
provinc. Eden uradnih jezikov je postala slovenščina, v Ljubljani pa so odprli
tudi prvo visoko šolo. Leta 1815 je mesto znova prešlo pod avstrijsko oblast in
bilo do leta 1849 administrativno središče Ilirskega kraljestva. Leta 1821 je
Ljubljana gostila kongres Svete alianse, na katerem so evropski veljaki določili
meje. V spomin na ta dogodek je dobil ime Kongresni trg.

V prvi polovici 19. stoletja so delno uredili nabrežja Ljubljanice ter postavili
nove kamnite in železne mostove. V tistem času je v Ljubljani ustvarjal tudi
pesnik France Prešeren. Leta 1849 je z Dunaja pripeljal prvi vlak, osem let
pozneje pa je bila južna železnica in s tem povezava s Trstom dokončana. V 60.
letih je bila ustanovljena Slovenska matica. Ljubljanska občina je tedaj
obsegala mesto in sedem predmestij. Z današnjimi imeni bi jo omejili takole:
proti zahodu po Tržaški cesti do Jadranske ulice, proti severozahodu po
Cankarjevi do Opere in po Gosposvetski cesti do evangeličanske cerkve, proti
severu po Dunajski cesti do Triglavske ulice, proti severovzhodu po Šmartinski
cesti do Žal, proti vzhodu do šentpetrske cerkve in Kodeljevega, proti
jugovzhodu po Dolenjski cesti do Rakovnika.

Leta 1895 je mesto s 30.000 prebivalci doživelo katastrofalen potres z magnitudo
6,1 po Richterjevi lestvici, ki je porušil 10 % od približno 1.400 zgradb.
Podobno kot po potresu leta 1515, so mesto obnovili v takrat značilnih slogih,
zlasti secesijskem. Obnovili so ga večinoma avstrijski in češki arhitekti v
neoklasicističnem in secesijskem slogu (glej tudi Art Nouveau v Ljubljani). Med
najpomembnejšimi zgradbami tega obdobja so stanovanjske stavbe okoli sodišča in
med Slovensko ter Miklošičevo cesto, deželni dvorec (sedaj Univerza), deželni
zdaj Narodni muzej, Narodni dom, Dekliški licej, prva gimnazija (kasneje
klasična - zdaj osnovna šola Prežihovega Voranca), deželno gledališče (sedaj
Opera), nemško gledališče (sedaj Drama), deželno sodišče in druge.

V drugi polovici 19. stoletja se je Ljubljana postopoma uveljavila kot politično
in kulturno središče Slovencev. Mesto se je širilo s priključevanjem delov
sosednjih občin in sicer Tivoli, okolica Kolizeja, Vodmat, do dolenjske
železniške proge, in druga območja. Ob prelomu stoletja so se množile nove
pridobitve: vodovod (1890), elektrika in sodobno kanalizacijsko omrežje (1898),
tramvaj (1901) ter prvi kino (1907). Veliko zaslug pri tem je imel tedanji župan
Ivan Hribar. Leta 1914 so mestu priključili Spodnjo Šiško, leta 1929 pokopališče
pri sv. Križu, pa Zgornjo Šiško, Moste in Vič in tako je do leta 1935 nastala
prva "velika" Ljubljana.

Po propadu Avstro-Ogrske leta 1918 je bila Ljubljana pomembno mesto v državi,
kasneje Kraljevine Srbov, Hrvatov in Slovencev. Leta 1929 je postala Ljubljana
sedež Dravske banovine v Kraljevini Jugoslaviji. V času kraljevine so bile
ustanovljene Univerza (1919), Narodna galerija (1918) ter Akademija znanosti in
umetnosti (1938).

Sredi 30. let so na Poljanah in za Bežigradom po sodobnih, funkcionalističnih
nazorih, gradili nova naselja. V času med vojnama je podobo mesta najbolj
izrazito oblikoval arhitekt Jože Plečnik, čigar pečat je tako močan, da se je
arhitektonskega obdobja prijelo kar ime Plečnikova Ljubljana.

Med drugo svetovno vojno je bil ljubljanski župan Leon Rupnik, generalni
inšpektor domobranskih enot, ki so sodelovale z italijanskim in nemškim
okupatorjem. Zaradi odpora in pomoči partizanom so italijanski okupatorji
februarja 1942 mesto obdali s 30 km bodeče žice, po sledeh katere danes poteka
sprehajalna pot. O uporu priča med drugim spomenik v Gramozni jami, kjer so
italijanski okupatorji kot povračilne ukrepe ustrelili nad 100 talcev.

Po drugi svetovni vojni je postala glavno mesto Socialistične republike
Slovenije znotraj Jugoslavije. V mesto se je zaradi boljšega ekonomskega statusa
priselilo veliko novih meščanov, kar je botrovalo razširitvi in gradnji
številnih bivanjskih sosesk.

V Ljubljani je bila 25. junija razglašena neodvisnost Slovenije, katere središče
in prestolnica je še danes. Mesto prestolnice ji zagotavlja ustava, katere 10.
člen pravi: "Glavno mesto Slovenije je Ljubljana."

Leta 2010 je bila Ljubljana razglašena za svetovno prestolnico knjige, med
drugim sta bila v Športnem parku Stožice zgrajena nov stadion in dvorana.
Številni posegi, urejanje novih poti za pešce in zelenih površin so pomagali, da
je Ljubljana razglašena za zeleno prestolnico Evrope v letu 2016.

Mesto s površino 163,8 km² leži v Ljubljanski kotlini, v osrednjem delu
Slovenije. Lega na križišču pomembnih prometnic je močno vplivala na njen
razvoj. Ljubljana leži približno 140 km zahodno od Zagreba, 250 km vzhodno od
Benetk, 350 km jugozahodno od Dunaja ter 400 km jugozahodno od Budimpešte.

Ljubljana ima ob reki Ljubljanici nadmorsko višino 298 m, medtem ko je
Ljubljanski grad na grajskem griču na višini 366 m, najvišja točka v Mestni
občini Ljubljana (Janški hrib) pa doseže 794 m.

Mesto Ljubljana leži v Ljubljanski kotlini, preko katere tečejo reke in potoki:
Ljubljanica, Gradaščica, Mali graben, Glinščica, Pržanec, Sava, Gameljščica,
Črnušnica, Stokalca, Studenčica, Dobrunjščica, Rastučnik, Bajer, Gobovšek,
Bizoviški potok, Graben, Dolgi potok in Ižica ter umetno zgrajeni razbremenilni
kanal Gruberjev kanal.

Ljubljana leži v bližini sotočja rek Ljubljanice in Save, ki se v Beogradu
izliva v Donavo, ta pa v Črno morje.

Območje Ljubljanskega polja je bogato s podzemno vodo, ki je glavni vir oskrbe
mesta s pitno vodo.

Na južnem obrobju se nahaja Ljubljansko barje, katerega močvirnati vlažni
travniki predstavljajo v smislu biodiverzitete zelo bogato območje. Ljubljansko
barje je od leta 2008 krajinski park.

Območje mesta Ljubljana je zaradi svoje nižinske lege in hudourniških vodotokov,
razen Ljubljanice, reke z zapletenim kraškim zaledjem na več kot 25 % površine
poplavno ogroženo . Septembra 1926 je bil tako poplavljen praktično celotni
južni del Ljubljane. Poplave leta 2010 so najbolj prizadele Vič, kjer sta
poplavljala Gradaščica in Mali graben.

Mesto se razteza na aluvialni ravnini (prodnatih nanosih) iz kvartarja. V
bližnjih, starejših gorskih območjih čas nastanka kamnin sega v mezozoik (trias)
ali paleozoik.

Ljubljano so opustošili številni potresi, zabeleženih je 60 rušilnih, v
povprečju 1 hujši vsakih 100 let. Slovenija je v dokaj aktivnem potresnem
območju zaradi svojega položaja na jugu evrazijske plošče. Tako je država v
križišču treh pomembnih tektonskih con: Alp na severu, Dinarskega gorstva na
jugu in Panonske nižine na vzhodu. Na Golovcu deluje ena izmed seizmoloških
postaj.

Podnebje je celinsko (»Cfb« po Köppenovi klasifikaciji klime), ki meji na
subtropsko vlažno podnebje (»CFA« po Köppenovi klasifikaciji klime), s
celinskimi značilnostmi, kot so topla poletja in zmerno mrzle zime. Najtoplejša
meseca z dnevnimi vzponi običajno do med 25 in 30 °C sta julij in avgust, januar
pa je najhladnejši mesec s temperaturami, ki se gibljejo večinoma okoli 0 °C. V
povprečju se 90 dni na leto temperature spustijo tudi pod ledišče, ter 11 dni s
temperaturo nad 30 °C. Padavine so razmeroma enakomerno porazdeljene med letnimi
časi, čeprav sta zima in pomlad po navadi nekoliko bolj suha, kot poletje in
jesen. Letna količina padavin je okoli 1.400 mm, zaradi česar velja Ljubljana za
eno najbolj namočenih evropskih prestolnic. Nevihte so zelo pogoste v obdobju od
maja do septembra in so občasno lahko precej hude. Sneg je značilen v času med
decembrom in februarjem, v povprečju pa je mesto s snežno odejo pokrito 65 dni.
Mesto je poznano po megli, ki je zabeležena v povprečju 121 dni na leto,
večinoma v jeseni in pozimi.

Predvsem pozimi je značilen pojav t. i. temperaturnega obrata, pri katerem se
hladnejši in vlažen zrak zadržuje v nižjih plasteh. Poleti je vreme v mestu bolj
pod vplivom sredozemskih zračnih tokov, zato so poletja sončna in razmeroma
topla.

Še leta 1869 je imela Ljubljana manj kot 27.000 prebivalcev, številka pa je do
sredine 30. let prejšnjega stoletja narasla do 80.000. Demografska rast je
ostala razmeroma stabilna med letoma 1999 in 2007, ko se je število prebivalcev
gibalo okoli približno 260.000. Pred letom 1996 je število prebivalstva preseglo
320.000, vendar se to pripisuje drugačni metodi popisovanja prebivalstva, ki je
vključila tudi določena okoliška naselja. Po popisu prebivalstva 2002 je 39,2 %
prebivalcev rimokatolikov, 30,4 % vernikov brez
religije/neizrečenih/neopredeljenih, 19,2 % ateistov, 5,5 % pravoslavcev, 5,0 %
muslimanov in preostalih 0,7 % protestanov oz. pripadnikov drugih verstev.

Kljub pojavu višjih zgradb, zlasti na robu mesta, ohranja zgodovinsko središča
Ljubljane številne značilne starejše stavbe. V njem se ob hišah 20 stoletja
pojavljata baročni in secesijski slog ter historistične stavbe.

Ljubljanski grad se nahaja na vrhu grajskega griča, ki zaznamuje center mesta.
Okolica današnjega gradu je stalno naseljena od leta 1200 pr. n. št. Grad je bil
prvič omenjen leta 1161. Trdnjava je bila uničena, ko je vojvodina postala del
habsburškega cesarstva. Med letoma 1485 in 1495 je bil zgrajen današnji grad
opremljen s stolpi. Njegov namen je bil zlasti obramba pred turškimi vpadi in
kmečkimi upori. Grad je kasneje dolgo služil kot zapor. Leta 1905 je grad prešel
v mestno last in doživel prenovo leta 1960. Danes je turistična atrakcija s
pestrim kulturnim programom. Od leta 2006 je grad z vzpenjačo povezan s
središčem mesta.

Staro mestno jedro je srednjeveški obzidani del z mestno hišo, SAZU,
univerzitetno knjižnico in Križankami ter številnimi cerkvami. Novejši del
obsega baročne in kasnejše razširitve v smeri parka Tivoli in do železniške
proge, kjer stoji večina pomembnejših arhitektur, med njimi sedež univerze (ob
robu srednjeveškega mesta), uršulinske cerkve, stavbe Slovenske filharmonije in
Cankarjev dom. Po potresu leta 1511 je bila Ljubljana prezidana. Znova so jo
preurejali kasneje, zlasti v 18. stoletju v baročnem slogu in po katastrofalnem
potresu v 1895, ki je močno poškodovala mesto. Mesto je bilo razširjeno in
dozidano, tokrat s historističnimi palačami in v slogu art nouveauja. Mestna
arhitektura je tako mešanica slogov. Velik pečat je med obema vojnama pustil
slovenski arhitekt Jože Plečnik, ki je oblikoval več mostov, tudi Tromostovje in
Narodno in univerzitetno knjižnico. Glej galerijo ljubljanskih mostov na
Ljubljanici. Prepoznavna ljubljanska stolpnica je Nebotičnik.

V Ljubljani se nahaja več cerkev. Stolnica svetega Nikolaja je edina ljubljanska
katedrala, ki je zlahka prepoznavna zaradi svoje zelene kupole in dvojnega
zvonika. Nahaja se na trgu Cirila Metoda v bližini osrednje tržnice in mestne
hiše. Prvotno je bila na mestu troladijske romanske cerkve, prvič omenjene leta
1262. Po požaru leta 1361 je bila ponovno obokana v gotskem slogu. Z
ustanovitvijo ljubljanske škofije leta 1461 je cerkev postala stolnica. Osem let
pozneje jo je prizadel nov požar, ki so ga najverjetneje zanetili Turki. Med
letoma 1701 in 1706 je jezuitski arhitekt Andrea Pozzo izdelal načrt za novo
baročno cerkev z dvema stranskima kapelama, zasnovanima v obliki latinskega
križa. Cerkev je bila zgrajena leta 1841. Notranjost je okrašena z baročnimi
freskami slikarja Giulia Quaglia iz obdobja v letih 1703-1706 in 1721-1723.

Reko Ljubljanico, Gruberjev kanal in druge reke in potoke prečkajo številni
mostovi. Najbolj znana sta Tromostovje in Zmajski most. Slednji je bil zgrajen
med letoma 1900 in 1901 in velja za eno najlepših del dunajske secesije. Ime je
dobil po štirih zmajih, ki krasijo konce ograj.

Ljubljanski vodnjaki so v mestnem jedru prisotni že od njenega nastanka, saj so
bili pomembni za razvoj mesta kot takega. Starejši vodnjaki in vodovodi so bili
znani že v antični Emoni. Ljubljana ima nad 40 delujočih vodnjakov, ki večinoma
krasijo trge in parke in imajo pomembno kulturno-zgodovinsko ozadje. Na Mestnem
trgu stoji replika najpomembnejšega izmed njih, Robbovega vodnjaka v baročnem
slogu. Njegov izvirnik je bil leta 2006 zaradi težav s korozijo prestavljen v
Narodno galerijo.

V Ljubljani je približno 30 ha parkov, največji del te površine zavzema park
Tivoli s površino 17,5 ha. Leta 1813 ga je zasnoval Francoz J. Blanchard. Danes
obsega približno 5 km². Imel je tri glavne avenije s kostanjevimi drevoredi.
Osrednjo os je razširil in spremenil Jože Plečnik. Znotraj parka se menjujejo
drevoredi in skupine različnih dreves, nasadi rož ter parkovna oprema s
posebnimi klopmi, igrali, kipi in vodnjaki, zlasti pred Tivolskim gradom in
današnjim Muzejem novejše zgodovine Slovenije. Urejene so igralne površine za
otroke, v park se zajedajo pokriti bazen, športna igrišča in Hala Tivoli. Skupaj
z Rožnikom in Šišenskim hribom park oblikuje površine krajinskega parka. Med
letoma 1921 in 1939 je Jože Plečnik med Moderno galerijo in Tivolskim gradom
uredil Jakopičevo sprehajališče, poimenovano po vodilnem slovenskem
impresionističnem slikarju Rihardu Jakopiču.

Po drugi svetovni vojni je bil odprt le Severni mestni park (v planu je še
razširitev) v neposredni bližini Gospodarskega razstavišča. V načrtu je tudi
ureditev celotnega dela Save z okolico, ki teče skozi MOL in ureditev parka na
severu Ljubljanskega barja.

Ljubljanski živalski vrt leži pod Rožnikom. V vrtu so zbrane živalske vrste z
vseh kontinentov, predvsem pa vrste, značilne za področje, kjer se stikajo
alpski, panonski in sredozemski svet.

Botanični vrt v Ljubljani deluje že od leta 1810 in je najstarejša kulturna,
znanstvena in izobraževalna ustanova v Sloveniji z nepretrganim delovanjem. V
njem je preko 4.500 vrst, podvrst in oblik, od katerih je več kot tretjina
domačih, ostalo pa so rastline iz različnih predelov Evrope in ostalih
kontinentov. Vrt sodeluje z več kot 270 botaničnimi vrtovi iz celega sveta.
Ukvarja se z znanstvenoraziskovalno in pedagoško dejavnostjo. Ima pomembno
nalogo pri vzgoji in varovanju endemičnih in ogroženih (prizadetih, ranljivih in
redkih) vrst slovenskega ozemlja.

Ljubljana je razdeljena na 17 četrtnih skupnosti z lastno upravo. Četrtne
skupnosti sprejemajo predloge občanov (prebivalcev četrtnih skupnosti) in jih
posredujejo pristojnim organom MOL ter sodelujejo pri pripravi in izvedbi
aktivnosti na področju četrtne skupnosti. Pred tem jo je sestavljalo pet
samostojnih občin (Bežigrad, Center, Moste-Polje, Šiška in Vič-Rudnik), ki se še
vedno pokrivajo z volilnimi enotami.

Pristojnosti Policijske uprave Ljubljana obsegajo površino 3.807 km², kar
predstavlja 18,8 % državnega nacionalnega ozemlja. Sestavlja jo 17 policijskih
postaj, ki so v začetku leta 2008 skupaj zaposlovale 1.499 delavcev, od tega
1.310 policistov ter 189 drugih delavcev policije. S približno 41.000 kaznivih
dejanj v letu 2008 ima Ljubljana ugled varnega in mirnega področja.

Leta 1981 je ljubljanski BDP na prebivalca znašal 260 % jugoslovanskega
povprečja. Ljubljana proizvede približno 25 % slovenskega BDP-ja. Leta 2003 je
bila stopnja aktivnega delovnega prebivalstva 62 %; od tega je bilo 64 %
zaposlenih v zasebnem in 36 % v javnem sektorju. Januarja 2007 je stopnja
brezposelnosti znašala 6,5 % (v primerjavi s 7,7 % leto prej in v primerjavi z
nacionalnim povprečjem 8,7 %).

Industrija, zlasti farmacevtska, petrokemična in živilska industrija, ostaja
najbolj pomembna gospodarska dejavnost. Druga področja vključujejo bančništvo,
finance, promet, gradbeništvo, obrti, storitvene dejavnosti in turizem. Javni
sektor zagotavlja delo na področju izobraževanja, kulture, zdravstva in lokalne
uprave. Zlasti v zadnjih 2 desetletjih je pomembna panoga trgovina.

Na Ljubljanski borzi, ki je od leta 2008 v lasti Dunajske borze, kotirajo zlasti
večja slovenska podjetja. Nekatera od teh imajo sedež v glavnem mestu; na primer
trgovska veriga Mercator, naftne družbe Petrol in telekomunikacijski ponudnik
Telekom Slovenije. V mestu deluje več kot 15.000 podjetij, večina od njih v
terciarnem sektorju.

Študentje predstavljajo sedmino celotne ljubljanske populacije, kar mestu daje
mladosten karakter. Univerza v Ljubljani, največja slovenska in edina
ljubljanska univerza, je bila ustanovljena leta 1919. Sestavlja jo 23 fakultet
in 3 akademije, ki (med drugim) ponujajo študij medicine, aplikativnih znanosti,
filozofije, prava in uprave v slovenskem jeziku. Ima približno 64.000 študentov
in okoli 4.000 zaposlenih. Narodna in univerzitetna knjižnica je imela v letu
2004 skupno 1.169.090 knjig. V letu 2006 je 55 osnovnih šol obiskovalo skoraj
21.000 učencev, medtem ko se je na 32 srednješolskih ustanovah izobraževalo
25.797 dijakov. 3. teden v maju je na Slovenski cesti Maturantska parada.

V Ljubljani ima sedež tudi več nacionalnih raziskovalnih ustanov, med njimi
Inštitut "Jožef Stefan", Kemijski inštitut in Nacionalni inštitut za biologijo.

Univerzitetni klinični center Ljubljana, osrednja slovenska zdravstvena
ustanova, pod različnimi imeni deluje že od leta 1786, ko je cesar Jožef II.
podpisal odlok o ustanovitvi Civilne bolnice v Ljubljani in letno sprejme prek
100.000 bolnikov.

Onkološki inštitut, ustanovljen leta 1937, je eden boljših centrov za onkologijo
v srednji Evropi in eden prvih, ki je združil zdravljenje z raziskovanjem in
pedagoško dejavnostjo na področju onkologije.

Zdravstveni dom Ljubljana, razdeljen na 7 enot, opravlja osnovno zdravstveno
dejavnost in s svojimi službami zagotavlja zlasti preventivne zdravstvene
preglede ter zdravljenje lažje poškodovanih ali bolnih. V manjšem obsegu
zagotavlja tudi specialistično ambulantno dejavnost.

V Ljubljani deluje 15 muzejev, 41 galerij, 11 gledališč ter 4 profesionalni
orkestri in več kinodvoran. Med muzeji imajo izjemne zbirke Narodni,
Prirodoslovni, Etnografski, Muzej novejše zgodovine in železniški. Številne
razstave ima Muzej za arhitekturo in oblikovanje. Med galerijami izstopata
Narodna in Moderna, svojo zbirko ima Muzej sodobne umetnosti v muzejskem kareju
Metelkova. Bolšji sejem je vsako nedeljo v starem mestnem jedru. Leta 2006 so
muzeji privabili 264.470, galerije 403.890 in gledališča 396.440 obiskovalcev.

Vsako leto se v Ljubljani zvrsti več kot 10.000 kulturnih dogodkov, med temi je
10 mednarodnih festivalov za gledališče, glasbo (npr. Ljubljanski poletni
festival in Trnfest) in umetnost nasploh. Ljubljana, v središču različnih
slovenskih vinorodnih dežel, je znana kot "mesto vina in vinske trte", ki so jih
na pobočju grajskega hriba posadili že Emonci. Teden knjige (začenja se na
svetovni dan knjige) vključuje prireditve in prodajo knjig na Kongresnem trgu.
Na predvečer praznika dela je na ljubljanskem Rožniku praznovanje s kresom.

Slovenska filharmonija, ki je osrednja glasbena ustanova v Ljubljani in v
Sloveniji, prireja koncerte klasične glasbe domačih in tujih izvajalcev, veliko
časa pa posveča tudi mladim izvajalcem z raznih glasbenih šol. Ustanovljena je
bila že leta 1701 v okviru Akademije Operosorum in spada med najstarejše
tovrstne ustanove v Sloveniji in v Evropi.

Narodna (ustanovljena leta 1918) in Moderna galerija razstavljata dela
najvplivnejših slovenskih slikarjev. V AKC Metelkova mesto, ki ima svoje
prostore v obnovljeni bivši avstro-ogrski vojašnici na Metelkovi ulici, je
središče umetniškega alternativnega dela. Ta živahna ulica ima številne klube in
koncertne prostore, kjer igrajo različne zvrsti glasbe, predvsem alternativni
rock. Podoben kulturni center se nahaja v nekdanji tovarni Rog. Leta 1980 je
Ljubljana postala središče gibanja Neue Slowenische Kunst, ki jo med drugim
Sestavlja glasbena skupina Laibach in slikarji kolektiva IRWIN.

V Ljubljani izhaja več splošno-informativnih časopisov, kot je Delo, Dnevnik,
Slovenia Times in brezplačnik Žurnal24,, finančni kot so Finance, Podjetnik in
Economist in športni - Ekipa.

Prestolnica ima več radijskih postaj. Poleg nacionalnih (Prvi program, Ars in
Val202) program oddaja še več komercialnih radijskih postaj: Radio 1, Radio
Antena, Radio Center, Radio Ekspres, Radio Salomon, Radio Študent in Radio
Veseljak.

V Ljubljani ima sedež javna Radiotelevizija Slovenija, ki oddaja tri programe
(TV SLO 1, TV SLO 2 in TV SLO 3) ter glavni komercialni postaji Pop TV in Kanal
A.

V Ljubljani deluje več športnih klubov, med katerimi so najbolj znani hokejski
HDD Tilia Olimpija, ki nastopa tudi v mednarodni ligi EBEL, košarkarski KK Union
Olimpija, ki nastopa nastopa tudi v Evroligi, nogometni NK Olimpija, rokometni
RK Krim in odbojkarski ACH Volley.

Najpomembnejši mestni športni objekti so Plečnikov stadion Bežigrad, ki je več
let v postopku prenove, Hala Tivoli, ki je domača dvorana za HDD Tilia Olimpija,
ter leta 2010 zgrajena objekta Stadion Stožice, kjer domače tekme igra NK
Olimpija, in Arena Stožice, ki je domača dvorana za KK Union Olimpija, RK Krim
in ACH Volley.

Ljubljana je v svoji zgodovini gostila več odmevnih športnih prireditev, tudi
svetovno prvenstvo v športni gimnastiki v letih 1922 in 1970, svetovno prvenstvo
v košarki leta 1970, svetovno prvenstvo v umetnostnem drsanju leta 1970,
svetovno prvenstvo v hokeju na ledu elitne divizije leta 1966 in še osemkrat
prvenstvo druge divizije, evropsko prvenstvo v rokometu leta 2004 ter svetovno
prvenstvo v kajak in kanu slalomu v letih 1955, 1991 in 2010. Leta 2013 se je v
mestu odvijalo Evropsko prvenstvo v košarki.

Od leta 1957 je drugi teden v maju v počastitev osvoboditve Ljubljane (9. maj
1945) organiziran Pohod po poti spominov in tovarištva (znan tudi kot pohod ob
žici). Vsako leto zadnjo nedeljo v oktobru Ljubljanski maraton na mestne ulice
pritegne več tisoč tekačev.

Center Ljubljane leži med dvema manjšima vzpetinama, Rožnikom (Cankarjev Vrh 394
m) in Grajskim gričem, na katerem stoji Ljubljanski grad.

Na obrobju mesta so hribi Šmarna gora, Rašica, Golovec, Toško čelo, malo dlje pa
še Krim in vrhovi Polhograjskega hribovja, ki ponujajo kratke izlete v naravo.
(glej tudi Izleti v okolici Ljubljane).

Ljubljana je v središču slovenskega cestnega omrežja, ki preko avtocestnega
obroča povezuje mesto z vsemi deli države in pomembnimi mesti v okolici
(avtocestna povezava s Trstom, Benetkami ter Reko na jugozahodu (A1/E70); z
Mariborom, Gradcem in Dunajem (A1/E57); z Zagrebom in naprej v nekdanjo
Jugoslavijo (A2-E70); s Celovcem in Salzburgom na severozahodu (A2-E61), zaradi
česar je pomembna vstopna točka za severnoevropske turiste. Tranzitni promet
skozi samo mesto je preusmerjen s pomočjo Ljubljanske obvoznice v obliki kroga
okoli mesta.

Že arhitekt Fabiani je načrtoval notranji cestni obvozni obroč, ki bi
razbremenil prometa središče Ljubljane. Notranji obroč tvorijo naslednje ceste:
Tivolska cesta, Bleiweisova cesta, Aškerčeva cesta, Zoisova cesta, Karlovška
cesta, Cesta za Gradom, Roška cesta, Lipičeva ulica, Njegoševa cesta, Masarykova
cesta in Trg OF. Fabianijev most je bil zadnji manjkajoči element; z njegovo
dograditvijo leta 2012 je bil obroč sklenjen.

Avtobusna mreža, ki jo upravlja Ljubljanski potniški promet (v lasti MOL) (na
osnovi plačilne kartice Urbana) je trenutno najbolj uporabljana in razvita
oblika javnega prevoza v Ljubljani. Avtobusi so pogovorno imenovani trole. Izraz
izvira iz obdobja med letoma 1951 in 1971, ko so po Ljubljani vozili trolejbusi.
Možna je izposoja koles, in najem taksija. V letu 2009 se je z uvedbo mestne
vozovnice začel ponovno vzpodbujati tudi javni promet na ljubljanskem
železniškem vozlišču.

Kolesarski promet v Ljubljani predstavlja opazen delež vsega prometa, še posebej
poleti. Kolesarske steze so po večini ločene od cestišča, ponekod obarvane z
rdečo barvo in na križiščih večinoma speljane posredno (tj. z zamikom). Leta
1998 je bila dolžina kolesarskih stez približno 65 km, leta 2009 pa 130 km.
Označevanje novih kolesarskih stez je del projekta mestne občine Civitas Elan.
Na nekaterih ulicah, kjer ni kolesarskih stez, npr. na povezovalni cesti med
Njegoševo in Roško cesto preko Fabianijevega mostu na Ljubljanici, je
kolesarjenje prepovedano. Omejevalni prometni režim za kolesarje so v Sloveniji
uvedli sredi sedemdesetih let dvajsetega stoletja. Na nekaterih odsekih so
prepovedi v zadnjih letih odpravili, bodisi z označenjem kolesarskih stez ali
gradnjo paralelnih namenskih kolesarskih cest. Od leta 2000 obstaja Ljubljanska
kolesarska mreža, društvo kolesarjev, ki kolo uporabljajo kot prometno sredstvo.
V maju 2011 je bil vzpostavljen sistem izposoje javnih koles Bicike(lj), ki je
na voljo na podlagi uporabe mestne kartice Urbane. Leta 2015 Ljubljano pričeli
uvrščati na lestvico kolesarjem prijaznih mest (na 13. mesto).

Znaten del središča ljubljane je zaprt za motorna vozila in spremenjen v peš
cono. Za zagotavljanje mobilnosti vsem, ki to potrebujejo, je na voljo več
ekektričnih vozil (Kavalir), ki so brezplačno na voljo na klic ali pa vozijo po
vnaprej določeni trasi.

Železniška postaja Ljubljana predstavlja najpomembnejše železniško križišče v
državi in stoji ob železniški povezavi Nemčije s Hrvaško
(München-Salzburg-Ljubljana-Zagreb), obenem pa je izhodišče za obisk Dunaja,
Trsta ter Budimpešte. Regionalni vlaki poleg tega vozijo še v smeri Novega
mesta, Kamnika ter Kopra. V neposredni bližini je Avtobusna postaja Ljubljana, s
katero bo železniška postaja v prihodnosti združena v Potniški center Ljubljana.

Letališče Jožeta Pučnika (LJU) leži 26 km severno od mesta in je izhodišče za
številne (zlasti evropske) destinacije, kot na primer: Amsterdam, Atene,
Barcelona, Beograd, Bruselj, Budapešta, Bukarešta, Kopenhagen, Dublin, Dunaj,
Frankfurt, Helsinki, Istanbul, Kijev, London, Manchester, Moskva, München,
Ohrid, Paris, Podgorica, Praga, Priština, Stockholm, Skopje, Waršava, Tirana,
Tel Aviv in Zurich.

Ljubljana sodeluje z mesti iz različnih delov sveta. Pobratena je z naslednjimi
mesti:

Ljubljana deluje tudi v več evropskih organizacijah mest (npr. tudi v
uporabniški skupini IT organizacij evropskih glavnih mest), je članica mreže
mest in prek nacionalnega združenja občin deluje v odboru regij EU, Kongresu
lokalnih in regionalnih oblasti Sveta Evropa in v Svetu evropskih mest in regij.



https://sl.wikipedia.org/wiki/Boris_Cavazza

Boris Cavazza, slovenski gledališki in filmski igralec ter režiser, * 2. februar
1939, Milano.

Borisov oče je bil Italijan, mati Slovenka. V Slovenijo se je preselil leta
1948. Del svojega otroštva je preživel v Krškem. Leta 1956 se je vpisal na
Pomorsko šolo v Piranu in po štiriletnem šolanju postal strojnik ter od leta
1960 do leta 1963 delal najprej kot asistent, potem pa kot častnik stroja na
ladjah trgovske mornarice. Leto pozneje se je vpisal na AGRFT v Ljubljani. Od
leta 1971 deluje kot profesionalni igralec. To pot je začel v SNG Drami in
nadaljeval v Slovenskem mladinskem gledališču. Spada med najpomembnejše
slovenske igralce. Leta 1987 je prejel Prešernovo nagrado in leta 1992
Borštnikov prstan.

Poročil se je z Mojco Sitar (umrla je leta 1991 zaradi raka)[navedi vir], s
katero je imel tri sinove: glasbenika Kristijana (leta 1990 se je ponesrečil med
snemanjem videospota, umrl pa je leta 1991)[navedi vir] in dvojčka Sebastijana,
ki je znan igralec, in scenografa ter kostumografa Damijana (umrl je leta 2009,
verjetno zaradi zadušitve med spanjem).[navedi vir] Čez nekaj časa se je poročil
s 34 let mlajšo Oriano Girotto in imel z njo še enega otroka, Aleksandra Borisa
(*2002). Kasneje sta se ločila.. V Maju 2016 se je poročil s Ksenijo Benedetti.



https://sl.wikipedia.org/wiki/Machovo_%C5%A1tevilo

Machovo števílo [máhovo ~] (označba M ali Ma; krajše Mach) je v fiziki razmerje
med hitrostjo telesa v, ki se giblje skozi sredstvo in hitrostjo zvoka c v tem
sredstvu:

Število je brezrazsežno in ga po navadi uporabljamo za opis hitrosti letala.
Vrednost 1 odgovarja enkratni hitrosti zvoka, 2 dvojni itn. Ker pri naraščanju
temperature hitrost zvoka narašča, bo dejanska hitrost telesa pri Machovem
številu 1 odvisna od njegove višine in morebiti še od pogojev v ozračju. Polet
pri visokih hitrostih lahko razdelimo na šest vrst:

Pri telesu, ki se giblje s hitrostjo pod M = 1, se zvočni valovi širijo pred
njim. Pri hitrosti M = 1 se giblje enako hitro kot valovi (zvočni zid). Nad
zvočno hitrostjo, se telo giblje znotraj te meje in rečemo, da prebije zvočni
zid. Zunanji opazovalec bo pri prebitju zvočnega zidu slišal močen pok, znan kot
zvočni udar, potnik znotraj letala pa ga običajno ne bo. Hitrost, potrebna za
dosego nizkega Zemljinega tira je približno 7,5 km/s, oziroma M = 25,4 v zraku
na velikih višinah.

Machovo število je razmerje med vztrajnostno silo (aerodinamsko silo) in
prožnostno silo.



https://sl.wikipedia.org/wiki/Mjanmar

Mjanmár, uradno Zvezna republika Mjanmár ali Zveza Mjanmar (burmansko Pyidaungzu
Thammada Myanma Naingngandaw), je obmorska država v jugovzhodni Aziji, pred
letom 1989 znana pod imenom Burma. Mjanmar na zahodu meji na Bangladeš in
Indijo, na severovzhodu na Kitajsko, na vzhodu na Laos in Tajsko, na jugu na
Andamansko morje ter na zahodu na Bengalski zaliv. Tretjina skupne mjanmarske
kopenske meje je neprekinjena obala (1930 km). Območje tromeje z Laosom in
Tajsko sestavlja t. i. Zlati trikotnik.

Prestolnica Mjanmarja je Najpjido (Naypyidaw), največje mesto in včasih
prestolnica pa Jangon (prej Rangun).

Leta 1989 je vojaška vlada uradno spremenila angleške prevode mnogih imen, ki
segajo v kolonialno obdobje Burme ali prej, tudi ime države same: "Burma" je
postala "Mjanmar". Preimenovanje je še vedno sporna tema. Mnoge politične in
etnične opozicijske skupine in države še naprej uporabljajo ime "Burma", ker ne
priznavajo legitimnosti vladajoče vojaške vlade ali njenega organa za
preimenovanje države.

Uradno polno ime države je "Zvezna republika Mjanmar" (burmansko: Pyidaunzu
Thanmăda Myăma Nainngandaw). Nekatere države, ki niso priznale tega imena,
uporabljajo kratko obliko "Union of Burma" (Burmanska zveza).

"Burma" ali "Mjanmar" je ime, ki izhaja iz imena burmanske večine, narodne
skupine Bamar. Mjanmar je literarna oblika imena skupine, medtem ko Burma izvira
iz "Bamar", pogovorne oblike imena skupine. Ime Burma je bilo v uporabi v
angleškem jeziku od 18. stoletja.

Burma se še naprej uporablja v angleščini v številnih državah, vključno z
Združenim kraljestvom in Kanado. Uradne ZDA ohranjajo ime Burma kot ime države,
čeprav na spletni strani State Departmenta navajajo državo kot "Burma (Mjanmar)"
in Barack Obama se sklicuje na državo Mjanmar. Združeni narodi uporabljajo
Mjanmar in tudi Združenje držav jugovzhodne Azije, Rusija, Nemčija, Kitajska,
Indija, Norveška in Japonska.

Večina angleško govorečih mednarodnih medijskih hiš uradno navaja ime Mjanmar,
vključno z BBC, CNN, Al Džaziro, Reutersom in Russio Today.

Arheološki dokazi kažejo, da je homo erectus živel na območju današnje Burme že
pred 400.000 leti. Prvi dokaz o homo sapiensu je iz okoli 11.000 pred našim
štetjem, v kamenodobni kulturi, imenovani anyathian, z odkritji kamnitega orodja
v osrednji Burmi. Dokaze o neolitski udomačitvi živali in rastlin ter uporabi
poliranega kamnitega orodja, ki segajo med 10.000 in 6000 pred našim štetjem, so
odkrili v obliki jamskih poslikav v bližini mesta Taundži.

Bronasta doba je bila okoli leta 1500 pred našim štetjem, ko so ljudje v regiji
namesto bakra začeli uporabljati bron; bili so med prvimi ljudmi na svetu, ki so
gojili riž, perutnino in prašiče. Železna doba se je začela okoli 500 pred našim
štetjem, ko se je v naseljih na območju, južno od današnjega Mandalaja, pojavilo
železo. Dokazano je, da so imeli na rižu temelječa naselja, velike vasi in
manjša mesta ter so trgovali s svojo okolico, pa tudi s Kitajsko v obdobju od
500 pred našim štetjem in 200 našega štetja. V železni dobi so na burmansko
kulturo vplivali tudi zunanji viri, kot sta Indija in Tajska, kar je razvidno iz
načina pogrebov otrok in njihovih pokopov. To kaže na neko obliko stikov med
skupinami v Burmi in drugod, verjetno prek trgovine.

Okoli 2. stoletja pred našim štetjem so se v osrednji Burmi pojavile prve znane
mestne države. Ob selitvah proti jugu so jih ustanavljali tibetansko-burmansko
govoreči Pju, najzgodnejši prebivalci Burme, o katerih so ohranjeni podatki iz
današnjega Junana. Kultura Pjujev je močno vplivala na trgovino z Indijo, uvoz
budizma in tudi druge kulturne, arhitekturne in politične koncepte, ki so trajno
vplivali na poznejšo burmansko kulturo in politično organiziranost.

V 9. stoletju je nastalo več mestnih držav: Pju v osrednjem suhem območju, Mon
ob južni obali in Arakan vzdolž zahodnega primorja. Ravnotežje je bilo porušeno,
ko so državo Pju začeli ponavljajoče napadati iz kraljevine Nančao med letoma
750 in 830. V sredini poznega 9. stoletja je ljudstvo Mranma (Burmanci/Bamar) iz
Nančaa ustanovilo majhno naselje Pagan (danes Bagan). To je bila ena od
konkurenčnih mestnih državic do poznega 10. stoletja, v kateri sta se krepili
oblast in pomembnost.

Pagan je postopoma rasel, povezal okoliške države, dokler ni v 1050-1060-tih
Anavrata ustanovil Paganski imperij, prvo poenotenje doline reke Iravadi in
njenega obrobja. V 12. in 13. stoletju sta bila Paganski in Kmerski imperij dve
glavni sili na celinski jugovzhodni Aziji. Burmanski jezik in kultura sta
postopoma prevladala v zgornji dolini Iravadija, v poznem 12. stoletju pa so
zamrli jeziki pju, monščina in pali.

Teravadski budizem se je počasi začel širiti po vaseh, čeprav so tantrizem,
mahajanski budizem, brahmanizem in animizem ostali močno zakoreninjeni. Vladarji
Pagana in bogataši so zgradili več kot 10.000 budističnih templjev samo v
osrednjem Paganu. Ponavljajoči mongolski vdori (1277-1301) so zrušili štiri
stoletja staro kraljestvo leta 1287.

Po koncu Paganskega kraljestva sta sledila upad in 250 let politične
razdrobljenosti, ki je trajala do 16. stoletja. Priseljenci Šani, ki so prispeli
z vdori Mongolov, so kot Burmanci štiri stoletja prej ostali v ozadju. Več
konkurenčnih šanskih državic je obvladovalo celotni severozahod do vzhodnega
loka okrog doline Iravadi. Za dolino je bilo preveč spopadov med majhnimi
državami do poznega 14. stoletja, ko sta se pojavili dve močni sili, kraljestvo
Ava in kraljestvo Hantavadi. Na zahodu je bil politično razdrobljen Arakan pod
konkurenčnimi vplivi svojih močnejših sosedov, dokler prvič leta 1437 Kraljevina
Mrauk U ni poenotila arakanske obale.

1. januarja 1886 in s padcem Mandalaja je celotna Burma prišla pod britansko
oblast. V času kolonializma so prišli mnogi Indijci kot vojaki, javni
uslužbenci, gradbeni delavci in trgovci ter skupaj z angleško-burmansko
skupnostjo obvladovali gospodarsko in civilno življenje v Burmi. Rangun (danes
Jangon) je postal prestolnica britanske Burme in pomembno pristanišče med
Kalkuto in Singapurjem.

Burmanska zamera je bila močna in se je kazala v nasilnih izgredih, ki so
ohromili Jangon (Rangun) vse tja do leta 1930. Nekaj nezadovoljstva je zaradi
nespoštovanja burmanske kulture in tradicije povzročila britanska zavrnitev
sezuvanja čevljev, ko so vstopili v pagodo. Budistični menihi so postali vodilni
v gibanju za neodvisnost. U Visara, menih aktivist, je umrl v zaporu po
166-dnevni gladovni stavki v protest pravilom, ki so mu prepovedovala, da bi v
zaporu nosil budistična oblačila.

Kot glavno bojišče je bila Burma med drugo svetovno vojno opustošena. Marca
1942, nekaj mesecev po tem, ko so vstopili v vojno, je japonska vojska
napredovala v Jangon in uničila britansko upravo. Burmanska izvršna uprava z Ba
Mojem na čelu je bila ustanovljena pod Japonci avgusta 1942. Činditi so pod
britanskim pokroviteljstvom oblikovali skupine, usposobljene za delovanje
globoko v zaledju japonskih linij . Podobno so pod ameriškim okriljem delovali
Merrillovi roparji in sledili Činditom v burmansko džunglo leta 1943. Konec leta
1944 so zavezniški vojaki sprožili vrsto ofenziv, ki so julija 1945 pripeljale
do konca japonske vladavine. Japonci so v Burmi izgubili okoli 150.000 ljudi.

Čeprav so se mnogi Burmanci sprva borili za Japonce kot del burmanske
osvobodilne vojske, je veliko Burmancev, predvsem pripadnikov narodnih manjšin,
služilo v britanski vojski. Burmanska narodna armada in Arakanska narodna armada
sta se borili z Japonci od leta 1942 do 1944 in se leta 1945 priključili
zavezniškim silam. Med japonsko zasedbo je umrlo 170.000 do 250.000 civilistov.

Po drugi svetovni vojni je general Aung San z narodnimi voditelji dosegel
Sporazum Panglong, ki je jamčil neodvisnost Burme kot enotne države. Aung Zan
Vai, Pe Kin, Bo Hmu Aung, sir Maung Dži, dr. Sein Mja Maung, Mjoma U Tan Čve so
bili med pogajalci zgodovinske panglonške konference z vodjo, bamarskim
generalom Aung Sanom in drugimi narodnimi voditelji leta 1947. Leta 1947 je Aung
San postal namestnik predsednika Izvršnega sveta Burme, prehodne vlade. Toda
julija 1947 so politični tekmeci Aung Sana in več sodelavcev umorili.

4. januarja 1948 je nastala samostojna republika Burmanska zveza s Sao Šve
Taikom kot njenim prvim predsednikom in U Nujem kot prvim predsednikom vlade.
Kot večina drugih nekdanjih britanskih kolonij in čezmorskih ozemelj pa Burma ni
postala članica Commonwealtha. Oblikovan je bil dvodomni parlament, sestavljen
iz poslanske zbornice in senata narodnosti, večstrankarske volitve so bile leta
1951-1952, 1956 in 1960.

Geografsko območje Burme zajema danes območje, kot je bilo določeno v Sporazumu
Panglong in je kombinacija Prave Burme, ki je obsegala Spodnjo in Zgornjo Burmo
in obmejna območja, ki so jih Britanci ločili.

Leta 1961 je postal U Tant stalni predstavnik Burme v Združenih narodih in
nekdanji sekretar predsednika vlade je bil izvoljen za generalnega sekretarja
Združenih narodov. Na položaju je bil deset let. Ko je bil generalni sekretar,
je v ZN delala mlada Aung San Su Či, ki je leta 1991 dobila Nobelovo nagrado za
mir.

Nova ustava Socialistične zvezne republike Burma je bila sprejeta leta 1974. Do
leta 1988 so imeli enopartijski sistem z generalom in drugimi vojaškimi častniki
na oblasti. V tem obdobju je Burma postala ena najrevnejših držav na svetu.

Leta 1988 so se, ker so bili ljudje nezadovoljni zaradi slabega gospodarskega
upravljanja in političnega zatiranja, začele razširjene prodemokratične
demonstracije po vsej državi, znane kot vstaja 8888. Varnostne sile so ubile več
tisoč protestnikov, general So Maung je uprizoril državni udar in oblikoval
Državo za mir in razvojni svet (State Peace and Development Council - SLORC).
Leta 1989 je SLORC po razširjenju protestov razglasila vojno stanje. Vojaška
vlada je pripravila načrte za volitve Ljudske skupščine 31. maja 1989. SLORC je
v letu 1989 spremenila uradno ime države iz angleške "Socialistične zvezne
republike Burme" (Socialist Republic of the Union of Burma) v "Zvezo Mjanmar".

23. junija 1997 je bila Burma sprejeta v Združenje držav jugovzhodne Azije
(ASEAN). 27. marca 2006 je vojaška hunta, ki je v novembru 2005 preselila glavno
mesto iz Jangona v bližnji Pjinman, uradno imenovala novo glavno mesto Najpjido,
kar pomeni "mesto kraljev".

V avgustu 2007 je povečanje cen dizelskega goriva in bencina povzročilo vrsto
protivladnih protestov, ki jih je vlada ostro obravnavala. Protesti so nato
postali kampanja civilnega odpora (imenovan tudi žafranasta revolucija), ki so
jo vodili budistični menihi, na stotine jih je kljubovalo hišnim priporom in
zagovarjalo demokracijo Aung San Su Či.

V maju 2008 je ciklon Nargis povzročil veliko škodo v gosto poseljeni riževi
delti reke Iravadi. To je bila najhujša naravna nesreča v burmanski zgodovini s
poročili o 200.000 mrtvih ali pogrešanih in škodi, ki je znašala do
10.000.000.000 $, več kot 1 milijon ljudi je ostalo brez domov. V kritičnih dneh
po tej nesreči je bila vlada Burme obtožena, da ovira prizadevanja Združenih
narodov za pomoč. Zaprosila je za humanitarno pomoč, ampak pomisleki glede tujih
vojaških sil ali prisotnost strokovnjakov v državi je odložila vstop ameriških
vojaških letal, ki so dostavljala zdravila, hrano in druge potrebščine.

V začetku avgusta 2009 je spopad, znan kot incident Kokang, izbruhnil v državi
Šan v severni Burmi. Več tednov se je vojaška hunta borila proti narodnim
manjšinam, vključno s Kitajci Han, Va in Kačini. Med 8. in 12. avgustom, v prvih
dnevih spopada, je kar 10.000 burmanskih civilistov pobegnilo v provinco Junan v
sosednjo Kitajsko.

Vpliv reform je bil viden na številnih področjih, vključno s ponudbo ASEAN-a za
sedež Burme leta 2014. Obisk državne sekretarke ZDA Hillary Clinton v decembru
2011 je spodbudil nadaljnji napredek. To je bil prvi obisk državnega sekretarja
v več kot petdesetih letih (Clintonova se je srečala z burmanskim predsednikom
in nekdanjim vojaškim poveljnikom Teinom Seinom kot tudi opozicijsko voditeljico
Aung San Su Či). Julija 2013 je bilo okoli 100 političnih zapornikov še vedno v
zaporu, medtem ko se spopadi med burmansko vojsko in lokalnimi uporniškimi
skupinami nadaljujejo.

Oborožen spopad med kitajskimi uporniki in mjanmarsko vojsko je povzročil
ofenzivo Kokang v februarju 2015. Spopad je prisilil 40.000 do 50.000
civilistov, da so zapustili svoje domove in poiskali zavetje na kitajski strani
meje. Kitajska vlada je bila obtožena dajanja vojaške pomoči kitajskim
upornikom.

Burma meji na severozahodu na Bangladeš in države Mizoram, Manipur, Nagaland in
Arunačal Pradeš Indijo. Na severu in severovzhodu meji na avtonomno pokrajino
Tibet in provinco Junan; kitajsko-burmanska meja je skupaj dolga 2185 km. Meji
tudi na Laos in Tajsko na jugovzhodu. Burma ima 1930 km morske obale ob
Bengalskem zalivu in Andamanskem morju na jugozahodu in jugu, kar je četrtina
njenega celotnega obsega.

Na severu gore Hengduan je meja s Kitajsko. Hkakabo Razi, ki je v državi Kačin,
je z nadmorsko višino 5881 metrov najvišja točka v Burmi. Mnoge gorske verige,
kot so Rakhine Joma, Bago Joma, Šan in Tenaserim prav tako oblikujejo Burmo, in
vse ležijo na severu do južno od Himalaje.

Gorske verige delijo trije rečni sistemi: reka Iravadi, Salvin (Tanlvin) in
Sitaung. Iravadi je najdaljša reka v Burmi, dolga skoraj 2170 kilometrov in se
izliva v zaliv Martaban. Med gorskimi verigami ležijo rodovitne ravnice. Večina
prebivalstva Burme živi v dolini reke Iravadi med planotama Rakhine Joma in Šan.

Burma je razdeljena na sedem držav in sedem regij, prej imenovanih oddelki.
Regije so pretežno burmanske (v glavnem jih naseljujejo prevladujoče narodnostne
skupine). Države so v bistvu regije, v katerih so doma posamezne narodnostne
manjšine. Administrativni oddelki se nadalje delijo na okrožja, ki se naprej
delijo na podokrožja, občine, mesta in vasi.

Velik del države leži med rakovim povratnikom in ekvatorjem. S svojimi obalnimi
regijami leži v monsunskem delu Azije, ki prejme več kot 5000 mm dežja letno.
Letna količina padavin v regiji delte je približno 2500 mm, medtem ko je
povprečna letna količina padavin v suhi coni v osrednji Burmi manj kot 1000 mm.
Severne regije so hladnejše, s povprečno temperaturo 21 °C. Obalne in regija
delte imajo povprečno najvišjo temperaturo 32 °C.

Upočasnjena gospodarska rast Burme je prispevala k ohranjanju večjega dela
okolja in ekosistemov. Gozdovi, vključno z gostim tropskim rastjem in dragoceno
tikovino (Tectona grandis) v spodnji Burmi, pokrivajo več kot 49 % države,
vključno z območji akacije, bambusa, Hopea odorata in Magnolia champaca,
kokosove palme in palmo Areca catechu ter kavčukovca. V severnem višavju veliko
zemlje zajemajo hrast, bor in različni rododendroni.

Tipične džungelske živali, predvsem tigri in leopardi, se v Burmi redko
pojavljajo. V zgornji Burmi so nosorogi, divji bivoli (Bubalus), divje svinje,
jeleni, antilope in sloni, ki so tudi udomačeni ali vzrejeni v ujetništvu za
uporabo kot delovna žival, zlasti v gozdarstvu. Manjši sesalci so številni, to
so giboni, opice, leteče lisice in tapirji. Številčnost ptic je opazna z več kot
800 vrstami, vključno papige, pavi, fazani, vrane, čaplje in paddybirds (riževe
ptice). Med plazilci so krokodili, gekoni, kobre, burmanski piton in želve. Na
stotine vrst sladkovodnih rib so velik in zelo pomemben vir hrane. Za seznam
zaščitenih območij glej seznam zavarovanih območij v Burmi.

Začasni popisi 2014 kažejo, da je vsega prebivalstva 51.419.420. Ta številka ne
vključuje ocenjenih 1.206.353 oseb v delih severne Rakhine, držav Kačin in
Kajin, ki niso bili prešteti. Ljudje, ki so bili v času popisa v tujini, niso
vključeni. Obstaja več kot 600.000 registriranih delavcev migrantov iz Burme na
Tajskem in milijon več, ki delajo na črno. Burmanski delavci migranti
predstavljajo 80 % delavcev migrantov na Tajskem. Gostota prebivalstva je 76 na
kvadratni kilometer in je med najnižjimi v jugovzhodni Aziji.

Burmancev je okoli 68 %, Šanov 10 %, Kajinov 7 %, Rakinov 4 %, raznih kitajskih
skupin je približno 3 %. Burmanske narodne manjšine raje imenujejo "etnični
državljani" kot "narodne manjšine", saj izraz "manjšine" povečuje njihov občutek
manjvrednosti in prevlado burmanske kulture nad manjšinskimi kulturami.

Ob mejah z Indijo, Bangladešem in Tajsko so begunska taborišča, v katerih je več
kot 295.800 manjšinskih beguncev iz Burme, predvsem Rohingji in Kareni. Od leta
2006 se je več kot 55.000 burmanskih beguncev preselilo v Združene države
Amerike.

Veliko Rohingjev, ki so muslimani, je pobegnilo iz Burme. Številni begunci so
šli v sosednji Bangladeš, vključno z 200.000 v letu 1978 kot posledica operacije
Kralj Dragon v Arakanu in nato jih je odšlo še 250.000 leta 1991.

V Burmi so štiri glavne jezikovne družine: kitajsko-tibetanska, tajsko-kadajska,
avstroazijska in indoevropska. Kitajsko-tibetanski jeziki so najbolj razširjeni.
Vključujejo burmanščino, karenščino, kačinščico, jezik čin in kitajščino.
Primarni tajsko-kadajski jezik je šan. Monski jezik, palaung in va so glavni
avstroazijski govorjeni jeziki v Burmi. Dva glavna indoevropska jezika sta pali,
liturgični jezik teravadskega budizma, in angleščina.

Burmanščina, materni jezik Burmancev in uradni jezik v Burmi, je povezana s
tibetanskim in kitajskim jezikom. To se vidi v pisavi, ki sestoji iz krožnih in
polkrožnih pismenk, ki so bile prilagojene južnoindijskim v 5. stoletju.
Najstarejši znani zapisi v burmanščini so iz 11. stoletja. Uporabljajo jih tudi
pali, sveti jezik teravadskega budizma, in več jezikov narodnih manjšin,
vključno šanski jezik, več karenskih narečij in kajah (Kareni) z dodatkom
posebnih znakov za vsak jezik.

V Burmi so v glavnem budisti (od 80 % do 89 %). Teravadski budizem je najbolj
razširjen. 4 % je muslimanov, 7 % kristjanov, 1 % ljudi je tradicionalnega
animističnega prepričanja in 2 % pripada drugim religijam, kot so mahajanski
budizem, hinduizem in vzhodnoazijska verstva. V mednarodnem poročilu o verski
svobodi ameriškega zunanjega ministrstva za leto 2010 piše, da uradna statistika
podcenjuje nebudistično prebivalstvo. Neodvisni raziskovalci menijo, da je med 6
in 10 % muslimanov. Majhna judovska skupnost je imela v Jangonu sinagogo, ne pa
rabina rezidenta.

Glede na podatke Unescovega inštituta za statistiko je bila uradna stopnja
pismenosti v Burmi leta 2000 90-odstotna. V preteklosti je imela Burma vedno
visoko stopnjo pismenosti.

Izobraževalni sistem Burme upravlja vladna agencija, Ministrstvo za šolstvo.
Izobraževalni sistem temelji na sistemu Združenega kraljestva zaradi skoraj
stoletne britanske in krščanske navzočnosti v Burmi. Skoraj vse šole so državne,
vendar se je nedavno povečalo število zasebnih angleških jezikovnih šol. Šolanje
je obvezno do konca osnovne šole, približno do starosti okoli 9 let, medtem ko
je obvezno šolanje do starosti 15 ali 16 let na mednarodni ravni.

Burma je ena izmed najbolj skorumpiranih držav na svetu. Indeks 2012,
Transparency International Corruption Perceptions uvršča državo na 171. mesto od
176 držav.

Burma je druga največja svetovna proizvajalka opija za Afganistanom. Pridelajo
približno 25 % opija v svetu. Je del tako imenovanega Zlatega trikotnika.
Industrija opija je imela monopol v kolonialnih časih in je od takrat s pomočjo
podkupljivih uradnikov nezakonito delovala med burmanskimi vojaškimi in
uporniškimi borci, predvsem kot osnova za proizvodnjo heroina.

Burma je največji proizvajalec metamfetamina na svetu, vključno z drogo yaba, ki
jo najdemo na Tajskem, proizvedejo v Burmi, zlasti v Zlatem trikotniku in
severovzhodni državi Šan, ki meji s Tajsko, Laosom in Kitajsko. Burmanski yaba
se običajno proda na Tajsko prek Laosa, preden ga odpeljejo skozi severovzhodno
tajsko regijo Isan.

Burma nima ustrezne infrastrukture. Blago potuje predvsem čez tajsko mejo in
vzdolž reke Iravadi. Železnice so stare in nepopolne ter slabo vzdrževane, saj
so bile zgrajene v poznem 19. stoletju. Ceste so običajno netlakovane, razen v
večjih mestih. Pomanjkanje energije se pojavlja po vsej državi, tudi v Jangonu,
le 25 % prebivalcev v državi ima elektriko.

Vojaška vlada ima položaj večine zainteresiranih strani v vseh glavnih
industrijskih korporacijah v državi (od proizvodnje olja in potrošniškega blaga
do prometa in turizma).

Pod britansko upravo je bila Burma druga najbogatejša država v jugovzhodni
Aziji. Bila je največja svetovna izvoznica riža. Imela je tudi veliko naravnih
bogastev in delovne sile. Britanska Burma je začela izvažati surovo nafto leta
1853 in bila ena prvih proizvajalcev nafte na svetu. Burma proizvede 75 %
tikovine na svetu. Bogastvo je bilo v glavnem v rokah Evropejcev. Leta 1930 je
kmetijska proizvodnja padla, mednarodne cene riža so se zmanjšale in si niso
opomogle več desetletij.

Med drugo svetovno vojno so Britanci uničili glavne vladne stavbe, naftne vrelce
in rudnike volframa, kositra, svinca in srebra, da jih ne bi dobili Japonci.
Burmo sta bombardirali obe strani. Po osamosvojitvi je bila država v ruševinah,
njena glavna infrastruktura je bila popolnoma uničena. Potem ko je bila leta
1948 oblikovana parlamentarna vlada, se je premier U Nu lotil nacionalizacije in
je bila država razglašena za lastnico vseh zemljišč. Vlada je tudi poskušala
izvajati osemletni načrt razvoja. Leta 1950 je izvoz riža padel za dve tretjini
in izvoz mineralnih surovin za več kot 96 % (v primerjavi z obdobjem pred drugo
svetovno vojno). Načrti so bili delno financirani s tiskanjem denarja, kar je
privedlo do inflacije.

Leta 1962 so sledili gospodarskemu sistemu, imenovanemu burmanska pot v
socializem, načrtovali so, da bodo nacionalizirali vso industrijo, razen
kmetijstva. Katastrofalen program je pahnil Burmo v položaj ene najrevnejših
držav na svetu. Burma je imela status najmanj razvite države v ZN leta 1987, ki
je razglasila svoj gospodarski stečaj.

Burma je tudi druga največja svetovna proizvajalka opija, kar je 8 % celotne
svetovne proizvodnje in je glavni vir prepovedanih drog, vključno z amfetamini.
Prepoved proizvodnje opija od leta 2002 kot posledica mednarodnih pritiskov je
pomenila, da so kmetje v regijah Kokang in Va ostali brez trajnih virov
prihodkov. Zdaj so odvisni od priložnostnih del.

Burma ima drage kamne, kot so rubini, safirji, biseri in žad. Rubini prinesejo
največ dohodka; 90 % rubinov na svetu prihaja iz Burme, rdeči kamni so cenjeni
zaradi svoje čistosti in odtenka. Tajska kupi večino draguljev. "Dolina rubinov"
leži v goratem območju okoli Mogoka, 200 km severno od Mandalaja in je znana po
redkih golobje rdečih rubinih in modrih safirjih.

Najbolj priljubljeni turistični cilji v Burmi so velika mesta, kot sta Jangon in
Mandalaj, verska mesta po državi Mon, Pindaja, Bago in Hpa-An, naravne poti ob
jezeru Inle, Kengtung, Putao, Pjin O Lvin, starodavna mesta, kot so Bagan in
Mrauk U, kot tudi plaže v krajih Nabule, Ngapali, Ngve-Saung, Mergui. Kljub temu
je velik del države zaprt za turiste zaradi povezav med tujci in ljudmi v Burmi,
zlasti v obmejnih regijah, ki so pod policijskim nadzorom. O politiki se s tujci
ne sme razpravljati, zagrožena je kazen zapora. Letu 2001 je Myanmar Tourism
Promotion Board izdal odredbo lokalnim uradnikom za zaščito turistov in omejil
"nepotrebne stike" med tujci in navadnimi burmanskimi ljudmi.

Najpogostejši način za vstop v državo je z letalom ali po kopnem. Tujci ne
morejo v Mjanmar ali iz njega po morju ali reki. Je zelo malo mejnih prehodov,
ki omogočajo prehod zasebnih vozil, kot je na meji med krajem Ruili (Kitajska)
in Mu-se, na meji med Htee Kee (Burma) in Ban Phu Nam Ron (Tajska) (najbolj
neposredna povezava med Daveiem in Kančanaburijem) in meja med Mjavadijem
(Burma) in Mae Sotom (Tajska).

Letalske povezave so na voljo v večino držav, čeprav so direktni leti omejeni
predvsem na Tajsko in druge letalske družbe ASEAN-a. Po reviji Eleven: "V
preteklosti je bilo le 15 mednarodnih letalskih linij, a se je število letalskih
povezav z direktnimi leti v zadnjem času povečalo: iz Japonske, Katarja,
Tajvana, Južne Koreje, Nemčije in Singapurja.«  Pričakujejo sicer povečanje, a
še vedno so v glavnem tajske in druge azijske letalske družbe.

Od maja 2012 do februarja 2013 so Združene države začele zaostrovati gospodarske
sankcije proti Burmi "v odgovor na zgodovinske reforme, ki so se odvijale v tej
državi". Sankcije ostajajo za blokirane banke in vse poslovne subjekte, ki so v
več kot 50-odstotni lasti oseb, ki so "posebej označene in blokirane osebe na
seznamu OFAC (seznam SDN)".

V decembru 2014 je Mjanmar podpisal sporazum za ustanovitev svoje prve borze.
Yangon Stock Exchange Joint Venture Co. Ltd je bila ustanovljena z 51 odstotki
Mjanmarske gospodarske banke, 30,25 odstotka japonske Daiwa Institute of
Research Ltd in 18,75 odstotka japonske Exchange Group.

Po podatkih World Factbook je Burma je ena od treh držav skupaj z Liberijo in
Združenimi državami Amerike, ki niso sprejele mednarodnega sistema enot (SI) -
metričnega sistema kot uradnega sistema za uteži in mere. Skupne enote za mere
so posebne za Burmo, vendar spletne vladne strani uporabljajo obe imperialni
enoti in metrični sistem.

V juniju 2011 je v burmanski vladi ministrstvo za trgovino začelo razpravo o
predlogih za reformo sistema merjenja in sprejetje mednarodnega sistema enot z
večino svojih trgovinskih partnerjev. V oktobru 2013 so poročali, da je dr.
Pvint San, namestnik ministra za trgovino, napovedal, da se država pripravlja na
sprejetje mednarodnega sistema enot.

V Burmi imajo veliko raznovrstnih avtohtonih kultur. Večina je predvsem
budistična in burmanska. Na burmansko kulturo so vplivale kulture sosednjih
držav. To se kaže v jeziku, kulinariki, glasbi, plesu in gledališču. Na
umetnost, še posebej literaturo, so v preteklosti vplivale lokalne oblike
teravadskega budizma. Narodni ep Burme, Jama Zatdo (Yama Zatdaw), je priredba
indijskega epa Ramajana, nanj so močno vplivale tajska, monska in indijska
različica igre. V Burmi v budizmu častijo nate (duh), ki vključuje zapletene
obrede za pridobitev naklonjenosti enega od 37 natov panteona.

V tradicionalnih vaseh je samostan središče kulturnega življenja. Menihi so
častili, laiki pa so jih podpirali. Slovesnost noviciat, imenovana šinbju, je
najpomembnejši dogodek za dozorevajočega dečka, ki vstopa v samostan. Vsi fantje
v budističnih družinah so želeli postati novinci (začetnik budizma), preden so
dopolnili starost dvajset let in postati menihi po dvajsetem letu. Dekleta imajo
obred ušesnega piercinga v istem času. Burmanska kultura je najbolj očitna v
vaseh, kjer imajo lokalne festivale vse leto, pri čemer je najpomembnejši
festival pagoda. Mnoge vasi so skrbniki natov, vraževerje in tabuji so
vsakdanjost.

Britanski kolonialisti so v Burmo uvedli zahodne kulturne prvine. Izobraževalni
sistem Burme deluje po zgledu Združenega kraljestva. Vplivi kolonialne
arhitekture so najbolj očitni v večjih mestih, kot je Jangon. Veliko narodnih
manjšin, zlasti Kareni na jugovzhodu ter Kačini in Čini na severu in
severovzhodu izvajajo krščanske obrede.

Za burmansko kuhinjo je značilno, da pozna veliko ribjih jedi, kot so ribje
omake, ngapi (fermentirana morska hrana) in posušene kozice.

Mohinga je tradicionalna jed za zajtrk in je narodna jed Burme. Morska hrana je
pogosta sestavina v obalnih mestih, kot so Sitve, Čaukpju, Molamjaing (prej
Moulmein), Mjeik in Davej, medtem ko sta meso in perutnina pogostejša v
celinskih mestih, kot je Mandalaj. Sladkovodne ribe in kozice so bile sestavina
celinske kuhinje kot primaren vir beljakovin in se uporabljajo na različne
načine, sveže, soljene cele ali v filejih, soljene in sušene, kot slana pasta
ali fermentirano kislo in stisnjeno.

Burmanska kuhinja vsebuje tudi različne solate (a toke) z eno glavno sestavino,
ki je iz škroba, kot je riž, pšenica in riževi rezanci, stekleni rezanci,
krompir, ingver, paradižnik, kombava, dolgi fižol, lahpet (fermentirani ali
vloženi čajni listi) in ngapi (ribja krema).

Eden prvih študentov zahodne umetnosti je bil Ba Njan (1897–1945). Skupaj z Ngve
Gaing (1901–1967) in peščico drugih umetnikov so bili pionirji zahodnega sloga
slikarstva v Burmi. Večina študentov se je pozneje učila od mojstrov prek
vajeništva. Nekaj znanih sodobnih umetnikov: Lun Gyve, Aung Čo Htet, MPP Jei
Mjint, Mjint Sve, Min Vai Aung, Aung Mjint, Kin Maung Jin, Po Po in Zo Zo Aung.

Starodavno mesto Pju (Pyu Ancient Cities) vsebuje ostanke opečnatih stup, zidov
in obrambnih jarkov v mestih Halin (regija Sagaing, okrožje Švebo; 22°28′24″N
95°48′55″E﻿ / ﻿22.473415°N 95.815159°E﻿ / 22.473415; 95.815159), Beiktano
(regija Magve, okrožje Taungdvindži; 20°00′25″N 95°22′27″E﻿ / ﻿20.006993°N
95.374134°E﻿ / 20.006993; 95.374134) in Šri Ksetra (regija Bago, okrožje Pjaj;
18°48′35″N 95°17′23″E﻿ / ﻿18.809632°N 95.289602°E﻿ / 18.809632; 95.289602), ki
so v obsežni namakani pokrajini v suhem območju porečja reke Iravadi. Kažejo
razcvet kraljestva Pju v več kot 1000 letih, med 200 pr. n. št. in 900 n. št.
Pokrivajo kombinirano površino več kot 5000 hektarjev, ki so v varovalnih
pasovih z dodatno površino skoraj 7000 hektarjev. So precej nedotaknjena mestna
naselja za visokimi zidovi in obrambnimi jarki, urejena v veliki namakani
pokrajini, vsebujejo ostanke monumentalnih opečnih budističnih stup
(relikviariji), druge ritualne strukture, palače - trdnjave, pokopališča,
naprave za upravljanja voda - nekatere še vedno v uporabi, ki temeljijo na
organiziranem intenzivnem kmetijstvu, in zgodnje lokacije industrijske
proizvodnje. Tri mesta so delno izkopana arheološka najdišča.



https://sl.wikipedia.org/wiki/Druga_svetovna_vojna

Druga svetovna vojna je bil najobsežnejši in najdražji oborožen spopad v
zgodovini. Potekal je v letih od 1939 do 1945, v njem pa je sodelovala večina
svetovnih držav z več kot 100 milijonov pripadnikov oboroženih sil. Boj je
potekal večinoma med Francijo, Združenim Kraljestvom, Sovjetsko zvezo, Kitajsko
in Združenimi državami Amerike proti Nemčiji, Italiji in Japonski, oziroma med
zavezniki in silami osi. Odvijal se je hkrati po celem svetu, zahteval pa je
približno 60 milijonov človeških življenj. Zaradi slednjega ter zaradi visokega
deleža mrtvih civilistov, pri čemer izstopata holokavst ter jedrsko
bombardiranje Hirošime in Nagasakija, se drugo svetovno vojno označuje kot
najbolj krvav spopad v človeški zgodovini.

V splošnem je sprejeto, da se je vojna začela 1. septembra 1939 z nemško
invazijo na Poljsko in posledično z napovedjo vojne Nemčiji s strani Francije in
večino držav Britanskega imperija ter Commonwealtha. Kitajska in Japonski
imperij sta bila ob začetku že v vojni, medtem ko so se druge države, ki sprva
niso bile vključene v vojno, pridružile kasneje zaradi določenih dogodkov, kot
sta nemška invazija na Sovjetsko zvezo ter japonski napad na ameriško pomorsko
oporišče Pearl Harbor, kar je sprožilo vojno napoved Japonski s strani ZDA,
Commonwealtha ter Nizozemske.

Vojna se je končala z zmago zaveznikov nad Nemčijo in Japonsko leta 1945. Kot
posledica vojne sta se politično prepričanje ter družbena struktura močno
spremenila. Medtem ko je bila ustanovljena Organizacija združenih narodov (OZN)
za krepitev mednarodnega sodelovanja ter preprečevanje nadaljnjih spopadov, se
je zaradi ideoloških razlik med takratnima supersilama, tj. med ZDA in Sovjetsko
zvezo, začelo obdobje hladne vojne. V tem času je OZN-ovo zagovarjanje pravice
narodov do samoodločbe pospešilo dekolonizacijska gibanja v Aziji in Afriki, v
Zahodni Evropi pa sta se gospodarstvo ter proces Evropska integracije okrepila.

Nemčija, Italija in Japonska so se relativno pozno industrijsko razvile in so
zaradi tega močno zaostajale v širjenju kolonialnih imperijev glede na Veliko
Britanijo in Francijo. Nemčija je bila poleg tega v prvi svetovni vojni poražena
in je na podlagi Versajske pogodbe ostala brez kolonij, Italija in Japonska pa
sta bili kljub zmagi razočarani nad vojnim izkupičkom.

Nacionalizem, ki je bil prevladujoča ideologija Evrope 19. stoletja, je povečal
svoj vpliv v vzhodni Evropi, kjer so na ruševinah treh starih monarhij –
Otomanskega cesarstva, Avstro-Ogrske in Ruskega imperija – po pravici do
samoodločbe nastale številne narodne države. V večini primerov pa se meje novih
držav niso ujemale z etničnimi mejami, zaradi česar je bil pogost iredentizem in
napetosti med narodi; medtem ko so bile druge novoustanovljene države –
Kraljevina SHS, Češkoslovaška in delno Poljska – večnarodne in tako obremenjene
z notranjimi napetostmi, ki so se kazale tudi v mednarodnih odnosih.
Nacionalizem se je razširil tudi v Azijo, še posebej preko evropskih kolonialnih
sil. Prav tako se je nacionalizem izkazoval tudi kot rasizem, ki je imel
pomembno vlogo v poslabšanju odnosov med Japonsko in ZDA.

Tretji dejavnik, ki se je pojavil šele po koncu prve svetovne vojne, je bil zlom
predvojnega gospodarstva, ki je temeljilo na svobodni trgovini. Večina držav je
po vojni namreč delovala avtarkično in protekcionistično, kar je bil povod za
številne spore med državami in za gospodarsko nestabilnost, ki je povzročila
veliko gospodarsko krizo konec 30. let.

Novi dejavnik je predstavljal pojav dveh različnih ideologij, fašizma in
komunizma, ki sta, vsaka na svoj način, predstavljali radikalno alternativo
povojni ureditvi in katerih nasprotja so se odražala tudi v mednarodni politiki.

Vojna je tako še okrepila močan kulturni in psihološki šok, ki so ga povzročile
posledice prve svetovne vojne. Mnoge države, še posebej tiste, ki so se imele za
zmagovalke, so se poskušale izogniti vojni z diplomacijo kot edinim sredstvom
reševanja mednarodnih sporov, medtem ko je v javnosti teh držav prevladoval
pacifizem in želja po ignoriranju provokacij, ki bi lahko povzročilo nov
svetovni spopad.

Hitlerjeva Nemčija je versajski mir prvič prekršila leta 1936 s simboličnim
dejanjem, ko je na levi breg Rena, ki je bil po prvi svetovni vojni
demilitariziran, poslala Wehrmacht. Ker se nobeden od zaveznikov na to ni
odzval, so bili nacisti prepričani, da bodo tudi v prihodnje lahko izvajali
podobne korake.

Leta 1936 je bil med Nemčijo, Japonsko, leta 1937 pa še z Italijo, podpisan t.
i. antikominternski pakt – predhodnik Trojnega pakta. Naslednje leto je Nemčija
aneksirala Avstrijo (anšlus). Hitler je to potezo upravičil z načelom o
samoodločbi, saj so se mnogi Avstrijci smatrali za del nemškega naroda, od
katerega so bili razdvojeni z umetno mejo.

Podoben izgovor je Hitler uporabil tudi pri Sudetih, delu Češkoslovaške, v
katerem je bilo večinsko prebivalstvo nemško. Češkoslovaška vlada je bila
pripravljena, da se poskusu spreminjanja meje upre z vojsko, saj je računala na
svoj status zveste francoske zaveznice. Britanska vlada pa takrat še ni bila
pripravljena na vojno, zato je nagovorila Francijo, da je ta skupaj z njo 30.
septembra 1938 podpisala münchenski sporazum, s katerim je bila Nemčiji priznana
pravica do Sudetov. Češkoslovaško sta tako njeni zaveznici pustili na cedilu in
je morala podleči nemškemu ultimatu. Medtem ko je bil del svetovne javnosti nad
temi dogodki presenečen in razočaran, jih je velik del zahodne javnosti smatral
kot popravke versajskega miru in s tem priložnost za dosego trajnega miru v
svetu.

Upi za mir so se hitro izjalovili, saj sta madžarska in poljska vlada
izkoristili Hitlerjev precedens, da bi pozneje lahko posegli po češkoslovaškem
ozemlju. Do spomladi 1939 je vlada v Pragi izgubila toliko avtoritete, da se je
na Slovaškem pojavilo separatistično gibanje. Pojav le-tega je Nemčija
izkoristila kot izgovor, da je 16. marca 1939 okupirala Češko in ustanovila
protektorat Češka-Moravska, Slovaška pa je postala satelitska država.

Razpad Češkoslovaške je bil šok in ponižanje za zahodne sile, ki so Poljski in
Romuniji, naslednjima Hitlerjevima tarčama, kljub temu zagotavljale še
nadaljnjjo neodvisnost in ozemeljsko integriteto. Medtem pa je Mussolini po
Hitlerjevem vzoru aprila 1939 brez spopadov Albanijo priključil Italiji.

Nadalje je Hitler nameraval zavzeti Gdansk, pristanišče ob Baltskem morju pod
upravo Lige narodov, ki so si ga lastili tako Nemci kot Poljaki, večinsko
prebivalstvo pa je bilo nemško. Tokrat so bili Poljaki, za razliko od
Čehoslovakov, s podporo zahodnih sil pripravljeni na oborožen odpor. Nemški
vladi je postalo jasno, da krize ni mogoče rešiti drugače kot z oboroženo
invazijo, ki so jo načrtovali že od pomladi.

Na koncu se je Stalin odločil s Hitlerjem podpisati sporazum o delitvi
interesnih sfer v vzhodni Evropi. Nemčija se je s paktom Ribbentrop-Molotov 25.
avgusta 1939 zavarovala pred vojno s Sovjetsko zvezo oziroma eventualno vojno na
dveh frontah. Po insceniranem poljskem napadu na radijsko postajo v Gleiwitzu so
nemške oborožene sile 1. septembra 1939 napadle Poljsko, s čimer se je v Evropi
začela druga svetovna vojna.

Vojna se je začela 1. septembra 1939, ko so nemške čete vdrle na Poljsko, leta
1940 so napadli Norveško in Dansko, maja pa Francijo, Belgijo, Luksemburg in
Nizozemsko. Aprila 1941 je nemška vojska napadla Kraljevino Jugoslavijo in
Grčijo, 22. junija pa Sovjetsko zvezo. Pozimi leta 1941 so bili pred vrati
Moskve, vendar so jih Rusi premagali in jih potisnili 200 km proti zahodu. Vojna
je postala svetovna z japonskim napadom na Pearl Harbour, nekaj dni kasneje pa
se je v vojni znašla skoraj celotna vzhodna Azija in Pacifik. Zima med letoma
1942 in 1943 se smatra za preobrat v drugi svetovni vojni, ker so bili Nemci
hudo poraženi v bitki za Stalingrad. Propad Nemčije je bil zapečaten z dnevom D.
Vojna sreča se je postavila na stran zaveznikov tudi na pacifiškem bojišču, saj
so Japonci začeli izgubljali otok za otokom. Vojna se je končala 2. septembra
1945, ko se je vdala Japonska. V Evropi se je uradno končala že 8. maja s
predajo Nemčije, v Sloveniji in na avstrijskem Koroškem ter ponekod drugod v
Vzhodni Evropi pa so boji trajali še do 15. maja.

Druga svetovna vojna se je začela 1. septembra 1939 z nenapovedanim vendar
pričakovanim napadom na Poljsko. Nemčija je kot vzrok navedla zaigran incident
na nemško-poljski meji, v katerem naj bi poljska vojska uničila nemško radijsko
postajo in pri tem ubila tam zaposlene Nemce. 3. septembra je Velika Britanija
kot poljska zaveznica v Berlin poslala ultimat, vendar ni dobila nobenega
odgovora, zato je napovedala vojno Nemčiji. Veliki Britaniji sta se pridružili
še Avstralija in Nova Zelandija. Nekoliko kasneje, čeprav zelo nerada, je vojno
Nemčiji napovedala tudi Francija, ki je bila zaveznica Velike Britanije. Tem
državam so nato sledile še Kanada, Južna Afrika in Nepal.

Kljub temu, da sta Velika Britanija in Francija napovedali vojno Nemčiji, je
Poljska zaman pričakovala pomoč zaveznikov, saj se Velika Britanija in Francija
zaradi težav pri mobilizaciji čet še nista mislili zapletati v vojno. To je
zaveznike na koncu drago stalo, saj v tistem času Nemci na zahodni meji niso
imeli omembe vrednih enot, ki bi lahko ustavile napadalca. 28. septembra je
nemška vojska ob podpori letalskih bombnih napadov zasedla skoraj popolnoma
uničeno Varšavo, vendar poljska vojska še ni bila uničena in se je pogumno upira
agresorju, pri tem pa mu zadala veliko izgub. Zadnji udarec je Poljski zadala
Sovjetska Zveza, ki je 17. septembra skoraj brez bojev zasedla vzhodni del
države. Poljski vojski tako ni ostalo drugega, kot da 6. oktobra kapitulira.
Državo sta si nato po dogovoru Ribbentrop-Molotov razdelili Nemčija in Sovjetska
zveza: prva je okupirala zahodni del države, druga pa vzhodni del.

Po kratkotrajni vojni na Poljskem se ja na francosko-nemški meji pojavila t. i.
lažna vojna, ko ne ena ne druga stran ni prevzela pobude in napadla sovražnika,
ki se je skrival za močno utrjeno Maginotovo in Siegfridovo linijo. V tem času
SZ ni počivala, poleg Poljske je okupirala še baltske države: Litvo, Latvijo in
Estonijo, na daljnem severu pa se je v t. i. zimski vojni spustila v krvave
spopade s finsko vojsko, ki so Rdečo armado na koncu veliko stale, vendar pa so
jo istočasno na nek način tudi rešile pred popolnim porazom v letu 1941, ko je
Nemčija v operaciji Barbarosa napadla SZ.

Aprila 1940 sta se zavezniška in nemška vojska prvič srečali na odprtem bojišču.
Do bojev je prišlo v Skandinaviji, vzrok zanje pa je bilo varovanje transportnih
poti do rudnikov železa na Švedskem, od katerih je bila nemška težka industrija
življenjsko odvisna. Za zagotovitev nemotene dostave rude preko Norveške in
Švedske so bili Nemci pripravljeni zasesti tudi skandinavske države. K temu jih
je tudi prisilila britanska mornarica, ki je v teritorialnih vodah sicer
nevtralne Norveške položila mine. Nemški odgovor na to je bilo zavzetje Danske
in Norveške. V skandinavski operaciji so Nemci brez večjih težav v enem samem
dnevu zasedli Dansko, nato pa so se usmerili proti Norveški, kjer so se spopadli
z norveško, britansko in francosko vojsko. Po dveh mesecih krvavih spopadov na
daljnem severu je bila zavezniška vojska poražena, zato se je morala umakniti.
Zaradi poraza Velike Britanije in njenih zaveznikov je bil Neville Chamberlain
kot ministrski predsednik prisiljen odstopiti, nadomestil pa ga je Winston
Churchill, ki si je zadal nalogo uničiti nacizem in fašizem.

10. maja 1940 je vojna dobila popolnoma nove razsežnosti, ko je Nemčija napadla
nevtralne države: Nizozemsko, Belgijo in Luksemburg, nato pa se je usmerila
proti Franciji in na ta način obšla nepremagljivo Maginotovo linijo. Istočasno
sta britanski ekspedicijski korpus in francoska vojska prestopila belgijsko mejo
in se spopadla z nemško armado. Zavezniški vojski sta imeli sicer premoč v
orožju, vendar sta bili premalo gibljivi, zato so ju nemške tankovske enote
zlahka obšle in s tem obkolile. Po več neuspelih protinapadih je v operaciji
Dinamo sledil umik britanskih čet iz Francije. 10. junija je Francijo napadla še
Italija, vendar njena vojska ni bila tako uspešna kot nemška, zato je francoska
vojska njen napad odbila. Po umiku britanskih čet se je nemška armada usmerila
proti Parizu. Sledila je bitka pri Somi, v kateri je bila francoska vojska
poražena, zato je ta 22. junija podpisala kapitulacijo. Nemška vojska je nato
vkorakala v Pariz in okupirala približno dve tretjini Francije, ostalo tretjino
pa pustila neokupirano, vendar pod nemškim nadzorom.

Po porazu Francije je ostala Velika Britanija edini nasprotnik nacistične
Nemčije. Hitler je upal, da bo po porazu Francije Veliki Britaniji vsilil mir,
ker pa se to ni zgodilo, je začel pripravljati operacijo Morski lev, do katere
pa nikoli ni prišlo, saj je bilo predhodno potrebno uničiti RAF. Tako se je
začela na nebu nad Veliko Britanijo, Bitka za Britanijo, v kateri so bili Nemci
poraženi. Vojna se je po tem na zahodu za nekaj časa umirila. V tem času so
nemška letala sistematično bombardirala Anglijo, ta pa je izvajala skrivne
operacije na sovražnikovem ozemlju. V pričakovanju novega napada zaveznikov je
začela Nemčija na obalah Francije, Belgije in Nizozemske postavljati mogočen
atlantski zid.

Bitka za Atlantik se je začela skoraj istočasno z nemškim napadom na Poljsko in
s torpediranjem britanske potniške ladje SS Athenia. Nemci so v pričakovanju
vojne svoje podmornice in bojne ladje poslali na Atlantik že nekaj tednov prej z
namenom, da bi ob začetku vojne takoj začele napadati zavezniške trgovske in
vojne ladje.

Najbolj zloglasno orožje bitke za Atlantik so bile nemške podmornice (U-boat),
ki so z začetkom vojne začele napadati zavezniško trgovsko ladjevje. Sprva so se
zadrževale okoli Britanskega otočja, kjer je bil ladijski promet največji. Z
uvedbo varovanih konvojev pa so svoje lovsko območje preselile v osrednji
Atlantik, kjer Angleži zaradi pomanjkanja spremljevalnih ladij in letal niso
morali nadzorovati morja. Največji podmorniški podvig nemške mornarice na
začetku vojne je bila potopitev britanske letalonosilke HMS Courageous in nočni
napad podmornice U-47 na britansko pomorsko oporišče Scapa Flow na Orkneyskih
otokih, kjer je bila potopljena ladja HMS Royal Oak.

S porazom Francije leta 1940 se je začelo popolnoma novo poglavje v bitki za
Atlantik. Nemška mornarica je na francoski atlantski obali dobila oporišča, iz
katerih je lahko neovirano napadala britanske konvoje. To je pripeljalo
britansko mornarico na rob obupa, saj je morala istočasno nadzorovati Rokavski
preliv in Severno morje pred operacijo Morski lev, hkrati pa je morala varovati
konvoje v smeri Amerike in Afrike. Temu obdobju so nemški podmorničarji pravili
kar "srečni časi", saj so v njem potopili veliko trgovskih ladij, sami pa pri
tem skoraj niso imeli izgub. Stvari so se za Britance nekoliko izboljšale s
podpisom Atlantske listine med ZDA in Veliko Britanijo. ZDA naj bi Veliki
Britaniji v zameno za nekatera ozemlja zagotovila skoraj neomejeno dostavo
materiala in orožja.

Pomembno vlogo v bojih za Atlantik je imelo tudi nemško površinsko ladjevje. To
sicer ni bilo tako zelo uspešne kot podmornice, vendar je Britancem povzročalo
velike preglavice. Tak primer je bila težka križarka Admiral Graf Spee, ki je
prvo leto vojne križarila po južnem Atlantiku in Indijskem oceanu ter potapljala
zavezniške trgovske ladje, pri tem pa nase vezala velik del britanske flote, ki
jo je zaman iskala vse do bitke pri ustje reke Rio de la Plata. Veliko vlogo so
odigrale tudi pomožne križarke, ki so ogrožale zavezniške ladje vse do
Avstralije in Antarktike. Največji udarec za nemško mornarico je bila pomorska
operacija na Norveškem leta 1940, v kateri so izgubili skoraj polovico svojih
najboljših bojnih ladij. Hud udarec je bila tudi izguba bojne ladje Bismarck.
Zaradi tega je Hitler preklical vse bojne operacije površinskega ladjevja, to je
lahko do konca vojne delovalo le v vodah okoli okupirane Norveške in tam
ogrožalo arktične konvoje namenjene proti Rusiji.

Maja 1941 so Angleži v potapljajoči se nemški podmornici zaplenili kodirni stroj
enigma. Ta jim je v prihodnje pomagal pri razvozlavanju nemških kodiranih
sporočil, namenjenim podmornicam. Tega leta so v vojno vstopile tudi ZDA, kar je
pomenilo za Nemce druge "srečne čase", saj ZDA še niso bile pripravljene na
vojno, zato njene ladje niso bile varovane, kar je pomenilo, da so bile lahek
plen za nemške podmornice. Te so pričele z napadi tudi v Mehiškem zalivu.

Februarja 1942 se je nemški mornarici posrečil izreden podvig. Skozi neprehoden
Rokavski preliv, ki je bil posejan z minami ter ga je varovalo britansko
ladjevje in letalstvo, jim je uspelo pretihotapiti več težkih križark, ki so pri
tem utrpele le manjšo škodo. Zaradi vse večjih izgub ladij v ameriških vodah so
tudi ZDA uvedle sistem konvojev, zaradi česar se je ulov podmornic drastično
zmanjšal, tako da so se bile te prisiljene umakniti nazaj na odprt Atlantik.
Decembra je nemška mornarica začela novo ofenzivo proti arktičnim konvojem, ki
pa se je za Nemce končala katastrofalno, saj jim ni uspelo potopiti niti ene
zavezniške ladje, sami pa so utrpeli zelo veliko škodo. Zaradi tega je odstopil
admiral Erich Raeder, nadomestil pa ga je Karl Dönitz, ki je v podmorniškem
vojskovanju uvedel taktiko volčjih krdel.

Junija 1943 se je sreča postavila na stran zaveznikov, ko jim je z vse večjimi
protipodmorniškimi ukrepi uspelo uničiti 25 % podmornic, pri tem pa so sami
izgubili le nekaj ladij. Decembra so Nemci v bitki pri North Capu izgubili še
zadnjo križarko. Zaradi vse boljšega varovanja so se napadi na konvoje
zmanjšali, zavezniki pa so potopili več podmornic kot kadarkoli prej. Vse to je
omogočilo prevoz čet v Veliko Britanijo za veliko invazijo v letu 1944.

Vojna v Severni Afriki se je začela 11. septembra leta 1940, ko je italijanska
vojska pod poveljstvom Rodolfa Grazianija s petimi divizijami preko Libije vdrla
v Egipt. Po začetnih uspehih so se vkopali pri Sidiju Baraniju in čakali na
britanski protinapad. Zavladalo je trimesečno zatišje, ki so ga Britanci
izkoristili za okrepitev lastnih sil in za priprave na protinapad. Decembra je
britanska armada, ki ji je poveljeval Archibald Wavell, izvedla veliko ofenzivo
in v dveh mesecih pregnala Italijane 800 km nazaj v Libijo, pri tem pa zajela
več kot 130.000 italijanskih vojakov. Britansko napredovanje se je ustavilo šele
pri Benghaziju, potem ko je padlo že več močno utrjenih italijanskih utrdb,
vključno s Tobrukom.

Ker je kazalo, da bo Mussolini kmalu ob vso Severno Afriko, mu je Hitler poslal
dve diviziji, poimenovani Afriški korpus, pod poveljstvom Erwina Rommla, ki je
prišel v Tripoli februarja 1941. Ta je začel svojo prvo ofenzivo 24. marca 1941,
le nekaj tednov pred nemškim napadom na Jugoslavijo in Grčijo. V bliskovitem
napadu je pridobil nazaj skoraj vso izgubljeno ozemlje, za seboj pa je pustil
obkoljeno angleško posadko v Tobruku. Nemško letalstvo je iz oporišč v
Tripolitaniji in na Siciliji napadlo Aleksandrijo, Port Said in Suez ter tako
uspešno preprečevalo dovoz čet in materiala v Egipt. V naslednjih štirinajstih
mesecih se je fronta po krvavih bitkah premikala sem ter tja po puščavi. Enkrat
so zmagali Angleži, drugič je zmagal nemški Afriški korpus. Spomladi leta 1942
je padel tudi Tobruk, ki je bil že dalj časa trn v Rommlovi peti, potem pa se je
ta na 110 km približal Aleksandriji. Fronta se je nato ustavila pri znamenitem
kraju El Alamein. V tem času si je Rommel pridobil vzdevek "puščavska lisica".

Zaradi angleškega poraza na Afriškem bojišču je Churchill avgusta 1942 odletel v
Kairo, da bi osebno reorganiziral svoje vrhovno poveljstvo. Za Auchinleckovega
naslednika je določil Harolda Alexandra za poveljnika vseh srednjevzhodnih sil.
Za poveljnika osme armade, poimenovane "puščavske podgane", si je izbral W. H.
E. Gotta. Ker pa je ta umrl v letalski nesreči, ga je nadomestil Bernard
Montgomery. Ta se je takoj lotil prerazporeditev v armadi.

8. oktobra 1942 so se ameriške in britanske sile v operaciji Bakla (angleško:
Torch) izkrcale v francoskem Maroku in Alžiriji. S to invazijo so želeli
zavezniki udariti v hrbet Afriškemu korpusu in ga na ta način dokončno uničiti,
potrebno pa je bilo tudi ustvariti drugo fronto, ki bi razbremenila Sovjetsko
zvezo. Francozi, zvesti vladi v Vichiyu, so se večinoma upirali izkrcanim četam.
A boji niso trajali dolgo in Francozi v Severni Afriki so se kmalu pridružili
boju proti Hitlerju, de Gaulla pa so končno priznali za svojega voditelja.

Februarja 1943 so Nemci izvedli nenaden protinapad proti neusklajenemu
zavezniškemu napredovanju in porinili Američane nazaj čez prelaz Kassarine, a so
se stvari kmalu obrnile. Marca je bilo v Berlinu in Rimu jasno, da je Afrika
izgubljena, zato je Hitler odpoklical Rommla. Britanci pod Montgomeryevim
poveljstvom so napredovali proti Tuniziji iz vzhoda ob podpori francoske enote
Jeana Leclerca, ki je napadla s smeri Čada. Medtem so Američani in Britanci
pritiskali na Tunizijo z zahoda. 23. aprila se je začel končni napad. Montgomery
je prebil staro francosko obrambno črto Mareth med Libijo in Tunizijo, drugi
korpus ZDA pa je zavzel koto 609, ki je zapirala pot v Bizerto. Britanska prva
armada je zavzela Longstop Hill, zadnjo veliko naravno oviro. 7. maja sta padla
Tunis in Bizerta, s čimer je bila presekana smer umika nemških enot v smeri rta
Bon, s čimer se je končala vojna v Severni Ariki.

Vojna na Tihem oceanu se je začela 8. decembra 1941 z japonskim napadom na
angleško kolonijo Hong Kong, Nizozemsko vzhodno Indijo, Tajsko in ameriške
Filipine. Dan prej, 7. decembra, se je zgodil tudi japonski napad na ameriško
mornariško oporišče v Pearl Harborju na Havajih, s čimer so ZDA vstopile v
vojno.

Po japonski invaziji na Tajsko, ki je padla v 24 urah, je 25. decembra padel
tudi Hong Kong, istega dne pa še oporišča na ameriških otokih Guam in Wake. Da
bi Angleži preprečili izkrcanje japonskih čet v Maleziji, so v boj poslali bojni
ladji HMS Repulse in HMS Prince of Wales, ki pa sta kmalu postali tarči
japonskih bombnikov, kar je bil eden prvih dokazov, da je čas velikih bojnih
ladij mimo.

Januarja 1942 je Japonska napadla Burmo, Nizozemsko Vzhodno Indijo in Novo
Gvinejo. 15. februarja je padel Singapur, mesto, za katerega so Angleži pravili,
da ga ni mogoče zavzeti. Pred japonskimi napadi ni bila varna niti Avstralija;
19. februarja so japonska letala bombardirala avstralsko mesto Darwin in ostala
mesta na severu Avstralije. Po večmesečnih bojih so 8. maja padli tudi Filipini,
s čimer je postala Avstralija praktično obkoljena.

Do sredine leta 1942 so se Američani reorganizirali in zbrali svoje razbito
ladjevje ter čete za ponovni napad na japonsko mornarico in njihove postojanke.
Ker japonske čete v preteklosti niso zasedle mesta Port Moresby na južnem koncu
Nove Gvineje, so želeli zdaj to doseči z izkrcanjem, kar je pripeljalo do bitke
v Koralnem morju. Rezultat bitke je bil sicer neodločen, vendar pa so Američani
dosegli taktično zmago, saj so prekinili izkrcavanje japonskih čet na jugu Nove
Gvineje. Junija so Japonci začeli novo ofenzivo, zasesti so nameravali atol
Midway v havajskem otočju. Da bi svoje namere prikrili pred Američani, so
zasedli nekaj Aleutskih otokov ob obali Aljaske, a to Američanov ni zmedlo. Tako
je med 4. in 7. junijem 1942 prišlo do bitke za Midway, v kateri je bilo
japonsko ladjevje poraženo, kar je bil jasen znak, da se je tehtnica prevesila
na stran zaveznikov.

V tem času so na Novi Gvineji in Salomonovih otokih potekali krvavi spopadi med
angleškimi, avstralskimi, novozelandskimi in japonskimi enotami, ki so si še
vedno želeli zasesti Port Moresby ter okoliške otoke. Avgusta se je na
Guadalcanalu izkrcalo 16.000 ameriških marincev, kar je bila prva večja kopenska
operacija ameriške vojske po padcu Filipinov. Krvavi boji za otok so se končali
šele 9. februarja 1943, ko je bilo z otoka pregnana večina japonskih vojakov, s
tem pa se je končalo tudi obleganje Avstralije. Američani so nato skupaj z
avstralsko, novozelandsko in angleško vojsko začeli prodirati vedno globlje
proti severu Nove Gvineje, dokler se niso pred Filipini srečali z enotami, ki so
prodirale iz vzhoda.

Kljub zmagi v bitkah za Midway in Guadalcanal je Američane od Japonske še vedno
ločil obsežen Tihi ocean, poln majhnih koralnih otokov, od katerih je vsak
predstavljal močno utrjeno japonsko postojanko. Da bi Američani zavzeli te
otoke, so si izmislili taktiko žabjih skokov, v kateri bi zavzeli otok za otokom
in se tako postopoma približali Japonski na razdaljo, od koder bi jo lahko
bombardirali iz zraka. Otoke, ki bi bili premočno oboroženi, bi obšli in se tako
izognili nepotrebnim izgubam. Svojo taktiko so preizkusili na dveh majhnih
koralnih otokih: Tarawa in Makin v skupini Gilbertovih otokov, ki so ju zavzeli
z veliko težavami, vendar so se ob tem veliko naučili, saj so bile izgube v
sledečih operacijah dosti manjše. Nato so nadaljevali v smeri Marshallovih
otokov, kjer so zasedli pomembna atola Kwajalein in Eniwetok. Največji dosežek v
tej kampanji je bil zasedba otokov Saipan, Tinian in Guam v skupini Marianskih
otokov. Z zasedbo teh otokov je Japonska prišla v doseg ameriških bombnikov
B-29, ki so lahko sedaj brez prestanka bombardirali pomembna japonska mesta. Med
19. in 20. junijem 1944 je prišlo do bitke v Filipinskem morju, kjer je japonska
mornarica ponovno doživela poraz, od katerega si ni več opomogla. Med septembrom
in oktobrom so padli še otoki Ulithi, Yap, Ngulu in Palau. Po uspešnih
operacijah na Tihem oceanu so na vrsto prišli Filipini. Ameriške čete so se tam
izkrcale 20. oktobra 1944, boji zanj pa so trajali do 2. septembra 1945, med 23.
in 26. oktobrom 1944 pa je v zalivu Leyte pred filipinsko vzhodno obalo prišlo
do zadnje velike pomorske bitke med ameriško in japonsko mornarico, v kateri je
bila slednja ponovno poražena.

Obroč okoli Japonske se je začel vedno bolj ožiti, kmalu so padli otoki, kot sta
Iwo Jima ter Okinawa, ki sta sestavni del Japonske. Nič bolje ni Japoncem kazalo
v Burmi, kjer so angleške čete prebile japonsko obrambno črto in začele
osvobajati malezijski polotok. Svoje so prispevali tudi Rusi, ki so napadli
Mandžurijo in zasedli Kurilske otoke. Vendar se Japonska kljub brezizhodnemu
položaju ni želela predati in se je nameravala, tako kot Nemčija, boriti do
samega konca. Tako nesmiselno upiranje bi Američanom povzročilo strahovite
izgube, zato so se odločili, da bodo uporabili novo čudežno orožje, za katerega
svet vse do tedaj še ni slišal: atomsko bombo. Prvo bombo so odvrgli na Hirošimo
6. avgusta leta 1945, ker pa se Japonska kljub uporabi tega strahovitega orožja
ni želela predati, so 9. avgusta odvrgli še drugo bombo, tokrat na mesto
Nagasaki, s čimer se je vojna na Tihem oceanu končala.

Vojna v Sredozemskem morju se je začela 10. junija 1940 z vstopom Italije v
vojno. Po porazu Francije 24. junija je ta postala največja pomorska velesila v
Sredozemskem morju, zato je začela vedno bolj ogrožati Britanske konvoje,
namenjene v Egipt, kjer so se boji po posredovanju Nemcev zelo zaostrili. S
porazom Francije pa se je pojavil problem še z ostankom Francoske bojne flote,
ki je ostala zvesta francoski vladi v Vichiyu. Ta je bila pod velikim vplivom
Nemcev, zato so Britanci sklepali, da je le še vprašanje časa, kdaj se bodo
Nemci polastili te mogočne flote in jo uporabili v svojo korist. Da bi Britanci
to preprečili, so od Francozov zahtevali, da svoje bojne ladje razorožijo, ali
pa jih predajo Britancem. Ker so Francozi zahtevo zavrnili, je britansko
ladjevje 3. julija 1940 napadlo francosko pomorsko floto pri Mers-el-Kebir na
obali Severne Afrike in jo popolnoma uničilo. 11. novembra so britanska letala
iz letalonosilke HMS Illustrious (R87) napadla italijansko ladjevje, zasidrano v
Tarentu, in potopilo ter poškodovalo več bojnih ladij.

Jeseni leta 1940 je Italija brez Hitlerjeve vednosti iz smeri Albanije napadla
Grčijo in doživela strahoten poraz, zaradi katerega je skoraj izgubila še
Albanijo. Spomladi leta 1941 sta Nemčija in Italija skupaj napadli Jugoslavijo
in Grčijo. Nemška vojska je ob pomoči italijanske brez težav porazila
jugoslovansko, grško in britansko vojsko. Po padcu Grčije sta se bili grška in
britanska vojska prisiljeni umakniti na Kreto, vendar je po nemškem letalskem
desantu kmalu padla tudi ta, zato je temu sledila evakuacija britanskih čet v
Egipt. Med 27. in 29. marcem je italijanska mornarica doživela še en poraz. V
bitki pri rtu Matapan je izgubila pet ladij, ena pa je bila huje poškodovana,
medtem ko so Britanci izgubili eno samo letalo, več ladij pa je bilo
poškodovanih.

Leta 1941 je do bojev prišlo tudi v Libanonu in Siriji, ki sta bili pod nadzorom
Francozov, zvestih Vichiyu. Vzrok za začetek britanske vojaške operacije proti
Francozom je bilo sestreljeno nemško letalo v Iraku, ravno v času, ko je tam
potekala vstaja proti Britancem. Ker bi nemško letalo lahko v Irak priletelo le
s smeri ene od teh dveh držav, so Britanci sklepali, da imajo Nemci tam svojo
oporišča, ki jih je potrebno uničiti.

Z razmahom bojev v Severni Afriko je postala vedno bolj pomembna tudi Malta,
majhen otok na pol poti med Egiptom in Gilbertarjem, ki se nahaja blizu
italijanske obale. Zaradi svoje lege je imel otok zelo pomemben strateški pomen,
saj je lahko služil kot vmesna postojanka za poškodovane ladje, namenjene v
Egipt in Severno Afriko, iz letališč na otoku pa je bilo možno nadzorovati
sovražnikove pomorske poti in napadati mesta na jugu Italije. Ker Nemci in
Italijani otoka nikoli niso imeli priložnosti zasesti, so se odločili, da ga
bodo v bitki za Malto izstradali, vendar je otok nekako zdržal vse do poraza sil
osi v Severni Afriki.

Po končanih bojih v Severni Afriki, je v operaciji Husky 10. junija 1943 prišlo
do izkrcanja zavezniških čet na jugu Sicilije, ki so jo brez večjega odpora
zasedli. 3. septembra so se zavezniki v operaciji Baytown izkrcali na jugu
Italije in začeli brez večjih težav prodirati proti severu. Temu je 8. septembra
sledila kapitulacija Italije, ki je nato prestopila na stran zaveznikov. Ti so
se 10. septembra v operaciji Avalounch izkrcali še pri Salernu, vendar se je
njihova hitro napredovanje kmalu ustavilo pred nemško zimsko obrambno črto. Da
bi to obrambno črto obšli, so se izkrcali pri Anziu, kjer pa so padli v nemško
past, zaradi česar se je izkrcanje sprevrglo v pravo nočno moro, iz katere ni
bilo videti izhoda. Pomlad leta 1944 je prinesla nov začetek. Po krvavih bojih
za Monte Cassino je bila nemška zimska obrambna črta prebita, zato je junija
končno padel Rim, vendar pa so Nemci na severu države postavili Gotsko obrambno
črto, zaradi česar je bilo zavezniško napredovanje ponovno ustavljeno vse do
pomladi leta 1945. Nič bolje se Nemcem ni godilo na Balkanu. Zaradi napredovanja
Rdeče armade na vzhodni fronti in vse močnejšega odporniškega gibanja v Grčiji
in Jugoslaviji so se bili prisiljeni umakniti. Z umikom nemških čet in Francije,
Italije, Grčije in Jugoslavije so se boji v Sredozemskem morju in njegovi
okolici končali.

Hitler se sprva ni želel vmešavati v balkanske probleme, saj je vedel, da Balkan
predstavlja sod smodnika, ki ga lahko vsak čas raznese in povzroči še večje
probleme. Vendar pa je aprila 1941 prišlo do nepričakovanih dogodkov, ko je
Kraljevina Jugoslavija, kmalu po njegovem podpisu, zavrnila pakt med nacistično
Nemčijo in Kraljevino Jugoslavijo. Hitler je to zavrnitev vzel zelo osebno in je
vojski ukazal, da naj v t. i. aprilski vojni napade Jugoslavijo in Grčijo, ki
sta bili po kratkotrajnih spopadih kmalu poraženi.

Po porazu Jugoslavije in njeni okupaciji so se na njenem ozemlju kmalu začela
pojavljati odporniška gibanja poimenovana četniki in partizani. Prvi so si
prizadevali za vrnitev jugoslovanskega kralja, druge so vodili komunisti pod
vodstvom Josipa Broza Tita, ki so želeli po porazu nacizma in fašizma
vzpostaviti komunistično državo po zgledu Sovjetske zveze. Na začetku so imeli
skupen cilj, poraziti nacizem in fašizem in so zato sklenili zavezništvo. Vendar
pa je zaradi različnih ideologij prišlo do hudih razhajanj, ki so povzročila, da
so začeli partizani napadati četnike, ti pa so zaradi tega ter vse hujše nemške
represije nad prebivalstvom, ki je bila posledica njihovega odpora, začeli
sodelovati z okupatorjem. Da so se stvari še dodatno zapletle, so se v strahu
pred komunizmom začele po državi ustanavljati vojske, ki so tesno sodelovale z
okupatorjem. Boji na Balkanu so izredno pomembno vplivali na potek druge
svetovne vojne, saj so različna odporniška gibanja nase vezala velik del nemške
vojske, ki je tako niso mogli uporabiti v boju na vzhodni ali zahodni fronti.

Po okupaciji Jugoslavije in Grčije so priprave za napad na Sovjetsko zvezo
ponovno stekle, vendar so Nemci s tem, ko so napadli Jugoslavijo in Grčijo,
izgubili dragocen čas, ki jih je kasneje stal zmage. Operacija Barbarossa, ki je
označevala začetek napada na Sovjetsko zvezo, je stekla 22. junija 1941. Nemška
vojska je brez večjih težav porazila enote Rdeče armade, ki niso pričakovale
nemškega napada. Glavni cilj napada je bila Moskva, ki jo je bilo potrebno
doseči še pred zimo, vendar je v zimi med letoma 1941 in 1942 kmalu postalo
jasno, da je ta cilj nedosegljiv. Bliskovito napredovanje nemške vojske se je
ustavilo tudi na severu pred obleganim Leningradom in na jugu, ko so se začeli
boji za Stalingrad. Po porazu nemške vojske pri Stalingradu se je vojna sreča
prevesila na stran Sovjetske zveze. Po bitki pri Kursku poleti 1943 se je bila
nemška vojske prisiljena umikati proti domovini. V zimi 1943 in 1944 je prišlo
do zloma fronte, zaradi česar se je nemška vojska začela umikati proti zahodu na
vsej fronti od Baltskega morja pa vse do Črnega morja. 27. januarja 1944 se je
končalo obleganje Leningrada, Rdeča armada pa je nato začela prodirati vedno
globlje na zahod. Kmalu so padle vzhodnoevropske države, nato pa so Rusi prišli
do same nemške meje. Zadnja velika bitka vzhodne fronte je bila Bitka za Berlin.
Ko je ta padel, se je druga svetovna vojna v Evropi končala.

Zaradi vse večjega pritiska Sovjetske zveze, ki je zahtevala odprtje druge
fronte, s katero bi razbremenili vzhodno fronto, je 6. junija 1944 prišlo do
izkrcanja zavezniških čet v Normandiji. Po uspešnem izkrcanju je prišlo do bitke
za Francijo, katere vrhunec je bila osvoboditev Pariza. Po krvavih in mučnih
spopadih so se bili Nemci prisiljeni umakniti iz Francije in zasesti nove
obrambne položaje za Siegfridovo obrambno črto oz. zahodnim zidom. Da bi se
izognili izgubam, ki bi jih utrpeli ob napadu na to zelo dobro branjeno obrambno
črto, so nameravali zavezniki v Nemčijo prodreti preko Belgije, Luksemburga in
Nizozemske. Vendar se je Operacija Market-Garden, ki je označevala napad na te
države, spremenila v pravo polomijo, ki je zaveznike veliko stala. Zaradi
spodletele operacije in vedno daljših oskrbovalnih poti zavezniške vojske je
fronta vse do decembra 1944 obstala. 16. decembra so Nemci v Ardenski ofenzivi
izvedli še zadnji bliskoviti napad, v katerem so presenetili zaveznike in jim
prizadejali velike izgube, vendar pa protinapad iz obupa poteka fronte ni mogel
več spremeniti. Do konca januarja 1945 se je fronta ustalila tam, kjer je bila
decembra 1944, tako je ostalo vse do sredine marca, ko je zaveznikom uspelo
prečkati mejno reko Ren, s čimer se je začel prodor v Nemčijo, ki je označeval
skorajšnji konec vojne. Prodor se je končal s srečanjem ameriških in ruskih enot
na reki Labi.

Druga svetovna vojna na Slovenskem se je začela 6. aprila 1941, ob vkorakanju
nemške vojske. 11. aprila 1941 so se v boj za ozemlje vključile tudi italijanske
in madžarske sile. Jugoslovanska armada, šibka zaradi nacionalnih nasprotij, je
razpadla v desetih dneh. Slovenijo so trije okupatorji zasedli v celoti že 11.
aprila. Nemški rajh je dobil Gorenjsko, Štajersko, severozahodni del Prekmurja
in severni del Dolenjske ter Mežiško dolino. Italijani so zasedli Notranjsko,
večino Dolenjske in Ljubljano, Madžari pa večino Prekmurja. Nekatere vasi v
jugovzhodnem delu so bile priključene Neodvisni državi Hrvaški (NDH).

Vsi okupatorji so izvajali potujčevanje in drugo nasilje nad prebivalstvom, saj
so nameravali zasedeno ozemlje priključiti matičnim deželam. Italijani so sicer
zaradi politično-taktičnih razlogov dovolili kulturno avtonomijo ter lastno
upravo na občinski ravni v svojem okupacijskem območju, tj. v Ljubljanski
pokrajini, medtem ko so nacisti začeli izvajati nasilno germanizacijo ter načrt
etnocida in genocida, tj. izgon vsega slovenskega izobraženstva in narodno
zavednih ljudi, vključno z duhovščino, ki je dosegla vrhunec s preselitvijo več
kot 83.000 Slovencev v druga območja Tretjega rajha, kot tudi v Srbijo in
Hrvaško. Z namenom upora proti okupatorjem so 26. aprila 1941 slovenski
komunisti skupaj z nekaterimi levo usmerjenimi skupinami (krščanski socialisti,
Sokol) ustanovili Protiimperialistično fronto slovenskega naroda, kasneje
imenovano Osvobodilna fronta (OF) Slovenskega naroda. Osvobodilna fronta, pod
katero so delovale slovenske partizanske enote, je predstavljala temelj za
oborožen boj proti okupatorjem.

Zaradi političnih atentatov, ki so jih izvajale komunistične skupine, ter
radikalne nenaklonjenosti in strahu pred komunizmom v stari družbeni eliti, se
je začela državljanska vojna med Slovenci v italijansko okupirani jugovzhodni
Sloveniji spomladi leta 1942. Nasprotujoči si skupini sta bili torej Osvobodilna
fronta Slovenskega naroda ter Slovensko domobranstvo, ki so jo podpirale
okupacijske sile.

Slovenska partizanska vojska, ki je vojaško sodelovala z zavezniki, je po letih
bojevanja v težkih razmerah ob koncu vojne skupaj z Jugoslovansko armado
osvobodila vse slovensko narodno ozemlje. Rezultat narodnoosvobodilnega boja je
bila osvoboditev in zavarovanje Zedinjene Slovenije skoraj v celoti in pa
vzpostavitev slovenske republike s pravico do samoodločbe, vključno s pravico do
odcepitve, v jugoslovanski federaciji. Proti pričakovanju slovenskih partizanov
je Josip Broz - Tito kljub poprejšnjim obljubam odpravil glavni štab
Jugoslovanske armade za Slovenijo in slovensko partizansko vojsko vključil v
enotno Jugoslovansko armado; s tem je bil Slovencem odvzet pomemben del narodne
suverenosti.

Politični in ostali dogodki, ki so se zgodili leta 1939 in nekaj let prej so
dali misliti, da je izbruh nove velike vojne v Evropi le še vprašanje časa.
Najbolj odmevna sta bila priključitev Avstrije leta 1938 in leto kasneje še
priključitev Češke in Slovaške. Zahodni zavezniki bi to lahko preprečili, vendar
so ob misli na novo veliko vojno proti Nemčiji raje izvajali t. i. politiko
popuščanja. V imenu te politike so Nemcem žrtvovali Avstrijo in Češkoslovaško,
saj so mislili, da bodo tako pomirili Hitlerja in Evropo rešili pred novo vojno.
Vendar so se motili, Hitler je zahteval več. Njegov naslednji cilj je bila
Poljska, oziroma mestna državica Gdansk (nem. Danzig), ki so jo tudi vodili
lokalni nacionalsocialisti. V nemškem interesu je bilo, da teritorialno poveže
rajh z Vzhodno Prusijo, kar pa bi lahko naredila le z zasedbo Gdanska. Le-ta pa
je bila za Poljsko nesprejemljiva, saj bi ji odvzela strateški dostop do morja.
Ker je Hitler vedel, da se ne bo izognil vojni, je želel preprečiti vsaj vojno
na dveh frontah, zato je z Rusijo sklenil pakt o nenapadanju, zahodnim
zaveznikom pa je ponudil lažno mirovno pogodbo. Sledil je napad na Poljsko,
zavezniki so se postavili na stran Poljske in na tem stališču vztrajali ter tako
Hitlerju, ki je upal, da bo po napadu sklenil nov mir, prekrižali načrte. Kot
protiutež zahodnim zaveznikom je Hitler že pred samo invazijo na Poljsko sklenil
trojni pakt med Nemčijo, Italijo in Japonsko (sile osi). Politični odnosi med
silami osi in zavezniki so se pretrgali, Evropa in Azija pa sta se pogreznili
globoko v vojno.

Hud udarec za Veliko Britanijo je bil poraz Francije leta 1940, zato so si ti
prizadevali pridobiti novega velikega zaveznika, ZDA, v kateri pa je javno
mnenje nasprotovalo vstopu v vojno. Kljub temu je bila v ta namen 14. avgusta
1941 na krovu bojne ladje HMS Prince of Wales podpisana atlantska listina.
Medtem so Nemci napadli Sovjetsko zvezo in tako prekršili sporazum o
nenapadanju, Velika Britanija pa je tako dobila še enega velikega zaveznika v
boju proti silam osi.

Leto 1943 je bilo tako za sile osi kot tudi za zaveznike prelomno, zato so
slednji v Teheranu organizirali t. i. teheransko konferenco. Tam so Churchill,
Roosevelt in Stalin, ki je bil prvič povabljen na zavezniško konferenco,
razglabljali o odprtju druge fronte, ki bi razbremenila vzhodno fronto.
Voditelji so razpravljali tudi o povojni ureditvi, mdr. o ustanovitvi
Organizacije združenih narodov. Stalin pa se je zavzel za sovjetski vpliv v
baltskih državah in v vzhodni Evropi, Iranu, ki je bil do tedaj pod britanskim
in ruskim vplivom, pa so zagotovili samostojnost. V drugi polovici leta 1943 so
zavezniki začeli napredovati na vseh frontah, tako da je proti koncu leta 1944
kazalo, da bo vojne kmalu konec. Potrebno je bilo razmišljati o novi evropski
ureditvi. V ta namen je bila med 4. in 11. februarjem 1945 organizirana jaltska
konferenca, med katero so Stalin, Churchill in Roosevelt razpravljali o sklepnih
etapah vojne in povojni razdelitvi Nemčije. Čez pet mesecev je tej konferenci
sledila še potsdamska konferenca. Ta je potekala med 17. julijem in 2. avgustom
1945 in je bila zadnja izmed konferenc na vrhu v drugi svetovni vojni. Potekala
je v Potsdamu v bližini Berlina, udeležili pa so se je Churchill (vmes ga je
zamenjal novo izvoljeni ministrski predsednik Attlee), Stalin in Truman. Na
konferenci so priznali sovjetsko prevlado nad vzhodno Evropo. Razpravljali so še
o reparacijah, prepovedali nacistično stranko, demonopolizirali nemško
industrijo in decentralizirali njeno gospodarstvo. Končni sporazumi, ki so jih
sprejeli, so bili nejasni in nedorečeni, zato so bili kasneje predmet mnogih
kršitev. Pogovarjali so se tudi o Japonski in ji zagrozili s popolnim uničenjem,
če ne privoli v brezpogojno kapitulacijo. Kmalu po koncu vojne so se začeli
odnosi med nekdanjimi zavezniki ohlajati, začela se je hladna vojna.

Prva svetovna vojna je po svojem koncu postregla z različnimi novimi orožji in
izumi, ki so v drugi svetovni vojni odigrali ključno vlogo in ji tudi dali
svojevrsten značaj sodobnega hitrega vojskovanja. Ta orožja so bila letala,
tanki, podmornice, letalonosilke, različna hitrostrelna orožja, rakete, idr.
Napredovala je tudi komunikacijska tehnologija, poleg tega pa so bile pomembne
naprave, kot so radar ter naprave za šifriranje (npr. nemška Enigma).

Največji pečat je drugi svetovni vojni dal tank. Ta sicer sprva precej neroden
britanski izum se je v t. i. dvajsetletnem premirju spremenil v izredno
učinkovit bojni stroj. Na tankovskem področju so prednjačili predvsem Nemci in
Rusi, ki so razvijali vedno večje in bolj napredne tanke. Najbolj znan nemški
tank iz prve polovice vojne je bil Panzer IV, tega je zaradi svoje zastarelosti
nadomestil Panzer V ali Panter in Tiger I. Proti koncu vojne pa je v boje
posegel še Tiger II, ki so mu zavezniški tankisti zaradi njegove velikosti in
topa 88 mm nadeli kar ime »kraljevi Tiger«. Tako kot Nemci so tudi Rusi, za
razliko od zaveznikov, v vojno vstopili z zelo razvitimi tankovskimi enotami(Z
GUNGL TANKI). Njihovi najbolj znani tanki so bili BT-7, T-35 in v prvi vrsti
T-34, ki je odigral ključno vlogo na vzhodni fronti. Rusi so razvili tudi nekaj
težkih tankov, kot sta bila uničevalca tigrov JS-2 in 3 (Josip Stalin). Zahodni
zavezniki so v vojno na tankovskem področju vstopili popolnoma nepripravljeni.
Njihovi tanki so bili v primerjavi z nemškimi slabše konstrukcije, poleg tega pa
niso razumeli pomena tanka na bojišču, zaradi česar je bilo njihovo število
relativno majhno. Najbolj znani zahodno-zavezniški tanki iz prvega obdobja vojne
so bili francoski Char B1 in Somua S-35 ter skupina t. i. križarskih tankov
(Matilda, Crusader, Cromwel). Ker so bili Francozi poraženi že leta 1940,
Britanci pa so imeli tanke slabe kakovosti, so se na bojišču pojavili ameriški
tanki.

V prvi vojni je ključno vlogo odigralo topništvo, v drugi vojni temu, zaradi
gibljivega vojskovanja in letalstva, ni bilo več tako. Vendar je topništvo kljub
temu odigralo pomembno vlogo. Največ so topništvo uporabljali Rusi, zato mu je
Stalin nadel ime »bog vojne«. Ker je bilo za drugo svetovno vojno značilno
gibljivo vojskovanje so topove namestili na različna prevozna sredstva ter tako
dobili samovozno topništvo, kljub temu pa se se je še dogajalo, da je topove
vlekla konjska vprega. Razvil se je tudi nov rod topništva, to so bili
protitankovski in protiletalski topovi. Najbolj znan je bil Flak 88mm, ki so ga
uporabljali tako za protiletalsko, kot tudi za protitankovsko orožje. Zasnova
topov se od konca prve svetovne vojne ni bistveno spremenila, zato pa so je
korenito spremenilo strelivo, ki je lahko sedaj doseglo nadpovprečen domet in
izredno veliko prebojno moč. Proti koncu vojne pa je topništvo pričelo dobivati
konkurenco v raketnem orožju.

Med dvajsetletnim premirjem se je razvilo tudi letalstvo. Letala so postajala
vedno hitrejša in so lahko letela vedno višje. Dokončno sta se izoblikovali dve
skupini letalstva: lovsko letalstvo in bombniško letalstvo. Na začetku vojne so
na obeh področjih prednjačile predvsem sile osi z letali, kot so bili FW 190,
Me-109, Ju 87 štuka in A6M3 reisen oz. bolje znan kot zero. V tem obdobju so se
zavezniki lahko tem letalom resneje zoperstavili le z lovcema Spitfire in
Hurricane. Za strateško bombardiranja Nemčije in Japonske so uporabljali
bombnike, kot so britanski Avro Lancaster ter ameriška B-17 in B-29. Najbolj
znani ruski lovski letali sta bili Jak 1 ter La-5/7. Čeprav se v drugi polovici
vojne nekatera nemška letala niso mogla več kosati s sodobnimi zavezniškimi
lovci, so dokončno premoč v zraku zavezniki dobili šele z lovcem P-51 Mustang.

Letalski napad na Tarent in Pearl Harbor ter potopitev ladij HMS Repulse in HMS
Prince of Wales je oznanil konec nekega obdobja na morju. Velike bojne ladje so
nadomestile letalonosilke, ki so s svojimi letali dosegale nasprotnika daleč
preko obzorja. Pomembno vlogo pa so ponovno odigrale podmornice, ki so v obdobju
med obema vojnama postale zmogljivejše in so vojno za konvoje iz okolice
britanskega otočja prenesle vse do vzhodne ameriške obali in ostale oceane po
celem svetu. Skupaj s podmornicami pa so se razvijala tudi protipodmorniška
sredstva, kot so bili sonarji, globinske bombe, radarji ter različne
protipodmorniške taktike. Kot zelo učinkovito sredstvo proti sovražnikovim
ladjam so se izkazale magnetne mine. Za desant na sovražnikovo obalo pa so se
razvili različni tipi desantnih ladij.

Med drugo vojno je bila izredno pisana tudi pehotna oborožitev vojakov. Prva
vojna je pokazala, da puške repetirke ne dajejo dovolj velike strelne moči, zato
so se pojavila različna hitrostrelna orožja, ki so od konca prve vojne postala
dosti majhna, da je z njimi lahko rokoval en sam vojak. Najbolj znana nemška
pehotna orožja so bila puškomitraljez MG 42, pištoli Walther P38 in P.08 Luger,
brzostrelka MP 40, repetirka Karabiner 98k, ter prednik vseh sodobnih
avtomatskih pušk, StG44. Zavezniki na tem področju niso prav nič zaostajali,
čeprav so predvsem Britanci prisegali na bolj tradicionalno orožje, kot je bila
repetirka Lee-Enfield. Američani so svoje vojake oborožili z brzostrelko
Thompson, polavtomatsko puško M1 Garand, puškomitraljezom M1918 BAR in pištolo
Colt 1911. Ruski vojak pa je uporabljal predvsem brzostrelko Špagin, puško
repetirko izredno starega izvora Mosin-Nagant, polavtomatsko puško Tokarjev ter
enega izmed puškomitraljezov Maxim, Degtjarev in Gorjunov. Brzostrelke so se
zelo izkazale v bitkah v zaprtih prostorih ter pogojih džungle, avtomatske
puške, ki so vključevale lastnosti pušk in brzostrelk, pa so postale standardna
pehotna oborožitev pri skorajda vseh oboroženih silah v povojnem času.

Pred vojno ter med samo vojno se je Nemčija lotila tudi izdelave tako
imenovanih »čudežnih orožij«. Nekatera med njimi so bila zares na meji
znanstvene fantastike, druga pa so se izkazala kot zelo učinkovita, vendar so
bila še daleč pred svojim časom. Tako so Nemci proti koncu vojne v operativno
delovanje poslali prvo reaktivno letalo, lovca Me 262 ter t. i. maščevalno
orožje (nemško:Vergeltungswaffen), tj. letečo bombo V-1, raketo V-2 ter top V-3.
Eksperimentirali so tudi z novimi, od zraka neodvisnimi motorji za podmornice,
različnimi raketami, vodenimi bombami (na primer Fritz X), žarki (IR) ter letali
na reakcijski in raketni pogon. V načrtu so imeli tudi izdelavo atomske bombe,
vendar so si načrt napačno zastavili, tako da so jih Američani prehiteli in leta
1945 odvrgli dve atomski bombi na Japonsko, s čimer se je druga svetovna vojna
končala, svet pa se je za vedno spremenil in prešel v novo obdobje zgodovine -
"Atomsko dobo".

Drugega septembra 1945 je bila v Tokijskem zalivu na ladji USS Missouri
podpisana japonska brezpogojna kapitulacija. Vojna, ki je trajala točno šest
let, se je s tem končno zaključila. Začelo se je novo obdobje, na katerega je
svet čakal že od konca prve svetovne vojne. Da se kaj podobnega nikoli več ne bi
zgodilo, so zavezniki 24. oktobra 1945 ustanovili Organizacijo združenih narodov
z namenom reševanja svetovnih problemov. Ta je nadomestila neučinkovito in
pristransko organizacijo Društvo narodov, ki je bilo ustanovljeno po prvi
svetovni vojni.

Moč vala sprememb so občutili tudi stari kolonialni imperiji (Velika Britanija,
Francija, Nizozemska, Belgija, Portugalska), ki so bili skozi stoletja simbol
svetovne moči. Iz nekdanjih kolonij je v procesu postopne dekolonializacije
nastala cela kopica novih samostojnih držav, kot so Indija, Pakistan,
Indonezija, Madagaskar, Alžirija, Izrael, Severna Koreja, Južna Koreja, idr.
Stare imperije so nadomestile ZDA, ki so na veliko pozdravljale in podpirale
idejo o samoodločbi narodov, ter Sovjetska zveza, ki je močno vplivala na
gradnjo političnih socializmov v nerazvitih dekolonializiranih državah.

Spremenila se je tudi svetovna ureditev. Kmalu po vojni so se razmere med
vzhodnimi in zahodnimi zavezniki začele slabšati, zato sta obe strani začeli
oblikovati svoja vplivna območja. Evropa se je razdelila na vzhodno, pod
nadzorom Sovjetske zveze, in na zahodno pod nadzorom ZDA oz. zahodnih
zaveznikov. Nekaj podobnega se je zgodilo tudi drugod po svetu. ZDA so zasedle
Japonsko ter si tako pridobile vpliv nad Južno Korejo, Južnim Vietnamom in Tihim
oceanom. Sovjetska zveza je okupirala Kurilske otoke in si zagotovila vpliv nad
Severno Korejo. Ker so bile napetosti med nekdanjimi vojnimi zavezniki vedno
večje so zahodni zavezniki ustanovili zvezo NATO, Sovjetska zveza pa je nanjo
odgovorila z Varšavskim paktom. Kmalu za tem se je svet znašel globoko v hladni
vojni, obdobju, v katerem je celoten svet trepetal pred neprestano nevarnostjo
atomskega spopada.

Drugo svetovno vojno bi lahko označili kot totalno vojno. Trajala je polnih šest
let, v njej pa je sodelovalo 61 držav z milijardo sedemsto milijoni prebivalcev
in s površino 131,5 milijoni km2, kar je predstavljalo kar 96 % zemeljske
površine. Medtem ko je prva svetovna vojna potekala predvsem v Evropi, se je
druga svetovna vojna odvijala praktično po celem svetu. V njej je sodelovalo
81 % takratnega prebivalstva. Mobiliziranih je bilo 110 milijonov vojakov od 210
milijonov odraslih moških (skoraj vsak drugi moški), na različne načine pa so
bili v boje vključeni tudi civilisti, kar je bila ena od velikih značilnosti te
vojne.

Vojna sama je terjala 60 milijonov mrtvih in 35 milijonov ranjenih ter še 3
milijone pogrešanih. Največ ljudi je umrlo zaradi nacističnih zločinov. Prvič v
zgodovini modernega vojskovanja se je zgodilo, da je bilo mrtvih več civilistov
kot vojakov (tj. okoli 40 milijonov), ki so umrli zaradi različnih bolezni,
lakote, bombardiranj ter pokolov, genocidov in drugih vojnih zločinov, ki so jih
zagrešili tako na strani sil osi (npr. holokavst in pokol v Nankingu) kot tudi
na strani zaveznikov (npr. Katinski pokol in bombardiranje Dresdena). Sile osi
so v določenih primerih za poboje civilistov in vojnih ujetnikov uporabile
biološko in kemično orožje (npr. italijanske sile so uporabile iperit v
Abesiniji, enota 731 Japonske cesarske vojske pa različno biološko in kemično
orožje med okupacijo Kitajske in začetnih bojih z Rusi). Zaprtih je bilo 45
milijonov ljudi, 20 milijonov otrok je ostalo brez staršev, bilo pa je tudi 10
milijonov prisilnih delavcev.

Po številu izstopata Poljska z okoli 6 milijoni žrtev, torej z 20 % izgubo
prebivalstva in Sovjetska zveza z okoli 20 milijonov žrtev ali izgubo okoli 13 %
njenega prebivalstva. Francija je imela okoli 358.000 žrtev ali 0,85 %
prebivalstva. V Jugoslaviji je bilo med vojno ubitih okoli 1.100.000 ljudi
oziroma 5,8 % populacije. Med deli Jugoslavije je bilo največ žrtev v Bosni in
Hercegovini, in sicer 328.000 žrtev (več kot 10 % prebivalstva), sledi Črna gora
37.000 žrtev (skoraj 8 %), Hrvaška 295.000 žrtev (več kot 7 %), Slovenija
približno 89.000 žrtev, Vojvodina 73.000 žrtev (več kot 5 %), Srbija 303.000
žrtev (več kot 4 %), Kosovo 24.000 žrtev (skoraj 2 %) in Makedonija 24.000 žrtev
(skoraj 2 %). V Sloveniji je bilo med vojno ubitih po doslej znanih podatkih
70.922 ljudi, po vojni pa 13.989. Od vseh žrtev je bilo 53.680 vojaških oziroma
63 %, kar 37 % vseh žrtev je bilo med civilisti. Za primerjavo velja omeniti, da
je bilo v Sloveniji v času prve svetovne vojne 10 % vseh žrtev med civilisti.

Uničenih je bilo 30 milijonov zgradb. Škoda je znašala 278 milijard USD. SZ je
imela škode za 128 milijard USD, Poljska za 65 milijard USD, Jugoslavija pa za
50 milijard USD. Izdatki za oboroževanje so znašali 1500 milijard USD (ZDA - 320
milijard USD; Velika Britanija - 300 milijard USD; Nemčija - 275 milijard USD;
ZSSR - 190 milijard USD; Italija - 94 milijard USD; Japonska - 56 milijard USD).
Po nekaterih ocenah je vojna stala 4.000 milijard USD, države so za vojno
namenile 60-70 % svojega nacionalnega dohodka.

Najbolj sta bili na vojno pripravljeni Nemčija in Japonska. Sledila jim je SZ,
vendar je ta v prvih tednih vojne izgubila velik del ozemlja in industrije, zato
se je znašla na dnu. Do leta 1945 je morala vso industrijo postaviti na novo,
kar jo je veliko stalo. Najmanj sta bili na vojno pripravljeni ZDA in Velika
Britanija. ZDA so se vojnim razmeram zaradi svojega velikega gospodarskega
potenciala hitro prilagodile in tako postale svetovna velesila. Velika Britanija
ni imela take sreče. Njena industrija je temeljila na uvozu surovin iz
prekomorskih ozemelj, zato je imela tekom vojne izredno obremenjeno industrijo,
večino orožja je morala kupovati v tujini.

Tekom vojne je bilo izdelanih več kot 800.000 letal, 300.000 tankov, milijon
topov, 650.000 minometov, 52 milijonov različnih kosov pehotnega strelnega
orožja ter 2.970 podmornic in ladij.



https://sl.wikipedia.org/wiki/Lymska_borelioza

Lymska borelioza (tudi limska ali lajmska borelioza, pogovorno borelija) je
bolezen, ki je posledica okužbe z bakterijami Borrelia burgdorferi, ki jo
prenašajo klopi. Bolezen prizadene kožo, živčevje, srce, sklepe in oči. Število
primerov se v Evropi močno povečuje. Slovenija je za to bolezen endemična, kar
pomeni, da je bolezen stalno prisotna in značilna za to področje. V naših krajih
je bolezen skoraj izključno povezana s pikom klopa Ixodes ricinus, ki se okuži
pri sesanju krvi malih gozdnih glodavcev in srn. Bolniki se pika klopa pogosto
ne spomnijo ali ga ne opazijo.

Povzročitelj borelioze je po Gramu negativna Borrelia burgdorferi sensu lato iz
reda spirohet. To so izredno gibljive, spiralno zavite bakterije z bički, ki so
velikosti 5-30 μm × 0,2-0,3 μm. Generacijski čas bakterije, tj. čas, ki je
potreben, da iz ene bakterije v optimalnih pogojih nastaneta dve hčerinski
celici, niha pri boreliji med 7 in 20 ur. Izraz sensu lato (v splošnem pomenu)
združuje tri vrste borelij, in sicer B. afzelii, B. garinii ter B. burgdoferi
sensu stricto (v ozkem pomenu).

Bolezen je zoonoza, kar pomeni, da jo prenašajo živali. Razširjena je po vsem
svetu med 33°in 65° severne geografske širine oziroma tam, kjer so razširjeni
ščitasti klopi; v Evropi je to predvsem I. ricinus, v Aziji I. persulcatus, v
ZDA pa I. scapularis in I. pacificus. Slovenija je endemska za bolezen, kar
pomeni, da je z določeno incidenco stalno navzoča; na izbranih področjih je
okuženih povprečno 41 % klopov in 60 % malih sesalcev (deleži se razlikujejo v
različnih raziskavah).

Rezervoar B. burgdorferi so različne divje in domače živali, predvsem miši in
drugi glodavci, srnjad, ovce, domače govedo, konji in psi, pri katerih poteka
okužba večinoma brez bolezenskih znakov, čeprav so bili klinični znaki opaženi
pri ovcah, konjih in psih.

Klopi se okužijo s sesanjem krvi okužene živali na katerikoli stopnji razvoja
(kot ličinke, nimfe ali odrasli klopi). Večino okužb povzročajo nimfe, saj se
zaradi svoje majhnosti lahko neopaženo hranijo daljše časovno obdobje. K
neopaznosti ugriza pri vseh stopnjah razvoja prispevajo tudi sekrecije klopa, ki
preprečujejo ali zavirajo zaznavo srbenja ali bolečine na mestu ugriza. Klopi
prenašajo bakterije z ene živalske vrste na drugo, možen pa je tudi
transovarialen prenos, se pravi prek jajčnikov na potomce. Borelije lahko
prenašajo tudi žuželke, ki sesajo kri, kot so mušice, obadi in komarji vendar je
njihova vloga v primerjavi s klopi obstranska.

Borelije pridejo v kožo večinoma s pikom okuženega klopa in najbrž le izjemoma
po piku drugih žuželk. Klopova slina, ki spremlja borelije pri vnosu v kožo,
vsebujejo snovi, ki zavirajo imunski odziv na mestu ugriza. To ustvari zaščitno
okolje za borelije, kjer se lahko razmnožujejo. Borelije nato potujejo navzven
od tega mesta v usnjici. Vnetni odziv gostitelja na bakterijo povroči značilni
migrirajoč eritem. Zaradi zavrtja delovanja nevtrofilcev, ki so zelo pomembni v
začetnih fazah obrambe, borelije preživijo in se nemoteno razmnožujejo ter
potujejo v različne dele telesa.

V dnevih ali tednih po ugrizu se borelije razsejejo preko krvnega in limfnega
obtoka po drugih organih, kot so srce in sklepi ter obkrajno in osrednje
živčevje, kjer povzročijo različne simptome diseminirane okužbe. Za patogenezo
so pomembne predvsem specifične beljakovine na zunanji strani membrane OspA do
OspF (iz angleščine outer surface protein), ki so nosilke poglavitnih antigenov.
K razsoju bakterije prispeva tudi vezava proteaze plazmin na površino. Vse
omenjeno prispeva k visoki invazivnosti bakterije. V primeru nezdravljenja so
lahko bakterije prisotne v telesu več mesecev ali celo let navkljub proizvodnji
protiteles, predvsem v nekaterih predelih v sklepih, koži in živčevju. Slednja
začnejo nastajati razmeroma pozno: nastanek protiteles IgM doseže vrh med
tretjim in šestim tednom po okužbi, protitelesa IgG pa se postopoma razvijejo v
obdobju nekaj mesecev. Kljub aktivnemu imunskemu odzivu pa lahko borelije
preživijo v nekaterih predelih v sklepih, koži in živčevju. Borelije se lahko
izognejo imunskemu sistemu preko zmanjšanja izražanja površinskih beljakovin, na
katere se vežejo protitelesa, variabilnosti površinske beljakovine V1sE,
deaktivacije ključnih imunskih komponent, ko je sistem komplementa, ter
skrivanja v zunajceličnem matriksu, kar lahko moti delovanje imunskih
dejavnikov.

V možganih lahko borelije sprožijo astrogliozo, tj. proliferacijo astrocitov,
kateri sledi apoptoza, kar prispeva k okvari živčevja. Poleg tega lahko vplivajo
na gostiteljske celice na ta način, da začnejo izločati kvinolinsko kislino in
različne citokine, kar se klinično odraža kot utrujenost in slabost. Primera
takih celic so mikrogialne celice in astrociti, ki izločajo interlevkin 6 (IL-6)
in tumorje nekrotizirajoči faktor α (TNF-α). Citokini verjetno tudi prispevajo k
oslabitvi kognicije.

Domnevano je, da kronično izločanje stresnih hormonov kot odgovora na okužbo z
borelijami zmanjša učinek živčnih prenašalcev (nevrotransmiterjev) ali
receptorjev v možganih preko s celicami posredovanimi provnetnimi potmi, kar
povzroči motnje v uravnavanju nevrohormonov, specifično glukokortikoidov in
kateholaminov, ki so glavni stresni hormoni. Poleg tega je količina triptofana,
prekurzorja serotonina, zmanjšana. Kronično izločanje stresnih hormonov naj bi
bilo vzrok za nevropsihiatrične simptome, opažene pri nekaterih bolnikih z
Lymsko boreliozo.

Pri okužbi z borelijami je možno, da pride do dolgotrajnega in škodljivega
vnetnega odziva. Le-ta naj bi bil posledica zaradi t. i. molekularne mimikrije,
s pomočjo katere se borelije izognejo imunskemu sistemu preko posnemanja
normalnih delov tkiv. Takšna reakcija naj bi predstavljala obliko s patogenom
sproženo avtoimunsko bolezen. Omenjena hipoteza bi lahko pojasnila, zakaj se
nekateri simptomi prisotni tudi po uničenju borelij (npr. kronični artritis po
antibiotični terapiji).

Najbolj endemični predeli za lymsko boreliozo se nahajajo na severni polobli. V
Evropi in ZDA je lymska borelioza najpogostejša bolezen, ki jo prenašajo klopi.
V Evropi je pojavnost večja v Srednji in Vzhodni Evropi in pada proti zahodu. V
obdobju od leta 1990 do 2001 je bilo v Sloveniji prijavljenih slabih 30.000
primerov lymske borelioze; letna pojavnost je od 100–200 primerov na 100.000
prebivalcev.

Na pojavnost bolezni vplivajo življenjsko okolje in način življenja, gostota
klopov ter živalski rezervoar, predvsem glodavci in srnjad. Kot pomemben
dejavnik lahko obravnavamo tudi urbanizacijo ter druge človeške (antropogene)
dejavnike. Ti so sprožili zaporedje dejavnikov, ki so v končni fazi privedli do
pojava in širjenja bolezni. Primer tega je zmanjšanje števila plenilcev, ki
lovijo srne in glodavce, glavne rezervoarje, kar je povečalo možnost za prenos
povzročitelja.

Obolevajo ljudje vseh starosti, vrhova pojavljanj pa sta med prvim in četrtim
ter 35. in 65. letom starosti. V svetovnem merilu sta oba spola enako pogosto
prizadeta. V Sloveniji je 11 % obolelih mlajših od 15 let, obolevnost žensk pa
je za 20 % večja kot pri moških.

Potek bolezni delimo na zgodnje in pozno obdobje. Zgodnje obdobje delimo še na
lokalizirano in razširjeno (diseminirano) obdobje. Tako dobimo 3 stadije
bolezni. V spodnji preglednici je povzetek kliničnih znakov v posameznem
obdobju.

V primerih, ko je bolezen izražena v celoti, kar je le izjemoma, sledijo vbodu
klopa kožne spremembe, nato prizadetost srca in živčevja, še pozneje pa
prizadetost sklepov. Možne so tudi okvare oči ter pozne okvare živčevja in kože.
Pri nekaterih bolnikih so izraženi samo posamezni bolezenski znaki. Bolezen se
lahko začne s prizadetostjo kateregakoli organskega sistema, lahko je prizadetih
tudi več sistemov hkrati. Težave so lahko prehodne, ponavljajoče se ali
kronične.

Najprej se po piku klopa pojavi majhna rdeča lisa (makula) ali drobna bunčica
(papula), ki po nekaj dnevih izgine.

Najpomembnejša sprememba v zgodnjem obdobju je migrirajoči eritem (erythema
migrans, dobesedno – premikajoča se rdečina). Migrirajoči eritem je tudi
najpogostejši klinični znak borelijske okužbe. Kaže se kot bolj ali manj
pravilen rdeč kolobar, velik približno 5 cm ali več, koža v sredini pa je na
videz nespremenjena. Ta sprememba se na koži pojavi po enem ali več tednih po
okužbi. Poleg tipične obročaste spremembe se lahko pojavijo še manj značilne
spremembe, kot je erythema migrans diffusum, kjer je tudi središče pordelo, in
ostale spremembe (erythema purpuricum, nodulare itd.). Sprememba je prisotna
nekaj dni do več mesecev, navadno nekaj tednov. Migrirajoči eritem lahko srbi,
peče in/ali boli. Pri otrocih se pogosto pojavi na obrazu ali v okolici
spolovil, pri odraslih pa kjerkoli po telesu. Polovica bolnikov ima tudi splošne
težave, kot so slabo počutje, utrujenost, glavobol ter bolečine v mišicah in
sklepih. Prisotnost teh znakov nakazuje, da okužba ni omejena samo na kožo,
ampak da je verjetno prišlo do razsoja bakterij po telesu. Dokaz za razsoj je
tudi pojav dodatnih (sekundarnih) kožnih sprememb, ki so podobne prvotni
(primarni). Spremembe so lahko ovalne, okrogle ali nepravilnih oblik. Velike so
nekaj cm do več kot meter. Gre za razsejani (diseminirani) migrirajoči eritem.

Mnogo redkejša sprememba kot migrirajoči eritem je borelijski limfocitom. Drugi
izrazi za to spremembo so: borelijski psevdolimfom, lymphocytoma in
lymphadenitis benigna cutis. To je modrikasto rdečkasta, do nekaj cm velika
zatrdlina, ki jo sestavljajo limfociti. Limfocitom pa se lahko pojavi tudi kot
plošča rdeče ali lividno rdeče barve. Približno pri četrtini prizadetih, so
povečane tudi regionalne bezgavke. Pri otrocih se največkrat pojavi na ušesni
mečici, pri odraslih pa v predelu prsne bradavice. Pojavi se kasneje kot
migrirajoči eritem in traja dlje. Izgine spontano, vendar včasih šele po letu
dni ali kasneje.

Več let po piku klopa se lahko pojavi kronični atrofični akrodermatitis
(acrodermatitis chronica atrophicans). To je napredujoča bolezen kože, ki pa je
sedaj postala redkejša, ker se posveča več pozornosti pravočasnemu odkrivanju in
zdravljenju borelioze. Pri teh spremembah je koža najprej otekla ter temno rdeča
ali lividno rdeča. Pogosto so prizadete okončine. Kasneje, v kroničnem stadiju,
se koža močno stanjša in postane podobna cigaretnemu papirju. Skozi stanjšano
kožo prosevajo vene in tudi lasni mešički. Zelo stanjšano je tudi podkožje. Ta
kožna sprememba ne izgine sama po sebi.

Prizadetost živčevja pri lymski boreliozi ali nevroboreliozo delimo v zgodnjo in
pozno. Pri obeh sta lahko prizadeta osrednje in obkrajno živčevje.

Garin-Bijadoux-Bannwathov sindrom je zgodnja oblika nevroborelioze, za katero so
značilne bolečine, ki se selijo in so najizrazitejše ponoči. Lahko so edini
klinični simptom. Značilno je povečano število limfocitov v likvorju. Možna je
tudi ohromitev (pareza) možganskih živcev ali prizadetost obkrajnega živca.
Bolečine ne izginejo ob jemanju sredstev proti bolečinam (analgetikov).

Limfocitni meningitis je najpogostejša oblika nevroborelioze. Gre za vnetje
možganskih ovojnic zaradi okužbe, ki se kaže z različno močnim glavobolom,
slabostjo, bruhanjem, včasih tudi z vročino. Meningealni znaki (otrdel vrat)
praviloma niso izraženi.

Encefalitis (vnetje možganov) se pojavlja redkeje. Kaže se z motnjami spanja,
nezmožnostjo koncentracije, motnjami spomina, razdražljivostjo in čustveno
neuravnovešenostjo.

Pozna prizadetost živčevja je stalno (kontinuirano) vnetje osrednjega ali
obkrajnega živčevja, ki traja več kot pol leta (6 mesecev). Kaže se kot kronični
limfocitni meningitis, za katerega so značilni glavobol, utrujenost in
izgubljanje telesne teže (hujšanje). Encefalomielitis (vnetje možganov in
hrbtenjače) se kaže kot počasi napredujoča para- ali tetrapareza (ohromitve od
pasu navzdol ali od vratu navzdol), motnje ravnotežja (ataksija), naglušnost,
spoznavne (kognitivne) motnje, slabost, utrujenost in glavobol.

Pogost in včasih edini znak zgodaj v poteku lymske borelioze je okvara
možganskih živcev. Prizadet je lahko katerikoli živec, najpogosteje pa obrazni.
Prizadetost je pogostejša pri otrocih. Pogosto je pridružena tudi prizadetost
osrednjega živčevja. Ohromitev je perifernega (obrobnega) tipa, prizadete pa so
vse tri veje obraznega živca. Ohromitev je največkat enostranska, redkeje
obojestranska. Lahko je delna ali popolna. Prizadeta oseba ne more nagubati
čela, zapreti očesa in ima povešen ustni kot. Pri nekaterih bolnikih se pojavijo
še lokalne (motnje občutenja, bolečina, oteklina obraza) in sistemske (glavobol,
utrujenost, vrtoglavica, bolečine v mišicah) težave.

Lymski artritis je pogost v ZDA, v Evropi in pri nas pa je redkejši. Značilno
je, da bolnik zboli nenadoma, z otekanjem enega ali več sklepov. Sklep je
otekel, koža v okolici pa je topla, ni pa pordela. Bolezen prizadene predvsem
velike sklepe; koleno, ramemski sklep, kolk, gleženj in tudi čeljustni sklep.
Sklepi praviloma, ne pa vedno, bolijo. Bolniki so utrujeni, telesna temperatura
pa ni povišana. Spremembe na posameznem sklepu trajajo nekaj dni do nekaj
tednov, lahko tudi nekaj mesecev, in se ponavljajo. Obdobja vnetih sklepov
(artritisa) se izmenjavajo z obdobji bolečin v sklepih (artalgijami), ki jih
spremlja še vnetje mišičnih kit (tendinitis) in sluznikov (burzitis). V
približno 10 % primerov so sklepi kronično prizadeti, z razjedami kosti in
hrustanca. Borelije lahko povzročijo tudi reaktivno vnetje sklepov (artritis)
zaradi bakterij, ki vztrajajo v sinovijski sklepni ovojnici ali zaradi
imunogenov, ki spodbujajo nastanek limfocitov T.

Prizadetost mišic se pri boreliozi pojavlja zelo redko. Akutno vnetje ene ali
več mišic se lahko pojavi v zgodnjem ali poznem obdobju borelioze. Najpogosteje
so prizadete mišice ramenskega obroča. Bolnike prizadeta mišica močno boli, moč
je oslabljena.

Srce je prizadeto pri 0,3–4 % bolnikov v Evropi in pri 4–10 % bolnikov v ZDA.
Zbolijo osebe vseh starosti in obeh spolov. Bolniki zaznajo svoj srčni utrip
(palpitacije), lahko občutijo bolečino v prsih, ali pa so brez simptomov. Znaki
prizadetosti srca so prevodne motnje, motnje ritma, vnetje osrčnika
(perikarditis), vnetje srčne mišičnine (miokarditis) ali razširjeno srce
(dilativna kardiomiopatija).

Oči so pri boreliozi prizadete redko, prizadete pa so lahko v vseh stadijih
bolezni. Kaže se kot vnetje raznih očesnih struktur (veznice, roženice, vidnega
živca ...).

Možen je prenos borelij preko posteljice (transplacentaren prenos). Okužba
nosečnice lahko povzroči prezgodnji porod, smrt ploda v maternici ali različne
nepravilnosti v razvoju (anomalije), kot so slepota, srčne napake in podobno.
Okvare so možne tako pri nezdravljenih kot pri zdravljenih nosečnicah.

Migrirajoči eritem je edini znak, ki omogoča zanesljivo diagnozo borelioze, za
vse ostale oblike je potrebna potrditev borelijske okužbe z laboratorijskimi
preiskavami. Laboratorijsko se lahko okužba dokaže neposredno, z dokazom
povzročitelja, ali posredno, z dokazom protiteles proti boreliji. Najpogostejši
način je dokazovanje specifičnih protiteles. Ker protitelesa nastajajo zelo
počasi, je odsotek pozitivnih testov odvisen od časa trajanja okužbe. V začetnem
obdobju, ko je prisoten migrirajoči eritem, je pozitivna le četrtina bolnikov.
Pri kronični obliki, kot je kronični atrofični akrodermatitis, pa so pozitivni
skoraj vsi bolniki. Nekateri bolniki pa se na okužbo ne odzovejo s tvorbo
specifičnih protiteles. Vendar pa je diagnostično pomemben le test, pri katerem
so protitelesa v dovolj visokih koncentracijah (titer protiteles). V endemičnih
krajih so namreč protitelesa prisotna tudi v krvi zdravih ljudi, ampak v nižjih
titrih.

Same borelije se lahko za neposredno laboratorijsko diagnostiko osami iz
različnih kliničnih vzorcev (koža, kri, likvor, sinovijska tekočina, šarenica in
srčna mišica) tako pri zgodnji kot tudi pri kronični obliki okužbe. Borelije se
goji na modificiranemu Kellyjevemu gojišču, izolirane bakterije pa se nato
identificira morfološko z mikroskopom s temnim poljem (oblika, velikost,
gibljivost). Za določitev vrste borelij je potrebna analiza molekul DNK (v prvi
vrsti PCR).

V vseh stadijih bolezni je smiselno zdravljenje z antibiotiki, ki je
najuspešnejše zgodaj v poteku bolezni, saj se lahko z veliko verjetnostjo
prepreči razsoj borelij in pojav poznejših kliničnih znakov bolezni. Uporabljajo
se antibiotiki, ki delujejo proti borelijam in vitro in ki so se izkazali za
učinkovite v kliničnih raziskavah; to so azitromicin, doksiciklin ter
amoksiciklin. Še vedno pa lahko borelije vstopijo v celice ali preidejo v
predele, ki so za antibiotike in za imunski sistem nedostopni. Najpogostejša
klinična slika, to je migrirajoči eritem, se lahko pozdravi brez zdravljenja z
antibiotiki, vendar je slednje hitrejše. Razširjene in kronične oblike bolezni
se zdravi najpogosteje s ceftriaksonom, penicilinom G, azitromicinom,
doksiciklinom ali amoksiciklinom.

Preprečevanje pikov klopov je najuspešnejše. To lahko dosežemo z uporabo
ustreznih oblačil, repelentov (odganjal), rednim pregledovanjem kože in
takojšnjim odstranjevanjem klopov, pri čemer je idealna odstranitev celotnega
klopa (tj. skupaj z glavo) brez zdrobljenja njegovega telesa v prvih 24-ih urah.
Encim bradikinaza v klopovi slini razgrajuje vnetne mediatorje in klopu omogoči,
da ostane neopažen, zaradi česar je potrebno redno pregledovanje kože in obisk
zdravnika ob sumu na boreliozo. Uporaba antibiotikov po piku se ne priporoča. V
Evropi potekajo tudi raziskave za razvoj cepiva, v ZDA pa je bilo cepivo
proizvajalca GlaxoSmithKline umaknjeno zaradi domnevnih avtoimunskih stranskih
učinkov. Trenutno potekajo raziskave za razvoj novih cepiv na osnovi beljakovine
OspC in glikolipidov.

Bolezen je dobila ime po pokrajini Lyme v Connecticutu (ZDA), kjer so v 70.
letih prejšnjega stoletja ugotavljali porast primerov juvenilnega revmatoidnega
artritisa pri otrocih; v skladu s tem so bolezen sprva poimenovali Lymski
artritis. Po obsežnih raziskavah je bilo ugotovljeno, da se je bolezen pojavila
po ugrizu klopa, in sicer najprej v obliki migrirajočega eritema. Povzročitelja
je leta 1982 prvi opisal Willy Burgdofer, klasificiran pa je bil leta 1984. V
Evropi so sicer nekatere klinične slike bolezni opisovali že pred več kot 100
leti. V Sloveniji je bolezen prvi opisal J. Lešničar.

Znani ljudje, ki so preboleli Lymsko boreliozo, so Samantha Stosur, avstralska
tenisačica, Wyatt Sexton, bivši igralec ameriškega nogometa ter George W. Bush,
bivši predsednik ZDA.



https://sl.wikipedia.org/wiki/Evropa

Evropa je celina, katere meje so Atlantski ocean na zahodu, Arktični ocean na
severu, Sredozemsko morje na jugu. Kot vzhodno mejo z Azijo so iz zgodovinskih
razlogov (ozemlje Rusije pred prodiranjem v Sibirijo) določili gorovje Ural in
reko Ural na vzhodu, nekateri viri pa kot mejo navajajo kar 60. poldnevnik, ki
leži še malenkost vzhodneje od Urala. Najbolj deljena mnenja so glede meje med
Kaspijskim jezerom in Črnim morjem na jugovzhodu. Najbolj razširjeno mnenje
postavlja mejo po Kavkazu po južni meji Ruske federacije, nekateri k Evropi
štejejo tudi zakavkaške države Gruzijo, Armenijo in Azerbajdžan, medtem ko drugi
mejo med celinama postavljajo na reko Kuban severno od Kavkaza. Meja med
celinama nato teče iz Črnega v Sredozemsko morje po ožinah Bospor in Dardanele,
ki ločujeta Balkanski polotok od Male Azije. Geografsko je torej Evropa le
zahodni del (zahodna petina) superceline Evrazije, ki jo tvori z Azijo; v dve
celini ju razločujemo zaradi političnih in zgodovinskih vzrokov. Po velikosti je
Evropa z 10.149.253 km² druga najmanjša celina, le malo večja od Oceanije, po
prebivalstvu - 700.990.000 - pa tretja največja, za Azijo in Afriko.

Države, ki jih štejemo za evropske, ne sledijo vedno geografskim mejam. Če je
zaradi zgodovinskih in verskih razlogov prištevanje Rusije k Evropi še
razumljivo, je to že nekoliko manj samoumevno pri Turčiji, še manj pa pri Cipru,
ki bi po geografskih merilih moral soditi v Azijo, k Evropi pa ga štejemo
predvsem zaradi grškega prebivalstva. Podobno bi veljalo za Malto, ki ima zaradi
arabskega pečata in kolonialne preteklosti marsikaj skupnega s severno Afriko,
vendar jo zaradi krščanstva in sorazmerno dobre razvitosti kljub vsemu štejemo k
Evropi. Zanimivo, da k Evropi skoraj nihče ne prišteva Kazahstana, čeprav delček
njegovega ozemlja leži na desnem (evropskem) bregu reke Ural.

Evropska zgodovina starega veka je tesno povezana z grško in rimsko zgodovino
ter kasneje z bizantinsko. S preseljevanjem narodov se je razbil enoten rimski
imperij, nastalo je več germanskih držav, ki so v naslednjih stoletjih sprejele
krščansko vero. Najmočnejša je postala država Frankov pod Karlom Velikim, ki pa
je že v 9. stoletju razpadla. Odtlej se je Evropa razvijala v obliki številnih
večjih ali manjših držav, čeprav ima rimsko-nemško cesarstvo od 10. do sredine
13. stoletja še vodilno vlogo. Germanska in romanska ljudstva (zlasti Nemci,
Francozi, Angleži, Španci, Italijani, Nizozemci) so postala jedro zahodne
kulturne skupnosti, v katero so se vključevala tudi slovanska ljudstva.

V srednjem veku je utelešala katoliška cerkev s papeštvom povezavo v zahodnem
svetu. Ta povezanost med državami in narodi je ostala tudi po reformaciji.
Pokazalo se je kot nemogoče, da bi politična sila dobila popolno prevalado nad
vso celino; bodisi v težnjah špansko-habsburške države v 16. stoletju, Francije
pod Ludvikom XIV. in posebno pod Napoleonom I. in v smislu evropskega ravnotežja
sil se je oblikoval sistem držav, zaokrožen z velesilami. Na zunaj se je
krščanska Evropa borila proti prevladi Islama; medtem ko je naval Arabcev strla
že v srednjem veku v Španiji, je turška premoč na jugovzhodu trajala vse do 19.
stoletja.

Z odkritji od 16. stoletja dalje je prevlada evropskih držav prešla tudi na
druge kontinente. Pod vplivom razsvetljenstva se je začel razvoj naravoslovnih
znanosti. V ospredje je prihajala narodnostna ideja, ki je prevladala po
francoski revoluciji 1789. Okrepili so se narodnostni boji, ki so jih
pospeševala nasprotja imperialističnega obdobja. Nasprotja znotraj Evrope so
pripeljala do prve svetovne vojne, s čimer se je končala svetovna prevlada
Evrope. Vedno bolj so se krepile ZDA, po oktobrski revoluciji pa tudi SZ in nato
Japonska. Stremljenja po nadnacionalnih gospodarskih in političnih dogovorih so
se križala s stremljenji po nacionalni suverenosti. Leta 1922 je v Italiji
prevzel oblast fašizem in leta 1933 v Nemčiji nacizem. Po drugi svetovni vojni
se je Evropa močno razcepila, zahodne države pridejo pod močan vpliv ZDA,
ustanovijo vojaški pakt NATO, vzhodne države pa so v socialističnem sistemu pod
močnim vplivom SZ, včlanjene so v vojaški varšavski pakt in gospodarskem
sporazumu SEV. Le nekaj državam je uspelo utrditi nevtralno ali neuvrščeno
politiko.

Evropa skupaj z Azijo sestavlja eno samo celino, ki po površini (54 milijonov
km²) prekaša vse druge in jo označujemo kot Evrazijo. Delitev te ogromne celine
na Evropo in Azijo se je uveljavila v preteklosti predvsem zaradi drugačnega
kulturnega, gospodarskega, socialnega in političnega razvoja obeh delov. Evropa
je kontinent, ki ga na severu, zahodu in jugu omejuje morje, na široko pa se na
vzhodu povezuje z Azijo. Otoki in polotoki segajo globoko v morja, morje pa se s
svojimi zalivi globoko zajeda v kontinent. Več kot polovica evropskega ozemlja
je manj kot 300 km daleč od najbližjega morja.

Večina Evrope leži v severnem zmerno toplem pasu. Le skrajni južni deli segajo v
subtropski pas, skrajni severni deli pa sega v subpolarni. Poleg geografske
širine vpivajo na podnebje tudi drugi dejavniki. Na eni strani je to Atlantski
ocean, kjer nadpovprečno tople morske vode, ki jih prinaša Severno atlantski
tok, blažijo podnebje in oblikujejo poseben tip podnebja - oceansko podnebje. Na
drugi strani obstaja vpliv kontinenta, ki oblikuje različne tipe celinskega
podnebja. Ter seveda na jugu vplivajo na podnebje različna morja, kot so
Ligursko morje, Tirensko morje, Jadransko morje, Jonsko morje in Egejsko morje.
Ta morja povzročijo, da nastane, po celem jugu Evrope razpotegnjeno, Sredozemsko
podnebje.

V Evropi je glavna vegetacija mešani gozd. Pogoji za rast so zelo ugodni. Na
severu topel zalivski tok ogreje celino. Južna Evropa ima toplo, vendar milo
klimo. Pogoste so poletne suše. Seveda na klimo zelo vplivajo visoke gore. Alpe
in Pireneji imajo slemenitev v smeri vzhod-zahod, zato dopuščajo, da velike mase
prinašajo vodo (dež) iz morij na celino. Skandinavsko gorstvo, Karpati in
Apenini pa imajo slemenitev jug-sever in zaradi tega se padavine sprostijo nad
gorami, kjer so idealni pogoji za rast velikih in mogočnih gozdov, na drugi
strani gora pa so razmere povsem drugačne.

80-90 % Evrope je nekoč pokrival gozd. Rasel je od Sredozemskega morja do
Severnega ledenega morja. Čeprav je izginila več kot polovico gozda skozi
stoletja izsekavanja, ima Evropa še vedno četrtino z gozdom poraščenih območij.
Zaradi svoje hitre rasti so iglavci nadomestili prej mešane gozdove. Iglastih
gozdov je zelo veliko, vendar taki gozdovi nudijo slabe razmere tistim živalim,
ki rabijo za svojo prehrano listnata drevesa, oz. različne vrste dreves.
Površina gozdov v zahodni Evropi je komaj 2-3 % ali manj, v evropski Rusiji pa
od 5 do 10 %. Država z najmanj gozda je Islandija (komaj 2 %), država z največ
pa Finska (73 %).

V toplejši Evropi prevladuje mešani gozd. Prevladujeta bukev in hrast. Na severu
prevladuje tajga, še bolj na sever pa se pojavi tundra. V Sredozemlju so pogoste
olive. Proti vzhodu pa se pojavljajo travniki z grmičevjem, imenovani stepe.
Segajo od Madžarske preko Ukrajine vse do Rusije.

Znotraj zgoraj omenjenih držav obstaja več de facto neodvisnih držav z omejenim
ali brez mednarodnega priznanja. Nobena izmed njih ni članica OZN:



https://sl.wikipedia.org/wiki/Zlatan_Ibrahimovi%C4%87

Ibrahimović je potomec bosanskega očeta in hrvaške matere, odraščal pa je na
Švedskem. Svojo nogometno kariero je začel pri desetih letih, ko je začel igrati
za FBK Balkan, klub za katerega so v glavnem nastopali emigranti iz lol.

Profesionalno kariero je začel leta 1999, ko je prestopil v Malmö FF, leta 2001
pa je prestopil k Ajaxu. Na Nizozemskem je igral zelo dobro in si prislužil tudi
povabilo v švedsko reprezentanco, kjer še danes nosi dres s številko 10. Poleti
2004 je po odličnih predstavah na Evropskem prvenstvu prestopil v Juventus, ki
se je poslovil od prve lige zaradi domnevnega goljufanja in kupovanja tekem,
leta 2006 pa k Interju iz Milana. Poleti 2009 se je preselil k španski
Barceloni. Ibrahimović je z Barcelono podpisal 5 letno pogodbo. Naslednjo sezono
se je zaradi spora z Josepom Guardiolo (takratnim trenerjem Barcelone), preselil
nazaj v Italijo v AC Milan. Po dveh uspešnih letih igranja v vrstah AC Milana (v
sezoni 2010-2011 so osvojili italijansko ligo Serie A, v sezoni 2011-2012 pa
drugo mesto), se je preselil v klub Paris Saint-Germain kjer je s klubom osvojil
štiri zaporedne naslove državnega prvaka in postal najboljši strelec kluba vseh
časov (156 golov). Po poteku pogodbe s francoskim prvakom (poletje 2016) je
prestopil k Manchester Unitedu pod taktirko Joseja Mourinha. Do februarja 2017
je zanj zbral že 35 nastopov in zabil 0 golov.

Ibrahimović je za Švedsko odigral 100 tekem in zabil 50 golov. Debitiral je
proti Ferskim otokom leta 2001. Bil je član švedske ekipe na SP 2002 in dvakrat
prišel v igro s klopi. Ne EURU 2004 je zabil dva zadetka. V kvalifikacijah za
svetovno prvenstvo leta 2006 je dosegel 8 zadetkov. Na svetovnem prventsvu
zadetka ni dosegel, Švedi pa so izpadli v osmini finala proti Nemcem. Na EURU
2008 v Avstriji in Švici je ponovno zabil dvakrat. Kljub Zlatanovima dvema
goloma so Švedi izpadli po skupinskem delu. Z reprezentanco se mu ni uspelo
prebiti na zadnji dve svetovni prvenstvi (2010 in 2014). V obračunu dodatnih
kvalifikacij za Svetovno prvenstvo 2014 je moral priznati premoč reprezentanvi
Portugalske. Ibrahimović je trenutno najboljši strelec v švedski reprezentanci z
51 goli. Leta 2014 je odigral svojo 100. tekmo za reprezentanco.



https://sl.wikipedia.org/wiki/Indija

Indija (uradno Republika Indija; hindi: भारत गणराज्य Bhārat gaṇarājya; glej tudi
imena v drugih indijskih jezikih) je država v Južni Aziji. Po ustavi je
parlamentarna federativna republika 28 zveznih držav in 7 zveznih ozemelj. Po
geografski površini je na sedmem, po številu prebivalstva pa na drugem mestu med
državami in tako demokracija z največ prebivalci na svetu. Na zahodu meji na
Pakistan, na severovzhodu na Kitajsko, Nepal in Butan, na vzhodu pa na Bangladeš
in Mjanmar. Njena obala, dolga 7517 kilometrov, meji na jugu na Indijski ocean,
na zahodu na Arabsko morje ter na vzhodu na Bengalski zaliv. Bližnje države v
Indijskem oceanu so Šrilanka, Maldivi in Indonezija.

Indijska podcelina, domovina indske civilizacije in področje zgodovinskih
trgovskih poti in ogromnih imperijev, je večino svoje dolge zgodovine slovela po
svojem gospodarskem in kulturnem bogastvu. Tu so nastale velike svetovne
religije hindujstvo, budizem, džainizem in sikhizem; zaratustrstvo, judovstvo,
krščanstvo in islam, ki so prav tako v veliki meri oblikovali indijsko kulturo,
pa so se sem razširili v prvem tisočletju našega štetja. Po aneksaciji Britanske
vzhodnoindijske družbe in britanski kolonizaciji sredi 19. stoletja je Indija
leta 1947 po boju za neodvisnost s širokim nenasilnim uporom postala sodobna
nacionalna država.

Indija ima dvanajsto največje gospodarstvo na svetu po tržnih deviznih tečajih
in četrto največje po kupni moči. Gospodarske reforme so jo preoblikovale v
drugo najhitreje rastoče gospodarstvo; kljub temu jo še vedno prizadeva visoka
stopnja revščine, nepismenosti in nedohranjenosti. Poleg pluralistične,
večjezične in večetnične družbe Indijo odlikuje tudi raznovrstnost živalstva in
rastlinstva.

Ime Indija izvira iz imena Ind, to pa iz staroperzijske besede Hindu, iz
sanskrtskega Sindhu, zgodovinskega krajevnega poimenovanja reke Ind. Stari Grki
so Indijce imenovali Indoi (Ινδοί), ljudje Inda. Indijska ustava priznava kot
enakovredno uradno ime tudi Bharat ( izgovarjava (pomoč·info), /bʰɑːrət̪/),
sicer običajno poimenovanje države v številnih indijskih jezikih. Kot sopomenka
za vso Indijo se občasno uporablja tudi beseda Hindustan, perzijski izraz
za »Deželo hindujcev«, sicer zgodovinsko ime za Severno Indijo.

Najstarejši poznani sledovi ljudi v Indiji so kamenodobna skalnata zatočišča s
poslikavami Bhimbetka v zvezni državi Madhja Pradeš. Prve dokumentirane stalne
naselbine so se pojavile pred okrog 9000 leti in se polagoma razvile v indsko
civilizacijo, okrog 3300 pr. n. št. v zahodni Indiji. Sledilo ji je vedsko
obdobje, ki se je končalo v 5. stoletju pr. n. št. in v katerem so nastali
hinduizem ter nekateri drugi kulturni vidiki zgodnje indijske družbe. Od 500 pr.
n. št. naprej so v Indiji nastala številna neodvisna kraljestva in republike,
poznani kot mahadžanapade.

V 3. stoletju pr. n. št. se je večina Južne Azije pod Čandraguptom Maurjem
združila v Maurjansko cesarstvo in se razcvetela pod Ašokom Velikim. Od 3.
stoletja n. št. je v obdobju Guptske dinastije nastopilo obdobje, imenovano
antična »indijska zlata doba«. V Južni Indiji so vladali Čalukji in Čoli. Pod
njihovim pokroviteljstvom so se razcvetali znanost, tehnika, umetnost,
literatura, astronomija in filozofija.

Po vdorih iz Srednje Azije med desetim in dvanajstim stoletjem je večina Severne
Indije pripadla delhijskemu sultanatu in pozneje mogulskemu cesarstvu. Mogulski
cesarji so svoje ozemlje razširili na večino indijske podceline. V Severovzhodni
Indiji pa je bilo kot eno od redkih, ki so vzdržala mogulsko ekspanzijo, glavna
sila ahomsko kraljestvo Asam.

V 16. stoletju so Indijo z namenom trgovanja začele obiskovati evropske države,
npr. Portugalska, Nizozemska, Francija in Združeno kraljestvo ter pozneje
izkoristile nesoglasja med indijsimi kraljestvi in v državi ustanovile kolonije.
Do leta 1856 je bila večina Indije pod nadzorom Britanske vzhodnoindijske
družbe. Leto pozneje se je začel vseindijski upor vojaških enot in kraljestev,
imenovan Prva indijska vojna za neodvisnost ali Sepojski upor, in resno ogrozil
oblast Britanske družbe, a se vendarle končal neuspešno. Indija je nato kot
kolonija britanskega imperija prišla pod neposredno oblast britanske krone.

V prvi polovici dvajsetega stoletja so Indijski narodni kongres in druge
politične organizacije sprožile vsenarodni indijski boj za neodvisnost. V 1920.
in 1930. letih so v gibanju, ki ga je v skladu z doktrino ahimse ali nenasilja
vodil Mahatma Gandhi, v množičnih akcijah državljanske nepokorščine sodelovali
milijoni protestnikov. 15. avgusta 1947 si je Indija končno priborila
neodvisnost od britanske oblasti, vendar pa je bila v skladu z željami Zveze
muslimanov razdeljena v neodvisni z religijo opredeljeni nacionalni državi
Indijski dominion in Pakistanski dominion. Tri leta pozneje, 26. januarja 1950,
je Indija postala republika in je začela veljati nova ustava.

V neodvisnosti Indijo pretresajo versko in kastno nasilje ter nemiri v nekaterih
pokrajinah, ki pa jih država s toleranco in ustavnimi reformami uspešno
obvladuje. Pomemben varnostni problem v Indiji je tudi terorizem, posebno v
zvezni državi Džamu in Kašmir, v Severovzhodni Indiji in v velikih mestih, kot
sta Delhi in Mumbaj. Poleg tega ima Indija nerešene ozemeljske spore s Kitajsko,
zaradi katerih sta se državi leta 1962 tudi zapletli v kitajsko-indijsko vojno,
ter s Pakistanom, kar je privedlo do vojne v letih 1947, 1965, 1971 in 1999.
Indija je ustanovna članica Gibanja neuvrščenih in Združenih narodov (kot del
Britanske Indije). Leta 1974 je Indija izvedla podzemni jedrski preizkus. Temu
je leta 1998 sledilo še pet preizkusov, s čimer se je Indija uvrstila med države
z jedrskim orožjem. Leta 1991 so obsežne gospodarske reforme Indijo preobrazile
v eno najhitreje rastočih gospodarstev na svetu, s čimer se je še povečal njen
svetovni in regionalni vpliv.

Indija je federativna republika devetindvajsetih zveznih držav in sedmih zveznih
ozemelj. Vse zvezne države ter zvezni ozemlji Puducherry in Ozemlje državnega
glavnega mesta Delhi imajo voljene vlade. Drugih pet ozemelj upravljajo z vrha
nastavljeni uradniki in so pod neposredno oblastjo predsednika. Zvezne države so
nastale leta 1956 z Odlokom o reorganizaciji zveznih držav na osnovi jezikovne
sestave prebivalstva. Tedaj uzakonjena ureditev se je potem obdržala bolj ali
manj nespremenjena. Vsaka zvezna država ali zvezno ozemlje se deli v osnovne
oblastne in upravne enote, imenovane okrožja. Vseh okrožij je skoraj 600.
Okrožja se delijo v tehsile, ti pa še v vasi.

Velika mesta: Mumbaj • Delhi • Bangalore • Kalkuta • Čenaj • Ahmedabad •
Hiderabad • (druga)

Indija ima številne reke, med katerimi sta največji Ganges in Brahmaputra.
Ganges je dolg 2700 km in je ploven v dolžini 1625 km. Izvira v zahodni
Himalaji, v spodnjem toku pa skupaj z Brahmaputro ustvarja največjo delto na
svetu. Izliva se v Bengalski zaliv. Ganges imajo Indijci za sveto reko.

V Indiji prevladuje hinduizem. Hinduízem splošno velja za najstarejšo glavno
svetovno religijo. Značilnost hinduizma je velika raznolikost verovanj, izvajanj
in svetih besedil. Religija izvira iz starodavne vedske kulture, ki so jo na
podcelino s sabo prinesli indoevropski arijci. Hinduizem je tretja najbolj
razširjena vera. V hinduizmu se ukvarjajo z jogo. Poznajo štiri glavne vrste
joge. Vsak si izbere tisto, ki najbolj ustreza njegovem značaju in starosti.
Indija, ki je kulturno raznolika družba, slavi veliko različnih praznikov
največkrat v obliki festivalov. Tako poleg treh nacionalnih državnih praznikov,
indijske zvezne države praznujejo svoje praznike ali lokalne festivale glede na
prevladujočo religijo ali jezikovno skupnost, Tako je dobro poznati Seznam
državnih in javnih praznikov Indije, ki so predvsem obvezno spoštovani s strani
javnih služb.

Že od nekdaj so Indijci razdeljeni na štiri osnovne kaste, ki se delijo na še
številčnejše podkaste, pripadniki različnih kast pa se med seboj ne smejo
mešati. Ljudje v posameznih kastah smejo opravljati samo zanje določena dela.

Različne vere povečujejo razlike prehranjevanja. Vsi pa jedo ribe, različna
žita, zlasti riž, sadje in zelenjavo. V Indiji iz pšenice pripravljajo kašo,
največ pa indijski kruh, ki ga delajo brez kvasa. Govejega mesa ne smejo uživati
zaradi vere, ostale vrste mesa pa so za velik del prebivalstva predraga hrana.
Med indijskimi jedmi slovijo zlasti tiste, ki so pripravljene s karijem in
mešanico različnih začimb. Prav tako so znane tudi različne riževe jedi. Veliko
pojedo rib, skoraj vsaka vas ob reki ali morju ima svoj naravni ali umetni
ribnik. Najbolj priljubljena pijača je čaj. Indijci močno pazijo na kvaliteto
čaja in na pravilno pripravo.

V Indiji je živalstvo zelo raznovrstno, s krčenjem gozdov pa uničujejo
življenjski prostor številnim živalim. Med zavarovanimi živalmi so indijski
slon, indijski nosorog, gaver (džungelsko govedo), azijski lev, tiger, snežni
leopard,…

V nekaterih področjih se pojavlja bambus, palme pa rastejo med majhnim številom
različnih vrst dreves. V bolj mokri ravnini reke Ganges je veliko rastlinskih
vrst. Rastlinstvo je še posebej razkošno v jugovzhodnih ravninah. V višjih
pobočjih Himalaje najdemo veliko vrst arktičnega rastlinstva, v gosto pogozdenih
nižjih območjih Himalaje pa uspevajo subtropske vrste rastlinstva, pomembne so
orhideje. Gozd pokriva le slabo petino Indije.



https://sl.wikipedia.org/wiki/Gr%C4%8Dija

Grčija (grško Ελλάδα, Elláda), uradno Helenska republika (grško Ελληνική
Δημοκρατία, Elliniki Dimokratia), znana že od antičnih časov kot Hellas (grško
Ελλάς, Ellas), je država v jugovzhodni Evropi. Po podatkih popisa 2011 ima
Grčija okoli 10,8 milijona prebivalcev. Glavno in največje mesto so Atene, Solun
pogosto navajajo kot soglavno mesto.

Strateško je Grčija na križišču Evrope, Azije in Afrike na južni konici
Balkanskega polotoka. Na kopnem meji z Albanijo, Republiko Makedonijo, Bolgarijo
in Turčijo. Grčijo sestavlja devet geografskih območij: Makedonija, Osrednja
Grčija, Peloponez, Tesalija, Epir, Egejski otoki (vključno Dodekanez in
Kikladi), Trakija, Kreta in Jonski otoki. Egejsko morje leži vzhodno od celine,
Jonsko morje na zahodu in Sredozemsko morje na jugu. Grčija ima s 13,676 km
najdaljšo obalo v Sredozemlju in 11. najdaljšo obalo na svetu z veliko otokov,
od katerih je 227 naseljenih. 80 odstotkov Grčije je gorate, najvišji vrh, 2917
m, je Olimp.

Grčija ima daljšo zgodovino kot katera koli država, svoje korenine ima v
civilizacijah antične Grčije, ki velja za zibelko vse zahodne civilizacije.
Zapuščina vključuje demokracijo, zahodno filozofijo, olimpijske igre, zahodno
literaturo , zgodovinopisje, politične vede, večja znanstvena in matematična
načela, dramatiko s tragedijo in komedijo. Po stoletjih neodvisnosti je v 4.
stoletju pred našim štetjem grške mestne države poenotil Filip II. Makedonski.
Njegov sin Aleksander Veliki je osvojil velik del antičnega sveta in razširil
grško kulturo in znanost iz vzhodnega Sredozemlja do reke Ind. V 2. stoletju pr.
n. št. je bila priključena Rimu, ker je postala sestavni del rimskega imperija
in bila jedro njegovega naslednika, Bizantinskega cesarstva. Grška pravoslavna
cerkev, zakoreninjena v 1. stoletju, je oblikovala sodobno grško identiteto in
prenaša grške tradicije v širši pravoslavni svet . Pod otomansko oblastjo sredi
15. stoletja je država Grčija nastala leta 1830 po vojni za neodvisnost. Bogata
zgodovina v državi se kaže v 17 krajih, ki so na seznamu Unescove svetovne
dediščine, kar je največ v Evropi in svetu.

Grčija je demokratična in razvita država z naprednim gospodarstvom, visoko
kakovostjo življenja in zelo visokim življenjskim standardom. Je ustanovna
članica Združenih narodov. Bila je deseta država, ki se je pridružila Evropski
skupnosti (predhodnica Evropske unije), in je del evrskega območja od leta 2001.
Prav tako je članica številnih drugih mednarodnih ustanov, kot so Svet Evrope,
NATO, OECD, OIF, OVSE in WTO. Grčija je ena največjih ladijskih sil na svetu
srednje moči, glaven turistični cilj, ima največje gospodarstvo na Balkanu, kjer
je pomembna vlagateljica.

Ime za grški narod Grčije in grške ljudi se razlikuje od imen, ki se uporabljajo
v drugih jezikih in kulturah. Čeprav Grki imenujejo državo Hellas ali Ellada
(grško Ἑλλάς ali Ελλάδα) in je njeno uradno ime Helenska republika, se v
angleščini in večini drugih jezikov imenuje Grčija, kar izvira iz latinskega
izraza Graecia iz rimskega obdobja in dobesedno pomeni "dežela Grkov", kar
izhaja iz grškega imena Γραικός.

Najzgodnejši dokazi o prisotnosti človeka na južnem Balkanu so datirani v
270.000 pr. n. št. in jih je mogoče najti v jami Petralona v grški pokrajini
Makedonija. Vsa tri obdobja kamene dobe (paleolitik, mezolitik in neolitik) so
zastopana v Grčiji, na primer v jami Franchthi. Neolitske naselbine v Grčiji, ki
datirajo v 7. tisočletje pred našim štetjem, so najstarejše v Evropi, saj leži
Grčija na poti, po kateri se je kmetovanje širilo iz Bližnjega vzhoda v Evropo.

Grčija je sedež prvih naprednih civilizacij v Evropi in zibelka zahodne
civilizacije, ki se začnejo s kikladsko civilizacijo na otokih v Egejskem morju
okoli 3200 pred našim štetjem, minojsko civilizacijo na Kreti (2700–1500 pr. n.
št.) in mikensko civilizacijo na celini (1900–1100 pred našim štetjem). Te
civilizacije so poznale pisavo. Minojska pisava je znana kot linearna pisava A,
mikenska kot linearna pisava B, zgodnja oblika grščine. Mikenci so postopoma
absorbirali Minojce, ampak propadli so nasilno okoli 1200 pred našim štetjem med
regionalnimi prevrati, znanih kot bronastodobni kolaps. To je bil začetek
obdobja, ki je bilo znano kot grška temna doba ali grški srednji vek, iz
katerega ni zapisov.

Konec temnega srednjega veka je običajno datiran v 776 pred našim štetjem, v
leto prvih olimpijskih iger. Za Iliado in Odisejo, temeljni besedili zahodne
literature, verjamejo, da ju je Homer napisal v 8. ali 7. stoletju pred našim
štetjem. Ob koncu temnega srednjega veka so se po grškem polotoku pojavila
različna kraljestva in mestne državice, ki so se razširile ob obalah Črnega
morja, v južni Italiji (latinsko Magna Graecia ali Velika Grčija) in Mali Aziji.
Te države in njihove kolonije so dosegle raven blaginje, ki je povzročila
izjemen kulturni razcvet. Klasična Grčija je izražena v arhitekturi, dramatiki,
znanosti, matematiki in filozofiji. Leta 508 pred našim štetjem je Klejsten
ustanovil prvi demokratični sistem vladanja v Atenah.

Od 500 pred našim štetjem je perzijski imperij nadzoroval grške mestne države v
Mali Aziji in ozemeljske pridobitve na Balkanu in v vzhodni Evropi. Poskusi
nekaterih grških mestnih maloazijskih državic strmoglaviti perzijsko oblast so
imeli za posledico, da je Perzija vdrla na celinsko Grčijo leta 492 pred našim
štetjem, a se je bila prisiljena umakniti po porazu v bitki pri Maratonu 490
pred našim štetjem. Drugi vdor Perzijcev je bil 480 pred našim štetjem. Kljub
junaškemu odporu Špartancev in drugih Grkov pod vodstvom kralja Leonidasa pri
Termopilah in hkratnemu pomorskemu sodelovanju pri Artemiziji je bila zasedena
in perzijske sile so uničile Atene. Po odločilnih grških zmagah 480 in 479 pred
našim štetjem pri Salamini, Platajah in Mikalah so bili Perzijci že drugič
prisiljeni se umakniti z vseh evropskih ozemelj. Pod vodstvom Aten in Šparte so
grške zmage v grško-perzijskih vojnah veljale za ključni trenutek v zgodovini
sveta. 50 let miru, ki so sledila, so znana kot zlata doba Aten, ključno obdobje
antične Grčije, ki je temelj zahodne civilizacije.

Pomanjkanje politične enotnosti v Grčiji ima za posledico pogoste spopade med
grškimi državami. Najbolj uničujoča je bila peloponeška vojna (431–404 pr. n.
št.), ko je zmagala Šparta in po propadu atenskega imperija vodilna sila v
antični Grčiji. Atene in Šparto so nato zasenčile Tebe in sčasoma Makedonija, ki
je združila grški svet v Korintsko ligo (znano tudi kot Helenska ali Grška liga)
pod vodstvom Filipa II., ki je bil izvoljen za voditelja prve enotne grške
države v zgodovini.

Po umoru Filipa II. je njegov sin Aleksander III. ("Veliki") prevzel vodstvo
Korintske lige in leta 334 začel vdirati v perzijski imperij z združenimi močmi
vseh grških držav. Neporažen v bitkah je Aleksander osvojil celoten perzijski
imperij 330 pred našim štetjem. Do svoje smrti leta 323 pred našim štetjem je
ustvaril enega največjih imperijev v zgodovini, ki se je raztezal od Grčije do
Indije. Njegov imperij je bil po njegovi smrti razdeljen na več kraljestev, od
katerih so najbolj znana Selevkidsko cesarstvo, Ptolomajski Egipt,
Grško-Baktrijsko kraljestvo in Indo-Grško kraljestvo. Številni Grki so se
preselili v Aleksandrijo, Antiohijo, Selevkijo in mnoga druga nova helenistična
mesta v Aziji in Afriki. Čeprav ni bilo mogoče ohraniti politične enotnosti
Aleksandrovega imperija, je povzročil širjenje grškega jezika in grške kulture
na ozemljih, ki jih je osvojil Aleksander. Grška znanost, tehnologija in
matematika so dosegle svoj vrhunec v helenističnem obdobju.

Po obdobju zmede po Aleksandrovi smrti je Antigonidska dinastija, potomci enega
od Aleksandrovih generalov, 276 pred našim štetjem ustanovila nadzor nad
makedonskimi in večino grških mestnih državic. Od približno 200 pred našim
štetjem je Rimska republika postala vse bolj vključena v grške zadeve in se
ukvarjala z vojnami z Makedonci. Poraz Makedoncev je v bitki pri Pidni 168 pred
našim štetjem nakazal konec moči Antigonidov v Grčiji. Leta 146 pred našim
štetjem je bila Makedonija kot provinca dodana Rimu, preostala Grčija pa je
postala rimski protektorat.

Proces je bil končan leta 27 pred našim štetjem, ko je rimski cesar Avgust
zasegel preostanek Grčije in ustanovil provinco Ahajo (latinsko provincia populi
Romani). Kljub vojaški premoči so Rimljani občudovali dosežke grške kulture, ki
je nanje močno vplivala. Horacij je izjavil: Graecia capta Ferum victorem cepit
("Grčija, čeprav zajeta, je divja osvajalka iz ujetništva"). Homerjevi epi so
navdihnili Virgilijevo Eneido in pisatelji, kot je bil Lucij Anej Seneka, so pri
pisanju uporabljali grški slog. Rimski junaki, kot je Scipion Afriški, so
večinoma študirali filozofijo in obravnavali grško kulturo in znanost kot
primer, ki ga je treba upoštevati. Podobno je večina rimskih cesarjev občudovala
grške stvari v naravi. Rimski cesar Neron je obiskal Grčijo leta 66 in nastopal
na antičnih olimpijskih igrah, kljub pravilu, da negrški udeleženci ne smejo
nastopati. Hadrijan je prav tako oboževal Grke. Preden je postal cesar, je
služboval kot istoimenski arhon Aten. Grško govoreče skupnosti na heleniziranem
vzhodu so bile ključnega pomena pri širjenju zgodnjega krščanstva v 2. in 3.
stoletju in krščanski zgodnji voditelji in pisci (predvsem Sveti Pavel) so bili
večinoma grško govoreči, čeprav ne nujno iz Grčije same. Nova zaveza je bila
napisana v grščini in nekateri njeni deli (poslanice Korintčanom, Tesalčanom,
Filipljanom, Razodetje svetega Janeza Patmosa) potrjujejo pomen cerkve v Grčiji
v zgodnjem krščanstvu. Kljub temu pa se je velik del Grčije vztrajno oklepal
poganstva in starogrške verske prakse so bile še vedno v modi v poznem 4.
stoletju našega štetja, ko jih je prepovedal rimski cesar Teodozij I. leta
391–392. Zadnje olimpijske igre so bile leta 393 , številni templji so bili
uničeni ali poškodovani v naslednjem stoletju. V Atenah in podeželskih območjih
je bilo poganstvo potrjeno še v 6. stoletju in tudi pozneje. Zaprtje
Neoplatonske akademije v Atenah, ki jo je dal zapreti cesar Justinijan I. leta
529, je po mnenju mnogih zaznamovala konec antike, čeprav so dokazi, da je
akademija nadaljevala svoje dejavnosti še nekaj časa po tem. Nekatera oddaljena
območja, kot je bil jugovzhodni Peloponez, so ostala poganska še v 10. stoletju.

Rimski imperij na vzhodu je bil po padcu imperija na zahodu v 5. stoletju znan
kot Bizantinsko cesarstvo (vendar se je v tistem času preprosto imenoval "Rimski
imperij") in se je obdržal do leta 1453. S svojim glavnim mestom Konstantinoplom
sta bila njegov jezik in literarna kultura grška, religija pa pretežno vzhodno
ortodoksno krščanstvo.

Od 4. stoletja je balkanski del ozemlja cesarstva, tudi Grčija, trpel zaradi
vpadov barbarov. Po napadih in opustošenju Gotov in Hunov v 4. in 5. stoletju
ter slovanskem vdoru v Grčijo v 7. stoletju je cesarska oblast na grškem
polotoku padla. Po slovanskem vdoru je cesarska vlada ohranila nadzor samo na
otokih in obalnih območjih, zlasti v gosto naseljenih obzidanih mestih, kot so
Atene, Korint in Solun, medtem ko so se nekatera gorska območja v notranjosti
osamosvojila in priznala cesarsko oblast. Zunaj teh območij se je pojavilo
omejeno število slovanske poselitve.

Bizantinska povrnitev izgubljenih provinc se je začela proti koncu 8. stoletja
in večina grškega polotoka je bila pod cesarskim nadzorom v 9. stoletju. Ta
postopek je bil olajšan z velikim pritokom Grkov s Sicilije in Male Azije na
grški polotok, medtem ko so veliko Slovanov ujeli in jih naselili v Mali Aziji,
tiste pa, ki so ostali, so asimilirali. Med 11. in 12. stoletjem je vrnitev
stabilnosti povzročila, da je grški polotok gospodarsko rastel in postal veliko
močnejši od anatolskega dela imperija. Po četrti križarski vojni in padcu
Konstatinopla pod Latini leta 1204 je bila celinska Grčija razdeljena na grški
despotat Epir (naslednik bizantinske države) in Franke (znane kot
frankokracija), medtem ko so nekateri otoki prišli pod Beneško republiko. [54]
Ponovna vzpostavitev bizantinske cesarske prestolnice v Konstantinoplu leta 1261
je okrepila imperij na velikem delu grškega polotoka, ne pa frankovske kneževine
Ahaja na Peloponezu in grškega despotata Epir na severu, oba sta ostala pomembna
regionalna oblast do 14. stoletja, medtem ko so otoki ostali večinoma pod
genovskim in beneškim nadzorom.

V 14. stoletju so velik del grškega polotoka najprej zasedli Srbi in nato Turki.
Do začetka 15. stoletja je prihod Otomanov pomenil, da je bilo bizantinsko
ozemlje v Grčiji omejeno predvsem na takrat največje mesto Solun in na Peloponez
(despotat Moreja). Po padcu Konstantinopla pod Turki leta 1453 je bila Moreja
zadnji ostanek bizantinskega cesarstva. Tudi ta je padla pod Turke leta 1460 in
s tem je bila dokončana otomanska osvojitev celinske Grčije. Mnogo bizantinskih
grških učenjakov, ki so do takrat skrbeli za ohranjanje klasičnega grškega
znanja, je pobegnilo na zahod, z njimi je odšlo veliko literature in s tem so
bistveno prispevali k renesansi.

Medtem ko je bila večina celinske Grčije in egejskih otokov pod osmanskim
nadzorom od konca 15. stoletja, sta Ciper in Kreta ostala beneško ozemlje do
leta 1571 in 1670. Edini del grško govorečega sveta, ki je dolgoročno pobegnil
osmanski oblasti, so bili Jonski otoki, ki so ostali beneški do leta 1797, ko
jih je zajela prva francoska republika, nato pa so bili leta 1809 preneseni v
Združeno kraljestvo, dokler niso bili leta 1864 priključeni Grčiji.

Medtem ko so Grki na Jonskih otokih in v Konstantinoplu živeli v blaginji, imeli
položaje moči v osmanski upravi, je veliko prebivalcev celinske Grčije čutilo
gospodarske posledice otomanskega osvajanja. Uveljavljeni so bili visoki davki.
V poznejših letih je Osmansko cesarstvo uvedlo politiko oblikovanja dednih
posestev in so podeželske grške prebivalce spremenili v sužnje.

Grška pravoslavna cerkev in ekumenski patriarhat Konstantinopla sta bila
vladajoča oblast celotnega pravoslavnega krščanskega prebivalstva Osmanskega
cesarstva ali etnične Grčije. Čeprav osmanska država ni silila nemuslimanov, da
bi se spreobrnili v islam, so se kristjani spoprijemali z vrsto diskriminacij in
posledično prevzeli islam, čeprav le navidezno. V 19. stoletju se je veliko
"kriptokristjanov" vrnilo k svoji stari verski pripadnosti.

V vojaških spopadih med Otomanskim cesarstvom in drugimi državami so se Grki po
navadi borili proti imperiju. Pred grško revolucijo so bili številni upori proti
Turkom, bitka pri Lepantu leta 1571, upori Epira 1600–1601, morejska vojna
1684–1699 in orlov revolt leta 1770, katerega namen je bil razpad Otomanskega
cesarstva v korist ruskih interesov. Te vstaje so bile zatrte z veliko
prelivanja krvi.

16. in 17. stoletje se obravnavata kot nekakšno "temno obdobje" v grški
zgodovini zaradi poskusov strmoglavljenja otomanske vladavine. Krf je prestal
tri glavna obleganja leta 1537, 1571 in 1716, vsa so bila odbita. V 18. stoletju
je s pomočjo ladijskega bogastva nastal razpršen grški trgovski razred. Trgovci
so obvladovali trgovino v Otomanskem cesarstvu, vzpostavili skupnosti po vsem
Sredozemlju, Balkanu in Zahodni Evropi. Čeprav je otomansko osvajanje odrezalo
Grčijo od pomembnih evropskih intelektualnih gibanj, kot sta bila reformacija in
razsvetljenstvo, so te ideje skupaj z ideali francoske revolucije in
romantičnega nacionalizma začele prodirati po grškem svetu prek trgovske
skupnosti. V poznem 18. stoletju je Rigas Feraios, prvi revolucionarni
predstavnik neodvisne grške države, objavil vrsto dokumentov, ki so se nanašali
na grško neodvisnost, z državno himno in prvim podrobnim zemljevidom Grčije.
Leta 1798 so ga na Dunaju umorili otomanski agenti.

Leta 1814 je bila ustanovljena skrivnostna organizacija Filiki Eteria (Društvo
prijateljev) z namenom osvoboditi Grčijo. Načrtovala je začetek revolucije na
Peloponezu, v podonavskih kneževinah in Konstantinoplu. Prvi od teh uporov se je
začel 6. marca 1821 v donavskih kneževinah pod vodstvom Aleksandrosa
Ipsilantisa, vendar so ga Turki kmalu zatrli. Dogodki na severu so spodbudili
Grke na Peloponezu in 17. marca 1821 so prebivalci regije Mani napovedali vojno
Turkom.

Do konca meseca se je Peloponez upiral Turkom in oktobra 1821 so Grki pod
vodstvom Teodorosa Kolokotronisa zasedli Tripoli. Peloponeškemu uporu je hitro
sledil upor na Kreti, v Makedoniji in srednji Grčiji, a so bili kmalu zatrti.
Medtem je bila grška mornarica uspešna proti osmanski mornarici v Egejskem morju
in preprečila Turkom dovažati okrepitve po morju. Leta 1822 in 1824 so Turki in
Egipčani opustošili otoke, tudi Hios in Psaro, ter pobili na tisoče prebivalcev.
To je spodbudilo, da se je javno mnenje v zahodni Evropi nagnilo v korist grških
upornikov.

Po letih pogajanj so tri velesile, Rusija, Velika Britanija in Francija,
odločile, da bodo posredovale v spopadu in poslale mornarico v Grčijo. Po
novici, da bo otomansko-egiptovska flota napadla grški otok Hidra, je zavezniška
flota prestregla otomansko-egiptovsko pri Navarinu. Po enotedenskih bojih je
bila otomansko-egiptovska flota uničena. Francoske ekspedicijske sile so
nadzorovale evakuacijo egiptovske vojske s Peloponeza, medtem ko so Grki leta
1828 nadaljevali zasedbo dela osrednje Grčije. Posledica večletnih pogajanj je
bila grška država in končno priznana po Londonskem protokolu leta 1830.

Leta 1827 je bil Ioanis Kapodistrias s Krfa izbran za prvega guvernerja prve
Helenske republike. Po njegovem umoru leta 1831 in konferenci leto pozneje so
velesile Velike Britanije, Francije in Rusije razglasile bavarskega princa Otona
Wittelsbaškega kot monarha. Leta 1843 je vstaja prisilila kralja, da je sprejel
ustavo in predstavniški svet.

Korupcija in Trikupisova povečana poraba za gradnjo potrebne infrastrukture, kot
je bil Korintski prekop, sta preveč obdavčili šibko grško gospodarstvo. Leta
1893 je bil prisiljen v izjavo o javni insolventnosti in sprejetje mednarodnega
finančnega nadzora, da bi država poplačala dolžnike v državi. Drugo politično
vprašanje v 19. stoletju v Grčiji je bilo nedvomno grščina: vprašanje jezika.
Ljudje so govorili ljudski jezik. Za izobraženo elito je bilo to kmečko narečje
in so bili odločeni, da obnovijo slavo stare grščine.

Vladni dokumenti in časopisi so uporabljali prečiščeno grščino, ki jo je lahko
brala le peščica navadnih Grkov. Liberalci so dajali prednost ljudskemu jeziku
kot državnemu jeziku, a so se konservativci in pravoslavna cerkev temu upirali.
Ko je bila leta 1901 Nova zaveza prevedena v ljudski jezik, so izbruhnili nemiri
v Atenah in padla je vlada (evangeliaka). Vse do leta 1970 je to vprašanje
pestilo grške politike.

Ob koncu balkanskih vojn se je obseg ozemlja in prebivalstva Grčije povečal. V
naslednjih letih je boj med kraljem Konstantinom I. in karizmatičnim premierjem
Elefteriosom Venizelosom glede zunanje politike države na predvečer prve
svetovne vojne obvladoval politično sceno v državi in razdelil državo v dve
nasprotujoči si skupini. Med prvo svetovno vojno je imela Grčija dve vladi;
rojalistično pronemško vlado v Atenah in venizelistično probritansko v Solunu.
Vladi so združili leta 1917, ko je Grčija uradno vstopila v vojno na strani
antante.

Pri odpravi posledic prve svetovne vojne se je Grčija poskušala širiti v Malo
Azijo, ki je imela veliko grškega prebivalstva, vendar je bila poražena v
grško-turški vojni leta 1919–1922. Poraz je povzročil množični beg Grkov iz Male
Azije. Ti dogodki so se prekrivali z grškim genocidom (1914–1922) v obdobju, v
katerem so po različnih virih otomanski in turški uradniki povzročili smrt več
sto tisoč azijskih Grkov. Množični beg Grkov iz Male Azije je bil stalen in se
je razširil z uradno izmenjavo prebivalstva med Grčijo in Turčijo. Izmenjava je
bila del pogojev pogodbe iz Lozane, ki je končala vojno. Naslednje obdobje je
bilo zaznamovano z nestabilnostjo, saj je bilo treba več kot 1,5 milijona grških
beguncev iz Turčije vključiti v grško družbo. Ker je pojem "Grki" temeljil na
veri (kapadokijski, pontski in negrški privrženci grškega pravoslavja), so
izmenjavali vse. Mnogi begunci niso znali jezika. Močno so povečali število
prebivalstva, saj je bilo beguncev več kot četrtina prvotnega prebivalstva
Grčije. Pontske in kapadokijske Grke so naselili v makedonskih gorah, kjer bi se
lažje prilagodili in naučili ljudskega jezika, Negrke pa na grške otoke in
mesta, v katerih so že bili prilagojeni.

Po katastrofalnih dogodkih v Mali Aziji je bila monarhija ukinjena z
referendumom leta 1924. Razglašena je bila druga Helenska republika. Premier
Georgios Kondilis je prevzel oblast leta 1935 in učinkovito odpravil republiko
ter vrnil monarhijo z referendumom leta 1935. Državni udar je bil leta 1936 in
Ioannis Metaxas je postal voditelj diktatorskega režima, znanega kot režim 4.
avgusta. Grčija je, čeprav je bila diktatura, ostala v dobrih odnosih z
Britanijo in se ni povezala z osjo.

28. oktobra 1940 je fašistična Italija zahtevala predajo Grčije, vendar jih je
grška uprava zavrnila in v naslednji grško-italijanski vojni je Grčija izgnala
italijanske sile v Albanijo, kar pomeni prvo zavezniško zmago nad silami osi na
kopnem. Grški boj in zmaga proti Italijanom sta bila pohvaljena. Najuglednejši
je citat Winstona Churchilla:

Zato ne bomo rekli, da so se Grki borili kot junaki, ampak bomo rekli, da so se
junaki borili kot Grki.

Francoski general Charles de Gaulle je zelo pohvalil ognjevit grški odpor. V
uradnem obvestilu je zapisal, da sovpada z grškim državnim praznovanjem dneva
samostojnosti in izrazil občudovanje junaškemu grškemu odporu:

V imenu zajetih, a še vedno živih francoskih ljudi, želi Francija poslati svoje
pozdrave grškim ljudem, ki se borijo za svojo svobodo. 25. marca 1941 je Grčija
na vrhuncu svojega junaškega boja in slave. Vse od bitke pri Salamini Grčija ni
dosegla take veličine.

Država bi morala v boj z nemškimi silami v bitki za Grčijo kljub ostremu grškemu
odporu zlasti v bitki pri Metaxasovi liniji. Adolf Hitler sam je priznal
hrabrost in pogum grške vojske, v svojem nagovoru v Reichstagu 11. decembra 1941
je rekel:

Zgodovinska pravičnost me prisili, da navedem, da se je od sovražnikov, ki so
bili na položajih pred nami, grški vojak posebej boril z največjim pogumom.
Kapituliral je šele, ko je dodaten odpor postal nemogoč in neuporaben.

Grčijo so zasedli nacisti, ki so prevzeli upravljanje v Atenah in Solunu, medtem
ko so druge regije v državi prepustili fašistični Italiji in Bolgariji. Zasedba
je povzročila strašne stiske grškemu civilnemu prebivalstvu. Več kot 100.000
civilistov je pozimi leta 1941 in 1942 umrlo od lakote, deset tisoče ljudi je
umrlo zaradi povračilnih ukrepov nacistov in sodelavcev, gospodarstvo v državi
je bilo uničeno in velika večina grških Judov deportirana in umorjena v
nacističnih koncentracijskih taboriščih. Grško odporniško gibanje, eno
najučinkovitejših odporniških gibanj v Evropi, se je odločno borilo proti
nacistom in njihovim sodelavcem. Nemški okupatorji so s povračilnimi ukrepi
povzročili številna grozodejstva, množične usmrtitve in poboje civilistov,
uničevali so mesta in vasi. Z usklajenim antigverilskim delovanjem so bile
stotine vasi sistematično zažgane in skoraj 1.000.000 Grkov je ostalo brez
domov. Nemci so pobili okrog 21.000 Grkov, Bolgari 40.000 in Italijani 9000.

Po osvoboditvi je Grčija doživela državljansko vojno med komunističnimi in
antikommunističnimi silami. Posledica je bila gospodarsko opustošenje in hude
socialne napetosti med desničarji in predvsem komunističnimi levičarji
naslednjih trideset let. V naslednjih dvajsetih letih je bila Grčija na obrobju
na političnem in socialnem področju, a imela je hitro gospodarsko rast, ki jo je
poganjal Marshallov načrt.

Nekdanjega premierja Konstantinasa Karamanlisa, ki je v Parizu živel v
samoizgnanstvu od leta 1963, so povabili, naj se vrne, kar je začetek dobe
metapolitefsi. Prve večstrankarske volitve leta 1964 so potekale ob prvi
obletnici politehnične vstaje. Demokratična in republikanska ustava je bila
razglašena 11. junija 1975 po referendumu, ki je izbral, da se ne obnovi
monarhija.

Medtem je Andreas Papandreu ustanovil Vsehelensko socialistično gibanje (PASOK)
v odgovor na Karamanlisovo konservativno stranko Nova demokracija, to sta bili
dve politični tvorbi, ki sta izmenično vodili vlado. Grčija se je ponovno
pridružila Natu leta 1980. Postala je deseta članica Evropske skupnosti (pozneje
Evropske unije) 1. januarja 1981, ko se je začelo obdobje trajnostne rasti.
Naložbe v industrijska podjetja in težka infrastruktura, sredstva iz Evropske
unije in rastoči prihodki turizma, prometa in hitro rastoči storitveni sektor so
dvignili standard v državi, ki je živela na nesluteni ravni. Tradicionalno
napeti odnosi s sosednjo Turčijo so se izboljšali, ko sta leta 1999 zaporedna
potresa prizadela oba naroda, kar je privedlo do odprave grškega veta nad
ponudbo Turčiji za članstvo v EU.

Grčija leži v južni Evropi in jo sestavlja gorati polotok, ki štrli iz celine v
morje na južnem delu Balkana, in se konča na polotoku Peloponez (ločen od
kopnega s prekopom skozi Korintsko ožino). Ima strateško lego na križišču
Evrope, Azije in Afrike. Zaradi zelo razvejane obale in številnih otokov ima
Grčija 11. najdaljšo obalo na svetu s 13.676 km; njena kopenska meja je dolga
1160 km. Država leži približno med 34° in 42° severne zemljepisne širine in 19°
in 30° vzhodne zemljepisne dolžine s skrajnimi točkami:

80 odstotkov Grčije je sestavljene iz gora ali hribov, zaradi česar je država
ena izmed najbolj goratih v Evropi. Olimp, mitološko bivališče grških bogov, se
dviga pri Mitikasu 2917 m in je najvišji v državi. Zahodna Grčija ima številna
jezera in mokrišča, Pindsko gorovje, ki je nadaljevanje Dinarskega gorstva in
doseže največjo višino 2637 m, to je gora Smolikas, ki je druga najvišja v
Grčiji in je bila zgodovinsko velika ovira za potovanja z vzhoda na zahod.

Pindsko gorovje se nadaljuje v srednji Peloponez, prečka otoka Kitera in
Antikitera in se nadaljuje v jugozahodnem Egejskem morju na otoku Kreta, kjer se
konča. Otoki v Egejskem morju so vrhovi podvodnih gora, ki so bili nekoč celina.
Pindsko gorstvo je značilno s svojimi visokimi, strmimi vrhovi, pogosto
razkosano s številnimi soteskami in drugimi kraškimi pokrajinami. Spektakularna
soteska Vikos, ki je del narodnega parka Vikos-Aoos v območju Pindov, je na
seznamu Guinnessove knjige rekordov kot najgloblja soteska na svetu. [90]
Zanimivi so tudi skalni stebri Meteora, na vrhu katerih so bili zgrajeni
srednjeveški grški pravoslavni samostani, ki so na seznamu Unescove svetovne
dediščine. Severovzhodna Grčija ima še visoko gorsko območje, območje Rodopov,
ki se širijo po vsej regiji Vzhodne Makedonije in Trakije. To območje je pokrito
z velikimi, starimi pragozdovi, vključno slavnim gozdom Dadia v regiji Evros na
skrajnem severovzhodu države.

Grčija ima veliko otokov, med 1200 in 6000, odvisno od opredelitve, od katerih
je 227 naseljenih. Kreta je največji in najbolj naseljen otok; Evboja je ločena
od kopnega le 60 m v ožini Evripus in je drugi največji, nato Lesbos in Rodos.

Grški otoki so običajno združeni v skupine: Saronski otoki v Saronskem zalivu v
bližini Aten, Kikladi, velika in gosta skupina v osrednjem delu Egejskega morja,
Severni egejski otoki, ohlapna skupina otokov je ob zahodni obali Turčije,
Dodekanez, ohlapna skupina na jugovzhodu med Kreto in Turčijo, Sporadi, majhna
tesna skupina med obalo severovzhodne Evboje in Jonskimi otoki, ki so na
zahodnem delu celine v Jonskem morju.

Od reforme Kalikratov program, ki je začela veljati 1. januarja 2011, je Grčija
sestavljena iz trinajstih regij, ki se delijo na skupno 325 občin. 54 starih
prefektur in uprav na ravni prefektur je ostalo ohranjenih kot podenote regij.
Je sedem decentraliziranih upravnih območij; posamezno upravno območje obsega
eno do tri regije. Gora Atos (grško: Agio Oros, "Sveta gora"), ki meji na
območje osrednje Makedonije, je avtonomno območje.

Velika večina obiskovalcev prihaja z evropske celine, največ iz Združenega
kraljestva in Nemčije. Leta 2010 je bila najbolj obiskana Osrednja Makedonija z
18 %, nato Atika in Peloponez. Severna Grčija je najbolj obiskana, osrednja
Grčija je na drugem mestu. Leta 2014 je Grčijo obiskalo 23 milijonov turistov.

Železniške povezave imajo nekoliko manjšo vlogo, a so jih že razširili z novimi
primestnimi železniškimi povezavami: Proastiakos okoli Aten proti letališču,
Kiato in Halkidi; okoli Soluna, v smeri mesta Larisa in Edesa in okoli Patrasa.
Zgrajena je tudi sodobna medmestna železniška povezava med Atenami in Solunom,
marsikje v državi so posodobljene proge ali njihovi deli v dolžini 2500 km
omrežja.

Sodobna digitalna informacijska in komunikacijska omrežja dosežejo vsa področja.
Je več kot 35.000 km optičnih vlaken in obsežno zračno omrežje. V Grčiji je bilo
leta 2011 skupaj 2.252.653 širokopasovnih priključkov. Mednarodna
telekomunikacijska unija Združenih narodov uvršča Grčijo med 30 držav z visoko
razvito informacijsko in komunikacijsko infrastrukturo.

Med 19. in 20. stoletjem je nastal velik spor, znan kot grško jezikovno
vprašanje, o tem, ali bi moral biti uradni jezik v Grčiji antični čisti jezik
(katarevusa), ki je nastal v 19. stoletju in se je uporabljal kot državni in
znanstveni jezik, ali ljudska oblika grškega jezika, ki se je razvila iz
bizantinske grščine in bil jezik ljudstva. Spor je bil dokončno rešen leta 1976,
ko je ljudski jezik postal uradni grški jezik.

Grki imajo dolgo tradicijo vrednotenja in vlaganja v izobraževanje (paideja).
Paideja je bila ena najvišjih družbenih vrednot v starogrškem in helenističnem
svetu. Prva evropska ustanova, ki je opisana kot univerza, je bila ustanovljena
v 5. stoletju v Konstantinoplu in je delovala v različnih oblikah do padca mesta
pod Turke leta 1453. [216] Univerza v Carigradu je bila prva krščanska evropska
posvetna ustanova visokošolskega izobraževanja, saj niso učili nobenega
teološkega predmeta [217] in glede na pomen svetovne univerze kot združenja
študentov prva univerza na svetu. [216]

Obvezno izobraževanje v Grčiji vključuje osnovno šolo (Δημοτικό Σχολείο,
dimotikó scholeio) in gimnazijo (Γυμνάσιο). Mala šola (Παιδικός σταθμός,
paidikós stathmós) je priljubljena, vendar ni obvezna. Vrtci (Νηπιαγωγείο,
nipiagogeío) so obvezni za vse otroke, stare več kot štiri leta. Otroci začnejo
hoditi v osnovno šolo stari šest let in jo obiskujejo šest let. V gimnazijo
začnejo hoditi pri starosti 12 let, kamor hodijo tri leta. Poobvezno
srednješolsko izobraževanje Grčije je sestavljeno iz dveh vrst šol: splošne
srednje šole (Γενικό Λύκειο, genikό lykeiό) in tehnično-strokovne izobraževalne
šole (Τεχνικά και Επαγγελματικά Εκπαιδευτήρια, "TEE"). Poobvezno srednješolsko
izobraževanje vključuje tudi zavode za poklicno usposabljanje (Ινστιτούτα
Επαγγελματικής Κατάρτισης, "IEK"), ki zagotavljajo uradno, vendar nerazvrščeno
stopnjo izobrazbe. Ker lahko sprejmejo diplomante obeh gymnasio (nižja srednja
šola) in lykeio (srednješolska izobrazba), ti zavodi niso razvrščeni kot
določena stopnja izobrazbe. V skladu z okvirnim zakonom (3549/2007) je javna
visoka šola "najvišji vzgojno-izobraževalni zavod" (Ανώτατα Εκπαιδευτικά
Ιδρύματα, anótata ekpaideytiká idrýmata – "ΑΕΙ"), sestavljena iz dveh vzporednih
področij: univerzitetno področje (univerze, politehnične šole, umetniške šole,
splošna univerza) in tehnološko področje (tehnološki zavodi (TEI) in šola za
pedagoško in tehnološko izobraževanje). Državni inštituti ponujajo poklicno
usmerjeno izobraževanje (dve do tri leta), ki deluje pod vodstvom drugih
ministrstev. Študenti so uvrščeni v teh zavodih glede na njihovo uspešnost pri
nacionalnem preverjanju znanja, ki poteka po končanem tretjem razredu lykeio.
Poleg tega se študenti, stari več kot 22 let, lahko prijavijo na Helensko
splošno univerzo. Kapodistrijska univerza v Atenah je najstarejša univerza v
vzhodnem Sredozemlju.

Kultura se je v Grčiji razvijala več tisoč let. Začela se je v mikenski Grčiji,
se nadaljevala v klasični Grčiji, se nadaljevala v rimskem imperiju, grškem
vzhodnem, vzhodnem rimskem ali bizantinskem cesarstvu. Druge kulture in narodi,
kot so latinske in frankovske države, Osmansko cesarstvo, Beneška republika,
Genovska republika in britanski imperij so tudi pustili vpliv v sodobni grški
kulturi, čeprav imajo zgodovinarji grško vojno za neodvisnost za ponovno
oživljanje Grčije in rojstvo ene, združene večplastne kulture.

Stari Grki so bili pionirji na številnih področjih, ki se opirajo na sistematiko
misli, vključno z biologijo, geometrijo, zgodovino, filozofijo, fiziko in
matematiko. Uvedli so pomembne literarne oblike, kot so epika in lirika,
dramatika, tragedija in komedija. V svojem prizadevanju za slog in sorazmerja so
Grki ustvarili ideal lepote, ki je močno vplival na zahodno umetnost.

Gledališče se je rodilo v Grčiji. Mestna državica klasičnih Aten, ki je postala
pomembna kulturna, politična in vojaška moč v tistem obdobju, je bila središče,
v katerem je bil ustanovljen festival, imenovan dionizije, v čast boga Dioniza.
Tragedija (konec 6. stoletja pred našim štetjem), komedija (486 pr. n. št.) in
satira so bile tri dramatične zvrsti, ki so se pojavile prav tu.

V bizantinskem obdobju gledališka umetnost ni bila tako priljubljena. Edina
oblika, ki se je ohranila, je bilo ljudsko gledališče (mimos in pantomimos)
kljub sovražnosti uradne države. V otomanskem obdobju je bila glavna gledališka
ljudska umetnost karagiozis. Renesansa, ki je prispevala k sodobnemu grškemu
gledališču, je bila doma v beneški Kreti. Pomembna dramatika sta bila Vikentios
Kornaros in Georgios Chortatzis.

Sodobno grško gledališče je bilo rojeno po grški neodvisnosti v začetku 19.
stoletja in na začetku pod vplivom eptaniškega gledališča in melodrame ter
italijanske opere. Gledališče svetega Jakoba na Krfu je bilo prvo gledališče in
operna hiša sodobne Grčije. Tu je bila uprizorjena prva grška opera Spiridona
Ksindasa Parlamentarni kandidat (na podlagi izključno grškega libreta). V poznem
19. in začetku 20. stoletja so na atenski gledališki sceni prevladovali glasbena
komedija, opereta in nokturni opaznih dramatikov Spiridona Samarasa, Dioniziosa
Lavrangasa, Teofrastosa Sakelaridisa in drugih.

Večina zahodnih filozofskih tradicij se je začela v antični Grčiji v 6. stoletju
pred našim štetjem. Prvi filozofi so se imenovali "predsokratiki", živeli so
pred Sokratom in pomenijo prelomnico v zahodni misli. Predsokratiki so bili iz
zahodnih ali vzhodnih kolonij in le deli njihovih izvirnih spisov so ohranjeni,
v nekaterih primerih le stavek.

Novo obdobje filozofije se je začelo s Sokratom. Kot sofist je v celoti zavrnil
razglabljanja, ki so si jih privoščili njegovi predhodniki, njegovo izhodišče so
bili misli in mnenja ljudi. Sokratove vidike je prvič združil Platon, ki je v
kombinaciji z njimi mnoga načela prejšnjih filozofov razvil v celovit sistem.
Aristotel iz Stagire, najpomembnejši Platonov učenec, si s svojim učiteljem deli
naslov največjega antičnega filozofa. Medtem ko je Platon skušal osvetliti in
razložiti stvari z nadčutnega vidika oblik, je njegov učenec raje izhajal iz
dejstev, ki so temeljili na izkušnjah. [232] Poleg teh treh najpomembnejših
grških filozofov so znani tudi filozofi iz drugih znanih šol grške filozofije,
ki so jih ustanovili v tistem času, kot so stoicizem, epikurejstvo, skepticizem
in neoplatonizem.

Grško literaturo lahko razdelimo v tri glavne skupine: antično, bizantinsko in
sodobno grško.

Začetek grške literature sta vsekakor dve mogočni deli Homerjevi Iliada in
Odiseja. Čeprav se čas nastanka razlikuje, sta deli nastali okoli 800 pred našim
štetjem ali pozneje. V klasičnem obdobju so postale mnoge zvrsti zahodne
literature uglednejše. Liriska poezija, ode, pastorale, elegije, epigrami;
dramske predstavitve komedij in tragedij; zgodovinopisje, retorične razprave,
filozofska dialektika in filozofske razprave, vse je nastalo v tem obdobju. Dva
glavna lirična pesnika sta bila Sapfo in Pindar. Klasična doba je poznala tudi
začetek drame.

Od stotin tragedij, napisanih in odigranih v klasični dobi, je ohranjenih le
nekaj dramskih del Ajshila, Sofoklesa in Evripida. Ohranjene Aristofanove
uprizoritve so zakladnica komične igre, medtem ko sta Herodot in Tukidid
najvplivnejša zgodovinarja tistega obdobja. Največji prozni dosežek 4. stoletja
so bila dela treh velikih filozofov.

Sodobna grška literatura, napisana v sodobni grščini, izhaja iz poznih
bizantinskih časov v 11. stoletju. Kretski renesančni pesnik Erotokritos je
nedvomno mojster grške literature tistega časa. Okoli leta 1600 je živel
romantični pisec Vikentios Kornaros (1553–1613). V obdobju grškega
razsvetljenstva (diafotismos) sta pisatelja Adamantios Korais in Rigas Feraios s
svojimi deli zanetila grško revolucijo (1821–1830).

Vodilne literarne osebnosti sodobne Grčije so Dionizios Solomos, Andreas Kalvos,
Angelos Sikelianos, Emanuel Roides, Kostis Palamas, Penelope Delta, Jannis
Ritsos Alexandros Papadiamantis, Nikos Kazantzakis, Andreas Embeirikos, Kostas
Karyotakis, Gregorios Ksenopulos, Konstantinos Kavafis in Demetrius Vikelas. Dva
grška avtorja sta prejela Nobelovo nagrado za književnost: George Seferis leta
1963 in Odiseas Elitis leta 1979.

Številni bogovi starogrške religije, mitološki junaki, dogodki v antičnih grških
epih (Odiseja in Iliada) in drugih delih umetnosti in literature se danes
imenuje grška mitologija. Poleg verske vloge je imela mitologija starogrškega
sveta tudi kozmološko vlogo, saj so poskušali pojasniti, kako je nastal in
deluje svet.

Glavni bogovi starogrške religije so bili dodekateon ali dvanajst bogov, ki so
živeli na vrhu gore Olimp. Najpomembnejši je bil Zevs, kralj bogov, poročen s
Hero, ki je bila Zevsova sestra. Drugi grški bogovi, ki so sestavljali olimpsko
dvanajsterico so bili: Demetra, Ares, Pozejdon, Atena, Dioniz ali Hestija,
Apolon, Artemida, Afrodita, Hefajst in Hermes. Poleg teh dvanajstih bogov so
Grki poznali tudi nimfe in druga čarobna bitja.



https://sl.wikipedia.org/wiki/Maribor

Maribor ( izgovorjava (pomoč·info)) je drugo največje mesto v Sloveniji in
središče Mestne občine Maribor. Je univerzitetno in metropolitsko mesto ter
gospodarsko, finančno, upravno, izobraževalno, kulturno, trgovsko in turistično
središče severovzhodne Slovenije. Maribor je bil Alpsko mesto leta 2000,
Evropska prestolnica kulture leta 2012, Evropsko splavarsko mesto 2012 in
Evropska prestolnica mladih 2013.

V mestu je vrsta institucij nacionalnega pomena. Tukaj imajo sedež Univerza v
Mariboru, Institut informacijskih znanosti – IZUM, Nova KBM, Zavarovalnica
Maribor, SNG Maribor, Univerzitetni klinični center Maribor in Mariborska
nadškofija. V mestu imajo sedež nacionale institucije, kot so Pošta Slovenije,
Slovenski podjetniški sklad, Javna agencija Republike Slovenije za energijo in
Agencija za železniški promet.

Maribor je središče slovenske Štajerske in sedež Podravske regije ter vzhodne
kohezijske regije. Leži na 274,7 m nadmorske višine, 15° 39' 12" zemljepisne
dolžine in 46° 33' 39" zemljepisne širine. Maribor ima nadvse ugodno lego na
križišču pomembnih evropskih poti, ob reki Dravi, med Pohorjem, Kozjakom in
Slovenskimi goricami, med Dravsko dolino in Dravskim poljem.

Območje današnjega Maribora je bilo v začetku 12. stoletja del mejne grofije
frankovske države. Da bi nadzorovali vhod v Dravsko dolino pred madžarskimi
vpadi so na današnji Piramidi postavili trdnjavo, grad, ki se v dokumentih prvič
omenja 20. oktobra 1164 kot castrum Marchburch. Ime izvira iz pojma grad v
marki, oziroma v nemščini Burg in der Mark ali Markpurg, Markburg in kasneje
Marburg. Vendar pa je grad verjetno stal že pred datumom, saj se Bernard
Mariborski, mejni grof Podravske krajine iz rodu Spanheimov, s predikatom
Mariborski omenja že leta 1124.

Leta 1209 je Maribor v listini vojvode Leopldi VI. Babenberžana omenjen kot trg
forum Marchpurch. V listini z dne 4. decembra 1254 se Maribor prvič omenja kot
mesto civitatem Marpurg. Vse do začetka 19. stoletja je mesto imelo le eno,
nemško ime Marburk, ki so ga Slovenci popačili v Marprok.

Da ne bi prihajalo do zamenjav z nemškim mestom Marburg, ki leži v Hessnu ob
reki Lani (Marburg an der Lahn), so v 19. stoletju začeli zapisovati ime mesta
kot Marburg an der Drau (nemško za Marburg na Dravi).

Prvi zapis slovenskega imena Maribor je delo Stanka Vraza in sicer v pismu
Ljudevitu Gaju 10. novembra 1836. Vraz je ime preprosto priredil iz nemškega
Marburga tako, da je obdržal prvi del besede Mar, nemški burg pa spremenil v
slovenski bor - in sicer po zgledu, kakor so Nemci iz Branibora izpeljali
Brandenburg. Sprva je sicer uporabljal obliko Marbor, kasneje pa dosledno le
Maribor. Po letu 1838 so pričeli ime Maribor uporabljati tudi Vrazovi
prijatelji. Zaradi odpora predvsem med Slovenci je borba za uveljavitev imena
trajala naslednjih 25 let. Šele leta 1861, ko je tedanji državni poslanec Lovro
Toman, politik in pesnik, avtor prvega slovenskega necenzuriranega tiska, izdal
pesem Mar i bor ter dal imenu tudi pomen, se je ime uveljavilo med Slovenci.
Slovensko geslo mesta je tako postalo Mar i bor - mar mi je i(in) bor-im se za
to mesto.

Povzeto po Arheološka pot po Mariboru z okolico, Odsek I: Zgornje Radvanje –
Spodnje Hoče[1]

Mesto se je razvilo ob reki Dravi, pod tamkajšnjim gradom. Prva omemba gradu
sega v leto 1164. Grad se je imenoval Marchburg, kar v prevodu pomeni grad v
marki (marka je bila obmejna grofija). Grad je stal na hribu Piramida, tik nad
mestom.

Naselbina ni nastala pod samo trdnjavo; prvič zaradi pristave pod gradom in
drugič zaradi močno zamočvirjenega jugozahodnega območja.[navedi vir] Naselbina
je nastala vzdolž današnje Koroške ceste z iztekom v današnji Glavni trg, na
katerem sta se srečali pomembni poti iz Koroške proti Ptuju in iz Ljubljane
proti Gradcu.

Prva omemba naselja Maribor je iz leta 1204. Omenjen je trg, ki stoji ob gradu.
Leta 1254 je trg dobil mestne pravice. Z zmago Rudolfa Habsburškega nad
Otokarjem II. leta 1278 se je začelo mesto naglo razvijati. Maribor je kljuboval
obleganjem Matije Korvina leta 1480 in 1481 ter obleganjem Otomanskega cesarstva
leta 1532 in 1683.

V srednjem veku je bilo mesto center judovske skupnosti v tem območju. Prva
omemba mariborskih judov sega v leto 1277, ko so zapisali, da živijo v judovskem
getu. Geto je bil lociran v jugovzhodnem delu mesta in je na vrhuncu obsegal
veliko število ulic in del mestnega centra, prav tako del glavnega trga. V getu
je bila sinagoga, judovsko pokopališče in Talmudska šola. Skupnost je bila
najpomembnejša okoli leta 1410. Po letu 1450 so se okoliščine dramatično
spremenile zaradi povečane konkurence, v povezavi s takratno ekonomsko krizo je
bil to hud udarec za njihovo ekonomsko moč. Z dekretom Maksimilijana I. leta
1496, so morali zapustiti mesto. Omejitve za bivanje in delovanje judov so
ostale vse do leta 1861.

V Mariborski sinagogi je deloval sloviti rabin Israel Isserlein, ki je bil
glavni rabin za Koroško, Štajersko in Kranjsko. Večino življenja je preživel v
Mariboru.

Mariborska sinagoga je ena najstarejših še ohranjenih sinagog v Evropi in ena od
dveh še ohranjenih v Sloveniji.

V mestu so še danes ostanki, ki spominjajo na judovsko skupnost, med drugim
Židovska ulica in Židovski stolp

8. aprila 1941 je nemška vojska zasedla Maribor. Z veliko naglico in krutostjo
je kar najhitreje hotela spremeniti podobo Maribora in vse slovenske Štajerske.
Slovence so izgnali v Srbijo, na Hrvaško in Nemčijo. Več kot 5.000 Mariborčanov
je moralo čez noč zapustiti domove, tiste ki so ostali, pa so nasilno ponemčili.
Zaprli so slovenske šole, sežigali slovenske knjige in uničevali kulturo. V
deželi, za katero so okupatorji menili, da je že trdno v njihovih rokah, je
vzniknila iskra upora. V Mariboru so skojevci 29. aprila 1941 izvedli prvo
uporniško akcijo na Slovenskem in sežgali dva nemška avtomobila.

V juniju 1941 je začel delovati odbor Osvobodilne fronte. Vendar je bilo
odporniško gibanje zelo težko, saj je bil Maribor kot središče nemškega
raznarodovalnega in policijskega delovanja. Kot mesto v nemških rokah, je
Maribor prestajal hude ure ob zavezniških bombardiranjih. Na Maribor so odvrgli
več kot 15.000 bomb, ki so ubile številne prebivalce in porušile polovico mestni
hiš. V letu 1942 je na Pohorju delovala Ruška četa, ki se je na začetku novembra
priključila Pohorskemu bataljonu. 9. maja 1945 je Maribor končno dočakal
svobodo. Vračali so se pregnanci in taboriščniki, ki jih je vojna raztepla po
taboriščih in na vse konce sveta.

Grbu je osnova mestni pečatnik iz 14. stoletja, kjer so združeni srednjeveški
heraldični simboli: obzidje, odprta mestna vrata in golob nad njimi.

Grb ima obliko ščita s poljem rdeče barve. Na rdečem polju je vhodni stolp z
odprtimi vrati in dvignjeno mrežo, ki se dotika spodnje strani ščita. V stolpu
nad vrati sta dve strelni lini. Na vsaki strani vhodnega stolpa je štirioglat
stražni stolp s polkrožnim oknom, stranskim prizidkom in izstopajočim zobčastim
nadzidkom. Stolpi imajo sedlaste strehe in na vsaki po dva zlata glaviča. Stolpi
so med seboj povezani z nazobčanim zidom. Med stražnima stolpoma je bel golob z
razprtimi krili, ki se spušča v navpičnem letu. Stolpi in obzidja so bele barve.
Mreža je zlate barve.

Simbolizirani grad spominja na grad na Piramidi, po katerem je mesto dobilo ime.
Golob je simbol Svetega Duha, ki bedi nad mestom. Zavetnik mesta je sv. Janez
Krstnik.

Maribor ima tradicionalno številne mestne predele, med njimi Center, Koroška
vrata, Studenci, Nova Vas, Borova vas, Kamnica, Melje, Magdalena, Radvanje,
Tezno, Košaki, Malečnik, Tabor, Pobrežje in Dobrava ter Brezje.

Župan mestne občine Maribor je Andrej Fištravec. Prvi mariborski župan je postal
leta 1798 Jožef Altmann. Po prvi svetovni vojni so bili do leta 1921 na čelu
mesta vladni komisarji. Od leta 1931 je imelo mesto mestnega načelnika, zatem pa
do okupacije leta 1941 predsednika mestnega sveta. Po drugi svetovni vojni je
bil najprej imenovan komandant komande mesta, zatem pa do leta 1962 predsednik
mestnega ljudskega odbora. Leta 1963 je bil izvoljen predsednik mestnega sveta,
leta 1963 pa predsednik skupščine občine.

V samostojni Sloveniji so v Mariboru županovali štirje: Alojz Križman, Boris
Sovič, Franc Kangler in Andrej Fištravec.

Maribor leži na 269,5 m nadmorske višine, 15° 39' 12" zemljepisne dolžine in 46°
33' 39" zemljepisne širine. Prednost lege je predvsem dobra prometna (cestna in
železniška) povezava Maribora z ostalimi pomembnimi kraji, kot so Ljubljana,
Zagreb in Gradec (Graz).

Povprečna letna temperatura zraka je 9,0 °C. Najnižja mesečna povprečna
temperatura je v januarju -2,3 °C, najvišja pa v juliju 20,7 °C. Zime so precej
mrzle, pomladi zgodnje, poletja vroča, jeseni pa tople. Ugodnost klime izpričuje
tudi večstoletna vinogradniška tradicija.

Povprečje letnih padavin je 1050 mm; največ jih je v maju, juniju in juliju.
Jesenski meseci so razmeroma suhi. Mariborsko podnebje odlikujejo sončni dnevi;
na leto jih je v povprečju kar 266. Megle v Mariboru ni veliko; ob naraščanju
vlažnosti in oblačnosti se pojavlja novembra in decembra.

Maribor je bil pred osamosvojitvijo Slovenije gospodarsko zelo razvito mesto,
zato je bil val stečajev ob prehodu na tržno gospodarstvo velik udarec. Nekdanja
velika podjetja kot so TAM, MTT, Hidromontaža, Elektrokovina, Svila in Metalna
so deloma prenehala delovati, deloma pa so se preoblikovala. Na njihovem območju
so danes večinoma poslovne cone s številnimi novimi podjetji. V industrijski
coni Melje med drugim delujejo MLM - Mariborska livarna Maribor, Henkel, TMI
Košaki, TVT Boris Kidrič,Mlinotest. Na območju nekdanje Tovarne avtomobilov in
motorjev je danes Poslovna cona TAM z več kot sto podjetji. Mreža podjetij
deluje tudi na območju nekdanje Metalne, TVT Boris Kidrič in Marlesa.
Gospodarske družbe se povezujejo v Štajersko gospodarsko zbornico in v Območno
obrtno-podjetniško zbornico.

Največ dohodka mestu prinašajo storitvene dejavnosti in industrija. V zadnjih
letih se je zelo razvila trgovina (zrasli so številni novi nakupovalni centri)
in bančno - finančni sektor. V Mariboru je sedež Pošte Slovenije.

V letu 2014 so bila na lestvici časnika Finance Top 101, Največja slovenska
podjetja v letu 2014 štiri podjetja s sedežem v Mariboru:

Na lestvici časnika Dnevnik 100 največjih podjetij, pa je bilo šest podjetij s
sedežem v Mariboru:

Nad tisoč zaposlenih imajo Pošta Slovenije (5.694), Univerzitetni klinični
center Maribor (2.861), Univerza v Mariboru (1.725), ISS Facility Services
(1.224) in Nova Kreditna banka Maribor (1.124).

Po podatkih AJPES ustvarijo največji čisti poslovni izid Henkel Maribor in
Henkel Slovenija (45,7 mio EUR v 2013), Nova Kreditna banka Maribor (35,9 mio
EUR v 2014), Elektro Maribor (9,2 mio EUR v 2014), Dravske Elektrarne Maribor
(8,5 mio EUR v 2014), Pošta Slovenije (7,1 mio EUR v 2014), Arriva Štajerska
(7,0 mio EUR v 2013), NK Maribor Branik (6,1 mio EUR v 2014), Palfinger
Proizvodnja in Palfinger Marine (52 mio EUR v 2013) in Zavarovalnica Maribor
(4,9 mio EUR v 2013).

Vedno pomembnejši je turizem. Veliko turistov obišče mariborsko Pohorje,
Festival Lent, staro mestno jedro, številne vinorodne griče. Svojevrstna
atrakcija je tudi najstarejša trta na Lentu. Znan je mestni park, v katerem
deluje mestni Akvarij in terarij. V Mariboru je bilo leta 2014 3,8 % vseh
slovenskih turističnih ležišč ter 3,5 % vseh prihodov turitov in 2,6 % vseh
nočitev.

Najpomembnejši športni klub v Mariboru je 13-kratni nogometni prvak Slovenije NK
Maribor. Igra na stadionu Ljudski vrt in je 2-kratni udeleženec elitnega
tekmovanja Liga Prvakov(1999/2000,2014/2015). Zelo uspešno je tudi odbojkarsko
moštvo OK Branik, ki spada med najboljše odbojkarske klube v državi, saj imajo
kar 10 naslovov državnih prvakinj.

V mestu delujejo še rokometni klub RK Maribor Branik, košarkaški klub KK Maribor
Messer, teniški klub Branik, hokejski klub HDK Maribor, smučarski klub SK Branik
ter številni drugi klubi.

V Mariboru poteka vsako leto med poletjem Festival Lent. Je največji festival na
prostem v Sloveniji in eden največjih v Evropi. Leta 2012 je bil Maribor
Evropska prestolnica kulture.

Maribor je znan tudi po Borštnikovem srečanju, najpomembnejšem festivalu
poklicnih gledališč v Sloveniji.

Glede na geografsko velikost je Maribor kulturno dobro razvit. Večina kulturnih
ustanov se nahaja v centru. Med najpomembnejše štejemo Slovensko narodno
gledališče - SNG Maribor, Narodni dom Maribor, Mariborski grad v katerem se
nahaja tudi Pokrajinski muzej Maribor, ki ponuja na enem mestu zbrano
arheologijo, etnologijo in širšo kulturno zgodovino na prostoru mariborske
regije in njene okolice, Umetnostna galerija Maribor, Kino Udarnik ki ponuja
prireditve in razstave, Muzej narodne osvoboditve Maribor z muzejskimi zbirkami
z več kot 10.000 muzealijami. Pokrajinski arhiv Maribor hrani 16 tekočih
kilometrov arhivskega gradiva, ki se nanaša na Štajersko, Koroško in Prekmurje.

Ob vseh teh pa v Mariboru nahajajo tudi Dvorec Betnava - Muzej Nadškofije
Maribor, ki ponuja stalno razstavo verske, socialne in kulturne dediščine
mariborske nadškofije, Opera in balet, SNG Maribor, Institut informacijskih
znanosti - IZUM, MMC Kibla, Čebelarski center Maribor.

O Mariboru, mestu iz otroštva, mladosti ali šolskih dni, o njegovi usodi in
značaju pripovedujejo številna literarna dela, ki so umeščena v mestno in
obmestno okolje. Odlomki iz njih so zbrani v Mariborski knjigi.

Nekatera, na primer gasilska, športna ali kulturna društva, imajo več kot
stoletno tradicijo. Najstarejše društvo v veljavnem centralnem registru društev
[2] Ministrstva za notranje zadeve je Klub koroških Slovencev Maribor,
registriran 11.09.1945, sledi Filatelistično društvo Maribor (4.10.1945) in
Železničarsko športno društvo Maribor (26.01.1948).

Praznik mestne občine Maribor je 20. oktober, dan, ko je bil Maribor prvič
omenjen v listini iz leta 1164.



https://sl.wikipedia.org/wiki/Zdru%C5%BEene_dr%C5%BEave_Amerike

Združene države Amerike (tudi Združene države, ZDA; angleško United States of
America [juːˈnaɪ.təd ˈsteɪʦ əv əˈmɛ.ɻɪ.kə]) so zvezna republika v Severni
Ameriki, sestavljena iz 50 geografsko povezanih zveznih držav in dveh ločenih.
Država se razteza med Atlantikom na vzhodu ter Tihim oceanom na zahodu in si
deli severno mejo s Kanado ter južno z Mehiko. Njena prestolnica je Washington,
D.C.

Deželo zaznamuje več osnovnih dejavnikov: geografske značilnosti te tretje
največje države na svetu, zgodovina, ki govori o ljudeh izpred 15 tisoč let in
do danes, prebivalstvo, ki sestavlja družbo, kultura s tradicijo zlivanja
priseljencev v samostojno kulturno entiteto, gospodarstvo in uprava. Zaradi
vpliva, ki so ga ZDA razvile na vojaški, gospodarski, kulturni in politični
ravni v svetu, je po propadu Sovjetske zveze govoriti o Združenih državah kot o
edini svetovni supersili.

Eden najpomembnejših vidikov pri dojemanju pomena ZDA je njen učinek talilnega
lonca. Tega simbolizira nacionalni moto E Pluribus Unum (slovensko Iz mnogih
eno). Prvič je bil uporabljen za potrebo združevanja 13 britanskih kolonij v
Severni Ameriki med ameriško revolucijo, nov pomen pa je dobil, ko so se v
državo pričele prilivati mase migrantov. Ti so namreč morali najti skupne
življenjske smernice in načela, kar je povzročilo zlivanje mnogoterih kultur v
eno. Združene države so tako pred vsem drugim dežela imigrantov, ki so
oblikovali novo kulturo. Uspešno povezovanje priseljencev v nacionalno celoto
naj bi bilo doseženo z izenačenjem vseh državljanov, ki je bilo zagotovljeno v
deklaraciji neodvisnosti ter v Ustavi ZDA. K takšnemu idealu pa naj bi dežela
stremela tudi danes, saj še ni dosežen. Odtod izhaja tudi ameriška politična
misel, ki so jo navedli očetje naroda: »Vsi ljudje se rodijo enaki in obdarjeni
z neodtujljivimi pravicami do življenja, svobode ter iskanja sreče«.

Pojem »Amerika« je bil oblikovan v zgodnjem 16. stoletju, in sicer po Amerigu
Vespucciju, italijanskem raziskovalcu in kartografu, ki je nedolgo za Kolumbom
raziskoval obale Južne Amerike in potrdil obstoj novoodkrite celine. Celotno ime
Združene države Amerike pa je bilo uradno prvič navedeno v Deklaraciji
neodvisnosti iz leta 1776. Danes je uradno ime krajšano na Združene države
(angleško United States), ZDA (angleško USA), v angleščini tudi The States ali
US, v svetu zahodne kulture pa tudi le na ime Amerika. V preteklosti je bil za
obe ameriški celini priljubljen naziv Columbia. Prebivalci ZDA so označeni za
Američane, to ime je namreč le redko uporabljeno za prebivalce ostalih držav
katere od Amerik.

Združene države merijo skoraj 10 milijonov km2 in si tako z LR Kitajsko, glede
na razlikujoče se podatke o površini slednje, izmenjujejo tretje mesto na spisku
svetovnih držav po površini. Celotno državo sestavlja 50 zveznih držav (48
geografsko soležnih in 2 izolirani) in odvisni teritoriji Puerto Rico, Ameriški
Deviški otoki, Ameriška Samoa in Guam. Zvezne države so praviloma razdeljene na
okrožja.

Populacija države šteje več kot 303 milijone ljudi, kar pomeni tretjo državo na
svetu po številu prebivalcev. Koncentracije teh so v urbanih področjih, zlasti
na zahodni in vzhodni obali – ta je lokacija obsežnega somestja BosWash.

Geografija je imela in ima bistven vpliv pri razvoju države. V tem smislu sta
pomembna obilica naravnih bogastev in razvejano vodno omrežje, pa dobri splošni
pogoji za kmetovanje, kar Združenim državam omogoča vodilno vlogo pri
proizvodnji svetovne hrane. Hiter razvoj in eksploatacija okolja povzročata
pereče okoljske težave, ZDA med drugim prednjačijo pri izpustu ogljikovega
dioksida v ozračje – 20 % svetovnih emisij.

Priobalne ravnice Atlantika se proti zahodu dvigujejo v staro apalaško gorovje,
ki je nizka, a pomembna naravna pregrada med obalo in osrčjem celine. Onkraj nje
leži rodovitno porečje Mississippija in Velika jezera, ogromna zaloga sladke
vode ledeniškega nastanka. Še dalje proti zahodu se le počasi dvigajo planjave
Velikega nižavja, ki ob vznožju Skalnega gorovja na svojem zahodu dosežejo
nadmorsko višino dveh kilometrov. Nižavje je le mestoma prekinjeno z vzpetinami
gorskih verig Ozark in Ouachita. Skalno gorovje s slemenitvijo sever-jug poteka
prek države iz Kanade in do Mehike čez celotne zahodne Združene države. Ob
zahodnih vznožjih je najti medgorske planote, ki so kljub imenu razmeroma
razgibane. Na njihovem jugu leži puščavski svet. Te predele od zahodne obale
ločujeta verigi Kaskadskega gorovja in Sierre Nevade, v okviru katere se vzpenja
tudi najvišji vrh geografsko soležnih ZDA. Med obema gorovjema je tudi nizka
Velika kotlina z najglobljo točko 86 metrov pod morsko gladino. Povsem na zahodu
se ob obalah Pacifika vlečejo doline in manjša gorovja pacifiškega severozahoda.

Aljasko zaznamujejo visoka gorovja in nekoliko uravnjenih površij oziroma svet
tundre; priobalni otoki so ognjeniškega nastanka. Takšen je tudi arhipelag
Havaji v Tihem oceanu.

Prvi evropski priseljenci so ameriško celino našli ravno po potovanju prek
morja. Od takrat dalje pa so bili življenjsko in razvojno odvisni od mnogih rek
ter jezer v Ameriki: Mississippi, Sveti Lovrenc, Velika jezera, Missouri itn.
Vse velike reke države tečejo pretežno na jug in so tako za razliko od za primer
sibirskih rek primerne za plovbo, saj v spodnjem toku niso zaledenele in tako
prepuščajo plavje, sproščajo vodotok in omogočajo uporabo plovil.

Mississippi je najdaljša reka Združenih držav; pomembna je za nastanek mnogih
mest kot posledice selitev prebivalcev od njenega ustja v notranjost celine.
Njeni večji pritoki so Ohio, Missouri, Tennessee, Rdeča reka in Illinois. V
Mehiški zaliv se pretaka tudi Rio Grande, reka, bistvena za sušne južne predele
ZDA in Mehiko. V njenem porečju je ob sodobnem sodelovanju Mehike in ZDA prišlo
do razcveta gospodarstva. Reka Kolorado se izliva v Kalifornijski zaliv, znana
je po svojem oblikovanju geomorfološko zanimivih kanjonov na Koloradski planoti.
Za bogato zvezno državo Kalifornijo sta pomembni reki Sacramento in San Joaquin.
Vode severozahoda se odmakajo skozi vodotok Columbia in njegov pritok Snake
River. Ti reki imata velik strmec in pretok, kar ju odlikuje z največjim
hidroelektričnim potencialom v ZDA.

Jukon je velika reka na Aljaski, ki se izliva v Beringovo morje, človeku je
služila kot sredstvo zgodnjih potovanj rudosledcev v notranjost dežele.

Velika jezera na srednjem zahodu ZDA so po površini največje sladkovodno telo
sveta. Njih kotanje so ostanki pleistocenske poledenitve. Jezera so z oceanom
povezana prek reke Svetega Lovrenca, zgrajenih pa je tudi več kanalov,
najstarejši izmed njih kanal Erie. Veliko slano jezero je kotanja v Veliki
kotlini na zahodu države, ravno tako pleistocenskega izvora. Zaradi neodtočne
kotanje je jezero znano po veliki vsebnosti soli.

Združene države Amerike premorejo 19.924 km obal, ki potekajo ob dveh oceanih in
Mehiškem zalivu. Kopnino obdaja 12 morskih milj teritorialnega morja in 200
morskih milj gospodarskega pasu.

Ob celotnih vzhodnih ZDA se vleče priobalna ravnica Atlantika z mnogo
zemeljskimi kosami. To je prizorišče najzgodnejših naselitev evropskih
priseljencev, prve izmed njih v Jamestownu leta 1607. Vodna pot Atlantic
Intracoastal Waterway po priobalnih vodah povezuje kraje od Bostona na severu do
Key Westa na južnem, floridskem koncu atlantske obale. Na njenem severu pa se je
skozi zgodovino ZDA oblikoval zajeten megalopolis BosWash. Več kot 2.500
kilometrov dolga obala Mehiškega zaliva je nizka in lagunastega tipa, z izjemo
območja Mississippijeve delte. Zaznamujejo jo dolge zemeljske kose, pretežno
znotraj katerih poteka vodna prometnica Gulf Intracoastal Waterway. Pred obalo
ležijo gospodarsko pomembne razsežne zaloge zemeljskega plina in nafte. Regija
je bila mnogo časa pod nadzorom Špancev in Francozov, kasneje so si ZDA
priključile Teksas. Za razliko od prej omenjenih je zelo razgibana dobrih 2
tisoč kilometrov dolga pacifiška obala s pripadajočim gorskim pasom. Nekoliko
bolj uravnjena je na jugu, medtem ko jo na severu členi množica zalivov,
fjordov, polotokov in otokov. Naravnogeografska značilnost te obale so silovite
oceanske nevihte in velika namočenost severozahodnih predelov države, pa tudi
potresi zaradi lege na Pacifiškem ognjenem obroču. Tamkajšnji svet je
demografski razvoj doživel šele v 20. stoletju.

Obale Aljaske ob Pacifiškem in Arktičnem oceanu so globoko razčlenjene, ob njih
leži večina naselij te zvezne države. Posebna lastnost obale Havajev so koralni
grebeni in njen velik pomen v smislu prometnih povezav.

Velika država in odmaknjenost nekaterih njenih predelov sestavljata pester
mozaik različnih podnebnih tipov: Aljaska je ena izmed svetovnih regij z najbolj
ostrim in hladnim podnebjem, medtem ko je havajsko povprečno vreme vlažno in
tropsko. Slemenitev glavnih gorskih verig ZDA od severa proti jugu ne preprečuje
hladnim severnim zračnim masam na eni ter toplim južnim na drugi strani, da bi
često prodirale daleč v zase neznačilne geografske širine.

Najbolj poznana podnebna delitev Združenih držav je na vlažni vzhod dežele in
suhi zahod, ki ju ločuje črta 100° z.g.š. (mrtva črta). V prvem podnebju so
padavine obilne; v severnem delu je pozimi mnogo snega in mraz, medtem ko je
južni del zaznamovan z vročimi poletji in deževje skozi vse leto. Dovolj velika
stopnja vlage je tu spodbudila tradicionalno ameriško kmetijstvo, ki je
iztrebilo večino nekoč mogočnih gozdov; danes so ti ponekod obnovljeni, na
drugih mestih pa se je prst posledično degradirala in postala neprimerna za rast
gozdov ali poljedelstvo. Temu vzhodnemu vlažnemu pasu sledi prehodni pas okoli
mrtve črte, kjer tradicionalno najdejo svoje mesto visokotravne prerije, te se
proti zahodu spreminjajo v stepe z nizko travo. Naravnega rastja je danes tudi
tu malo zaradi gojenja kulturnih rastlin, zlasti pšenice. Suhi zahod države pa
ni sposoben vzgajati kulturnih posevkov brez namakanja, saj nekateri (puščavski)
predeli dobijo manj od 125 milimetrov padavin letno. V tej regiji zato med
kmetijskimi panogami prevladuje živinoreja. Podnebna izjema zahodnih ZDA je
Kaskadsko gorovje in Pacifiška gorska veriga, ki se napajata z zajetnimi
orografskimi padavinami, izhajajočimi iznad Pacifika. Ta področja zato
zaznamujejo obsežni iglasti gozdovi.

Lastnosti prsti so tesno povezane z razporeditvijo klimatskih pasov, kar še
posebno velja za Združene države. Nerodovitni podzoli so prisotni v hladnih
celinskih podnebnih območjih, ravno tako nerodovitne lateritske prsti je najti v
bolj vlažnih in toplih podnebjih; černozjomi, ki so zelo bogati in rodovitni, pa
prekrivajo tla zahodno od vlažnega vzhodnega dela države.

Regionalizacija po tipih podnebja je praviloma oblikovana na sledeč način:
vlažno celinsko podnebje severovzhoda in vlažno subtropsko jugovzhoda; polsuho
podnebje v Velikem nižavju zahodno od mrtve črte; suho puščavsko podnebje
jugozahoda; sredozemsko podnebje v Kaliforniji; oceansko podnebje ob zahodni
obali severno od sredozemskega podnebnega pasu; subarktično v notranjosti in
polarno podnebje onkraj polarnega kroga na Aljaski; ter tropsko podnebje
Havajev.

Prebivalstvo je v največji meri naseljeno ob obalah oceanov: več kot tretjina
slednjega ob Atlantiku, približno šestina vzdolž Pacifika in slaba sedmina ob
obalah Mehiškega zaliva. Tudi megalopolis, največja regija zgoščene poselitve,
leži ob obali. Poselitev je najredkejša v agrarnem Velikem nižavju, saj
tehnološko razvito kmetijstvo terja le malo delovne sile, medtem ko je večina
Američanov zaposlenih v storitvenih dejavnostih urbanih področij.

Za ameriški narod je značilna visoka stopnja mobilnosti. Posledično se vzorci
poselitve spreminjajo hitro, v drugi polovici minulega stoletja gre v tem smislu
za zgoščevanje prebivalstva v jugovzhodnih področjih ZDA ter ob Pacifiku, medtem
ko industrijska mesta starega severovzhoda in Velikih jezer izgubljajo tako svoj
pomen kot prebivalstvo (pas rje). Tu izstopajo posamezna stara mesta, tako npr.
New York in Chicago, ki so ohranila svojo pomembno vlogo ter so danes finančni
centri države in sveta.

Prvi cenzus leta 1790 je zabeležil več kot 95 % ruralnega prebivalstva. Razmah
urbanih področij se je pričel po letu 1830, v prej neslutene višave pa ga je
poslala intenzivna industrializacija poznega 19. stoletja, ki je do 1990. let v
urbana središča vodila več kot tri četrtine prebivalcev države. Za rast mest je
bil resnično pomemben pritok tujih imigrantov, ki so polnili centre, posledica
pa so bili prenaseljenost, nehigiena in kriminal. Mesta se razvijajo še danes, a
so bile meje urbanih centrov v veliki meri začrtane že v zgodnjem 20. stoletju.

Premožnejši sloji so se z začetkom 19. stoletja in boljšimi prometnimi
povezavami pričeli umikati iz onesnaženih in prebivalstveno nasičenih mestnih
jeder, kar je naznanilo val suburbanizacije z viškom po drugi svetovni vojni, ko
so se z bojišč vrnili mnogi vojni veterani in je zavladala blaginja. Tako so
zrasle socialno razmeroma homogene predmestne soseske z mnogokrat identičnimi
hišami, kjer je bilo v času t. i. baby booma opaziti množice družin z otroki.

Ljudem so v predmestja sledile tudi storitvene dejavnosti – razvili so se veliki
nakupovalni centri, zaradi nižjih davkov in lažje dostopnosti pa so se tja
umaknila tudi mnoga podjetja. Dostopnost predmestnih sosesk z javnim prometom je
bila nerazvita, zato je izbruh suburbanih okolij povzročil tudi razmah uporabe
avtomobilov. Kljub vsemu imajo mestna jedra tudi danes več pomembnih socialnih
funkcij.

Že prvi evropski priseljenci so se zavedali velikih možnosti, ki jih ponujajo
naravna bogastva te dežele. Tudi zato so se ZDA hitro razvile v vodilno
agrikulturno in kasneje industrijsko silo. Tako je človek s svojim delovanjem
močno preoblikoval površje, gozdove severa in severovzhoda ter prerije Velikega
nižavja spremenil v polja, z lovom pa iztrebil mnogo domorodnih živali. Izjemen
negativen učinek na okolje sta imeli tudi sprva industrijska revolucija in nato
demografska eksplozija.

Prvi znaki okoljevarstvene zavesti so se v Združenih državah pojavili v drugi
polovici 19. stoletja, ko je vlada vzpostavila nekaj naravnih rezervatov. Kljub
temu je trajalo do 60. letih 20. stoletja, preden je družba ZDA širše
spregovorila o okoljskih problemih. Takrat so se dogajale nekatere konvencije,
povečalo se je število naravnih rezervatov, deklarirano varovanje ekosistemov
ipd. Kljub temu ostajajo tako kot v ostalem industrializiranem svetu v
sedanjosti ekološke težave problem ogromnih razsežnosti in smeri. Združene
države za primer proizvedejo 20 % svetovnih izpustov ogljikovega dioksida v
atmosfero, a se kljub temu nočejo zavezati Kjotskemu protokolu.

Indijanski naseljenci so imeli le minimalen vpliv pri spreminjanju podobe okolja
– bili so nomadi in nekoliko kasneje živeli v majhnih vaseh. Prihod Evropejcev
je pomenil naselitev vzhodne obale, od tod pa so lovci in avanturisti potovali v
notranjost celine ter poročali o ogromnih rodovitnih površinah, zlatu in srebru
ter obilici divjadi. Vse je privabilo pionirske kmete in množine lovcev, ki so
izsekavali gozdove, drastično zmanjševali število živali ter gradili več in več
naselbin.

V tridesetih letih 19. stoletja so bili pripadniki transcendentalizma tisti, ki
so – navkljub neugodni družbeni miselnosti – spregovorili o okolju kot vrednoti.
Ustanovitev prvega svetovnega narodnega parka Yellowstone 1872. leta je sicer
terjala še precej časa, resni negativni učinki razuzdanega ravnanja z okoljem pa
so se nato pokazali v obliki dolgotrajne suše in degradacije rodovitnih področij
v času Dust Bowla tridesetih let minulega stoletja. Okolje je nadalje prizadel
industrijski razmah po drugi svetovni vojni in hitro množenje prebivalstva s
fenomenom baby boom – posledice so bile koncentrirane količine smoga,
industrijski ter kmetijski odpadki idr., najbolj pereče na industrijskem
severovzhodu države.

Leta 1962 je knjiga Tiha pomlad prevetrila miselnost ljudi, takisto neugodni
rezultati znanstvenih raziskav. Svoj delež k zaskrbljenosti ljudi sta prispevali
tudi »goreča reka« Cuyahoga leta 1969 in jedrska nesreča na Otoku treh milj
deset let kasneje. Od takrat dalje je mnogo razprave o okoljevarstvu, ki pa tudi
danes ne obrodi učinkovitih sredstev boja proti degradaciji naravnega okolja.
Neučinkovitost je v splošnem rezultat človekove želje po življenjskem udobju,
posebej za ZDA pa so značilni nenehni spori med gospodarstveniki in zagovorniki
idej o varovanju okolja. Prvi namreč v omejevanju eksploatacije naravnih virov
vidijo oviro svojemu gospodarskemu razvoju in njihovo nasprotovanje je temeljito
že vse od pričetkov sodobne ekološke zavesti v drugi polovici 20. stoletja:
Sagebrush Rebellion na zahodu Združenih držav je podprl Ronalda Reagana, ki se
je leta 1981 s konservativnimi idejami povzpel na predsedniško mesto ter aktivno
ukrepal v smer svobodnega kapitalizma in omejevanja ekološko usmerjenih
dejavnosti. Danes je priljubljena ideja o trajnostnem razvoju, zaradi
globalizacije pa prihaja do sicer neučinkovitega mednarodnega sodelovanja.

Gospodarski uspeh ZDA delno temelji na njihovih naravnih bogastvih. To pomeni
zgodovinsko velike površine danes močno skrčenih gozdov, bogata ribolovna
območja in število mineralnih nahajališč pretežno na zahodu države – ZDA so
največja proizvodnica fosfatov, pa velika proizvodnica zlata in srebra,
zemeljskega plina in nafte ter tudi gradbenih materialov. Poleg vsega tega pa je
veliko število farm oziroma rančev, kjer na velikanskih površinah pridelujejo
kulturne rastline. ZDA je v notranjosti večinoma ravna. Tam pihajo močni
vetrovi, ki jih uporabljajo za proizvodnjo elektrike za gospodinjstva. Cena tako
pridobljene energije je nizka, kar pripomore k večji izkoriščenosti takih virov
in večanju prebivalstva.

V vedno večji meri gre za suše, zgodovinsko je tako znan Dust Bowl, medtem ko
danes dolga obdobja brez padavin preživljajo jugozahodne regije ZDA. V tem času
često prihaja do uničujočih požarov.

Tornadi pustošijo po zemeljskem površju Velikega nižavja in srednjega zahoda,
kjer se zlasti v pomladnem in poletnem času srečajo očitno različne si zračne
mase – območje, znano kot Tornado Alley. Še ena vremensko pogojena nevarnost so
orkani, ki pustošijo po obalah Mehiškega zaliva.

Zgodovina ZDA pomni nekaj večjih poplav in zemeljskih plazov, a so danes bolj
pereče lokalne poplave na goratem jugozahodu. V zimskem času v hladnejših
predelih življenje ohromijo tudi snežni meteži.

Zahodna obala Združenih držav in deli Aljaske so izpostavljeni ognjeniški
aktivnosti in potresom, saj so del pacifiškega Ognjenega obroča. Vroča točka z
ognjeniško aktivnostjo so neeksplozivni ognjeniki Havajev, medtem ko je
eksplozivni vulkan Sveta Helena na severozahodu ZDA.

Do danes raziskana zgodovina ameriškega prebivalstva se prične pred okvirno 15
tisoč leti, ko so ljudstva iz Azije prečkala Beringov preliv. Iz njih so izšli
domorodni prebivalci Amerike, edini ljudje celine do prihoda Evropejcev v 15.
stoletju. Bili so izolirani od pridobitev in vsakovrstnih bolezni starega sveta,
ob prihodu zahodnih priseljencev pa je teh 10 do 112 milijonov ljudi govorilo
okoli 350 jezikov. Viške teh kultur so pomenile civilizacije Aztekov in Inkov v
Južni Ameriki ter Misisipijcev in Pueblo v Severni.

Pred velikimi odkritji je prišlo le do bežnih stikov Vikingov s celino okoli
leta 1.000 in morebiti še evropskih ribičev v bližini leta 1480. Vzpon
Otomanskega imperija pa je spodbudil raziskovanja in z njimi dobo velikih
odkritij, ki so jo načeli Portugalci, in je dodobra ter za vedno spremenila
svet. Krištof Kolumb pod špansko zastavo je z nagibi najdbe zahodne poti v
Indijo leta 1492 naletel na Karibske otoke, nedolgo za njim (1499) pa je Amerigo
Vespucci ob plutju vzdolž obal Južne Amerike potrdil, da gre za novo celino.
Obilica raziskovalcev se je odpravila na raziskovanje novo odkritih zemlja.

To je bila katastrofalna prelomnica za ameriške ter zahodnoafriške staroselce,
na drugi strani pa pričetek mogočnega obdobja nadvlade in razvoja evropske in
kasneje ameriške kulture. Indijanci so enormne žrtve (90-odstotni padec števila
prebivalstva) utrpeli zaradi vojn, še posebno pa zaradi epidemij evropskih
bolezni, kar je sprostilo obilico ozemlja za evropska osvajanja. Sveži novi svet
je potreboval neizčrpljive zaloge delovne sile, za katero so bili najbolj
primerni zasužnjeni in uvoženi staroselci Afrike.

Po letu 1519 so prve kolonije ustanovile Španija, Portugalska, Francija,
Nizozemska in Anglija. Vsaka izmed držav je vodila svojo politiko: Španija je
odprla velike rudnike in agrikulturni sistem v Mehiki, Južni Ameriki in na
Karibih, Portugalska je posedovala suženjsko agrikulturno kolonijo v Braziliji,
Francozi in Nizozemci pa so isto ustvarili v Severni Ameriki. Vse naveden
kolonije so trgovale z domorodci. Zlasti Angleži pa si za razliko od njih niso
obetali toliko trgovanja kot ameriškega ozemlja. Ob prihodu preostalih
kolonizatorjev v Ameriko so bile španske naselbine stare že okoli 100 let.

Angleži, ki so kasneje prevzeli pobudo pri naseljevanju Severne Amerike, so
imeli druge razloge za imigracijo kot preostali narodi, večinoma željni
trgovanja z indijanci in kmetovanja v južnih kolonijah ter posledično z malo
rednega prebivalstva. Za razliko od njih so Angleži v 17. stoletju v novi svet
poslali 400 tisoč svojih ljudi in v njem ustvarili redne kmetijske kolonije.
Priseljevanje iz Anglije je bilo pospešeno zavoljo nestabilnih religiozno
pogojenih družbenih razmer v domači deželi, kar je zlasti pestilo puritance;
zraven tega se je Anglija ubadala tudi s prenaseljenostjo in revščino med
prebivalci.

Razvoj angleških kolonij se je začel v zalivu Chesapeake (današanja Virginija)
leta 1607 in na področju današnjega Massachusettsa leta 1620. Kolonija Jamestown
v virginijskem Chesapeakeu je bila drzen poskus trgovske postojanke, medtem ko
so bili naseljenci Massachusettsa puritanci z družinami. Po propadu prvih
dejavnosti zaradi nediscipliniranosti njenih prebivalcev je postala virginijska
zemlja tobačna plantaža z discipliniranimi sužnji in nekaj belskimi družinami,
ki so ustvarile prve zametke naroda in samostojne Amerike. Nova Anglija v
kasnejšem Massachusettsu pa je bila sekularna družba s preštevilno populacijo,
kar je zaradi pomanjkanja zemlje vodilo do pojava revščine. Anglija je nadalje
do leta 1640 ustanovila 6 od 13 kolonij, ki so kasneje postale ustanoviteljice
suverenih ZDA. Ta čas zgodnjih kolonij je še posebno za Angleže z njihovimi
ozemeljskimi zahtevami pomenil veliko nevarnost napadov staroselcev.

Že pred ameriško vojno za neodvisnost se je na območju kasnejših Združenih držav
bílo več vojn, tako sprva med priseljenci in indijanci, nato pa med kolonijami
različnih držav, ki so svoje evropske spore prenesle na kolonije.

Spori med kolonisti v Ameriki in oblastjo v Združenem kraljestvu so se pričeli
na osnovi različnega pojmovanja oblasti: Britanci so priznavali le svojo matično
oblast nad celotnim britanskim imperijem vključno s številnimi kolonijami,
medtem ko je v kolonijah prebivajoči živelj postavljal velik pomen svoji lokalni
oblasti. Spori so se zaostrili po političnih potezah Združenega kraljestva za
oslabitev oblasti v kolonijah, kar je vodilo do trenj in premikov vojske iz
zaledja (boji z indijanci) v smer proti belim prebivalcem ter nazadnje napotitve
angleške vojske v Boston in iz tega izhajajočega bostonskega pokola leta 1770 s
5 smrtnimi žrtvami. Povod revoluciji pa je bila t. i. bostonska čajanka tri leta
kasneje.

Leta 1774 je bil v Pensilvaniji sklican kontinentalni kongres, kamor je svoje
predstavnike poslalo 13 držav ustanoviteljic bodočih Združenih držav Amerike.
Drugi kontinentalni kongres leta 1776 je 4. julija izdal deklaracijo o
neodvisnosti. Peticija o avtonomiji je sprožila ukrepanje britanskih čet, ki so
se spopadle s kontinentalno milico pod vodstvom Georgea Washingtona. Sicer slabo
trenirana in upravljana ameriška neprofesionalna vojska je zaradi motiviranosti
in okretnosti ter poznavanja terena često povedla v osamosvojitvenih bitkah,
naposled pa so revolucionarjem na pomoč priskočili še Francozi, ki so videli
priložnost za izgon Britancev iz Amerike. Pariška pogodba 1783 je priznala
neodvisnost Združenih držav.

Sklep drugega kontinentalnega kongresa je bil, da mora vsaka izmed držav
ustanoviteljic še pred razglasitvijo neodvisnosti ZDA izdelati in sprejeti svojo
ustavo. Te ustave so bile bolj kot ne naperjene proti izvršilni oblasti in so
zagotavljale nekatere neodtujljive pravice ter delile oblast na tri veje. Velika
suverenost je bila državam podeljena in zvezna oblast ustanovljena s točkami
konfederacije. Ustavna konvencija 1787 je sprejela dvodomni zvezni parlament in
v posameznih državah naposled potrdila zvezno ustavo, navadno z obljubo, da bo
ta upoštevala listino Bill of Rights.

Zaenkrat še redko prebivalstvo nove države, ki je štelo 4 milijone oziroma 1,7
prebivalca na km2, se je v obdobju po vojni na politični ravni ukvarjalo zlasti
z deljenjem zvezne in lokalne oblasti in z močjo oblasti nasploh.

Do oblikovanja močne in številnejše vojske je prišlo v obdobju evropskih
napoleonskih vojn, ko je ameriška podpora Združenemu kraljestvu kot trgovskemu
partnerju prinesla neprijateljske odnose s Francozi.

V obdobju predsednika Thomasa Jeffersona je prišlo do novih trenj tudi z
Združenim kraljestvom, ki ni spoštovalo trgovske suverenosti ZDA. Leta 1812 je
naposled izbruhnila druga vojna z Britanijo. Oborožene sile ZDA so napadle
angleško kolonijo Kanado, ki bi bila njihov talec. Sprva so uspehe želi
Britanci, nazadnje pa so odločilne zmage dosegali Američani in vojne je bilo
leta 1814, po Napoleonovem padcu in sklenitvi miru v Evropi, konec tudi v ZDA.

Obdobje po drugi vojni z Britanijo je znano kot doba dobrih čustev (angleško Era
of Good Feelings). Leto 1815 je v Evropo prineslo dolgotrajni mir in posledično
se je enako zgodilo tudi z ZDA. Prvič po osamosvojitvi so ZDA tako imele čas, ki
so ga lahko posvetile notranjim zadevam. To ni pomenilo nič dobrega za
domorodce, saj so jih priseljenci do 1830 pospravili onkraj Mississippija in do
njega razširili svojo kulturno pokrajino.

Področje Velikih jezer do 1780. let skorajda ni poznalo belih prebivalcev. Leta
1860 pa je tam živela petina vseh prebivalcev in geografski center populacije
priseljencev se je premaknil v Ohio. Ti priseljenci so v regijo prišli v dveh
migracijskih tokovih.

Za indijance, zlasti za tiste, naseljene vzhodno od Mississippija, je bilo
obdobje po drugi angleški vojni črno. Irokezi v državi New York so bili omejeni
na rezervate, mnogo pa jih je odšlo v Kanado. Pripadniki plemena Shawnee, ki je
vodilo odpor proti belcem na severozahodnih ozemljih, so bili razpršeni po
območju. Preostanek staroselcev se je premaknil v Missouri ali Mehiko. Iz istega
obdobja je znana prisilna deložacija indijanskih plemen na območje današnje
Oklahome, ko je na poti umrlo okoli 4 tisoč indijancev (pot solza).

Po letu 1803 je sledilo nezadržno raziskovanje sveta onkraj Mississippija, prva
tamkajšnja država je bila Louisiana v letu 1812. Počasi so priseljenci naselili
tudi sicer mehiški Teksas, širjenje vse do Pacifika pa je spodbujala
ideja »jasne usode« (angleško Manifest Destiny). Kongres je po uboju okoli deset
ameriških vojakov razglasil vojno tudi proti Mehiki (ameriško-mehiška vojna),
njen oboroženi odpor pa kaj hitro zatrl. Za simboličnih 15 milijonov dolarjev so
ZDA tako odkupile Teksas, Kalifornijo in Novo Mehiko.

Socialne razlike med severom in jugom države so bile očitne vse od ustanovitve
države dalje – sever je bil usmerjen v manufakturno proizvodnjo in tržno
gospodarstvo, veljala pa je načelna svoboda posameznika; standard je bil višji,
miselnost pa bolj napredna. Na drugi strani je gospodarstvo juga slonelo na
plantažništvu in je bilo bistveno odvisno od mednarodnega trgovanja ter
sužnjelastniškega sistema. Zaslužki posameznikov so bili veliki, medtem ko je
bil gmotni položaj večine slab. Regija je bila vrh vsega politično osamljena,
sužnjelastništvo drugod po svetu s posameznimi izjemami ni bilo več
uveljavljeno.

Ta čas so zaznamovale tudi socialne reforme Andrewa Jacksona, ko je demokracija
postala tako rekoč masovna in ne več v rokah lastniškega sloja. Volilna in druge
pravice so bile sicer še vedno le nedosegljiva želja črncev.

Družbenopolitične razlike so bile z različnimi motivi tajene ali umetno blažene
vse do pricepitve zahodnih ozemelj z Mehiko, ko je prišlo do vprašanja tipa
sistema v teh novih predelih ZDA. Abraham Lincoln, goreč republikanski
privrženec svobodnih črncev, je slavil zmago na predsedniških volitvah 1860 in s
tem sprožil plaz odcepitev južnih držav, ki niso več upale na izboljšanje
okoliščin za svoj družbeni sistem. Še bolj razgrete so postale razmere s
krvavimi civilnimi obračuni v Kansasu.

Vojna se je pričela po odločitvi severa, ki se je postavil v bran ozemeljski
celovitosti Združenih držav. Slednji je imel izrazito materialno prednost,
medtem ko so se oborožene sile juga bojevale na lastnem si teritoriju. Spopadi
so se pričeli pri utrdbi Fort Sumter, ki jo je napadla južna milica. Ob
zaključku vojne je Unija (sever ZDA) beležila 360 tisoč žrtev, medtem ko je na
strani Konfederativnih držav umrlo 260 tisoč vojakov.

Osrednji vzrok je bilo vprašanje suženjstva, a to med vojno ni bilo
izpostavljeno, saj je bil jug primoran računati tudi na nesužnjelastniške belce,
ki bi ne bili pripravljeni bíti vojne za pridržanje pravice do sužnjev, zraven
tega pa je sicer neuspešno računal tudi na podporo Združenega kraljestva in
Francije, ki se za omenjeno pravico takisto ne bi borila. Vojna je povečala moč
centralne vlade in utrdila enotnost ZDA. Jug je bil opustošen, sužnjev ni bilo
več, a je zaradi neučinkovitega reševanja razmer neposredno po vojni ostalo
pereče vprašanje črnske enakopravnosti in ameriško družbo destabilizira tudi
danes.

Po državljanski vojni je znova prišlo do vprašanj gospodarskega izboljšanja ZDA.
V tem okviru so se odvile pospešene migracije prek Mississippija v Veliko
nižavje in Skalno gorovje, kjer so se priseljenci zopet spopadali z domorodci za
kvalitetno zemljo. Do konca 19. stoletja so bile te regije že oblikovane v
zvezne države in vključene v industriirajoče se ZDA.

Pri osvajanju zahoda so nosile izreden pomen železnice; prva takšna pot do
Pacifika se je pričela graditi 1862. leta. Selitve na zahod so spodbudile tudi
zlate mrzlice začenši s kalifornijsko leta 1849. Različne etnične in narodnostne
skupine so se odseljevale proti zahodu v zase značilne regije. Vse to je za
indijance in njihov odpor pomenilo končni udarec – bitka pri Wounded Kneeju leta
1890.

Zadnjih 30 let 19. stoletja je ZDA poneslo na mesto vodilne industrijske sile
sveta. Prednjačila sta zlasti proizvodnja mesa in rudarstvo, poleg tega pa je
bila v razmahu tudi organizacija poslov, kvaliteta vsakdanjega življenja in dela
nasploh. Takšni ekspanziji so bili vzrok obilna naravna bogastva, nove
tehnologije, poceni energija, hiter transport in obilica kapitala ter delovne
sile v obliki množic, ki so v tistem času že imigrirale v Združene države. Novi
postopki dela so pohitrili način proizvodnje, tako je bil pomemben princip
manufaktur. Ko so se podjetniki priučili vodenja gospodarskih aktivnosti prek
velikih geografskih razdalj, se je odprla možnost velikih gospodarskih tvrdk, ki
so že takrat imele nekatere lastnosti korporacij. Slednje - s pripadajočimi
monopolnimi karteli - so se pospešeno razvijale ob koncu 19. stoletja.

Industrijski napredek je močno spremenil življenja Američanov. Gospodarsko
prizorišče so na novo zaznamovale velike in močne korporacije. Pomnožil se je
izvoz in nekoliko tudi uvoz. Razvil se je upravniški sektor. V tem obdobju so
zrasla nova mesta, med njimi najbolj opazna Chicago, Atlanta, Minneapolis,
Dallas idr. Prišlo je do skokovitega razvoja domov in transporta ter dviga
življenjskega standarda. Praktično življenje Američanov pa je postalo
nestabilno, stanje gospodarstva je pričelo orjaško nihati med hiperprodukcijo in
ekonomskimi depresijami. Oblikovale so se velike razlike med revnimi in bogatimi
državljani, tako otroci kot odrasli so delali v nezdravih in sploh nevarnih
tovarniških okoljih brez tehničnih in pravnih zaščit. Industrijska revolucija je
načela nesluteno degradacijo okolja. Korporacije so postale močne in pričele
dirigirati življenje ter zaradi svoje obilne rasti pričele stremeti k razširitvi
ZDA na nova ozemlja oziroma trge.

Epohalen industrijski razvoj ZDA je bolj kot kdajkoli prej privlačil imigrante.
Med letoma 1865 in 1885 so ti na veliko izvirali v Zahodni Evropi (Anglija,
Irska, Nemčija in Skandinavija), medtem ko so po 1880. letih in vse tja do prve
svetovne vojne prednjačile množice iz Južne, Vzhodne in Srednje Evrope (Slovaki
in Judje iz Avstro-Ogrske ter Ruskega cesarstva in Grki, Romuni in Italijani ter
drugi). V zadnjih dveh desetletjih 19. stoletja so priseljenci prebivalstvenemu
številu ZDA tako dodali okoli 9 milijonov, med letoma 1900 in 1914 pa še 13
milijonov. Imigrante so v ZDA napotile zlasti nezavidljive gospodarske razmere v
domovinah. Pot so olajšale hitre parniške prekooceanske linije, ki so dolžino
potovanja skrajšale s treh mesecev na okvirno dva tedna. Imigiranti so se
udomačevali v različnih delih ZDA glede na poreklo: za primer Skandinavci so
bili znani po postavljanju kmetij na srednjem zahodu, medtem ko so se kasnejši
priseljenci gostili v mestih in se v njih zaposlovali kot nekvalificirana
delovna sila. Chicago je leta 1910 zajemal 80 % prebivalcev, ki so bili
imigranti ali njih otroci.

Imigracije in spremembe funkcij mest ZDA začenši z industrijsko revolucijo so
sprožile tudi silovito urbanizacijo. Tako so imela na prelomu stoletja tri
največja mesta New York po 3,5 milijona, Chicago 1,7 milijona in Filadelfija 1,3
milijona prebivalcev.

Vse te socialne spremembe so sprožile reformizem zgodnjega 20. stoletja,
katerega velik promotor je bil Theodore Roosevelt s svojim delom na področju
socialnih pravic idr. S tem v zvezi so bila tudi nekolikšna prizadevanja črncev
ter osvojitev volilne pravice za ženske v štirih zveznih državah do leta 1909.

Že od svoje ustanovitve dalje so Združene države pisale pestro zgodovino širitve
na tuje teritorije: v zgodnjem času države so bile to Louisianski nakup 1803,
ameriško-mehiška vojna in etnično čiščenje med indijanskimi plemeni ter
pripojitev njihovega teritorija. Vedno večji pohlep po širitvi onkraj morja je
bil zato samoumeven.

Glavno gonilo imperialističnih teženj je bila potreba po širjenju trga za
eksplozivno ameriško gospodarstvo. Vse to je do konca 19. stoletja Združene
države vodilo v prikrito ali odkrito kolonizacijo Havajev, Kube, Filipinov in
vzhodne Azije (Kitajska).

Ameriški narod je bil že v začetku preteklega stoletja prepričan, da je kot
velesila primoran po svetu deliti mir in svojo vizijo demokracije. Še bolj
prepričan je bil, da je nujno potrebno zagotavljanje neoviranega mednarodnega
trga, a so bile tovrstne težnje zavite v krinko bolj kot sprva omenjeno
prepričanje. Združene države so v tem duhu dosegle podpis mirovne pogodbe med
Rusijo in Japonsko (rusko-japonska vojna) leta 1905, zaradi lastnih interesov v
zvezi z izgradnjo Panamskega prekopa pa so podprle panamsko revolucijo in
osamosvojitev te države od Kolumbije.

Američani se sprva niso vpletali v evropske spore, a se je takšna izolacija
končala z nemško agresijo na ameriške civilne ladje in nemškim dogovarjanjem z
Mehiko o zavezništvu.

Zahodna fronta v Evropi se je okrepila z dodatnimi nemškimi četami po podpisu
mirovne pogodbe z Rusijo, ko so nemški vojaki lahko zapustili okope na vzhodni
meji. Značilne pozicijske bitke na zahodni fronti so tako postale še dodatno
izčrpljujoče. Tu pa so udarec nasprotniku zadale oborožene sile ZDA, ki so sveže
v Francijo prispele junija 1918 pod poveljstvom Johna. J. Pershinga. Nemške sile
so pričele veliko ofenzivo marca 1918, ko so bile ameriške čete pod francoskim
in angleškim poveljstvom že na položajih. Američani so odbili nemški napad in
septembra 1918 s svojimi zavezniki izvedli protiofenzivo pri Verdunu. Centralne
sile so se tako zaradi ojačanih nasprotnih čet predale 11. novembra 1918. Vojska
ZDA je izgubila le okoli 112 tisoč ljudi, pa še mnogi izmed teh so zgolj
podlegli epidemiji gripe 1918 namesto padca pod sovražnikovim orožjem.

Pomanjkanje moške delovne sile je v ameriške službe spravilo mnogo žensk in
črncev, kar je bila podlaga za kasnejše socialne boje. Vojna je pomenila tudi
rast ameriškega upravnega aparata in državno represijo, ki je botrovala več
politično motiviranim sodnim procesom in obsodbam.

Predsednik ZDA Wilson je za zagotovitev prihodnjega miru predvidel svojih
štirinajst točk, a so bile na Pariški mirovni konferenci razmeroma neupoštevane.
Združene države so prispevale tudi k snovanju Društva narodov, h kateremu pa
zaradi notranjih nesoglasij niso nikoli pristopile in so z Nemčijo leta 1921
podpisale ločeno mirovno pogodbo. Versajska pogodba je slabo rešila povojno
stanje in prva svetovna vojna je postala izhodišče za drugo. Sledeče obdobje pa
je bilo znotraj ZDA čas rdečega strahu zaradi zmage boljševizma v Rusiji.

Prenehanje vojne industrije je zatrlo ekonomijo, a le za zelo kratek čas. Do
leta 1922 je bila produkcija namreč večja kot kdajkoli prej. Nova, vodilna in
prezentančna je bila proizvodnja avtomobilov, med letoma 1916 in 1929 potrojena.
Revolucijo je sprožil fordov model T, ki so ga zaposleni izdelovali po tekočem
traku, vsak izmed njih s svojim specializiranim opravilom, ter tako zagotavljali
sestavo izdelka v 93 minutah. Ta avtomobil s posledično nizko ceno je bil zato
dosegljiv tudi povprečnim ljudem. Povečana mobilnost je že nakazovala trend
odseljevanja urbaniziranega prebivalstva v predmestja, kar je postalo vsesplošna
značilnost časa po drugi svetovni vojni. Razvoju avtomobilske industrije je
sledil tudi razvoj drugih.

Tudi kultura Američanov se je obrnila v smer potrošništva, saj je postala stvar
industrije in ne več amaterskih kulturnikov: to je bila industrija časopisov in
radijskega programa, polnega reklam. Pomemben znanilec takratne kulture so
postale ženske, imenovane flapper. Bile so simbol nove svobode in novih pravic
žensk, a je bila na drugi strani njihova svoboda globoko omejena s številom
potrošniških navad, ki so jih priklepale na usluge in izdelke – poleg uporabe
kozmetike in urejanja pričesk so trošile tudi cigarete. Kultura se je
razbohotila tudi med črnim prebivalstvom, česar krona je bila harlemska
renesansa.

Povojni gospodarski razmah ZDA je dosegel svoj višek leta 1929, leto po
Hooverjevi osvojitvi predsedniškega položaja. Investitorji so v tedanjem času
vlagali ogromne investicije v delnice in te so dosegale vrtoglave cene. Ta
mrzlica pa je povzročila borzni zlom 24. oktobra 1929. Neposredno za tem je
sledilo prenehane trošenja, zmanjšanje produkcije v podjetjih, ukinjanje ugodnih
kreditov – spiralni padec v gospodarsko depresijo se je pričel in nato trajal
skozi vsa trideseta leta.

Brezposelnost v ZDA se je leta 1933 povzpela na 25 %, plače preostalih
zaposlenih pa so globoko padle. Za tretjino se je znižal tudi bruto družbeni
proizvod, do leta 1933 je propadlo čez 5 tisoč bank in prek 85 tisoč podjetij.
Zrasla so barakarska naselja revežev, mladi pa niso več upali na uspešno kariero
in življenje. Z veliko depresijo je sovpadala dolgotrajna suša in degradacija
kmetijskih površin v Velikem nižavju, imenovana Dust Bowl.

Hoover je bil pri reševanju krize neučinkovit in zato nepriljubljen. Leta 1932
je predsedniško funkcijo tako zasedel Franklin D. Roosevelt, ki je v reševanje
krize s svojim programom New Deal aktivno vključil vlado in organiziral javna
dela. New Deal ni končal velike depresije, pač pa je imel daljnosežne učinke pri
vplivu zvezne vlade na življenja državljanov in močno ublažil posledice tega
gospodarskega poloma. Domače razmere so bile postavljene v ozadje z razmahom
druge svetovne vojne.

Spomini iz prve svetovne vojne so pri ameriškem narodu vzbujali močne antipatije
do vključevanja v vihro nove svetovne vojne. Japonski in nemški ekspanzionizem
pa sta po začetku vojne ameriško izolacijo napravila vse manj verjetno. Japonski
napad na ameriško ladijsko oporišče Pearl Harbour in takrat še ameriške Filipine
decembra 1941 je tako sprožil hitro vojno napoved Združenih držav Japonski,
nedolgo zatem pa je vojno proti prvim razglasila Nemčija.

Vojna je doživela svoj vrhunec leta 1944, ko so se Sile osi že umikale. Tako so
Sovjeti po predaji 200 tisoč nemških vojakov pri Stalingradu leta 1943 sile
Tretjega rajha izrinili s svojega ozemlja ter zasedali Vzhodno Evropo. Ostali
zavezniki so na čelu z Dwightom D. Eisenhowerjem pripravljali invazijo na
okupirano Francijo, ki se je zgodila na t. i. dan D, 6. junija 1944 (izkrcanje v
Normandiji). General George S. Patton je oborožene sile kasneje vodil prek
Francije proti Parizu, ta je bil osvobojen 25. avgusta 1944. Zadnji nemški napad
je bil ardenska ofenziva 1944. Zavezniki so vstopili v Nemčijo marca 1945 in s
silami Sovjetske zveze obkolili Berlin ter dosegli predajo sil Tretjega rajha 8.
maja 1945, po moskovskem času 9. maja.

Zlasti za ZDA pa vojna še ni bila končana: zahrbtne kopenske, morske in zračne
bitke Pacifika so še vedno divjale. Japonska vojska je namreč po začetku
agresije na Združenim državam priključena ozemlja osvojila Filipine, Malajski
polotok, nizozemske Vzhodne Indije in Burmo. Junija 1942 je prišlo do preobrata
ob zavezniški zmagi v bitki pri Midwayu in oborožene sile ZDA so izpod Japonske
prevzemale otok po otok ter dokončno strle japonsko mornarico v bitki v Lejtskem
zalivu na Filipinih oktobra 1944. Ker se japonski imperij kljub temu ni vdal, so
ZDA po bridkih izkušnjah z Iwo Jime in Okinawe pričele razmišljati o uporabi
jedrskega orožja. Slednje je z bombardiranjem japonskih Hirošime in Nagasakija
septembra 1945 naposled končalo svetovno vojno.

Iz priprav na vojno je izviralo obsežno ojačanje moči in velikosti državne
uprave, takisto je poskočil zvezni proračun, kar je pomagalo k potrditvi
Združenih držav kot vojaške, gospodarske in politične velesile. Druga svetovna
vojna je bil tudi čas povečanih regulacij države na političnem in gospodarskem
področju, vojna pa je povzročila konec velike depresije z obsežnimi vlaganji
države v vojno gospodarstvo. Na delovnih mestih se je znašlo še več
afroameričanov in žensk, prvi so se v velikem številu preselili na industrijski
sever. Svetovna vojna je bila tudi razlog sumničavosti do japonskih Američanov,
ki so bili v velikih številih pridržani v taboriščih zaledja zahodnih Združenih
držav. Nova tehnološka odkritja svetovne vojne so predrugačila prihodnje
življenje, med drugim so oblikovale osnovo današnji elektroniki.

Za ZDA sta čas po drugi svetovni vojni močno zaznamovali hladna vojna na
področju zunanje politike in hiperpotrošnja na notranji ravni.

Že pred koncem druge svetovne vojne je prihajalo do nepremostljivih nesoglasij
med Zvezo sovjetskih republik in zahodnimi državami z ZDA na čelu. Slednje so
čutile ogroženost zavoljo sovjetskega ekspanzionizma, razhajanja so bila vedno
večja in britanski premier Churchill je marca 1946 prvič govoril o železni
zavesi.

Sovjeti so v tistem času želeli zavarovati svoje geopolitične interese, zaradi
česar so s Turčijo, ki leži na prehodu Črnega v Sredozemsko morje, želeli
sodelovanja, a so si tega z radodarno pomočjo naposled pridobile Združene
države. Trumanova doktrina ali z drugimi besedami podpiranje vsake oblasti, ki
bi ji grozila komunistična revolucija in ki bi se ji ta oblast uprla, je postala
aktivna, ko so z jugoslovanskimi in sovjetskimi silami podprti grški komunisti
grozili s strmoglavljenjem monarhične vlade leta 1947. Takrat revna in
nestabilna Evropa je bila namreč za razvoj socialističnih režimov ploden svet.
To je bil povod za organizacijo še enega programa, Marshallovega načrta, ki je v
zahodne demokratične režime vlil več kot 13 milijard USD za pomoč in v obrambo
proti komunistom. Na to se je Stalin odzval z blokado Berlina, ki je bil tako
kot preostala Nemčija razdeljen na štiri cone, a pomaknjen globoko v sovjetski
del Nemčije.

Zaradi grožnje napada Sovjetske zveze na zahodni blok se je 11 demokracij te
regije združilo v vojaški pakt NATO in v njegovem okviru izdelalo doktrino, po
kateri je napad na članico napad na vse. Nastanek NATO je povzročil tudi
ustanovitev Sveta za vzajemno ekonomsko pomoč v vzhodnem bloku. Kasneje, avgusta
1949, je ZSSR uspešno preizkusila jedrsko bombo in se februarja 1950 povezala v
zavezništvo z novoustanovljeno komunistično Ljudsko republiko Kitajsko. Politika
zadrževanja je tako pridobila nove dimenzije, saj so tudi Rusi nastopili z
grožnjo uporabe atomskega orožja. Truman je nato naročil izdelavo močnejše
vodikove bombe in ob tem tudi povišanje vojaškega proračuna na štirikratno
prejšnjo vrednost ter organizacijo propagande za prepričevanje naroda v potrebo
po oboroževalni tekmi. Merjenje moči je nato potekalo v korejski vojni.

Leta 1958 so Združene države ustanovile vesoljsko agencijo NASA, ki je bila eden
izmed bistvenih akterjev prihajajoče vesoljske tekme. ZDA so nekoliko za
Sovjetsko zvezo januarja 1958 v orbito spustile prvi umetni satelit Explorer 1,
ravno tako za svojimi tekmeci pa še prvega človeka, Johna Glenna.

Hladna vojna je znotraj Združenih držav povzročila živčno protikomunistično
paranojo: prebivalstvo je bilo aktivno pripravljeno na sovjetski jedrski napad,
na prvem mestu levičarski posamezniki in skupine pa so bili izpostavljeni
represiji. Hladna vojna je v ameriški družbi povzročila razprtije, saj je bila
nekoliko bolj zmerna stran prepričana, da je bila sovjetska agresivna politika
le posledica ostrih protikomunističnih potez ZDA. Na drugi strani je vladala
ideja, da je bila sovjetska politika širjenja presilovita in da je bila
posledična hladna vojna neizogibna, saj naj bi se komunizem širil v vse regije z
vakuumom politične moči.

Tako zunanjo politiko kot tudi življenje Američanov v deželi sami je v
šestdesetih letih močno ožigosala vietnamska vojna. ZDA so jo pričele za
preprečitev širjenja komunizma po jugovzhodni Aziji, tja so pošiljali več in več
enot ter se naposled ujeli v zahrbtno džungelsko vojno. Ko so se poraženi
umaknili iz dežele, se je družbeno razpoloženje do vlade zaradi izgubljene vojne
in neposredno zatem še afere Watergate zelo poslabšalo.

John F. Kennedy je hladno vojno negoval dalje v šestdeseta leta: Združene države
so še dalje dovajale pomoč nekomunističnim državam, povečale so število svojih
vojakov in raket, ubadale so se tudi s problematično Kubo. Revolucija v tej
državi in njeno sodelovanje s Sovjetsko zvezo, ki je pripeljalo do skrite
namestitve jedrskih konic na otoku, se je izrazilo v živčnem sporu in
skorajšnjem spopadu obeh svetovnih velesil.

Ameriško gospodarstvo povojnega časa je bilo zopet na nogah. Potrošniki so
zahtevali storitve in izdelke, proizvodnja se je sledeč temu obilno povečala in
odprla množine novih delovnih mest. Tudi Marshallov načrt in njegovo nudenje
obilice novih trgov ter državno zapravljanje za hladno vojno sta blagodejno
vplivala na število delovnih mest. V petdesetih letih je tako 6 % svetovnega
prebivalstva, živečega v ZDA, proizvedlo polovico svetovnih dobrin. Bistvenega
pomena je bil tehnološki napredek. Sicer je bila velika novost večajoči se
storitveni sektor, ki je ob bok množicam delavcev modrega ovratnika postavila
množice delavcev belega ovratnika: širil se je močan srednji razred.

Standard življenja se je neprimerno dvignil in omogočil več in več ljudem
prestop v srednji razred, kamor se jih je po vojni kvalificiralo dve tretjini.
To je bil rezultat medvojnega (vladno odpiranje tovarn itd.) in povojnega
zapravljanja ter odpiranja novih delovnih mest. Leta 1944 je GI Bill of Rights
določil ugodnosti za veterane, med temi tudi pomoč v času iskanja službe in
ugodna posojila za hiše.

Čas je zato zaznamovala suburbanizacija, pojav, ko se je v petdesetih letih od
13 milijonov novih hiš zgradilo 85 % teh v predmestjih, s čimer so mesta
pridobila velike obroče spalnih naselij. Še en pomemben družbeni pojav je bilo
drastično povečanje rojstev oziroma baby boom, ki je populacijo ZDA med letoma
1946 in 1964 povečal za 76 milijonov v Ameriki rojenih prebivalcev. Navkljub
vsemu pa je do konca petdesetih let 20. stoletja pod pragom revščine še vedno
živelo 20 milijonov deprivilegiranih Američanov.

Afera Watergate, kjer je šlo za nepošteno dejavnost najvišjih državnih uradnikov
s predsednikom na čelu, pa tudi za njegovo laganje pod prisego, je vodila do
odstopa predsednika Nixona, pomenila pa je globok padec narodovega zaupanja
oblastem.

Šestdeseta leta preteklega stoletja so bila v ZDA obdobje liberalnih reform in
družbenih gibanj.

Konvergenca dejavnosti za pravice črncev je nastopila prav v 60. letih, času
maršev, bojkotov, neupoštevanja segregacije in diskriminacije. Odvilo se je več
mirnih (Martin Luther King) in nasilnih protestov (Malcolm X) ter manifestacije
različnih vrst. Že od 1961. leta dalje se je delalo na registracijah
afroameričanov v volilni sistem, ukinjeni so bili namreč testi pismenosti in
volilni davki ter tako omogočena volilna udeležba trikrat toliko črnim ljudem.

Svoje pravice so zahtevali tudi ameriški staroselci, katerih dejavnost je znana
kot Red Power. Mehiški priseljenci pa so se za udejanjenje svojih želja borili
pod vodstvom Césarja Cháveza, predsednika United Farm Workers Organizing
Committee.

Ženske so se pridružile reformam ameriške družbe in organizirale vse vrste
odpora proti spolni diskriminaciji. Ženske so zasedale vse več sektorjev dela,
njihovo gibanje šestdesetih let pa je pustilo pomembno pravno dediščino.

Generacija baby booma je odrasla in se znašla v visokošolskem sistemu ter
njegovih kampusih, kjer je bila koncentrirana in imela svobodo razmišljanja ter
razpravljanja o zdravju svoje družbe. Iz obdobja so zlasti znani hipiji, ki so
zavračali materializem, kritizirali oblast, živeli v komunah, poslušali rock
glasbo in imeli liberalna stališča do spolnosti in drog. Zaznamovani so bili s
svojim stilom oblačenja in vedenja ter protestiranjem. Avgusta 1969 je
hipijevska subkultura dosegla svoj višek s festivalom Woodstock. Drugi del
mladinskega gibanja so predstavljali študentje, ki so v tem desetletju
ustanovili Students for a Democratic Society (SDS). Ta je pod taktirko Toma
Haydena spisala izjavo The Port Huron Statement, ki je zahtevala več demokracije
(ne le demokracija v elitnih krogih), grajala ameriško usmerjenost v karierizem,
materializem, militantno zunanjepolitično razpoloženje ZDA in rasizem. V SDS je
bilo vključenih več kot 100 tisoč mladih. Ti protesti so imeli močan vpliv na
takratno in nadaljnjo družbo ZDA, pa tudi drugih držav Zahoda, kjer je
študentsko gibanje v istem obdobju ravno tako pokazalo svojo moč.

Šestdeseta leta so bila tudi obdobje vnovič zbujenih skrbi za okolje in začetkov
moderne naravovarstvene misli.

Bistveni dogodki za ZDA v zadnji četrtini 20. stoletja so bili konec hladne
vojne, zaton industrijskega sektorja ter pojav globalne ekonomije in politike.

Reagan je zopet pričel s pogrevanjem hladne vojne ter oboroževalno tekmo.
Sovjetsko zvezo je označil za zlobni imperij, prek agencije CIA pa podprl
protikomuniste v Salvadorju ter v Nikaragvi organiziral in financiral gverilsko
vojsko. Njegova ideja je bil tudi program Strategic Defense Initiative, bolj
znan kot vojna zvezd. Nedolgo zatem pa je prišlo do serije revolucij, v katerih
so komunisti v letih 1989 in 1990 izgubili moč v ZSSR ter kontrolo nad svojim
blokom, ki je razpadel na množico samostojnih držav. Razpad vzhodnega bloka je
močno spremenil svetovno politiko. Reagan se je večkrat srečal z Gorbačovom in
sklenil kulturno ter znanstveno sodelovanje, zmanjšanje oborožitve ter umik
raket iz Evrope. Ameriški kapital je nato preplavil Vzhodno Evropo, kjer so se
kapitalistične družbene ureditve že nameščale globoko v nova okolja.

George H. W. Bush je zaradi tamkajšnjih zapletov med Irakom in Kuvajtom v regijo
poslal sprva bombe, nato pa še čete. Te so porazile iraško vojsko, a so se
umaknile, preden bi dosegle padec Huseinovega režima. Od takrat do najnovejše
iraške vojne je imel Irak stalne težave s svojo ekonomijo, politiko in
Združenimi državami.

Oborožene sile ZDA so zatem posredovale v Jugoslaviji, ki se je soočala s
krvavimi nasledstvenimi vojnami. Marca 1999 je zveza NATO pod ameriško pobudo
bombardirala Srbijo in Kosovo, kasneje pa so tega zasedle mednarodne enote
Združenih narodov.

Združene države so bile tudi v tem času prepričane, da se težave svetovnih
narodov tičejo tudi njih, zato so se na svoj način pričele lotevati tudi prepada
med revnim in bogatim svetom, ki je in še zija med industrijskimi državami
Zahoda ter nerazvitimi državami tretjega sveta. Tudi še danes se problema
lotevajo s političnim ali v primeru sile vojaških posredovanjem, saj je 80 %
Američanov prepričanih, da njihova vojaška prisotnost po svetu vzpostavlja mir
in stabilnost. Ker nevarnosti po koncu hladne vojne v Sovjetski zvezi ni bilo
več, so jo Združene države našle drugje, tokrat predvsem v diktatorskih ali
nestabilnih državah in izmikljivem pojmu terorizma.

V zadnji četrtini stoletja je močno zamiral industrijski sektor dela, medtem ko
so obilen razcvet doživele storitvene dejavnosti. Združene države so uveljavile
močan vpliv na razširjenem kapitalističnem mednarodnem trgu, s tega področja je
pomemben premik produkcijskih sredstev v manj razvite države oziroma
outsourcing. Mednarodna trgovina je bila dodatno pospešena z internacionalnimi
trgovskimi povezavami, tj. za ZDA pomembnim sporazumom NAFTA in svetovno vplivno
organizacijo WTO. Vse to so bila znamenja vsesplošne globalizacije.

V poznem 20. stoletju in danes je za ZDA aktualen močan val imigrantov iz
Latinske Amerike.

Tudi v 21. stoletje so Združene države vstopile kot edina svetovna velesila,
katere ekonomija je cvetela. Kmalu je narod dobil zaušnico z dejanji
mednarodnega terorizma, ki je bil bodisi posredno sprovociran s strani ameriške
politike bodisi izveden z njeno pomočjo. To je bila podlaga za sveže represivne
zakone in bolj agresivno zunanjo politiko.

George W. Bush je z izrazito konservativnimi stališči osvojil sporno zmago na
volitvah leta 2000. Sledilo je obdobje gospodarskega zatona. Bush je z agresivno
politiko državne varnosti in boja proti terorizmu zmagal tudi na volitvah 2004.

Ugrabljena potniška letala so 11. septembra 2001 napadla civilne cilje v
vzhodnem delu Združenih držav (teroristični napadi 11. septembra 2001). Vlada je
za izvajalca tega največjega napada na ZDA po japonskem bombardiranju Havajev v
drugi svetovni vojni označila islamsko fundamentalistično organizacijo Al Kaida,
ki sicer nikoli ni prevzela odgovornosti za napade. Sicer naj bi bila ta
odgovorna tudi za napade na več ameriških ciljev po Bližnjem vzhodu v preteklih
letih. Sledil je vojaški napad na Afganistan v poznem letu 2001 in dve leti
kasneje še invazija na Irak. Razmere zaradi lokalnega partizanskega odpora niso
bile stabilizirane, boj z močnimi elementi državljanske vojne se je leta 2007
tako še nadaljeval, medtem ko je vlada ZDA že globoko razmišljala o možnih
učinkovitih rešitvah nezavidljivih razmer.

Politični in upravni sistem Združenih držav temeljita na osnovnih načelih
predstavniške demokracije. Po takšnem sistemu državljani volijo svoje politične
predstavnike, ki s tem pridobijo pooblastilo za upravljanje države. To je način,
po katerem naj bi oblast skrbela za uveljavljanje skupnih interesov državljanov,
ki so ga predvsem na osnovi ustave vzpostavili ustanovitelji ZDA proti koncu 18.
stoletja.

Upravna metropola države je Washington, D.C., kjer je najti vse sedeže treh vej
oblasti, tako kongresni dom in Belo hišo ter poslopje vrhovnega sodišča ZDA.
Notranja ureditev Združenih držav pa temelji na delitvi na zvezne države z
razmeroma visoko stopnjo avtonomije, kar procese odločanja razpršuje prek
celotnega ozemlja ZDA po glavnih mestih zveznih držav.

Pomemben segment je zunanja politika. Združene države so namreč iz hladne vojne
izšle kot edina preostala svetovna velesila, ki v večji meri kot katera koli
druga država uveljavlja svoj politični, pa tudi gospodarski in kulturni vpliv po
svetu. Eden instrumentov izvajanja te politike so tudi oborožene sile ZDA,
najdražja in številčno druga največja tovrstna organizacija sveta.

Vodstvo Združenih držav naj bi se tako držalo filozofskih načel, da je država
vladavina ljudstva, ki je za razliko od primerov monarhičnih oblasti (slednje so
svojo avtoriteto utemeljevale z božjim poslanstvom) vir avtoritete teh. Tako je
predstavniška oblast moč na podlagi predstavljanja ljudi, ki vsak zase volijo te
svoje predstavnike. Uravnoteženje oblasti z delitvijo na posamezne veje naj bi
preprečevalo zlorabo oblasti, saj ima vsaka izmed njih pristojnost in moč
nadzorovanja druge: predsednik republike je zmožen na zakone kongresa vložiti
veto, ob utemeljitvi na podlagi ustave pa jih lahko razveljavi tudi sodišče; na
drugi strani lahko kongres ob veliki večini spremeni ustavo. Federalizem oziroma
razslojevanje oblastniške moči na zveznem in državnih nivojih pa je mišljen kot
orodje za boljše prilagajanje političnega upravljanja lokalnim okoljem.

Oblastniška telesa Združenih držav se opirajo na ustavo ZDA, ki je temeljni
zakonski dokument. Ta ustava naj bi bila po nekaterih pojmovanjih najstarejša
listina z neprekinjeno uporabo, ki definira oblast. Sprejeta je bila neposredno
po ameriški revoluciji na Ustavni konvenciji leta 1787 ter postala veljavna leto
kasneje, zatem, ko jo je ratificiralo prvih devet nekdanjih britanskih kolonij.
Ima sedem osnovnih točk ter 27 amandmajev oziroma dopolnil. Listina je bila
spisana z namenom jasnega določanja pravic in dolžnosti vzpostavljajoče se
oblasti ter preprečevanja zlorab političe moči. Pred ustavo je bila uprava
države odgovorna točkam konfederacije, te so zvezni oblasti podeljevale
neprimerno manj oblasti.

Zakonodajno oblast države uteleša kongres Združenih držav. Ta je po ustavi
razdeljen na dva doma, in sicer predstavniški dom ter senat. Kongres je bil
sprva mišljen kot dominantno področje oblasti, ki pa bi bilo ravno tako pod
nadzorom drugih veja.

Kongres s svojimi 435 člani izpeljuje zakonodajne postopke, napoveduje vojne,
skrbi za narodno obrambo, financira zvezne programe, nadzoruje davke, vodi
postopke proti državnim uradnikom idr. Senat ima močnejšo nadzorno funkcijo.

Izvršilna komponenta oblasti v Združenih državah je na predsedniku države
oziroma njegovem kabinetu. Predsednik in podpredsednik ZDA sta tudi edina
uradnika, ki ju lahko neposredno volijo vsi državljani. Zakone sicer sprejema
zakonodajna oblast, predsednik pa jih je dolžan izpolnjevati, a jih ta tudi
večinoma predlaga in lahko na njih izreka veto. Predsednik kot glava države in
njegova politika sta bistvena pri mednarodnih odnosih in je tako de iure najbolj
pomembna oseba v politično, gospodarsko in vojaško najmočnejši državi sveta, kot
taka pa ena najbolj vplivnih oseb v svetovni politiki. Na moč predsednika je
mogoče sklepati tudi po dejstvu, da imenuje svoj kabinet in ambasadorje ter
osebje Bele hiše, skupno več od 3 tisoč uradnikov.

Osnovne zadolžitve te predsedniške funkcije so predlaganje zakonov in nekaterih
drugih zadev, o katerih nato odloča zakonodajna oblast, tako tudi zveznega
proračuna; vodenje zunanje politike in poveljevanje oboroženim silam, pogajanje
in podpisovanje mednarodnih pogodb ter zavezništev; nenazadnje je predsednik ZDA
simbol države.

Najvišji organ s področja sodne oblasti v državi je vrhovno sodišče ZDA. Vodi ga
9 vrhovnih sodnikov, ki jih na mesto postavi predsednik in potrdi senat. Osnovna
naloga vrhovnega sodišča je preverjanje skladnosti zakonov z ustavo. Ta pravica
je bila v politični sprva vprašljiva, a jo je utemeljil in utrdil vrhovni sodnik
John Marshall. Možnost razsojanja o ustavnosti zakonov sicer deluje bolj kot
preventivna grožnja njih snovalcem, od ustanovitve države do leta 1998 je bilo
tako preklicanih le 127 zakonov. Vrhovno sodišče pa nastopa tudi kot najvišje
stopenjsko sodišče v primeru drugih pravd, a na njegov nivo prispe le malo teh.

Volitve potekajo na redne presledke: predsedniške volitve se odvijejo vsaka
štiri leta, na dve leti smo priča kongresnim volitvam, medtem ko čas lokalnih
volitev često sovpada z nacionalnimi predsedniškimi. Ti in oni lokalni
referendumi so organizirani po potrebi.

Meje volilnih okrajev zarišejo državne zakonodaje, s čimer je moč manipulirati
in vplivati na izid volitev. Na to se nanaša angleški izraz gerrymandering,
izhajajoč iz 19. stoletja in imena massachusettskega guvernerja Elbridgea
Gerryja, ki je v en volilni okraj (imel je obliko salamandra) zajel vse svoje
nasprotnike in si s tem v njem praktično zagotovil velik poraz, a zmago v vseh
preostalih okrajih. Strateško načrtovanje okrajev se dogaja še danes v povezavi
z bodisi preprečevanjem bodisi zagotavljanjem enakomerne razporejenosti
predstavnikov družbenih skupin v vzvodih oblasti – tako npr. v primerne okraje
zajamejo črnsko prebivalstvo in povišajo verjetnost izvolitve njihovega
predstavnika.

Politične stranke v državi so bistveni del volitev in političnega sistema, te
namreč rekrutirajo svoje kandidate in pišejo politične programe. V Združenih
državah se je zavoljo večinskega volilnega sistema, v katerem elektorski kolegij
nakloni vse glasove najbolj priljubljenemu kandidatu svoje zvezne države,
izrazito uveljavil dvostrankarski sistem. Pred tem, ob ustanovitvi republike, so
bili snovalci države nenaklonjeni političnim strankam. Te so kasneje že z
zgodnjim 19. stoletjem pridobile na svoji veljavi, od sredine 19. stoletja dalje
pa se na oblasti izmenjujeta takrat ustanovljena republikanska in starejša
demokratska stranka.

Demokrati so tvorci najstarejše politične stranke v državi, ki je izšla iz
Jeffersonove koalicije konca 18. stoletja, nasprotujoče načinu vladanja Georgea
Washingtona. Sprva je bilo njeno ime Demokratsko-republikanska stranka, a je
kasneje razpadla na dva dela, ohranil pa se je le eden, in sicer demokratska
stranka ZDA. V današnji politični kulturi je ta splošno označena za
levosredinsko in kot tako vdano socialno liberalnim in drugače naprednim
idealom. Njen rival je republikanska stranka oziroma Grand Old Party, aktivna od
sredine 19. stoletja. V tistem času je bila napravljena iz politikov, ki so
nasprotovali suženjstvu in kasneje tudi vodili državljansko vojno (Abraham
Lincoln). Njen idejni sistem se je s časom preobrazil in vzpostavil
desnosredinske oziroma družbeno konservativne in ekonomsko liberalne smernice.

Upravnemu sistemu države in njegovim sicer razmeroma avtonomnim enotam oziroma
podenotam načeluje zvezna oblast. Pod to svojo notranjo suverenost prakticira 50
zveznih držav (izvirno state, 4 izmed njih pa se imenujejo commonwealth, kar na
praktične zadeve nima vpliva), te pa so dalje deljene na okrožja (v 48 državah
izvirno county, medtem ko upravni sistem Aljaske uporablja ime samoupravno mesto
oziroma izvirno borough ter sistem Louisiane ime župnija oziroma izvirno
parish).

Poseben status ima zvezno ozemlje District of Columbia, ki vključuje Washington,
D.C. kot prestolnico Združenih držav. Zvezno okrožje ne premore svojih
zastopnikov v kongresu, a ima svoj elektorski kolegij za udeležbo na volitvah
predsednika države.

Delno avtonomen status imajo še indijanski rezervati ter prekomorske odvisne
politične entitete, razdeljene na priključena (izvirno incorporated territory,
ki je lastnina ZDA) in nepriključena ozemlja (izvirno unincorporated territory),
slednja v različnih primerih imenovana possession, overseas territory ali
commonwealth. Ta odvisna ozemlja so lahko bodisi organizirana (lastna vlada po
temeljnem zakonu ZDA) bodisi neorganizirana (ozemlja brez lastne vlade). Od
1959. leta dalje je priključen teritorij le Palmyra Atoll v Tihem oceanu, a
Združene države nadzorujejo več organiziranih in neorganiziranih nepriključenih
ozemelj.

Zunanjo politiko zgodnje ameriške države je zaznamoval izolacionizem,
manifestiran v Monroejevi doktrini avtonomije Amerik. Tudi oče naroda George
Washington se je zavzemal za sklepanje najmanjšega možnega števila zavezništev,
kar pa seveda ni izključevalo nasilnega ali diplomatskega pridobivanja novih
ozemelj ter trgovanja s trgi onkraj meja države. Tudi na pričetek obeh svetovnih
vojn se Združene države v duhu izolacionizma niso odzivale. Šele čas po 2.
svetovni vojni, namreč hladna vojna, je ZDA resnično postavil na mesto svetovne
velesile in uvedel tudi neizmeren politični, gospodarski in kulturni vpliv te
države na svet. Seveda pa se je zunanja politika ZDA izražala že v njihovi
stalni vpletenosti v vojaške posege po svetu ter zbiranju kolonij od konca 19.
stoletja dalje.

Za svetovni kulturni Združenih držav je bistvenega pomena tamkajšnja kulturna
industrija in njen izvoz. Najpomembnejšo vlogo pri političnem vplivu na tujino
pa ima izvršilna veja oblasti oziroma predsednik ter njegovo ministrstvo za
zunanje zadeve (izvirno Department of State). Predsednik namreč poseduje moč
podpisovanja zavezništev, upravljanja z vojsko ter izpeljevanja odločnih in
hitrih zunanjepolitičnih odločitev. Nanj nekoliko vplivata komite senata za
zunanje zadeve ter celoten kongres s svojim odločanjem o financah in uporabi
vojaške sile, pa tudi javno mnenje, ki pridobi moč odločanja na naslednjih
volitvah. Združene države Amerike svoje zunanjepolitične interese uveljavljajo
tudi z veliko pomočjo mednarodnih organizacij, kjer so predstavniki ZDA
mnogokrat v dominantnem položaju. Še en, razmeroma priljubljen instrument tkanja
mednarodnih odnosov, ko propadejo diplomatski in gospodarski poskusi, so
oborožene sile ZDA.

Oborožene sile Združenih držav so po številu pripadnikov druga največja vojaška
sila ZDA za Kitajsko, a je še bolj zgovoren podatek o njenem proračunu: konec
90. let so oborožene sile potrošile 250 milijard dolarjev vsako leto in po
mednarodnih terorističnih napadih leta 2001 povišale svoj letni proračun na 553
milijard leta 2007; znesek se stalno povečuje in po proračunu za vojaške namene
postavlja Združene države daleč na prvo mesto, zapravijo namreč malone dvakrat
toliko denarja kot vse članice Evropske unije za oborožene sile skupaj.

Ekonomija ZDA je tržne narave, a se od pristnega tržnega gospodarstva loči po
vpetosti oblasti vanj. Državna ekonomija Združenih držav je s svojega 13,24
trilijona ameriških dolarjev bruto družbenega proizvoda največji znani
gospodarski sistem v zgodovini človeštva, v katerem 5 odstotkov svetovnega
prebivalstva ustvari okoli petino svetovnega gospodarskega proizvoda. Posledica
tega visokega števila je eden najvišjih materialnih standardov na svetu v
preteklem stoletju, ki ga uživajo prebivalci Združenih držav. Danes pa nekatere
gospodarsko visoko razvite države v nivoju življenjskega standarda tekmujejo z
ZDA. Gospodarstvo ZDA se je v preteklem stoletju in tudi še danes napaja iz
tehnološkega napredka, poslovnih investicij in vedno večje izobraženosti ter
usposobljenosti kadra.

Tudi to najmočnejše gospodarstvo sveta pa se kot živ sistem nenehno ubada z
izzivi sprememb in novih okoliščin. Že danes, zlasti pa to velja za prihodnost,
na gospodarstvo vpliva starajoče se prebivalstvo: stroški pokojnin in drugih
zadev, ki se tičejo ostarelega prebivalstva, obremenjujejo in bodo še bolj
obremenjevali gospodarstvo, kar bo med drugim vodilo bodisi do večjih davkov za
pokojninske sklade bodisi do manjših pokojnin in drugih izdatkov, kar bo v
vsakem primeru negativno vplivalo na priljubljenost politike.

Drug izziv je večajoča se mednarodna konkurenca, ki jo je uvedel razmah
mednarodnega trgovanja. Svoje bo prispevalo že dejstvo, da se število svetovnega
prebivalstva veča hitreje kot število prebivalstva ZDA. V obziru pa je med
ostalim treba imeti še razpad Zveze sovjetskih socialističnih republik, ki je
odprl ogromne nove trge, a na drugi strani tudi mnogo nestabilnih gospodarstev
in političnih sistemov, ki v svetu globalnega takisto pretresajo gospodarstvo
Združenih držav. Še en predmet potencialnih skrbi so tudi resni tekmeci na
mednarodnem tržnem prizorišču, kakršni sta Evropska unija – slednja ima v
seštevku večji BDP od ZDA – in Kitajska.

Aktualne so tudi nikoli prej tako hitre tehnološke spremembe oziroma napredek,
pa morebitna energetska nezadostnost. Slednja je povezana s čedalje bolj ostrim
soočenjem dveh nasprotujočih si ideologij: prosti razvoj gospodarstva na eni
strani in ekologija oziroma varovanje okolja na drugi.

Liberalno usmerjeno ameriško gospodarstvo se sooča še s poglabljajočim se
prepadom med bogatimi in revnimi pripadniki družbe: najrevnejši prejmejo manjši
in manjši delež skupnih dohodkov. Temu botruje velik (večji) pomen izobrazbe, ki
je v ZDA stvar finančnih zmogljivosti posameznikov; dotok neizobraženih
emigrantov, ki sestavljajo obsežen krog poceni delovne sile in povzročajo nizko
ali ničelno rast plač najslabše plačanih delovnih mest; nato pa še skopa
socialna podpora, ki jo prekaša večina drugih tovrstnih sistemov v preostalih
razvitih deželah sveta.

Gospodarski sistem je vsota mnogih ljudi in organizacij – posamezniki,
gospodarske in delavske organizacije, socialne institucije – in dejavnikov – med
drugim zakoni in regulacije. Tudi neprofitne organizacije, kakršne so javne
šole, so del gospodarstva, saj tako kot profitne ustanove zagotavljajo določene
usluge ali dobrine. V gospodarski sistem sodijo tudi trgi. Profitabilne izdelke
in usluge naj bi zagotavljali privatniki, država pa igra vlogo varuha tistih
gospodarskih dejavnosti, ki so z vidika dobička nesmiselne, jih privatni sektor
zaradi drugih razlogov ne priskrbuje ali pa so nacionalnega pomena: obramba,
socialni sistem, državna prometna omrežja itd. Pomembna lastnost proizvodnje v
ZDA in drugih razvitih državah je visoka mera specializacije. To je rezultat
miselnosti, po kateri državljani namesto žrtovanja časa za izdelavo želenih
izdelkov raje žrtvujejo denar za njih nakup.

Gospodarske dejavnosti napajajo štirje poglavitni elementi: naravni viri,
delovna sila, kapital in podjetništvo.

Naravni viri so lahko uporabljeni za izdelavo dobrin. Zlasti v tradicionalnejših
sistemih ti predstavljajo skoraj celoten delež ekonomije, bistvenega pomena pa
so tudi danes. Združene države na svojem ozemlju premorejo obilico naravnih
bogastev, kar pomeni velike površine rodovitne prsti, mnoge kilometre obal z
ribami, obsežne gozdove in rudninska nahajališča.

V Združenih državah je leta 2006 delovno silo – tj. vsi državljani, starejši od
16 let, ki so bodisi zaposleni bodisi preteklih 30 dni aktivno iščejo zaposlitev
– sestavljalo 151,4 milijona ljudi. Ti ljudje ustvarjajo trg delovne sile, na
katerem so cene takisto določene na podlagi razmerja med ponudbo in
povpraševanjem – bolj so cenjeni redki, praviloma bolj učeni delavci, tisti bolj
pogosto razpoložljivi in navadno slabo izobraženi pa manj.

Brezposelnost se pojavlja takisto v gospodarstvu Združenih držav. Stopnja
frikcijske brezposelnosti je nezanemarljiva – a tudi ne razlog za resnejšo skrb
– predvsem zavoljo visoke mobilnosti prebivalstva, ki pogosto menja delovna
mesta. Ciklična brezposelnost je kot značilnost obdobij gospodarske depresije in
recesije v 20. stoletju dvakrat dosegla skrb vzbujajočo stopnjo, in sicer prvič
v obdobju velike depresije leta 1933 s 25 % brezposelne delovne sile ter drugič
v recesiji 1982-1983, malone 10 %. Strukturna brezposelnost je ravno tako stalen
pojav, ob premajhnem povpraševanju po določenih kadrih; značilna je za čas, ko
so se ameriška podjetja pospešeno selila v države s cenejšimi produkcijskimi
sredstvi. Stopnja nezaposlenosti izrazito niha tudi med skupinami različno
izobraženih delavcev: leta 1998 je brez službe živel 7,1 odstotek nematuriranih
delavcev in le 1,8 % diplomantov. Tudi to je eden izmed razlogov premoženjskih
razlik in razlik v dohodkih med revnimi in bogatimi Združenih držav. Vrhnjih 20
odstotkov gospodinjstev po premoženju v državi je svoj delež skupnih narodnih
dohodkov povečalo z 42,2 % leta 1948 na 47,3 % leta 1998, medtem ko se je
dohodek spodnje petine v istem obdobju zmanjšal s 4,9 % na 4,2 %.

Kapital predstavljajo vsi objekti, infrastruktura in oprema, ki jih gospodarstvo
uporablja za izdelavo dobrin oziroma nudenje storitev. Ves kapital Združenih
držav je po ocenah konec 20. stoletja znašal več od 11 trilijonov ameriških
dolarjev; od tega je polovico vrednosti zavzemala oprema, drugo polovico pa
objekti oziroma infrastruktura.

Kljub temu da je gospodarski sistem ZDA v osnovi podvržen zakonom prostega trga,
država prevzema nekatere pomembne vloge. Tako sprejema in uveljavlja zakone o
lastnini in kakovostne (varnostne, zdravstvene idr.) standarde, preprečuje
neprimerne ekonomske aktivnosti, skrbi za oborožene sile in druge zadeve
strateškega pomena, pa tudi za javno pomoč socialno in drugače šibkim
državljanom. Zraven tega se njena vpletenost v gospodarstvo izraža v
proizvajanju izdelkov in nudenju uslug, ki jih tržna ekonomija zavoljo
nedobičkonosnosti ne zagotavlja, pa so kljub temu bistvenega pomena za narod in
državo: državne ceste, cepljenje proti nalezljivim boleznim, osnovno šolanje
itd. Na drugi strani takšnih regulacijskih dejavnosti pa zmanjšuje produkcijo
nekaterih izdelkov ali uslug (za primer alkohol) ali pa prepoveduje trgovino (v
sodobnih ZDA je prepovedana trgovina z volilnimi glasovi ali sužnji). Nenazadnje
pa je država ekonomsko pomembna zaradi svoje družbene oblasti, s katero je moč
jasno definirati lastnino in pravila poslovanja ter stabilizirati finance.

Skoraj vse svetovne države so v sodobnem svetu tako ali drugače izrazito
povezane v mednarodno skupnost in od nje tudi odvisne. Ta odvisnost se nanaša
bodisi na politično dogajanje v tretji državi bodisi, in vedno krepkeje, na
gospodarska dogajanja. Združene države s tega vidika prednjačijo ter zlasti v
zadnjih letih slonijo na večjem in večjem izvozu oziroma uvozu. Njegova vrednost
v letu 1959 je znašala 9 % državnega BDP in se je do leta 2004 stopnjevala na
25 %, s čimer je bil ta sektor najhitreje rastoča gospodarska panoga v ameriški
ekonomiji. Največji trgovski partnerji Združenih držav so Kanada, Mehika,
Kitajska, Japonska itn. ZDA pa imajo še velike ekonomske interese na področju
Daljne Azije, Bližnjega in Srednjega vzhoda, pa tudi Latinske Amerike. Politika
izolacionizma, po kateri so bile Združene države znane skozi stoletja svojega
razvoja, je danes tako že davno pozabljena preteklost.

Združene države so kot zavezane prosti trgovini med državami prednjačile pri
ustanavljanju Mednarodnega denarnega sklada leta 1944, v približno istem času je
isti nazor promoviral tudi Marshallov načrt. Že leta 1947 je bil sprejet
pomemben Splošni sporazum o carinah in trgovini (angleško General Agreement on
Tariffs and Trade, GATT), ki je v prihodnjih pet desetletjih čistil carinske
ovire. 1995. leta je funkcije GATT prevzela danes gospodarsko svetovno pomembna
Svetovna trgovinska organizacija.

Na regionalni ravni je pomemben Severnoameriški sporazum o prosti trgovini
(angleško North American Free Trade Agreement, NAFTA), ki so ga leta 1992
podpisale Kanada, Združene države in Mehika. Številke govorijo o prednostih za
vse tri države, a naj bi imel dotični sporazum negativne socialne posledice
zlasti v manj razviti Mehiki.

Denar se v Združenih država danes nahaja v dveh glavnih oblikah: gotovini in
čekih, vezanih na bančne račune. Obilico denarja tako predstavljajo le številke,
ki jih ljudje prejmejo na svoj tekoči račun in jih zatem s čeki ali
karticami »izbrišejo« s svojega računa.

Ameriški dolar je bil pred časom, tako kot večina drugih valut, vezan na
določeno količino srebra oziroma zlata in bil s tem vedno zamenljiv za zlato.
Papirnati denar je tako služil le kot primerno sredstvo za zamenjavo, saj je
bila njega nošnja enostavna stvar. S časom pa je bilo ugotovljeno, da je
hranjenje razsežnih količin dragocenih kovin, s katerimi je bilo mogoče
zamenjati papirnate nadomestke, zahtevno in drago, sploh pa je bil zahteven
postopek prenosa teh dragocenosti v inozemstvo ob mednarodnih poslih. Združene
države so leta 1971 zato ukinile plačevanje za ameriški dolar z zlatom, tj.
sistem, znan kot zlati standard. Ameriški dolar je dandanes vezan le še na
količino dobrin in storitev, s katero je lahko zamenjan (kupna moč), ta pa se
spreminja.

Inflacija je neugoden vpliv, ki ga regulacijski vzvodi gospodarstva skušajo
zajeziti. Za to posvečena ustanova v ZDA je sistem zveznih rezerv oziroma banka
zveznih rezerv, ki je centralna banka države. Sistem je pristojen za narekanje
bankam glede zadrževanja financ v rezervah – niti komercialne banke namreč ne
morejo v vsakem trenutku razpolagati z vsemi svojimi financami, del njih je
shranjen v sistemu zveznih rezerv in po tem vzorcu uravnava količino denarja v
obtoku. Ta sistem je tudi bankir državne uprave, četudi država ni njegov
lastnik. Zvezne rezerve so odgovorne tudi za naročila izdajanja bankovcev in
kovancev, ki jih posredujejo ministrstvu za finance (angleško Department of the
Treasury). Sistem zveznih rezerv je sestavljen iz 12 regionalnih bank.

V strukturi gospodarskih sektorjev je prišlo še zlasti v 20. stoletju do množice
sprememb. V prvi polovici stoletja so se s podeželja v urbana okolja selile
številčne množice, ki so se zaposlile v produkcijskem (industrijskem) sektorju.
V njegovi drugi polovici pa se je izjemno povečalo povpraševanje po storitvenih
dejavnostih in tehnoloških presežkih, kar je velik del gospodarstva usmerilo v
storitveni sektor. Potrošniki so zaradi dobrih gospodarskih priložnosti in
dohodkov po drugi svetovni vojni imeli veliko kupno moč, ki so jo želeli
uporabiti tudi za nebistvene produkte. V nebo pa je šla tudi vrednost
mednarodnega trgovanja.

Velikost države v primeru ZDA pomeni tudi obilico naravnih virov. Država na
mnogih koncih premore rodovitno zemljo, katere kultivirane površine prekrivajo
19 % celotnega površja ZDA – dejstvo, ki državo postavlja za agrikulturno
najbolj bogat narod: Združene države so prve na svetu po pridelku koruze, soje,
sorga, pa druge po pridelku pšenice, ovsa, citrusov in tobaka. V okviru gojenja
domačih živali obstaja mnogo živinorejskih in svinjerejskih dejavnosti. Izjemen
pomen je kmetovanje imelo v preteklem ekonomskem razvoju ZDA, po 30. letih
minulega stoletja pa je sektor rapidno izgubljal delavce.

Združene države so vodilna izdelovalka fosfatov (gnojila), na drugem mestu pa po
pridobivanju zlata, srebra, bakra, svinca, naravnega plina in premoga. Tudi
molibden in žveplo sta pomembna industrijska minerala. Mnogo teh je najti v
zahodnih zveznih državah. Rudarska dejavnost v današnjem času zastopa manj od
2 % nacionalnega BDP, a je bila v preteklosti izjemnega pomena za industrijski
razvoj države in še danes s sicer malim deležom bistveno prispeva h gospodarstvu
(energetiko kot nepogrešljiv del gospodarstva napajajo ravno industrijski
minerali). Nafta je bistven sredstvo za veliko mobilnost prebivalcev ZDA, zato
država zaradi velike porabe že dolgo ni več odvisna le od lastnih zalog.

Samostojno največji delež svetovnega lesa pridobijo v Združenih državah. Mimo
tega je uvoz še vedno nepogrešljiv, pretežno iz Kanade.

V industrijskem gospodarskem sektorju je zaposlen delež 12 % ameriške delovne
sile, ustvari pa 14 % bruto družbenega proizvoda. Razmeroma majhen delež je
takšen od druge polovice 20. stoletja, ko se je pomemben del 20,7 milijona
delavcev (podatek za leto 1970) umaknil v drug sektor in v njem do leta 2004
pustil še 14,3 milijona ljudi. Pomembna lastnost sodobne ameriške industrije je
produkcija onkraj državnih meja: multinacionalne korporacije postavljajo svoje
tovarne ali pa najemajo tuje izven Združenih držav, kjer so produkcijska
sredstva, za primer delovna sila, cenejša. Takšno usmerjanje dela ven iz tovarne
z namenom zmanjšanja stroškov je z angleškim pojmom imenovano outsourcing.

Glede na delež celotnega dobička v sektorju so vodilne kemična industrija,
proizvodnja transportne opreme, predelane hrane, računalnikov in druge
elektronike, mehanizacije in kovinskih izdelkov.

V energetskem sistemu ZDA najpomembnejšo vlogo igrajo fosilna goriva (41 % vse
energije). Nafta omogoča praktično ves transport in ogreva neštevilno količino
objektov. Zemeljski plin je uporabljen za ogrevanje in kuho, v nekaterih obratih
pa tudi za pridobivanje moči. Premog pa pretežno služi za proizvodnjo električne
energije v termoelektrarnah. Hidroenergija prispeva 6 % vse proizvedene
energije, jedrska pa 8 %.

V drugi polovici 20. stoletja je ekonomski sektor storitev zavzel velikovečinski
delež celotne strukture gospodarstva. Leta 1998 ga je zastopalo 75 %
predstavnikov delovne sile, ti so ustvarili 72 % državnega BDPja. To so pretežno
delovna mesta belega ovratnika, ki v večini primerov zahtevajo višjo stopnjo
znanja in usposobljenosti. Gre za dela na področju financ in bankirstva,
izobraževanja, zdravstva, pa tudi manj plačana storitvena dela, kamor sodijo
pomočniki pri prodaji ali pa natakarji.

Učinkovito trgovanje je Ameriko popeljalo v materialno blaginjo: leta 2007 je
vrednost bruto družbenega proizvoda na prebivalca znašala 44 tisoč dolarjev.
Moderna trgovina v Združenih državah je geografsko razpostavljena blizu svojim
potrošnikom, in sicer v obliki velikih nakupovalnih centrov v stanovanjskih
predmestjih ali njihovih neposrednih bližinah.

Leta 2006 je vrednost izvoza iz ZDA znašala 1,024 trilijona dolarjev in vrednost
uvoza 1,869 trilijona dolarjev. Okoli 10 % izvoznih artiklov so predstavljali
kmetijski izdelki, preostanek drugi artikli. Začenši v 70. letih 20. stoletja je
prišlo do neravnovesja med izvozom in uvozom zaradi velikih količin uvožene
nafte iz Bližnjega vzhoda, pa tudi končnih izdelkov iz Kanade in Azije.

Državna uprava je velika porabnica gospodarskih sredstev, in to tako za svoje
delovanje kot za izvajanje javnih storitev. V letu 2003 je državno upravo
sestavljalo 21,3 milijona delavcev, ki so delovali v sistemih socialne oskrbe,
oboroženih silah, policiji, izobraževalnem sistemu, urejanju prometnih povezav
in ostale infrastrukture, zdravstvu, negovanju javnih parkov idr.

V okvir zabavne industrije se uvršča predvsem industrija, locirana v
kalifornijskem Hollywoodu – vse odkar so podjetniki dognali, da je milo podnebje
Kalifornije primerna lokacija za snemanje filmov, je to središče ameriške
zabavne industrije. Ta ima še posebno velik pomen pri ameriški kulturni
kolonizaciji sveta. Tudi drugi posli sodijo v zabavno industrijo, tako za primer
številna gledališča v New Yorku in mnoge televizijske hiše v istem kraju.

Razvoj tehnologije je uveljavil poprej nepredstavljive možnosti uporabe
računalnikov, uvedel satelite in še drugače spremenil postmoderno družbo. Vsa
spremljajoča tehnologija in njena uporabnost odpira enormno število novih
delovnih mest na področju raziskav in aplikacij tehnologij, kar sešteto razpira
povsem nove industrije. Zato nekateri strokovnjaki govorijo o samostojnem
gospodarskem sektorju.

Prometne storitve so pomembne za razvoz proizvodov ter pošte in potnikov.
Transportna mreža je najgostejša v vzhodnih ZDA, kjer povezuje velika mestna
središča in konurbacije. Pri železniškem prevozu potnikov ima največji tržni
delež državno subvencionirano podjetje Amtrak. Leta 1997 je prepeljalo 20,2
milijona potnikov.

Velika pomena so cestna motorizirana transportna sredstva, ki so se razvijala
skozi 20. stoletje. S tem v zvezi sta pomembni prelomnici zakon Federal-Aid Road
Act iz leta 1916, ki je subvencioniral gradnjo državnih cest, nato pa pričetek
udejanjanja ambicioznega načrta izdelave državnega sistema avtocest (angleško
Interstate Highway System) leta 1956, kar je omogočilo današnjo povezanost vseh
koncev države s kvalitetnimi cestami, načrtovanimi za hitro in učinkovito
potovanje na dolge razdalje.

Ravno tako nujen za obstoj ameriške družbe in gospodarstva v današnji obliki je
zračni promet. V letu 2007 je letalski promet lahko koristil 14.947 letališč v
državi. Združene države zaradi pestrega zračnega prometa premorejo tudi nekatera
največjih ali najbolj obremenjenih letališč sveta.

Prebivalstvo Združenih držav Amerike je oktobra 2007 štelo več kot 303 milijone
ljudi. Američani so za Kitajci in Indijci tako tretji največji narod sveta – tu
je izključeno sešteto prebivalstvo Evropske unije, ki bi se pred ZDA uvrstilo na
tretje mesto. To veliko število prebivalcev pa je statistično razprostrto čez
veliko površino, kar na kvadratni kilometer znese le 32 oseb.

Prebivalstvo Združenih držav je rezultat stalnega priseljevanja že od evropskega
odkritja celine, pa tudi naraščaja. Prvo štetje prebivalcev je zabeležilo 4
milijone ljudi, število se je do leta 1900 dvignilo na 76 milijonov in leta 2000
znašalo 281 milijonov. Naravni prirastek je 6 promilov in je tako kategoriziran
kot nizek, saj svetovni naravni prirastek znaša 12,5 ‰.

Američani imajo o sebi močno zavest enega naroda, kar povzroča tradicija
etničnega talilnega lonca: nacionalno geslo »E Pluribus Unum«. 1990. leta je
popis pokazal na 94 % prebivalcev, ki govorijo angleščino. Razmeroma visoko
uniformnost kljub mnogim priseljenskim narodnostnim skupinam je posledica
angleške dominance ob zgodnjem priseljevanju ter vpliva današnjih medijev, ki so
poglavitnega pomena za širitev kulture in jezika. Ravno tako mediji in sorodne
moderne povezave brišejo kulturne razlike med različnimi regijami ZDA, bolj in
bolj pa z izvozom kulture tudi kulturne razlike po svetu. Navzlic temu pa gre v
okviru Združenih držav govoriti o množici etničnih in družbenih skupin. Moto »iz
mnogih eno« je namreč treba obravnavati z jasno definicijo, ki izključuje
marsikatero etnično skupino, za primer indijance, ki nikoli niso bili resnično
vključeni v ameriško družbo; to do neke mere velja tudi za emigrante iz Latinske
Amerike in druge.

Z okoli 83 % prebivalstva v 361 metropolitanskih območjih so Združene države
visoko urbanizirana država. Premorejo množico velemest, med njimi 11 od skupno
55 t. i. svetovnih mest (angleško global city). Največja izmed njih so New York,
Los Angeles in Chicago. Geografski center prebivalstva se s starega
industrializiranega severovzhoda vztrajno seli proti zahodu in jugu. Danes sta
zvezni državi z največ prebivalci Kalifornija in Teksas.

Prebivalstvo Združenih držav je skozi zgodovino raslo in raste še danes v veliki
meri na podlagi številnih imigracij. Velika država z razsežnim ustvarjenim
bogastvom kljub mnogim razlikam med domorodnimi Američani in svežimi priseljenci
slednje še vedno privlači.

Imigracija je poglavitni vir večanja prebivalstvenega števila Združenih držav.
Same države so bile namreč osnovane kot kolonija, torej družba priseljencev.
Najstarejši obstoječi podatki veljajo za leto 1820, na njih podlagi pa gre
sklepati, da je v Združene države od tistega časa emigriralo več kot 65
milijonov ljudi; le v letu 1998 je bilo imigracij 660 tisoč. Na popisu
prebivalstva leta 1990 se je izključno za Američane izreklo le 6 % vseh
udeležencev, medtem ko je velika večina dodala še drugo jezikovno skupino (tu
prednjačijo afro- in latinoameričani) ali nacionalno preteklost (najpogosteje
Nemci, Angleži, Irci ali Italijani).

Na število prebivalcev odločilno vplivata rodnost in smrtnost oziroma naravni
prirastek. Ta se je skozi zgodovino države močno spreminjal: zaradi visoke
smrtnosti je bil nizek v zgodnji kolonialni dobi, ustalitev življenja je
prinesla hitro množitev števila prebivalcev, zaradi industrijske revolucije in
kasnejše majhne rodnosti pa je prirastek zopet upadel.

Danes naravni prirastek znaša 2,1 otroka na žensko. Povprečna izmed teh je leta
1890 imela 4 otroke, sto let pred tem pa v primeru svojega dovolj dolgega
življenja 7.

Velikost naravnega prirastka je vrsto let krojila smrtnost. Ta je danes zaradi
velike skrbi za zdravje in higieno majhna, medtem ko je pred sto leti
povzročala, da je le 84 % otrok doživelo svoj prvi rojstni dan; danes do njega
pride 99,3 % otrok. Leta 2004 je bila pričakovana starost 74,6 leta za moške in
80,4 leta za ženske. To pomeni manjšo vrednost kot v preostanku gospodarsko
razvitega sveta, kar gre po mnenju mnogih poznavalcev pripisati velikim
premoženjskim razlikam in omejenemu dostopu do zdravstvene nege za nižje sloje.

Povprečen sodobni Američan je prebivalec mesta. Največ mest leži ob obalah in
tako se 38 % celotnega prebivalstva države nahaja ob Atlantiku, 16 % ob Pacifiku
in 12 % v Mehiškem zalivu. Ljudje so najredkeje poseljeni med reko Mississippi
in Skalnim gorovjem, še posebno malo jih je opaziti v sušnem Velikem nižavju. Za
populacijo Združenih držav je značilna tudi velika mobilnost. Še ena značilnost
je prebivanje urbanega dela naroda v stanovanjskih predmestjih, v angleščini
znanih kot suburb.

Po evropskem odkritju Amerik demografija beleži tri poglavitne notranje
migracije v zgodovini Združenih držav. Prvi tak premik je bilo nasilno
preseljevanje indijancev, nato pa še selitve priseljencev v iskanju boljših
gospodarskih pogojev in večje svobode. Na ta način je bil s časom osvojen
ameriški zahod, kasneje pa velik del črnske populacije premaknjen z juga na
industrializiran sever. Razen indijanskih so bile neprostovoljne tudi druge
selitve, povzročene zavoljo rasizma ali odklanjanja manjših etničnih skupin.

Američani so narod z obilico različnih religij, število teh namreč nadvlada
število etničnih skupin. V verskem življenju sodelujejo skoraj tri četrtine
prebivalcev.

Danes največja verska skupina so kristjani (83 %), od katerih jih okoli tretjina
ni povezana z uradno cerkvijo. Največja izmed krščanskih skupin so, v primeru
združitve vseh denominacij, protestanti, katerih največje skupine so baptisti,
luterani in metodisti. Po številu pripadnikov največjo enotno skupino
predstavljajo katoličani. Opazen delež pa imajo tudi pravoslavci, glede na
nacionalnost sta največji tovrstni skupini grška in ruska pravoslavna cerkev.
Judaizem je religija 2 % Američanov in islam (leta 2001) približno 1 %.

Verska podlaga je bila v tej državi mnogih religioznih skupin vzrok mnogih
diskriminacij. Kot prvo so jo občutili ameriški staroselci, katerih zatiranje je
bilo na priseljenski strani upravičeno ravno zaradi njihovega animizma. Tudi
danes je spodbujeno vključevanje indijancev v krščansko usmerjene angleško
govoreče šole. Katoličani so bili kot neprvotna priseljenska skupina mnogokrat
tarča protestantskih napadov. Za pripadnike protestantske ideje je bil
katolicizem namreč preveč avtoritaren oziroma hierarhičen in zato tudi
nedemokratičen, Irci kot ena izmed katoliških narodnih skupin pa so bili
stereotipno označeni za lenuhe in popivače. Naperjenost proti katoliškim
vernikom je dosegla svoj višek v drugi četrtini 19. stoletja, ko so bili močni
pozivi k prepovedi katoliških imigracij in preklicu državljanstva za že
naseljene katoličane. Po državljanski vojni je bil ustanovljen Ku Klux Klan, ki
je promoviral rasno čisto protestantsko Ameriko in izvajal nasilje nad
katoličani, židi in črnci. Drugi izmed teh so bili priljubljena tarča napadov
tudi drugih skupin vse do druge polovice 20. stoletja, ko so družbena gibanja in
liberalne ideje omilila antisemitizem. Tudi muslimani so trpeli in trpijo
posledice nepriljubljenosti, kar je bilo očitno predvsem v obdobju naftne krize
in nadalje v zalivski vojni, najaktualnejša pa je po nekaterih virih represija
nad njimi po terorističnih napadih na newyorški WTC v letih 1993 in 2001.

Združene države so v svojem načelu sekularna država. Še danes pa so stalno
aktualna vprašanja o splavu in veljavnosti evolucijske teorije, kjer so zlasti
republikanske oblasti izrazito privržene konservativnim idejam.

V zahodnem svetu je bila tradicionalna družina motor za ekonomsko pridobivanje
in razmnoževanje. Danes je idealna družina gonilo čustvenega zadovoljevanja in
varnosti. V skladu s tem primerom se je skozi zgodovino Združenih držav močno
spreminjal odnos med partnerji, njihove vloge in odnos do otrok.

Leta 1998 je bilo v ZDA sklenjenih 2.256.000 zakonov, kar je manj od sklenjenih
zvez v preteklih časih. Istega leta se je zgodilo 1.135.000 ločitev, katerih
vrednost pada od 80. let preteklega stoletja dalje. Danes naj bi se z razvezo
zaključilo 50,3 % vseh zakonov, kar je ena najvišjih stopenj na svetu. Eden
izmed sodobnih trendov je tudi odlaganje porok in rojevanja zaradi
kompetitivnosti sodobne ameriške družbe, ki terja dolgotrajno izobraževanje,
usposabljanje in povzroča nesigurnost, kar kroji, sešteto s skopim socialnim
sistemom ZDA, slabe pogoje za ustvarjanje družine. Zaradi liberalnejših pogledov
na družinsko življenje (višja pričakovanja in zavračanje klasičnih zahtev po
delovnem možu in za gospodinjstvo ter otroke odgovorni ženi) se povišuje število
alternativnih partnerstev in, kot omenjeno, ločitve. Ženske so dandanes bolj
finančno in čustveno avtonomne kot v preteklosti, otrok pa je manj kot v njej,
več jih je rojenih izven zakona, prebivalstvo ZDA pa tako narašča zlasti s
priseljevanjem iz inozemstva.

Medianski dohodek v Združenih državah za oba spola in vse rase (nad 25 let s
službami) za leto 2005 je znašal 32.140 ameriških dolarjev letno. Ta podatek pa
je nemerodajen brez dejstva, da se dohodki glede na socialno skupino izrazito
razlikujejo. 42 % dohodkovno spodnjega dela prebivalstva ima namreč pod 25 tisoč
dolarjev letnih prilivov, medtem ko zgornjih 10 % letno pridobi nad 75 tisoč
dolarjev.

Kultura v splošnem pomeni sistem norm in vrednot, priučenih skozi
socializacijski proces, ki se izražajo tako v duhovni in materialni stvarnosti.
To velja tudi za kulturo Združenih držav, ki je zaradi svojih mnogih izvorov v
vseh kulturnih okoljih sveta osnovana na zelo različnih socializacijskih
procesih in posledično na razlikujočih se kulturnih izrazih. Ta
multikulturalizem pa se meša z učinkom talilnega lonca (angleško melting pot),
ki staplja kulturna ozadja priseljencev z vseh koncev sveta v eno novo kulturo
in je značilnost Združenih držav. Briše meje med različnimi kulturnimi skupinami
in uveljavlja nekatere skupne vrednote – na prvem mestu izhajajoče iz dominantne
zahodne kulture.

Osrednji gradnik kulture so bili britanski vplivi pred stvaritvijo samostojne
države, v kolonialni dobi. Britanci so v svoje ameriške kolonije namreč uvozili
svoj jezik, pravni sistem in mnoge druge kulturne sestavine. Drugi pomembni
vplivi so prišli kasneje, a ravno tako iz držav neangleških imigrantov: še
zlasti Irska, Nemčija, Poljska in Italija. Manjši, a zaradi številčnosti
prišlekov pomemben del je prispevala kultura zahodne Afrike. Zgodovinsko
svojevrsten kulturni pomen nosijo tudi sestavine, uvožene vkup s priseljenci iz
vzhodne Azije. Zlasti v zadnjem času pa kulturne vzorce spreminjajo priseljenci
iz Latinske Amerike. Ameriška kultura je posledično heterogena in stvar velikih
razlik med regijami ter družbenimi skupinami.

Kultura v Združenih državah Amerike naj bi bila v svojih načelih močno
zaznamovana s privrženostjo demokraciji in enakosti državljanov pred zakonom.
Tovrstne ideje o demokraciji so spremljale že ameriške pionirje v zgodnjih
kolonijah in se stopnjevale do mere, ki je povzročila revolucijo ter ustanovitev
suverene države, utemeljene na ustavi in njenih amandmajih Bill of Rights.
Francoski politološki pisec Alexis de Tocqueville je bil v svojih zapisih s
potovanja po ZDA v 30. letih 19. stoletja impresioniran nad dejstvom, da
Američani v vseh svojih kulturnih potezah poudarjajo običajne in lahko dostopne
elemente, ne pa unikatnih in ekskluzivnih, kakršni so navdihovali kulturo
starega zahodnega sveta. Nič manj kot pred poldrugim stoletjem tamkajšnja
kultura tudi danes poudarja navadnega človeka in ne visokih umetnikov, kulturo
in umetnost pa prepušča navdihom, izvirajočim med ljudmi in ne »nad njimi«.
Ravno ta preprostost nazorov, razmišljanja in delovanja žene družbeni razvoj,
prav tako pa je osrednji vir priljubljenosti ameriške kulture po svetu – ta je
izvažana po vseh drugih svetovnih kulturnih okoljih, in sicer za razliko od
nekoč, ko so kulturo (starega sveta) uvažali Američani.

Danes so Združene države znane po oranju ledine in določanju smeri na svetovnem
kulturnem prizorišču. Vendar temu ni bilo tako tudi v preteklosti, ko je bilo
kolonialno okolje obravnavano kot kulturno provincialen svet. Pa tudi umetniški
ustvarjalci Amerike so iskali navdih v evropski umetnosti.

Z uvedbo medijev v dnevno stvarnost kultura ni bila več na voljo le bolj ali
manj premožnim urbanim prebivalcem, ki so si predstave ali koncerte lahko
ogledali na licu mesta, pač pa se je s pomočjo gramofona, kamere in nekoliko
kasneje radia učinkovito prenesla prek celotne dežele. Zaradi dosegljivosti
širokim množicam je pričelo takšno širjenje kulture homogenizirati okuse ljudi
in s tem nacionalno kulturo. Ker so masovni mediji stremeli k sprejemljivosti za
čim širšo množico okusov, so imeli temu primerno ljudski nivo in s tem po mnenju
nekaterih zniževali splošno raven ameriške kulture.

Za institucionalizirano izobraževanje naroda skrbi šolski sistem ZDA. Je zelo
razvejan in obsežen, saj premore obširen seznam organizacij od šol za najmlajše
oziroma na povsem osnovni ravni prek visokih šol do izobraževalnih ustanov za
odrasle in upokojence. Zvezna vlada ima malo povezav z izobraževalnim sistemom
in ga za razliko od drugih razvitih držav tudi ne financira, šolski sistem do
neke mere namreč organizirajo zvezne države, najbolj ugledne šole pa so zasebne.
Zato ne preseneča dejstvo, da pri dostopnosti znanja obstajajo velike družbene
razlike.

Zaradi razvejanih kulturnih korenin Američani praznujejo množico različnih
praznikov. Nekateri so tipični za matične kulture ali pa so derivat tamkajšnjih
praznikov, medtem ko so drugi značilnost Združenih držav. Množica praznikov je
danes postavljena na začetek tedna in tako bolj kot obeleževanju služi
podaljšanemu vikendu. Sicer pa v Združenih državah ni nikakršnega praznika, ki
bi ga lahko določile oblasti in bi veljal za vse državljane, saj lahko dela
prost dan razglasi le za uslužbence javne uprave, medtem ko je to vprašanje na
področju privatnega prepuščeno zasebnemu sektorju samemu.

ZDA kot načelno sekularna družba uradno ne praznujejo verskih praznikov, izjema
je božič. Ta pa je še posebno od 19. stoletja dalje, ko se je pričela tradicija
krašenja in obdarovanja, dolgotrajno obdobje praznovanja in potrošništva. Ker
božič ni verski praznik vseh religij v državi in ker je to blagodejno za
gospodarstvo, se je božični čas v marsikaterem pogledu raztegnil do novembrskega
zahvalnega dne in tako postal velik praznični konglomerat, ki vase vključuje
hanuka oziroma judovski praznik luči in velik afriški praznik kwanzaa.

Ameriško kulturo močno zaznamuje širno ozemlje, katerega prostranosti niso
utesnjevale zemljišča željnih priseljencev. Ti so zlahka prišli do svoje zemlje,
zaradi česar je bila pozabljena marsikatera evropska navada ali vrednota, tako
za primer primogenitura. Zaradi velike razprostranjenosti naselbin in
izoliranosti njih so se pojavile tudi mnoge priložnosti za vznik novih kulturnih
vzorcev, kakršni so nove verske sekte idr. Ti dejavniki so globoko v kulturo
ukoreninili vrednoto posedovanja zemlje in zasebnosti, ki se je razvila v
povezavi z razprostranjenimi kmetijami na zahodu v tistem obdobju še neosvojene
dežele.

Neusahljiva količina obdelovalne zemlje je Američanom omogočala pridelavo hrane,
kar je narod – z izjemo prvih let kolonij – obvarovalo malone vsakršne lakote.
Sicer je klasična ameriška prehrana preprosta in hitra, značilna tudi kot
nezdrava. Razmišljanja o zdravi hrani in problemu debelosti so se počasi
pojavila šele v teku 20. stoletja. Vseenole je pestra kulturna tradicija
ameriške nacije izvor mnogih različnih jedi, ki jih je poleg prevladujoče
preproste kuhinje mogoče opaziti v Združenih državah.

ZDA so tradicionalno pomembna mednarodna žitnica. Vedno zadostne količine hrane
so prepričale tudi velik del priseljencev v migracijo ravno zaradi lakote v
matičnem okolju.

Značilnost ameriške kuhinje sta skozi 20. stoletje zaradi vse hitrejšega
življenjskega utripa ter konzerviranja postali omlednost in sterilnost, ko sta
nepogrešljiv del značilne ameriške kuhinje postala tudi hladilnik in
mikrovalovna pečica, pa tam ni bilo več prostora za počasno in marsikdaj bolj
kvalitetno pripravo hrane za družinske obroke. Vse to je prineslo tudi negativne
posledice: prekomerno maso je v 70. letih trpelo 25 odstotkov Američanov, v
zadnjem desetletju minulega stoletja pa 35 %. Odnos do prehranjevanja se je
pričel nekoliko spreminjati šele nedavno, ko je počasi, neindustrijsko in
kvalitetno pripravljena hrana zopet pridobila na ugledu.

Ker je bila enostavnost in priročnost poudarjena takisto pri ameriški hrani in
prehrani, sta tudi ti postali priljubljen predmet uvoza v tujih državah.
Franšize verig hitre prehrane s hamburgerji in drugimi značilnimi jedmi so v 60.
in 70. letih 20. stoletja postali eden najpomembnejših izvoznih artiklov in so
svoje mesto našle celo v komunistični Kitajski in ZSSR.

V Združenih državah ni mogoče najti obleke ali celo narodne noše z veljavno
tradicijo. Svoja značilna oblačila premorejo edinole indijanci, od katerih so
zgodnji priseljenci prevzeli nekaj lastnosti, tako uporabo mokasinov in oblek iz
kož.

Prebivalci ZDA so vedno prisegali na preprosto in udobno ter namenu primerno
obleko. Takšna miselnost odločilno vpliva celo na tamkajšnjo modo, ki se ravna
in navdihuje po tistem, kar je moderno med ljudmi na ulici, tu pa se zopet
izrazito razhaja z evropsko kulturo oziroma modo v njenem okviru. V takšnem duhu
lahko postanejo sprva vseameriško in zatem vsesvetovno moderna oblačila revnih
črncev iz getov. Daleč najbolj značilen kos ameriške mode oblačenja pa je modri
džins.



https://sl.wikipedia.org/wiki/Alfred_Hitchcock

Sir Alfred Joseph Hitchcock, KBE, angleški filmski režiser in producent, * 13.
avgust 1899, Leytonstone, London, Združeno kraljestvo, † 29. april 1980, Los
Angeles, ZDA.

Alfred Hitchcock se je zapisal v zgodovino predvsem kot mojster suspenza in
srhljivke. Posnel je več kot petdeset filmov, deloval je od časov nemega pa do
barvnega filma. Ostaja eden najbolj znanih in spoštovanih režiserjev vseh časov,
predvsem zaradi napetosti, ki jo je ustvaril v filmih. Pogosto je v svojih delih
portretiral običajne ljudi, ki so se znašli v okoliščinah, ki jih niso razumeli
ali zmogli nadzorovati. Hitchcock je v mnogih filmih odigral obstransko vlogo
ozirama pojavitev v filmu (cameo vloga), sčasoma je to postalo značilnost
njegovih filmov. Druga opazna značilnost so bile blondinke v ženskih vlogah.

Rodil se je v Angliji, kjer je naredil svoje prve filmske prispevke. Leta 1939
je odšel v Hollywood, tam je tudi postal svetovno znan. Mojster suspenza, kakor
je bil večkrat imenovan, je leta 1956 tudi zaprosil za ameriško državljanstvo.
Zanimivo je, da ga kljub njegovi slavi in popularnosti kritiki niso cenili. Bil
je večkrat nominiran za oskarja, vendar ni bil nikoli nagrajen. Uspelo mu je
edinole s filmom Rebecca (1940), ki je dobil oskarja za najboljši film.

Filmski industriji je prinesel veliko spoznanj, saj je na svoj način znal
združiti umetnost in zabavo ter s tem postal vzornik mnogim znanim režiserjem.
Hitchcock je pomagal spremeneniti vlogo režiserja pri filmu, ki je bil prej v
senci producenta.

Alfred Hitchcock je bil rojen 13. avgusta 1899 v Leytonstonu, predelu Londona,
kot drugi sin in najmlajši od treh otrok Williama Hitchcocka, prodajalca
zelenjave, in njegove žene Emme Jane Hitchcock. Družina se je večinoma držala
katoliške vere, tako da se je mladi Hitchcock šolal v katoliški šoli v Londonu.
Nekoč je izjavil, da je bil v otroštvu zelo osamljen in da so bili starši do
njega zelo zaščitniški.

Zatrdil je, da ga je ob neki priložnosti, ko se je obnašal precej otročje, oče
poslal na okrožno policijsko postajo s pismom. Ko je dal pismo policaju, ga je
ta zaklenil v celico za toliko časa, da je bil mladi Hitchcock že čisto
prestrašen. Dogodek se mu je globoko vtisnil v spomin, saj je kasneje v filmih
policaje upodabljal kot motene oz. negotove osebnosti. Pri 14. letih je umrl
njegov oče. Zapustil je jezuitsko šolo in študij nadaljeval na šoli za inženirje
in navigatorje. Po končani šoli se je zaposlil v oglasnem oddelku nekega
podjetja in risal mehanične skice. Približno v tem času se je navdušil nad
fotografijo in tako se je leta 1920 zaposlil v podjetju Islington Studios, ki se
je kasneje preimenovalo v Gainsborough Pictures. Tu je izdeloval napise za neme
filme.

Leta 1925 je končno doživel možnost posneti film, ko je do njega pristopil
Michael Balcon iz Gainsborough Pictures. Pleasure garden, kot je bilo naslov
filmu, ni doživel komercialnega uspeha, in to bi skoraj zavrlo njegovo obetajočo
kariero. Že naslednji film pa je dokazal ravno nasprotno, po izzidu filma
Lodger: A Story of the London Fog, njegove prve srhljivke, je doživel velik
komercialen uspeh in izvrstne kritike. V filmu je uporabljal eksistencialistične
tehnike, hkrati velja za prvi »Hitchcockovski« film, saj je v njem uporabil
značilno temo »napačnega moža«.

Leta 1929 je začel ustvarjati film Blackmail. Medtem ko je bil film v
produkciji, se je studio odločil, da ga bodo spremenili v zvočni film, ki je bil
takrat še zelo vroča novost. V zadnjem delu je uporabil posnetke Britanskega
muzeja, kar je postalo skorajda praksa, saj so se najbolj napeti prizori
velikokrat dogajali v znanih stavbah ali območjih.



https://sl.wikipedia.org/wiki/Statisti%C4%8Dne_regije_Slovenije

Statistične regije Slovenije so ena izmed teritorialnih ravni, za katere
Statistični urad RS zbira in izkazuje statistične podatke. Regionalni podatki se
uporabljajo za podporo regionalnemu razvoju, pri strokovnem načrtovanju in
merjenju učinkov regionalne politike ter za družbenogospodarske analize.

Statistični urad RS je za izkazovanje statističnih podatkov na regionalni ravni
prevzel členitev Slovenije na t. i. funkcionalne regije oziroma območja
medobčinskega sodelovanja in jih poimenoval statistične regije. Te členitve so
bile narejene sredi sedemdesetih let 20. stoletja za potrebe regionalnega
načrtovanja in sodelovanja na različnih področjih. Ker je bila prvotna
regionalizacija narejena na podlagi analize gravitacijskih območij (zaposlitev,
šolanje, oskrba) v dvanajstih regionalnih in njim pripadajočih subregionalnih
središčih, se je izkazala za razmeroma stabilno.

Od leta 1990 do 1994 je bilo v Sloveniji 62 občin, imenovanih tudi komune,
povezanih v 12 medobčinskih skupnosti. Že ime samo nakazuje, da so bile že
takrat težnje po združevanju manjših teritorialnih enot v večja interesna
območja. Konec leta 1994 je bila občinska mreža preoblikovana in ustanovljenih
je bilo 147 občin. Razmeroma velike občine – komune – so bile preoblikovane v
manjše, imenovane tudi samoupravne lokalne skupnosti. S tem je bilo prekinjeno
izkazovanje statističnih podatkov na ravni relativno velikih občin – komun – za
razmeroma dolge serije podatkov. Zato je bilo treba na vmesni ravni med občinami
in državo podatke v čim večji meri pričeti izkazovati tudi na ravni statističnih
regij.

Statistični urad RS je leta 1995 uvedel statistične regije in ohranil potek meja
in poimenovanje po 12 medobčinskih skupnostih. Njihova notranja členitev je bila
prilagojena 147 občinam, pri čemer pa so se pojavila neujemanja v poteku mej med
statističnimi regijami in občinami. Nekatere so po novih razmejitvah pripadale
različnim statističnim regijam – največje neskladje se je pojavilo pri občini
Škocjan, ki jo je meja statistične regije skoraj razpolavljala, manjša neskladja
pa tudi v občinah Trebnje in Zreče. Statistični urad RS je statistične podatke,
dostopne le na ravni občin, prikazoval v okviru samo ene statistične regije –
tiste, kamor je sodil pretežni del občine. Ko je bila leta 1998 občinska mreža
vnovič preoblikovana (192 občin) so se neskladja med mejami statističnih regij
in občin še povečala. Območje občine Trebnje je bilo razdeljeno med tri
statistične regije.

Vlada Republike Slovenije je leta 2000 sprejela Uredbo o standardni
klasifikaciji teritorialnih enot – SKTE (Uradni list RS, št. 28/00). S to uredbo
je bila predpisana sistematika členitev ozemlja Slovenije na enajstih ravneh. S
to uredbo so statistične regije postale enote na ravni SKTE 3. Uredba o SKTE iz
leta 2000 je potek meja statističnih regij uskladila s potekom meja občin. Tako
so bila odpravljena neskladja med mejami občin in mejami statističnih regij.
Statistične regije so postale del hierarhične členitve ozemlja Slovenije in s
tem je bila dosežena možnost za zanesljivo združevanje statističnih podatkov z
nižjih na višje ravni. Poleg tega se je s to Uredbo znatno spremenil obseg dveh
statističnih regij: iz dotedanje osrednjeslovenske statistične regije je bil
izločen njen južni del (občine Ribnica, Kočevje, Kostel, Sodražica, Loški Potok,
Osilnica) in bil pripojen dotedanji dolenjski statistični regiji; ta se je zato
povečala in je dobila novo ime – jugovzhodna Slovenija.

Leta 2003 je bila kot orodje za izkazovanje evropsko primerljivih podatkov
sprejeta in uveljavljena Uredba (ES) št. 1059/2003 Evropskega parlamenta in
Sveta o oblikovanju skupne klasifikacije statističnih teritorialnih enot – NUTS
(Common classification of territorial units for statistics). Uredba NUTS ureja
teritorialno členitev držav na ravneh od NUTS 1 do NUTS 3. Za Slovenijo je
uporaba te klasifikacije postala obvezna od 1. 5. 2004 dalje. 

Ker Uredba NUTS tako ureja teritorialno razdelitev Slovenije na ravneh NUTS 1,
NUTS 2 in NUTS 3, to pomeni, da so prve tri ravni uredbe SKTE iz leta 2000
urejene že z Uredbo NUTS. Zato je bila v začetku leta 2007 sprejeta nova Uredba
o SKTE (Uradni list RS, št. 9/07). Uredba ureja le ravni od SKTE 4; to je od
upravnih enot navzdol. Do tretje ravni pa temelji na klasifikaciji NUTS.
Statistične regije tako predstavljajo raven NUTS 3. Večje spreminjanje obsega in
števila statističnih regij oziroma NUTS 3 enot je v skladu z Uredbo NUTS mogoče
le vsaka tri leta – ob upoštevanju meril, ki določajo, koliko prebivalcev morajo
imeti enote na posamezni ravni NUTS.

18. decembra 2013 je bila objavljena spremenjena Uredba o oblikovanju skupne
klasifikacije statističnih teritorialnih enot (NUTS). Uredba se glede pošiljanja
statističnih podatkov Komisiji (Eurostatu) uporablja od 1. januarja 2015 dalje.
Slovenija s spremenjeno uredbo uveljavlja naslednje spremembe: 1. Spremembo imen
dveh statističnih regij: - notranjsko-kraška statistična regija se preimenuje v
primorsko-notranjsko, - spodnjeposavska statistična regija se preimenuje v
posavsko. 2. Spremembo mej štirih statističnih regij: - savinjske, posavske,
osrednjeslovenske, zasavske.

Pomurska, podravska, koroška in obalno-kraška regija niso imele nobenih
prostorskih sprememb.

Natančne informacije o spremembah med statističnimi regijami so opisane  v
Pojasnilih o spremembah območij statističnih regij.

Kriterije za število in velikost regij na vseh ravneh, med drugim tudi na ravni
NUTS 3 (statistične regije), določa Uredba o NUTS (št. 1059/2003), ki je bila
dopolnjena leta 2005. Države članice EU so po enotnih kriterijih teritorialno
členjene na treh ravneh: NUTS 1 (v primeru Slovenije je to celotna država), NUTS
2 (v primeru Slovenije: kohezijski regiji Vzhodna in Zahodna Slovenija), NUTS 3
(v primeru Slovenije: 12 statističnih regij).

SKTE temelji pa na Uredbi o standardni klasifikaciji teritorialnih enot (Ur. l.
RS, št. 9/2007).

Statistični urad RS regionalne podatke objavlja v različnih oblikah. Podatki na
regionalni ravni so lahko pomembna podpora načrtovanju, usmerjanju in
spremljanju regionalnega razvoja. Hkrati so statistični podatki, ki so umeščeni
v prostor, zanimivi tudi za širši krog uporabnikov, saj lahko med njimi vsakdo
najde tiste in take, ki so uporabni prav zanj, za njegovo regijo. Podatki za
statistične regije so uporabnikom dostopni v tiskani obliki v publikaciji
Slovenske regije v številkah oziroma v interaktivni vizualni obliki v aplikaciji
Slovenske regije in občine v številkah. Slednji skozi preprosto navigacijo
omogoča prikaz izbranih podatkov in kazalnikov po statističnih regijah in
občinah, praviloma v daljših časovnih vrstah. Pri izbrani vsebini se lahko
spreminja teritorialna raven prikaza (statistične regije ali občine) in leto, na
katerega se podatki nanašajo za vsa tematska področja. Interaktivna spletna
apliacija STAGE pa omogoča prikazovanje statističnih podatkov po izbranih
prostorskih enotah v kombinaciji z različnimi kartografskimi podlagami iz orodja
Google Maps. Tu lahko izdelamo prostorske poizvedbe na različnih prostorskih
enotah in časovnih serijah, si ogledamo kako se določen pojav v prostoru s časom
spreminja, primerjamo pojav v dveh različnih občinah/regijah ali izdelamo lastno
karto. Omogoča tudi podatkovni izvoz ali vgnezdenje (embed) izdelane karte v
(spletne) dokumente.

Tematske karte so naslednja oblika prikazovanja statističnih podatkov, kjer so
kazalniki za različna vsebinska področja predstavljeni v obliki slike in sicer
na nivoju občin in statističnih regij. Regionalne podatke pa je moč najti tudi v
podatkovni bazi Statističnega urada RS z nazivom SI-STAT.

Največ prebivalcev Slovenije je živelo v osrednjeslovenski statistični regiji,
to je vsak četrti. Osrednjeslovenska regija je bila z 214 preb/km2 hkrati
najgosteje poseljena slovenska regija. Dejstvo je, da se prebivalstvo Slovenije
stara. Povprečna starost je bila 42,4 leta in le v štirih regijah je bila nižja
od slovenskega povprečja. Najvišjo povprečno starost je imela zasavska regija in
sicer 44,1 leta, najnižjo pa osrednjeslovenska regija, 41,2 leta. V Sloveniji
smo živeli v skoraj 860.000 stanovanjih, od tega jih je nekaj več kot polovica
zgrajenih v obdobju od leta 1961 do 1990. Največ stanovanj na 1.000 prebivalcev
se je nahajalo v obalno-kraški regiji, in sicer 498.

V Sloveniji je bilo registriranih skoraj 1,7 milijonov osebnih avtomobilov,
torej sta si v povprečju en osebni avtomobil delila manj kot dva prebivalca
Slovenije. Največ avtomobilov na 1.000 prebivalcev je bilo v goriški regiji-
579, in prav tu so se vozili s povprečno najstarejšimi avtomobili, starimi 10,4
leta.  

Ločeno smo zbrali 65 % komunalnih odpadkov, kar je približno 6 krat več kot pred
desetimi leti (2004 = 11 %). Največ, 70 % komunalnih odpadkov so ločeno zbrali v
gorenjski regiji. Najmanj komunalnih odpadkov na prebivalca je ustvarila koroška
regija in sicer 350 kg/prebivalca, kar je 80 kg manj od slovenskega povprečja.
Največ investicij v varstvo okolja, 36 %, je bilo namenjenih savinjski regiji,
zgolj odstotek pa obalno-kraški regiji.

Največ delovnih migrantov, ki so delali zunaj regije prebivališča, je bilo v
zasavski regiji, 43 %. Najmanj delovnih migrantov je bilo v osrednjeslovenski
regiji, 8 %. Največ delovnih migrantov se je v osrednjeslovensko regijo
pripeljalo iz gorenjske regije, približno 19.000. Osrednjeslovenska regija je
imela najvišjo povprečno neto plačo glede na regijo delovnega mesta. Ta je bila
8 % višja od slovenskega povprečja. Najnižjo povprečno neto plačo so prejemali v
notranjsko-kraški regiji in sicer je ta bila10 % nižja od slovenskega povprečja.
 Osrednjeslovenska regija je ustvarila 37 % nacionalnega bruto domačega
proizvoda oz. več kot 25.000 EUR na prebivalca in toliko kot pomurska in
notranjsko-kraška regija skupaj.



https://sl.wikipedia.org/wiki/Krompir

Krompír (znanstveno ime Solanum tuberosum) je trajnica iz družine razhudnikovk,
znana predvsem po gomoljih, ki se uporabljajo tudi kot živilo iz skupine
povrtnin v prehrani ljudi. Beseda »krompir« se nanaša tako na užitne gomolje,
kot na celo rastlino.

Danes je četrta najpomembnejša kulturna rastlina po količini pridelane hrane na
svetu in bistven del kuhinje številnih kultur.

Izvira iz območja Andov v Južni Ameriki, divji sorodniki krompirja uspevajo po
vsej celini do Združenih držav Amerike na severu. Sodeč po genetskih lastnostih
je bil udomačen pred približno 7.000 do 10.000 leti na jugu današnjega Peruja in
skrajnemu severozahodu Bolivije.

V Evropo ga je prinesel Krištof Kolumb, kasneje drugi raziskovalci, ki so
raziskovali svet in nova ozemlja. Krompir je bil prinešen v Evropo iz Južne
Amerike, nekje iz območja Čila in Peruja. V notranjost se je širil postopoma iz
kolonialnih držav Evrope, ki ležijo ob Atlantskem oceanu. Na slovensko je prišel
v času Habsburške monarhije, ko je vladala cesarica Marija Terezija, ki je
želela izboljšati prehrano prebivalstva. Kmetje so se sprva upirali sajenju te
poljščine, kasneje pa so jo sprejeli in posvojili za vsakoletno pridelavo. Danes
poznamo preko 3000 sort krompirja, bele, rumene, rožnate, rdeče barve in vodene
ter mokaste strukture. Barva krompirja pravzaprav nima nobene pomembnosti pri
prehrambni vrednosti krompirja, ima pa bistveno vlogo pri tem, za katere jedi je
primerna neka sorta krompirja.

Procentualno krompir vsebuje veliko količino vode - skoraj 80 %, 17,5 %
ogljikovih hidratov, 2 % beljakovin in 0,1 % lipidov. Večino vsebnosti
ogljikovih hidratov predstavlja škrob. Od mineralnih snovi vsebuje največ kalija
(421 mg na 100 g) in fosforja (57 mg na 100 g), od vitaminov pa vitamin C (19,7
mg na 100 g). Ne vsebuje vitamina A.

Krompir za prehrano se mora najprej pravilno prebrati, osušiti, pustiti odležati
v temnem prostoru, nakar se izloči vse gomolje z znaki gnilobe, okužbe s
škodljivci in fizičnimi poškodbami, šele nato se ga skladišči za ozimnico v
primernem temnem prostoru. Sončna svetloba povzroči v krompirju kopičenje zelo
nevarnega alkaloida – solanina, ki je strupen. Takšen krompir postane pod kožico
zelen, kar je posledica hkratnega pojava klorofila. Že en srednje velik zelen
krompir v 1 kg krompirja je dovolj za zastrupitev s solaninom.

Krompirjev molj (znanstveno ime Phtorimaea operculella Tel.) je najbolj nevaren
škodljivec, ki se lahko zaredi na krompirju. Dolg je okoli 5 mm z razponom kril
od 15 do 17 mm, sprednja krila so sivo-rjave barve s temnimi pegami, zadnja
krila pa so rumenkaste barve. Sprednja krila so močneje razvita kot zadnja, iz
njegove zalege pa se razvije gosenica dolga približno 15 mm rumeno-bele barve.
Gosenice se najprej razvijejo na zunanjem zelenem steblu, nato pa pred
zabubljenjem preidejo na gomolj, kjer se zabubijo. Po uskladiščenju se razvijejo
gosenice pod krompirjevo kožico in delajo prave rove v krompir ter povzročijo
gnitje krompirja. Tak krompir ni užiten in mora biti strokovno odstranjen ter
uničen.

Pomemben patogen je tudi bakterija z znanstvenim imenom Ralstonia solancearum
(Smith) Yabuchi et al., ki povzroča krompirjevo rjavo gnilobo ter bakterijsko
vnetje krompirja in paradižnika in je v Evropi na vrhu spiska najhujših
škodljivcev na krompirju. Kjer ga opazijo, morajo nemudoma hitro ukrepati, sicer
lahko uniči letino.

Pridelava krompirja v svetu v letu 2003 po podatkih Organizacije za prehrano in
kmetijstvo (FAO), prikazana v tabeli največjih pridelovalcev:

V letu 2011 je bila količina pridelanega krompirja za 5 % manjša od količine
krompirja, pridelane v letu 2010 in je znašala 96.179 ton. Povprečni pridelek v
letu 2011 je znašal 26,4 t/ha. V letu 2011 je bilo s krompirjem posajeno za
11,3% manj kmetijskih površin kot v letu 2010.



https://sl.wikipedia.org/wiki/Hrva%C5%A1ka

Hrvaška, uradno Republika Hrvaška (hrvaško Republika Hrvatska,
 poslušaj (pomoč·info)), je suverena država na stičišču Srednje Evrope,
Jugovzhodne Evrope in Sredozemskega morja. Glavno mesto je Zagreb, ki tvori
posebno administrativno območje, skupaj z dvajsetimi ostalimi upravnimi enotami,
županijami. Ozemlje Hrvaške pokriva 56.594 km2 in ima sicer raznoliko, vendar
večinoma celinsko in mediteransko podnebje. Razprostira se od skrajnih vzhodnih
robov Alp na severozahodu do Panonske nižine in bregov reke Donave na vzhodu,
njen osrednji del pokriva Dinarski gorski masiv, južni in zahodni del pa se
končujeta na obali Jadranskega morja. Na severu in severozahodu meji na
Slovenijo, na severu na Madžarsko, na jugu in vzhodu na Bosno in Hercegovino, na
jugu na Črno Goro ter na vzhodu na Srbijo. Hrvaška obala Jadranskega morja je
dolga 1.778 km, ob njej pa leži tudi več kot 1.000 otokov. Prebivalstvo države
znaša 4.28 milijona, večino od tega so Hrvati, prevladujoča veroizpoved pa je
rimokatoliška. Številčno najpomembnejša manjšina so prebivalci srbske
narodnosti.

Hrvati so, podobno kot Slovenci, na ozemlje sedanje Hrvaške prispeli v začetku
7. stoletja. Državo so do 9. stoletja organizirali v dve vojvodstvi. Tomislav je
postal kralj leta 925 in s tem Hrvaško povzdignil v kraljestvo. Hrvaško
kraljestvo je ohranilo samostojnost skoraj 200 let (925–1102) in doseglo svoj
vrh v času kraljev Petra Krešimirja IV. in Dimitrija Zvonimirja. Leta 1102 je
Hrvaška vstopila v personalno unijo z Madžarsko. Leta 1527 je v vihri vojne z
otomanskim imperijem hrvaški parlament okronal Habsburga Ferdinanda I. kot
hrvaškega kralja. Po prvi svetovni vojni je leta 1918 Hrvaška postala del
nepriznane države Slovencev, Hrvatov in Srbov, ki je nastala na pogorišču
Avstro-Ogrske, nato pa še Kraljevine Srbov, Hrvatov in Slovencev in nato
Jugoslavije. Med drugo svetovno vojno je obstajala fašistična Neodvisna država
Hrvaška. Po vojni je Hrvaška postala ustanovni član in federalna enota
(republika) najprej Federativne, nato pa Socialistične federativne republike
Jugoslavije. Junija 1991 je skupaj s Slovenijo razglasila neodvisnost, ki je v
veljavo stopila 8. oktobra istega leta. Navkljub neodvisnosti pa se je Hrvaška
še štiri leta zatem s srbskimi in jugoslovanskimi (para)vojaškimi silami z
orožjem borila za suverenost nad svojim celotnim ozemljem (glej: vojna na
Hrvaškem). Spori in spopadi so se za diplomatsko mizo zaključil šele leta 1995 s
podpisom daytonskega sporazuma med Hrvaško, Srbijo in Bosno in Hercegovino.

Hrvaška je unitarna država, republika s parlamentarno demokracijo. Mednarodni
denarni sklad Hrvaško definira kor državo v razvoju, Svetovna banka pa kot
visokodohodkovno gospodarstvo. Hrvaška je članica Evropske unije (od 2013),
NATO-a, Sveta Evrope, Svetovne trgovinske organizacije ter ustanovni član
Sredozemske zveze. Kot aktivni član OZN ter njenih mirovnih sil je sodelovala v
Afganistanu ter v letih 2008-2009 delovala kot nestalna članica Varnostnega
sveta pri OZN.

Storitveni sektor je v hrvaškem gospodarstvu prevladujoče dejavnost (70% BDP),
sledita mu industrija (25 % BDP) in kmetijstvo (5% BDP in 14% prebivalstva).
Pomemben storitveni sektor je (zlasti poletni) turizem, saj se Hrvaška uvršča
med dvajset najpriljubljenejših območij na svetu. Hrvaško je recesija v letih
2009-2015 močno prizadela, z ne preveč optimističnimi obeti v prihodnje. Za
Hrvaško je Slovenija po obsegu tretji zunanjetrgovinski partner (tako pri izvozu
kot uvozu). Najpomebnejši Hrvaški zunanjetrgovinski partner so države EU, zlasti
Italija in Nemčija, pomembno pa je tudi sodelovanje z BiH. Prisotnost državne
regulative v gospodarstvu ter proračunska potrošnja sta še vedno visoka.

Ime Hrvaške izhaja iz srednjeveške latinske besede Croātia – v primerjavi z DUX
CRUATORVM [sic] ("Vojvoda Hrvatov") izpričano v Branimirjevem napisu, ki je sam
po sebi izpeljanka severozahodno slovanskega *Xrovat-, z tekočo metatezo,
najverjetneje iz skupno slovanskega obdobja *Xorvat-, in še prej najverjetneje
iz proto-slovanskega *Xarwāt- (*Xъrvatъ) ali *Xŭrvatŭ (*xъrvatъ).

Izvor imena je nejasen, vendar je najverjetneje gotski ali indo-arijanski izraz
za slovanska plemena. Najstarejši ohranjeni zapis hrvaške oznake za ljudstvo
*xъrvatъ je iz Baške plošče v obliki zvъnъmirъ kralъ xrъvatъskъ ("Zvonimir,
hrvaški kralj").

Prva omemba latinskega imena je pripisana listini vojvode Trpimirja I. iz leta
852. Original je izgubljen, ohranjen je le prepis iz 1568, kar vodi k dvomom o
resničnosti trditve. Najstarejši ohranjeni zapis v kamnu je z Branimirjevega
napisa iz 9. stoletja (ki so ga našlli v bližini današnjega Benkovca), kjer
vojvodo Branimirja naslavljajo z nazivom Dux Cruatorvm. Točen datum nastanka ni
gotov, splošno pa se pojmuje, da je najverjetneje iz obdobja med letoma 879 in
892, kar sovpada z obdobjem Branimirjeve vladavine.

Ozemlje sedanje Hrvaške je bilo poseljeno že v prazgodovini. Izkopavanja v
severni Hrvaški so razkrila fosilne ostanki neandertalcev, ki izhajajo iz
obdobja srednjega paleolitika. Najbolj znano ter najbolje predstavljeno
nahajališče se nahaja v Krapini (t.i. krapinski človek). V vseh hrvaških regijah
so našli tudi ostanke neolitskih in kalkolitskih kultur. Največji del najdišč
leži v rečni dolinah severne Hrvaške, med njimi so najbolj znane lasinjska
kultura, vučedolska kultura in badenska kultura. Iz železne dobe izhajajo
ostanki ilirske halštatske kulture in keltske kulture.

Precej kasneje so območje poselili Liburnijci in Iliri, medtem ko prve grške
kolonije zasledimo na otokih Hvar (Pharos), Korčula (Melaina Korkyra) in Vis
(Issa). Leta 9 našega štetja je ozemlje današnje Hrvaške postalo del Rimskega
imperija. Cesar Dioklecijan je po upokojitvi leta 305 zgradil na mestu
današnjega Splita zgradil palačo, katere ostanki so vidni še danes; v Puli pa še
vedno stoji zelo ohranjen rimski amfiteater.

V 5. stoletju je eden zadnjih vladarjev Zahodno rimskega cesarstva, Julius
Nepos, svojemu cesarstvu vladal iz splitske palače. Obdobje se zaključi z vdori
Avarov in Hrvatov v prvi polovici 7. stoletja, med katerimi so bila uničena
skoraj vsa rimska mesta. Romanski staroselci so se umaknili v mesta na obali,
otokih in gorah. Tako je mesto Dubrovnik nastalo iz preživelih iz mesta
Epidaurum (današnji Cavtat).

Etnogeneza Hrvatov je nezanesljiva in jo razlaga več teorij, med katerima sta v
ospredju slovanska in iranska. Najšišrše sprejeta, slovanska, govori o migraciji
Belih Hrvatov z območja Bele Hrvaške v obdobju preseljevanja ljudstev.
Nasprotno, iranska teorija govori o iranskem izvoru na osnovi plošče iz Tanaisa,
kjer so v grščini zapisana imena Χορούαθ[ος], Χοροάθος in Χορόαθος (Khoroúathos,
Khoroáthos, and Khoróathos) in njihova razlaga kot imena za Hrvate.

Slovanski predniki današnjih Hrvatov in ostali Južni Slovani naj bi se ustalili
na sedanjem območju tik pred začetkom 7. stoletja ali, po drugi teoriji, nekje
do 9. stoletja. Hrvaška je bila prvič omenjena v frankovskih in bizantinskih
kronikah v 9. stoletju, njene meje pa je prvi opisal bizantinski cesar
Konstantin VII. Porfirogenet v 10. stoletju v delu De Administrando Imperio.
Nastali sta dve kneževini, Panonija (s sedežem v Sisku) in Hrvaška (s sedežem v
Ninu.), ki sta jima vladala Ljudevit in Borna, kot v svojih kronikah navaja
Einhard v letu 818. Najvišji položaj v zgodnji hrvaški državi je zasedal knez,
ki so ga izvolile pomembne hrvaške družine. Od začetka 10. stoletja pa je nosil
naziv kralj, krona je postala nato dedna in večina poglavarjev v naslednjih 300
letih je izhajala iz dinastije Trpimirovićev. Od pogodbe v Aachnu v letu 812, ki
je končala vojno med vzhodnim in zahodnim cesarjem, je Hrvaška postala vazalna
država Karla Velikega in njegovih naslednikov.

Frankovska nadvlada se je končala med vladanjem kneza Mislava dve desetletji
kasneje. V tem času se je območje med Savo in Dravo, poznano kot Spodnja
Panonija, kasneje Slavonija, razvilo v kneževino pod svojimi domačimi knezi.
Prvi domači hrvaški kralj, ki ga je priznal papež, deloma po svojih močeh in
sposobnostih, deloma pa zaradi nemoči zahodnih vladarjev, je bil knez Branimir,
ki je priznanje papeža Janeza VIII. prejel 7. junija 879.

Po Konstantinu VII. naj bi se pokristjanjevanje začelo v 7. stoletju, vendar
teorija ni sprejeta in se pokristjanjevanje običajno povezuje z 9. stoletjem.

Posebno mesto v hrvaški zgodovini so zasedali vladarji obalnih in otoških mest,
ki so bila od 812. leta vključena v bizantinsko provinco Dalmacijo. Ta mesta
Zadar, Split, Trogir, Dubrovnik, Kotor, Krk, Rab in Osor so bile nekakšne
trdnjave tuje moči sredi hrvaškega kraljestva in so tako predstavljala določeno
nevarnost. Zaradi tega je hrvaški kralj stopil na bizantinsko stran v njihovi
vojni z Bolgari v 9. in 10. stoletju in kot nagrado za to pomoč so dobili pod
svojo upravo provinco Dalmacijo, kateri so vladali v bizantinskem imenu. Takšen
položaj je bil v obdobju kralja Tomislava, ki je bil tudi prvi v virih izpričan
kralj (v pismu papeža Janeza X., s katerim hrvaško kraljestvo datiramo v leto
925), ki je nosil naziv kralj Hrvaške in Dalmacije, in Štefana Držislava (969 -
997). Med vladanjem kralja Petra Krešimirja IV. (1054 - 1074) in Dimitrija
Zvonimirja (1075–1089) je bila Dalmacija dokončno vključena v hrvaško kraljestvo
in se dokončno ločila od bizantinskega imperija, hrvaško kraljestvo pa je ta čas
doseglo svoj največji obseg. Ko je kralj Stjepan II. umrl leta 1091 in s tem
postal zaključil dinastijo Trpimirovićev, je ogrski kralj Ladislav I. v imenu
svoje sestre Helene, žene Dimitrija Zvonimirja, zahteval hrvaško krono. Odpor
tej zahtevi je vodil do bitke na Gvozdu (sedaj Petrovi gori) 1097, katere končni
rezultat - poraz Hrvatov in smrt kralja Petra Svačića - je bilo leta 1102
kronanje madžarskega kralja Kolomana za kralja Hrvaške in vstop v personalno
unijo z Ogrsko; kralja je formalno izvolilo hrvaško plemstvo in nov kralj se jim
je zahvalil v obliki oprostitve plačevanja davkov. To pa jim je zamerilo
madžarsko plemstvo. Oblast na Hrvaškem je v tem času predstavljal sabor in ban,
Hrvaška pa je bila skoraj štiri stoletja administrativno ločena od Ogrske.

Dalmatinska mesta so bila predmet beneških interesov, zato so se mesta morala v
času med 12. in 14. stoletju stalno bojevati za svojo svobodo. Kljub temu je
Beneška republika do leta 1428 prevzela oblast nad Zadrom i Rabom, (ne pa tudi
nad Raguzo-Dubrovnikom), toda kralj in hrvaško plemstvo je preprečilo okupacijo
celotne province. Ko je pričela moč madžarskih Arpadovičev slabeti, so postali
hrvaški bani iz družine Šubič-Bribir (kasneje Zrinski) pravzaprav neodvisni
vladarji. Pavel, pripadnik Anžuvinske dinastije iz Neaplja kot novi vladar pa je
moč teh hrvaških banov kmalu zlomil. Kot posledica tega je bilo beneško zavzetje
vseh dalmatinskih mest, zato je kralj Ludvik Veliki začel z vojno proti
Benečanom, ki se je končala v njegovo korist leta 1358 s pogodbo v Zadru, s
katero je provinca Dalmacija zopet pripadla Hrvaški. Hkrati je to tudi rojstni
datum Dubrovniške republike, ki je bila sicer pod oblastjo madžarsko-hrvaških
kraljev, toda delovala je povsem avtonomno. Novo obdobje nazadovanja centralne
kraljeve oblasti pod kraljem Sigismundom in njegovih naslednikov je omogočilo
Benetkam v obdobju 1409 - 1480, da so za skoraj štiri stoletja zavzele nadzor
nad dalmatinskimi mesti z izjemo Dubrovnika, vse do leta 1797.

Prelomen trenutek v hrvaški zgodovini je bil prihod Turkov na Balkan. Po srbskem
porazu v Kosovski bitki (1389) in padcu bosanskega kraljestva (1463) se je
turški imperij razširil do hrvaških meja. Država je bila izpostavljena številnim
in pogostim turškim napadom, ki so povzročili številne človeške žrtve, nekatere
ljudi so odvedli s sabo, v velikem delu populacije je prišlo do migracij, prav
tako pa je prišlo do teritorialnih izgub. Proti koncu 16. stoletja so bile
hrvaške in slavonske meje potisnjene daleč nazaj na zahod, tako oslabljeni
Hrvaška in Slavonija sta bili ponovno združeni, od druge polovice 16. stoletja
sta imeli tudi skupnega bana. Hrvaški poraz v bitki na Krbavskem polju v Liki
leta 1493 in madžarski poraz v bitki pri Mohaču (1526) in smrt kralja Ludvika
II. sta vnesli potrebo po izvolitvi novega vladarja. Hrvaško plemstvo je videlo
edino upanje zoper Turke v podpori s strani Habsburžanov. Zato se je hrvaški
parlament leta 1527 zbral v Cetini in izbral nadvojvodo Ferdinanda za kralja
Hrvaške (1.1.1527), pod pogojem, da bo hrvaško varoval pred otomanskim imperijem
in hkrati ohranil njene politične pravice. V tem obdobju se je uveljavilo
plemstvo iz družin Frankopan in Zrinski, iz katerih so nato v prihodnosti izšli
številni bani. Madžarsko plemstvo pa je podpiralo Ivana Zapoljo, člana plemiške
družine iz Slavonije in po obdobju državljanske vojne je bil Ferdinand tudi s
strani madžarskega plemstva potrjen za novega kralja. Habsburžani so tako
vladali obema državama vse do leta 1918. V 16. stoletju so Habsburžani in
hrvaško plemstvo organizirali in postavili obrambni pas proti Turkom, imenovan
Vojna krajina.

Habsburška politika je pripeljala do upora vidnejšega hrvaškega in madžarskega
plemstva, katerega cilj je bilo svobodno hrvaško kraljestvo v vazalnem odnosu do
Osmanskega imperija. Zrinsko-Frankopanski upor je bil odkrit in zatrt, njegovi
voditelji pa leta 1671 obglavljeni, Turkom pa odprta pot za obleganje Dunaja
1683.

V tem obdobju je prišlo tudi do znatnih demografskih sprememb. Hrvati so bežali
v Avstrijo in sedanji gradiščanski Hrvati so njihovi neposredni potomci. Da bi
nadomestili bežeče prebivalstvo, so Habsburžani povabili krščansko prebivalstvo
Bosne in Srbije. Dolžnost teh svobodnih poljedelskih naseljencev je bilo
bojevanje proti Turkom, bili so oproščeni plačevanja davkov; po verski
pripadnosti so bili deloma katoliki, deloma pa pripadniki pravoslavne
veroizpovedi in ti so bili imenovani tudi kot Vlahi. Srbske migracije v to
področje so dosegle vrhunec med velikimi srbskimi migracijami leta 1690 in v
letih 1737–39. Podoben proces se je dogajal tudi v Dalmaciji; po uspešnih vojnah
v 17. in 18. stoletju proti Turkom in ponovni priključitvi večine delov
srednjeveške Hrvaške, so bili že pod Benečani naseljeni na območje Dalmacije
srbski živinorejci kot mejni vojaki, največ okoli mesta Knin, kjer so kmalu
prevladali nad krščansko večino. Uspešna vojna proti Turkom (npr. bitka pri
Sisku leta 1593, kjer so sodelovali tudi Slovenci pod vodstvom Andreja
Turjaškega) se je končala s pogodbo v Sremskih Karlovcih (1699) in z mirom pri
Požarevcu (1718; ta ureja mejo med Mljetsko republiko in Turčijo), nekateri deli
Hrvaške in Slavonija so se osvobodili in meje ob Bosni in Hercegovini iz leta
1718 so ostale skoraj enake vse do danes.

V letu 1712 je bil izglasovan zakon, ki je dovolil ženski članici Habsburške
dinastije biti okronana za vladarico v primeru, če ni nobenega moškega
naslednika, kar je kasneje Mariji Tereziji, kljub nasprotovanju madžarskega
plemstva, omogočilo priti do madžarske krone. Hrvaško plemstvo je novo cesarico
podprlo; Hrvaški je zavladala leta 1767 na kraljevem koncilu, ki je bil hkrati
prva hrvaška vlada, ki je obstajala do leta 1779, cesarica pa se je za podporo
oddolžila z ugodnostmi in pravicami za Hrvaško.

V času Napoleonovih vojn sta tako Mletska kot Dubrovniška republika izgubili
svojo neodvisnost, Francozi pa so zasedli ozemlje pod Beneškim ndzorom in leta
1809 je ozemlje postalo del Ilirskih provinc s sedežem v Ljubljani. Kot odgovor
je britanska mornarica z otoka Visa izvajala blokado Jadranskega morja, ki je
vodila do bitke pri Visu leta 1811. Ilirske province so Avstrijci zavzeli leta
1813 in so po Dunajskem kongresu 1815 postale del Avstrijskega cesarstva. S tem
so se vsa ozemlja osrednje in primorske Hrvaške zopet združila pod isto krono.

1830. in 1840. so bila leta romantičnega nacionalizma, ki so navdihovala hrvaški
nacionalni preporod, t.i. ilirsko gibanje, politično in kulturno gibanje, ki je
zagovarjalo enotnost vseh južnih Slovanov v cesarstvu. Glavni cilj gibanja je
bil uveljavitev standardnega slovanskega jezika kot protiutež madžarščini,
skupaj z spodbujanjem hrvaške literature in kulture. Med madžarsko revolucijo
leta 1848 je bila Hrvaška na avstrijski strani, ban Josip Jelačić je leta 1849
pomagal poraziti madžarske sile in s tem spodbudil obdobje germanizacije.

Do 1860. so posledice neuspešne germanizacije v cesarstvu postale vidne, kar je
vodilo do avstrijsko-madžarskega kompromisa leta 1867 in nastanka personalne
unije med Avstrijskim cesarstvom in madžarskim kraljestvom; ob takrat oslabljeni
Avstriji po izgubah v vojni s Prusijo in Italijani je na moči v cesarstvu
pridobila Madžarska in leta 1868 so bili hrvaški predstavniki prisiljeni v
sprejetje sporazuma z Madžarsko. Dogovor je določal preoblikovanje Hrvaške v
enotno državo, z združenima kraljestvoma Hrvaška in Slavonija, z lastnimi
notranjimi organi, sodstvom in izobraževalnim sistemom, toda kot del Madžarskega
kraljestva. Kraljestvo Dalmacija je bilo pod avstrijskim nadzorom, medtem ko je
Reka obdržala status Corpus separatum, uveljavljenem leta 1779.

Ko je Avstro-Ogrska na podlagi Berlinskega dogovora iz leta 1878 okupirala Bosno
in Hercegovino, je bilo do takrat obmejno vojaško področje leta 1881 zopet
podrejeno neposredno hrvaškemu parlamentu, v skladu z hrvaško-madžarskim
dogovorom. Obnovljene napore za ponovno uveljevitev velike Avstrije s Hrvaško
kot federalno enoto je ustavila prihajajoča 1. svetovna vojna. Razdelitev države
na Dalmacijo in ostalo Hrvaško, kot tudi položaj hrvaškega parlamenta, ki je bil
izključen iz cesarskega, je v tem obdobju povzročilo krepitev moči politikov, ki
so bili naklonjeni ideji o Združenju Južnih Slovanov ter odcepitvi iz cesarstva.

Propad Avstro-Ogrske je tudi Hrvaška izkoristila in bila 29.10.1918 vključena
skupaj s Slovenijo, Bosno in Hercegovino in Vojvodino v Državo Slovencev,
Hrvatov in Srbov in kot taka, z Zagrebom kot glavnim mestom, obstajala komaj
mesec dni. Srbska populacija je želela hitro združitev s Srbskim kraljestvom, na
drugi strani pa so italijanske grožnje po zavzetju obsežnih hrvaških območij v
Dalmaciji prisilile Hrvaško, da je tudi sama prosila za pomoč Srbijo. 1.
decembra 1918 sta se državi združili, za prestolnico razglasili Beograd in novo
kraljestvo pod vodstvom srbske dinastije je nosilo ime Kraljevina Srbov, Hrvatov
in Slovencev. V novi državi so imeli Srbi glavno vlogo, vojska in policija je
bila v glavnem v srbskih rokah, prav tako tudi diplomatske institucije. S
srbskim dvorom in vlado je bila vloga Hrvaške v državi zelo obrobna. S prvo
ustavo v letu 1921 je bila Hrvaška ločena na več področij in praktično na robu
obstoja. Najbolj pomembna hrvaška politična stranka, hrvaška Ljudska stranka,
združenje hrvaških ljudi in celo deloma srbskih poljedelcev v opoziciji do
centralne vlade. Leta 1928 je prišlo do zaostritve v Beogradu, ko se je
tamkajšnji dvor odločil odstraniti voditelja stranke, Stjepana Radića, ki ga je
nato v jugoslovanskem parlamentu smrtno ranil črnogorski poslanec Narodne
radikalne stranke Puniša Račić. Po tem je v kraljevini prišlo do globoke
politične krize, zato država pa je dobila manj z narodi povezano novo ime:
Kraljevina Jugoslavija.

Hrvaške politične stranke so v obdobju kraljeve diktature delovale v opoziciji.
Zavedajoč se nevarnosti prihajajoče 2. svetovne vojne, se je novi vladar princ
Pavel dogovoril za sporazum med hrvaškim voditeljem Vlatkom Mačkom in srbskim
premierom Dragišo Cvetkovičem. S pogodbo leta 1939 je Hrvaška postala banovina z
mejno avtonomijo in veliko večjim teritorijem kot leta 1918. Toda ta dogovor
vsekakor ni končal srbskega terorizma na Hrvaškem. Vojska je večkrat pobijala
civiliste, prav tako pa se je močno upirala srbska populacija v okolici Knina.

Ko so leta 1941 Nemci okupirali Jugoslavijo, je mnogo Hrvatov videlo v tem
osvoboditev po dolgem obdobju zatiranja. Nemci in Italijani so se strinjali
glede formiranja Neodvisne države Hrvaške s fašistično vlado. Meje te države so
vključevale Hrvaško, Bosno in Hercegovino in Srem. Hrvaški fašisti so nemudoma
sprejeli Nűrnberške zakone in pričeli z zatiranjem in preganjanjem Judov in
Srbov; prišlo je do ustanovitve koncentracijskega taborišča Jasenovac. V istem
času so srbski ekstremisti, četniki, pričeli z množičnimi poboji hrvaške in
bosenske populacije. V maju 1941 je bila blizu Siska ustanovljena prva hrvaška
antifašistična partizanska skupina, za katero je kmalu izvedela fašistična vlada
in tako ugotovila, da ima le malo vpliva na prebivalstvo, saj je bilo le to
večinoma na strani antifaštistov. Kljub temu pa so bile ob začetku vojne
partizanske skupine politično nehomogene in komunisti so jih kmalu dobili pod
svoj nadzor. Leta 1943 so hrvaški partizani ustanovili antifašistični parlament,
ki je združeval Istro s Hrvaško. Po zmagi nad fašisti je to postal tudi uradni
parlament, meje Hrvaške pa so bile na novo oblikovane. Ob meji z Bosno in
Hercegovino je obveljala že dve stoletji stara mejna črta, meja s Srbijo pa je
bila oblikovana skladno z nacionalno večino v regiji Srem. Hrvaška je dobila
tudi provinco Baranjo z večinoma hrvaško populacijo ter že omenjeno Istro.

Naslednjih 45 let je Socialistični republiki Hrvaški vladala komunistična
hrvaška stranka, Hrvaška pa je bila ena izmed republik Socialistične federativne
republike Jugoslavije. Leta 1990 so bile izpeljane mirne volitve in po
desetletjih je ponovno začel delovati svobodno izvoljen parlament, sabor.

Kmalu po volitvah je parlament junija 1991 razglasil popolno suverenost
Republike Hrvaške, sklicujoči tudi na dejstvo, da obstaja Hrvaška kot država z
več ali manj neodvisnosti že več kot 11 stoletij (z izjemo 15 letnega obdobja v
predvojni Jugoslaviji). Neodvisnost je v veljavo stopila 8. oktobra 1991.
Navkljub neodvisnosti pa se je Hrvaška še štiri leta zatem s srbskimi in
jugoslovanskimi (para)vojaškimi silami z orožjem borila za suverenost nad svojim
celotnim ozemljem (glej: vojna na Hrvaškem). Leta 2013 je Hrvaška postala
polnopravna članica Evropske unije.

Hrvaška je upravno razdeljena na 20 administrativnih enot, imenovanih županije,
glavno mesto je Zagreb, ki pa ima poseben status.

Ob zadnjem popisu prebivalstva je Republika Hrvaška štela 4.284.889 prebivalcev.
Prebivalci so Hrvati (90,42%), med pomembnejše etnične skupnosti v državi pa
sodijo še:

Hrvaška je večinsko katoliška država. Ob popisu leta 2011 se je 86,3 %
prebivalcev izreklo za rimokatolike, 4,4 % za pravoslavce, za ostale kristjane
0,3 %, za agnostike 5 % prebivalcev in za muslimane 1,5 %.



https://sl.wikipedia.org/wiki/Sloven%C5%A1%C4%8Dina

Slovenščina [slovénščina] / [sloˈʋenʃtʃina] je združeni naziv za knjižni jezik
Slovencev in skupno ime za narečja in govore, ki jih govore ali so jih nekoč
govorili Slovenci. Govori ga 2.500.000 govorcev po svetu, od katerih jih večina
živi v Sloveniji. Glede na število govorcev ima razmeroma veliko narečij.
Slovenščina je južnoslovanski jezik in eden redkih indoevropskih jezikov, ki je
ohranil dvojino. Za zapisovanje slovenskega jezika se danes uporablja gajica.

Slovenščina je državni jezik v Sloveniji in uradni jezik Republike Slovenije,
kot je zapisano v 11. členu Ustave Republike Slovenije.

Slovenski jezik prvotno pomeni slovanski jezik. Nemci so slovenščino nekoč
imenovali »wendisch« oz. »Windisch«, Slovenci pa tudi kranjski jezik, vendar se
to pokrajinsko ime zanj ni uveljavilo. Slovenski prebivalci Koroške in Štajerske
so se imenovali Slovence že v 18. stol. Koren sloven- je bil pri Slovanih znan
tudi v Rusiji, ob Labi na sedanjem Nemškem (Slovinci), na Slovaškem, pa tudi na
hrvaškem kajkavskem (Zagreb, Čakovec, do pred Karlovcem) in še celo čakavskem
področju ob Jadranskem morju na jugu vse do Dubrovnika (slovinski). Hrvati naš
jezik imenujejo slovenski, Srbi slovenački, Rusi slovenskij, Nemci Slowenisch,
angleško njegovo ime je Slovene/Slovenian. Latinski izraz zanj je lingua
Slavonica oz. lingua Slovenica. Tudi Slovaki imenujejo svoj jezik slovenský,
prebivalke so Slovenke, jezik tudi slovenčina, deželo svojo pa Slovensko.

Slovenščino govori približno 2,3 milijona ljudi, večinoma v Sloveniji
(1.727.360).

Poleg tega jo govorijo še v Italiji (100.000 v Kanalski dolini, v Beneški
Sloveniji, na Goriškem in na Tržaškem), na Koroškem v Avstriji (50.000), v Istri
na Hrvaškem (25.000), v madžarskem Porabju (3.200) in v drugih delih Evrope kot
tudi drugod po svetu (v Nemčiji, ZDA, Kanadi, Argentini, Avstraliji in
Južnoafriški republiki) (400.000).

Slovenščina ima 25 črk: a b c č d e f g h i j k l m n o p r s š t u v z ž, s
katerimi se zapisuje 29 glasov. Pozna 3 slovnična števila, 6 sklonov z osmimi
sklanjatvami in tremi slovničnimi spoli.

Slovenščina se je razvila iz praslovanščine. Najstarejši pisani viri, ki kažejo
značilnosti slovenskega jezika, so Brižinski spomeniki. Napisani so z latinično
pisavo, po izsledkih paleografske raziskave so nastali na Koroškem v obdobju
927–1039. Besedila, ki jih vsebujejo, so bila oblikovana že prej, verjetno v 8.
stoletju.

V srednjem veku še ni prišlo do nastanka del v slovenskem jeziku, razen
cerkvenih molitvenikov in kronikalnih zapisov, tako pa na polovici 16. stoletja,
v času reformacije, lahko govorimo o utemeljitvi slovenskega knjižnega jezika,
ki je slonel na spodnjekranjskih in panonskih ter v manjšem delu
zgornjekranjskih govorih. Začetnik slovenskega jezika je protestantski pisatelj
Primož Trubar, ki je 1550. napisal najprej Katekizem in Abecednik, 1557–1560 je
prevedel novo zavezo ter 1564. izdal slovenski cerkveni red Cerkovna ordninga.
Jurij Dalmatin je prvi v slovenščino prevedel celotno Sveto pismo, ki je izšlo
leta 1583. Prvo slovensko slovnico, Zimske urice proste, je 1584. napisal Adam
Bohorič, prvi slovar (nemško-latinsko-slovensko-italijanski) pa Jeronim Megiser
leta 1592.

Protireformacija je ustavila in ovirala razvoj slovenščine. Konec 18. stoletja
so se ponovno pojavili poskusi ustanovitve slovenskega knjižnega jezika.
1784–1802 je bila v slovenščino prevedena biblija, 1768. pa je Marko Pohlin
izdal Kranjsko gramatiko. Velik pomen za slovenščino ima tudi Grammatik der
Slavischen Sprache in Krain, Kaernten und Steyermark, ki jo je 1808. uredil
Jernej Kopitar.

Jezikovna merodajna oblika je bila vzpostavljena v 40. letih 19. stoletja po
dolgotrajnih razpravah in zdarhah. Pomembno vlogo pri izgradnji slovenskega
knjižnega jezika je imel tudi Valentin Vodnik. Izrazne možnosti novega knjižnega
jezika so se v svojem polnem sijaju pokazale v književnosti.

Začetnik slovenskega romantičnega pesništva je France Prešeren, pisateljsko vejo
književnosti pa so utemeljili pisatelji, kot sta Fran Levstik in Ivan Cankar.
Izoblikovanje slovenskega knjižnega jezika je izpopolnjeno v 19. stoletju s
slovensko-nemškim slovarjem Maksa Pleteršnika (1895) in pravopisom Frana Levca
iz 1899.

Danes je knjižni jezik stanoviten in dobro opisan in utemeljen ter preiskan. Iz
oblice priročnikov velja izpostaviti Slovar slovenskega knjižnega jezika
(1970–1991) SAZU (Slovenske akademije znanosti in umetnosti) ter zadnji izvod
Slovenskega pravopisa iz 2001.

Slovenski jezik ne obstaja le v eni obliki, ki bi bila enaka za vse govorce.
Razlike v jeziku so odvisne zlasti od tega, kje je bil govorec rojen, komu je
sporočilo namenjeno, v kakšni vlogi nastopa itd. Govorimo o jezikovnih zvrsteh,
tj. različnih vrstah jezika glede na družbenost, funkcije, prenosnika, metrum in
časovnost. Zvrsti imajo svoje izgovorne, besedne, oblikoslovne, skladenjske in
druge posebnosti.

Slovenski knjižni jezik ima 29 pomensko razločevalnih glasovnih enot (t. i.
glasnikov ali fonemov), npr. piti – biti. Delijo se na samoglasnike in
soglasnike, soglasniki pa na zvočnike in nezvočnike: 1. samoglasniki: i; ozki in
široki e; a; ozki in široki o; u; polglasnik [ə]; 2. soglasniki: a) zvočniki: m,
n; r, l; v, j; b) nezvočniki: p – b, f; t – d, s – z, c; š – ž, č – dž in k –
g, h.

Glagol hoditi v vseh časih (uporabljen je glagol v ednini, tretji osebi in
moškem spolu):

Po splošni oceni ima slovenščina 48 narečij in govorov. Tolikšna raznovrstnost
jezika je pogojena z geografskimi, političnimi, zgodovinskimi, družbenimi in
drugimi razlogi.

Narečnih skupin je osem: dolenjska, gorenjska, koroška, primorska, štajerska,
panonska, rovtarska in kočevska.

V javnosti se uporablja knjižna slovenščina, ki se jo večinoma srečuje le v
knjižni obliki ter javnih občilih. Knjižna slovenščina je abstrakcija narečnih
sistemov po dognanjih zgodovinskega jezikoslovja in temelji zlasti na osrednjih
narečjih (dolenjščini, gorenjščini).

Slovenski jezik je državni in uradni jezik Republike Slovenije, je tudi uradni
jezik v zamejskih območjih s slovenskimi manjšinami.

Ob sprejetju Slovenije v Evropsko unijo je postal tudi eden od uradnih jezikov
te organizacije.

Zelo veliko slovenskih besed izhaja iz skupnega staroslovanskega besednega
zaklada, zato je veliko besed v slovenščini, srbščini/hrvaščini, češčini,
ruščini in drugih slovanskih jezikih podobnih. Nekateri besedni koreni so v
sorodnih jezikih prevzele različne pomene (lažni prijatelji prevajalcev).
Preglednica lažnih prijateljev slavistov je ena izmed Wikiknjig: False Friends
of the Slavist, katere del je seznam pravih in lažnih prijateljev med
slovenščino in drugimi slovanskimi jeziki.

Nekateri besedni koreni so naredili širok ovinek: praslovanska »izba« se je
ohranila v številnih slovanskih jezikih (tudi slovenščini) in ponekod pomeni
preprosto bivališče, hišo ali bajto (ruska izbá), drugod pa, kot v slovenščini,
sobo ali osrednjo bivalni prostor v hiši (izba v poljskih in slovaških Tatrah).
Slovenska »soba« naj bi imela isti koren in naj bi prišla, spremenjena, preko
madžarščine.



https://sl.wikipedia.org/wiki/Francija

Francóska repúblika ali Fráncija je obmorska država v Zahodni Evropi, ki na
zahodu in severu meji na Atlantski ocean, na severovzhodu na Belgijo in
Luksemburg, na vzhodu na Nemčijo, Švico, Italijo in Monako, ter na jugu na
Sredozemsko morje, Španijo in Andoro. Francija je ustanovna članica Evropske
unije.

Meje današnje Francije so postavljene podobno, kot meje ozemlja Galcev, ki so
bili Kelti. Rimljani so v 1. stoletju pr. n. št. zavzeli Galijo in prebivalci so
kmalu sprejeli rimsko kulturo in jezik. Krščanstvo je prišlo v Galijo že v 2. in
3. stoletju n. št. V 4. stoletju so Germani, predvsem Franki, vdrli in naselili
vzhodna območja Galije ob Renu. Iz tega tudi izhaja staro ime 'Francie'. Ime
Francija pa izhaja iz fevdalnega posestva Kapetingov, francoskih kraljev, okoli
Pariza, ki se imenuje Île-de-France.

Čeprav mnogi datirajo začetek francoske monarhije v 5. stoletje, se je
samostojen obstoj države začel z delitvijo Frankovskega cesarstva Karla Velikega
na zahodni in vzhodni del. Iz vzhodnega dela je nastala Nemčija, iz zahodnega pa
Francija.

Nasledniki Karla Velikega so vladali Franciji do leta 987, ko je bil Hugo Capet,
vojvoda Francije in grof Pariza, okronan za kralja Francije. Njegovi nasledniki,
začenši s kapetinško dinastijo, so vladali Franciji do leta 1792, ko je
francoska revolucija uveljavila republiko z radikalnimi spremembami, ki so se
začele leta 1789.

Napoléon Bonaparte je leta 1799 prišel na oblast v republiki in se proglasil za
cesarja (leta 1804). Njegova vojska se je udeležila mnogih vojn v Evropi,
zavzela dosti držav in ustanavljala nova kraljestva z Napoléonovimi sorodniki na
oblasti. Po Napoléonovem porazu, so v Francijo ponovno uvedli monarhijo, a so jo
ukinili z začetkom Druge republike. Druga republika se je končala, ko je bil za
predsednika izvoljen Louis-Napoléon, Napoléonov nečak, ki je proglasil Drugo
cesarstvo. Louis-Napoléona (Napoléon III.), ki ni bil tako ambiciozen kot stric,
so kmalu odstavili in Francija je ponovno postala republika (Tretja republika).

Čeprav je bila Francija zmagovalka v obeh svetovnih vojnah, so jo prizadele
izgube bogastva, velikega dela imperija, delovne sile in statusa prevladujoče
narodne države. Leta 1958 so v Franciji sprejeli novo ustavo, po kateri ima
predsednik velika pooblastila (Peta republika), ki ni klonila nestabilnosti, kot
prejšnji parlamentarni režimi.

V zadnjih desetletjih sta se sprava in sodelovanje med Francijo in Nemčijo
izkazali ključnega pomena za ekonomsko združitev Evrope, med drugim tudi za
uvedbo evra januarja 1999.

Danes je Francija v ospredju držav, ki želijo zagon uvedbe skupne evropske
valute izkoristiti za nadgradnjo Evropske unije v bolj združen in sposoben
evropski politični, obrambni in varnostni aparat.

Francoska republika je unitarna pol-predsedniška republika z močno demokratično
tradicijo. Ustava pete republike je bila sprejeta na referendumu 28. septembra
1958. Ta je močno okrepila avtoriteto izvršilne oblasti v odnosu do parlamenta.
Sama izvršna veja ima dva voditelja: predsednika republike, ki je trenutno
François Hollande, ki je vodja države in na splošnih volitvah izvoljen
neposredno za 5-letni mandat (prej 7 let) in vlado, katere predsednika vlade
imenuje predsednik države, in je trenutno Manuel Valls.

Francoski parlament je dvodomen zakonodajalec in obsega državni zbor (Assemblée
Nationale) in senat. Poslanci državnega zbora predstavljajo lokalne volivce in
so neposredno izvoljeni za 5-letne mandat. Zbor ima pooblastilo da razpusti
vlado in z večino v skupščini določa izbiro vlade. Senatorje volijo lokalni
funkcionarji (teh je 100-200 tisoč) za dobo 6 let (prvotno 9-let). Polovica
senata je obnovljena vsaka 3 leta z začetkom v septembru 2008. Zakonodajne
pristojnosti senata so omejene; v primeru nesoglasja med obema domovoma ima
zadnjo besedo Državni zbor. Vlada ima močan vpliv na oblikovanje dnevnega reda
parlamenta.

Francoski politiki so značilno razdeljeni v dve politično nasprotni skupini: ena
na levem krilu, z osrednjo francosko Socialistično stranko in druga desničarska,
prej središčna okoli Rassemblement pour la République (RPR), zdaj je njena
naslednica Zveza za ljudsko gibanje (UMP). Po volitvah leta 2012, je izvršilna
veja trenutno sestavljena večinoma iz socialistične stranke.

Do leta 1958 Francija ni poznala nadzora ustavnosti, saj so šteli, da bi bilo to
v nasprotju z načelom, da je zakon izraz obče volje oziroma ljudske suverenosti.
Položaj ustavnega sveta je okrepila ustavna sprememba leta 1974, ki je pravico
do predlaganja ocene ustavnosti dala tudi članom parlamenta. Ustavni svet
sestavljajo imenovani člani in člani po položaju. Slednji so dosmrtni člani
sveta, med njimi predvsem bivši predsedniki republike, ki pa v resnici ne
sodelujejo pri delu tega organa. Imenovanih članov je 9 (3 imenuje predsednik
republike, 3 predsednik nacionalne skupščine, 3 predsednik senata). Njihov
mandat traja 9 let, vsako tretje leto se obnovi 1/3 članov. Ustava ne določa
nobenih pogojev (po navadi 2-3 pravniki, bivši ministri, bivši poslanci,
politične osebnosti). Predsednika Ustavnega sveta imenuje predsednik republike,
njegove mandatne dobe ustava ne določa. Pred nastopom funkcije člani zaprisežejo
pred predsednikom republike (varovanje tajnosti odločanja in glasovanja itd.).
Funkcija člana Ustavnega sveta je nezdružljiva s članstvom v vladi, parlamentu,
evropskem parlamentu, socialno-ekonomskem svetu in s kakršnimkoli volilnim
mandatom, ne sme opravljati tudi vodstvenih funkcij v političnih strankah. Svet
opravlja svetovalno in odločujočo funkcijo, odločitev pa je sprejeta, če zanjo
glasuje večina članov sveta. Svet daje mnenja, če se nanj obrne predsednik
republike, vlada se nanj obrne v primeru referenduma, volitve predsednika
republike, svet odloča o ustavnosti zakonov in mednarodnih pogodb, nastopa kot
volilni in referendumski sodnik. Zoper odločitve sveta ni dopustna pritožba
(pravno sicer ni nobenega postopka za spoštovanje njegovih odločitev, vendar se
mu državni organi vselej podredijo). Zakonodajalcu tako ostane v primeru, da ne
soglaša z odločitvijo sveta, zgolj možnost spreminjanja ustave. Svet je
pristojen za presojo ustavnosti, preden so ti razglašeni; obvezna je, ko gre za
organske zakone in poslovnike parlamentarnih zbornic. Presojo navadnih zakonov
lahko predlagajo predsednik države, predsednik senata, predsednik nacionalne
skupščine, prvi minister, 60 poslancev ali 60 senatorjev. Če je neustaven, ne
more biti razglašen, če je samo deloma ustaven, se oba dela ločita in predsednik
države odloči, ali bo ustavni del razglasil, ali pa gre v ponovno obravnavo in
odločanje v parlament. Če se ju ne da ločiti, ga je treba spremeniti ali
opustiti njegovo sprejemanje. Ustavni svet se ne zadovlji več samo s presojo
tehnične usklajenosti zakonov z ustavnimi normami, temveč postavlja merila, ki
pomenijo varovanje temeljnih človekovih pravic.

Ob zadnjem popisu prebivalstva, leta 2006, je imela republika 64,95 milijona
prebivalcev. Največja mesta so Pariz, Marseille, Lyon, Lille, Toulouse,
Bordeaux, Nice, Strasbourg, Rennes in Nantes. Po obdobju druge svetovne vojne,
je Francija postala cilj migrantov širom sveta, najštevilčnejši pa so bili
priseljenci iz držav Severne Afrike: Maroko, Alžirija, Tunizija. Sprva so ti
prišli kot začasni delavci, kmalu pa so se v Franciji ustalili kot njeni
prebivalci in s seboj pripeljali družine. Zaradi raznolike etnične in verske
pripadnosti priseljencev ter visoko številnih družin, se je prebivalstvena
struktura Francije pričela bistveno spreminjati.

Francija velja za svobodno državo verskih usmeritev. Ob rednih popisih
prebivalstva na vsaka štiri leta, o verski pripadnosti ne poizvedujejo. Uradne
podatke o verski usmeritvi je raziskal Eurobarometer Poll, ki je podal sledeče
ugotovitve: 54 % prebivalcev je Katolikov, 31 % Agnostikov. Zaradi imigracij
živi v Franciji 4 % Muslimanov, 3 % pripadajo Protestantizmu in 1 % Židovski
veri.

Židovska skupnost je z okoli 600.000 pripadniki, označena kot največja v Evropi.
Domneva se, da je uradni odstotek 4 % Muslimanov, v resnici dvakrat do trikrat
višji (presegal naj bi 10 %) zaradi visoko številčnih muslimanskih družin in
vsaj milijona ilegalnih imigratov iz severa Afrike in JV Evrope. Na JZ Francije
se nahaja svetovno znano romarsko središče, Lurd (Lourdes).

Francija je razdeljena na 27 upravnih regij:. 22 regij v metropolitanski
Franciji (vključno s teritorialno skupnostjo Korzike) in pet, ki se nahajajo v
tujini. Regije so nadalje razdeljene v 101 departma. , ki so oštevilčeni
predvsem po abecedi. Te številke se med drugim uporablja pri poštnih številkah
in registrskih tablicah za vozila. Med 101 departmajem Francije jih je pet
(Francoska Gvajana, Guadeloupe, Martinique, Mayotte, in Réunion) v čezmorskih
območjih (ROM), ki so hkrati tudi čezmorski departmaji in so sestavni del
Francije (in Evropske unije) in tako uživajo natanko enak status kot
metropolitanski departmaji.

101 departma se nadalje razdeli v 341 okrožij, ti pa so razdeljeni v 4051
kantonov. Ti kantoni so nato razdeljeni na 36.697 občin, ki imajo svoj izvoljeni
občinski svet. Obstaja tudi 2588 skupnosti občin v katere je združeno 33.414 od
36.697 občin (to je 91,1% vseh občin). Tri občine - Pariz, Lyon in Marseille -
so razdeljene v 45 občinskih okrožij.

Francija je visoko urbanizirana država, z velikimi mesti (metropolitanskimi
območji) kot so (stanje 2011): Pariz (12.292.900 preb.), Lyon (2.182.482),
Marseille (1.721.031), Toulouse (1.250.251), Lille (1.159.547), Bordeaux
(1.140.668), Nica (1.003.947), Nantes (884.275) in Strasbourg (763.739).
(Opomba: Obstajajo velike razlike med metropolitanskimi podatki o prebivalstvu
in tistimi, ki vsebujejo le osnovno populacijo). Stanje na podeželju je trajno
politično vprašanje skozi večji del 20. stoletja).

V Franciji najdemo zelo različno pokrajino, od obalnih ravnin na S in Z, kjer
Francija meji na Severno morje in Atlantik, do gorovij na J (Pireneji) in JV
(Alpe), kjer je tudi druga najvišja gora v Evropi, Mont Blanc (4807 m).

Vmes se nahajajo še drugi reliefi, kot na primer Centralni masiv (Massif
Central), hribovje Vogezi (Vosges) ali velike doline velikih rek kot Loara,
Rona, Garonne in Sena.

Član skupine 7 (prej G8) vodilnih industrijskih držav, velja kot sedmo največje
svetovno in drugo največje EU gospodarstvo glede kupne moči. Z 39 od 500
največjimi podjetji na svetu v letu 2010, je Francija na četrtem mestu Fortune
Global 500, pred Nemčijo in Veliko Britanijo. Francija se je pridružila 11
drugim članicam EU pri uvedbi evra v letu 1999, z evrskimi kovanci in bankovci
je v celoti nadomestila francoski frank (₣) v letu 2002.

Francija ima kombinirano gospodarstvo, ki združuje zasebna podjetja z mnogimi
državnimi podjetji in vladnimi intervencijami. Vlada ohranja precejšen vpliv na
ključnih segmentih infrastrukturnih sektorjev, z večinskim lastništvom železnic,
električne energije, letal, jedrske energije in telekomunikacij. Vlada upravlja
državni sektor in odprodaja deleže v podjetjih France Télécom, Air France, kakor
tudi v zavarovalništvu, bančništvu in obrambni industriji. Francija ima pomembno
letalsko in vesoljsko industrijo Evropskega konzorcija Airbus in svoje
nacionalno vesoljsko izstrelišče, Centre Spatial Guyanais.

Kmetijstvo je pomemben sektor francoskega gospodarstva: 3,8% aktivnega
prebivalstva je zaposlenega v kmetijstvu, medtem ko je celotna agroživilska
industrija predstavljala 4,2% francoskega BDP v letu 2005.

S 83 milijonov tujih turistov v letu 2012 je Francija prva turistična
destinacija na svetu, pred ZDA (67 milijonov) in Kitajsko (58 milijonov). Ta
številka pa izključuje ljudi, ki prebivajo manj kot 24 ur, kot so Evropejci, ki
prečkajo Francijo na poti v Španijo ali Italijo. Je pa to tretji dohodek od
turizma zaradi kratkotrajnosti obiskov. Francija ima 37 lokacij vpisanih na
seznam svetovne dediščine in značilnosti mest so velike kulturne znamenitosti,
plaže in letovišča, smučišča in podeželska območja, kjer mnogi uživajo njihove
lepote in mir (zeleni turizem). Male in slikovite francoske vasice se
promovirajo prek združenja Les Plus Beaux Villages de France ("Najlepše vasi v
Franciji"). Oznako "Znameniti vrtovi" jima več kot 200 vrtov, ki sodijo pod
francosko ministrstvo za kulturo. Ta oznaka je namenjena zaščiti in spodbujanju
izjemnih vrtov in parkov. Francija privablja številne verske romarje po poti
svetega Jakoba ali Lourda, mesta v Hautes-Pyrénées, ki gosti več milijonov
obiskovalcev letno.

Francija, še posebej Pariz, ima nekaj največjih in svetovno priznanih muzejev,
vključno z muzejem Louvre, ki je najbolj obiskan muzej umetnosti na svetu, Musée
d'Orsay, posvečen predvsem impresionizmu in Beaubourg, posvečen sodobni
umetnosti. Disneyland Pariz je najbolj priljubljen evropski tematski park s 15
milijoni obiskovalcev Disneyland Park in Walt Disney Studios Park v letu 2009.

Z več kot 10 milijonov turistov letno je Francoska Riviera (ali Côte d'Azur) na
jugovzhodu Francije, druga vodilna turistična destinacija v državi, za pariško
regijo. Ima okoli 300 dni sonca na leto, 115 km obale in plaž, 18 golf igrišč,
14 smučišč in 3.000 restavracij. Vsako leto Côte d'Azur gosti 50% svetovnega
ladjevja super jaht.

Drug pomemben cilj so gradovi doline Loare (Châteaux), tudi na seznamu svetovne
dediščine, stavbna dediščina v zgodovinskih mestih, predvsem pa njenih gradov,
kot so Château d'Amboise, Château de Chambord, d'Ussé, Château de Villandry in
Château de Chenonceau. Najbolj priljubljena turistična mesta so: (glede na
število obiskovalcev na leto - stanje 2003): Eifflov stolp (6,2 milijona), muzej
Louvre (5,7 milijona), palača Versailles (2,8 milijona), Musée d'Orsay (2,1
milijona ), Arc de Triomphe (1,2 milijona), Center Pompidou (1,2 milijona), Mont
Saint-Michel (1 milijon), Château de Chambord (711.000), Sainte-Chapelle
(683.000), Château du Haut-Kœnigsbourg (549.000), Puy de Dôme (500.000), Musée
Picasso (441.000), Carcassonne (362.000).

Électricité de France (EDF), glavna proizvajalka in distributer električne
energije v Franciji, je tudi eden od največjih svetovnih proizvajalcev
električne energije. Leta 2003 je proizvedla 22% električne energije v Evropski
uniji, predvsem iz jedrske energije. Francija je najmanjši onesnaževalec z
ogljikovim dioksidom med G8, zaradi svojih naložb v jedrsko energijo. Posledica
velikih vlaganj v jedrsko tehnologijo je večina električne energije proizvedene
v Franciji, ki jo ustvari 59 jedrskih elektrarn (75% v 2012). Zato imajo
obnovljivi viri energije težave pri uvajanju. Francija uporablja za proizvodnjo
električne energije tudi hidroelektrarne, kot je jez Eguzon, jezero de Soulcem
in Lac de Vouglans.

Železniško omrežje Francije, ki obsega od leta 2008 dalje 29.473 km, je drugo
najobsežnejšo v Zahodni Evropi za Nemčijo. Upravlja ga SNCF. Vlaki visokih
hitrosti so Thalys, Eurostar in TGV, in vozijo s 320 km / h v komercialne
namene. Eurostar, skupaj z Eurotunnel Shuttle, povezuje Združeno kraljestvo
skozi predor pod Rokavskim prelivom. Obstajajo železniške povezave z vsemi
drugimi sosednjimi državami v Evropi, razen z Andoro. Znotraj urbanih mest sta
tudi dobro razvita podzemni promet in tramvaj ter avtobusni prevoz.

Obstaja približno 1.027.183 kilometrov cest in predstavlja najbolj obsežno mrežo
na evropski celini. Regija Pariz z obvoznico in z najbolj gosto mrežo cest in
avtocest, je povezana s praktično vsemi deli države. Francoske ceste imajo tudi
precejšen delež mednarodnega prometa, saj povezujejo mesta v sosednji Belgiji,
Španiji, Andori, Monaku, Švici, Nemčiji in Italiji. Ne plačujejo letne
pristojbine ob registraciji ali cestne takse, vendar pa se uporaba avtoceste
plača prek cestnine, razen v bližini velikih mest. Na avtomobilskem trgu
prevladujejo domače blagovne znamke, kot so Renault (27% prodanih v Franciji
leta 2003 avtomobilov), Peugeot (20,1%) in Citroën (13,5%). Več kot 70% novih
avtomobilov prodanih v letu 2004 je imelo dizel motor, veliko več. Francija ima
najvišji most na svetu viadukt Millau in številne druge pomembne mostove, kot je
Pont de Normandie.

V Franciji obstaja 475 letališč. Letališče Charles de Gaulle, ki se nahaja v
bližini Pariza, je največje in najprometnejše letališče v državi, in je povezano
z veliko večino priljubljenih in komercialnih povezav po vsem svetu. Air France
je nacionalni letalski prevoznik, imajo pa tudi številne zasebne letalske
družbe, ki zagotavljajo domače in mednarodne povezave.

V Franciji je deset velikih pristanišč, od katerih je največje v Marseillu, ki
je tudi največje v Sredozemskem morju. 12.261 kilometrov plovnih poti prečka
Francijo, vključno Canal du Midi, ki povezuje Sredozemsko morje z Atlantskim
oceanom prek reke Garonne.

Francija ima največje število turistov na leto predvsem po zaslugi številnih
kulturnih ustanov in zgodovinskih zgradb raztresenih po vsem ozemlju. Ima 1200
muzejev, ki jih obišče več kot 50 milijonov ljudi letno. Najpomembnejše kulturne
znamenitosti upravlja vlada prek javne agencije Centre des monuments nationaux,
ki je odgovorna za približno 85 nacionalnih zgodovinskih spomenikov.

Med 43.180 stavbami zaščitenimi kot zgodovinski spomenik so v glavnem Residences
(gradovi ali dvorci v francoščini) in verski objekti (stolnice, bazilike,
cerkve, itd.), pa tudi kipi, spomeniki in parki. Na UNESCO-v seznam svetovne
kulturne dediščine je vpisanih 38 lokacij v Franciji.



https://sl.wikipedia.org/wiki/Afna

Áfna (@) je znak v obliki obkrožene črke a, ki v naslovu elektronske pošte
ločuje ime prejemnika od imena domene.

Beseda afna, ki pogovorno pomeni opica, se uporablja po zgledu iz nemščine
(Klammeraffe, prvotno »opica obešalka«). Zaradi žargonskega prizvoka besede afna
so številni poskušali najti boljšo slovensko ustreznico. Med predlogi so bili na
primer polžek, ajka, ad.

Po iznajdbi e-pošte so iskali še neuporabljen znak za standardni nabor znakov
ASCII, s katerim bi nedvoumno ločili ime uporabnika in računalnika v e-poštnem
naslovu. Ray Tomlinson je v ta namen uporabil znak @.

V jeziku koalib, ki ga govorijo v Južnem Sudanu, se uporablja latinična pisava z
nekaterimi dodatnimi znaki, med njimi afni podobnim znakom, ki v arabskih tujkah
zaznamuje črko ain. Predlog iz leta 2004 za vključitev črke (inačice z veliko in
malo pisavo) v sistem Unicode je bil zavrnjen, zaradi večjega tveganja pri
napadih v e-pošto v primeru vključitve tega znaka.

V zapisovaju jezika indijanskega plemena Yuchi, živečega v Oklahomi, uporabljajo
znak @ za zapisovanje glasu [æ], kot v angleški besedi at.



https://sl.wikipedia.org/wiki/Avstrija

Republika Avstrija (nemško Republik Österreich, nemška izgovorjava:  Republik
Österreich (pomoč·info)) je srednjeevropska zvezna republika in celinska država
s približno 8,5 milijona prebivalcev. Avstrija meji na Lihtenštajn in Švico na
zahodu, Italijo in Slovenijo na jugu, Madžarsko in Slovaško na vzhodu ter
Nemčijo in Češko na severu. Ozemlje Avstrije pokriva 83.879 km²; na njem
prevladuje alpsko podnebje, prisotno pa je tudi celinsko podnebje. Avstrijsko
površje je zelo gorato, saj večino države pripada Alpam; le 32 % ozemlja države
leži pod 500 m, najvišji vrh pa je Veliki Klek (Großglockner) z 3.798 m n. m.

Večina prebivalstva govori bavarsko narečje nemščine; uradni jezik države je
avstrijska nemščina v standardni obliki. Drugi lokalno omejeni uradni jeziki so
na območjih z narodnostnimi manjšinami še gradiščanščina, madžarščina in
slovenščina.

Začetki sodobne Avstrije segajo nazaj do časov Habsburške dinastije, ko je bilo
ozemlje države večinoma del Svetega rimskega cesarstva. Od časa reformacije je
precej severnonemških princev, ki so sovražili cesarja, izrabilo protestantizem
kot izgovor za upor. Tridesetletna vojna, vpliv Kraljevine Švedske in Francije,
vzpon Prusije in napoleonske vojne so vsi skupaj oslabili cesarjev položaj v
Severni Nemčiji, na jugu in v ne-nemških delih cesarstva pa so cesar in
katolištvo ohranili nadzor. V 17. in 18. stoletju je Avstrija uspela zadržati
svoj položaj kot ena od evropskih velesil in, kot odgovor na Napoleonovo
kronanje za francoskega cesarja, so leta 1804 uradno proglasili Avstrijsko
cesarstvo. Po Napoleonovem porazu je Prusija postala glavni avstrijski tekmec za
nadvlado v širšem nemškem področju. Avstrijski poraz proti Prusiji v bitki pri
Königgrätzu med avstrijsko-prusko vojno je leta 1866 omogočil Prusiji nadzor nad
ostalo Nemčijo. Leta 1867 se je cesarstvo na podlagi reform preimenovalo v
Avstro-Ogrsko. Po francoskem porazu v francosko-pruski vojni leta 1870 je
Avstrija ostala izven sestava novega Nemškega cesarstva, čeprav je v naslednjih
desetletjih svojo politiko in zunanje zadeve vodila v veliki skladnosti z
Nemškim cesarstvom pod pruskim vodstvom. Med krizo leta 1914, ki je sledila
atentatu na nadvojvodo Franca Ferdinanda, je Nemčija vodila Avstrijo k ultimatu
Srbiji, kar je na koncu sprožilo Prvo svetovno vojno.

Po razpadu Habsburškega cesarstva ob koncu prve svetovne vojne leta 1918 je
Avstrija prevzela in uporabljala ime Republika Nemška Avstrija
(Deutschösterreich) kot poskus združevanja z Nemčijo, vendar so ji to
prepovedali na podlagi sporazuma iz Saint-Germaina iz leta 1919. Prva Republika
Avstrija je bila tako ustanovljena leta 1919. S pripojitvijo (Anschluss) jo je
leta 1938 okupirala in si jo pripojila nacistična Nemčija. To je trajalo do
konca Druge svetovne vojne leta 1945, ko so jo, tako kot Nemčijo, zasedli
zavezniki in ponovno vzpostavili njeno demokratično ustavo. Z avstrijsko državno
pogodbo iz leta 1955 je Avstrija ponovno postala suverena država, s čimer se je
zaključila njena okupacija. Tega leta je avstrijski parlament sprejel tudi
deklaracijo o nevtralnosti in se z njo zavezal k stalni nevtralnosti Republike
Avstrije v mednarodnih odnosih. Po Avstrijski državni pogodbi je posebne pravice
dobila tudi slovenska manjšina na avstrijskem Koroškem, toda pri uveljavljanju
teh pravic se zapleta še desetletja po formalni podelitvi.

Danes je Avstrija parlamentarna predstavniška demokracija, ki jo sestavlja devet
zveznih dežel. Njeno glavno in največje mesto je s preko 1,7 milijona prebivalci
Dunaj. Avstrija je ena najbogatejših držav na svetu, s kosmatim domačim
proizvodom na prebivalca 46.330 USD (ocena iz 2012). V državi se je oblikoval
visok življenjski standard; tako je leta 2011 Avstrija prišla na 19. mesto na
lestvici držav po indeksu človekovega razvoja. Od leta 1955 je Avstrija članica
Organizacije združenih narodov, Evropske unije od leta 1995, in ena od
ustanovnih članic OECD. Avstrija je od 1995 podpisnica Schengenskega sporazuma,
in od leta 1999 uporablja tudi skupno evropsko valuto, evro.

Po podatkih iz leta 2014 predstavljajo storitve 69 % kosmatega domačega
proizvoda, industrija 29 % in kmetijstvo 2 %. Za Slovenijo je avstrijsko
gospodarstvo takoj za Nemčijo in Italijo tretji največji zunanjetrgovinski
partner in največji investitor, gospodarstvi pa sta vedno bolj prepleteni. Za
Avstrijo je Slovenija kot zunanjetrgovinski partner na približno 15. mestu.

Nemško ime za Avstrijo, Österreich, pomeni »vzhodna posest« ali »vzhodno
cesarstvo«, in je povezano z besedo Ostarrîchi, ki se je prvič pojavila v
listini iz leta 996. Ta beseda je najverjetneje prevod iz srednjeveške
latinščine, Marchia orientalis, v lokalno (bavarsko) narečje. V istem času je
bila Avstrija Bavarska prefektura, ustanovljena leta 976. Sama
beseda »Austria« je okrajšava za polatinjen izraz Marcha austriaca v
pomenu »Vzhodna mejna dežela«. Izraz je bil prvič zabeležen v 12. stoletju in se
nanaša na položaj dežele na vzhodnem robu kraljestva Karla Velikega. V tistem
času je bil obdonavski bazen Zgornje in Spodnje Avstrije najvzhodnejše bavarsko
ozemlje in v praksi skoraj večinoma poseljeno z Germani, medtem ko so na ozemlju
bivše Vzhodne Nemčije prevladovali slovanski Lužiški Srbi in Polabci.

Sodobni avstrijski zgodovinar Friedrich Heer v svoji knjigi Der Kampf um die
österreichische Identität (Boj za avstrijsko identiteto), trdi, da germanska
oblika Ostarrîchi ni prevod latinske besede, temveč naslednik mnogo starejšega
imena, katerega korenine naj bi iskali v keltskih jezikih starodavne Avstrije:
pred več kot 2.500 leti je lokalno keltsko prebivalstvo (halštatska kultura)
večji del dežele imenovalo Norig; po Heeru, je no- ali nor-
pomenilo »vzhod« ali »vzhoden«, medtem ko je -rig povezan s sodobno nemško
besedo Reich, kar pomeni »posest«. V skladu s tem bi Norig v osnovi pomenil
enako kot Ostarrîchi in Österreich, in iz tega Austria. Hipoteza med
strokovnjaki še ni sprejeta. V zgodovini je bilo keltsko ime polatinjeno v
Noricum po rimskem zavzetju večine dežele okoli leta 15 pr. n. št. Norik je
kasneje, sredi 1. stoletja, postal rimska provinca.

Srednjevropsko ozemlje sedanje Avstrije, ki je bilo naseljeno že v prazgodovini,
so v predrimskem času zavzela različna keltska plemena; zgodnja železna doba se
po najdbah v Hallstattu celo imenuje Halštatska doba ali Halštatska kultura, ki
datira v 9. do 6. stoletje pr. n. št. Keltsko Noriško kraljestvo so kasneje
zavzeli Rimljani in iz njega naredili provinco. Carnuntum (sedanji Petronell)
blizu Dunaja je bil pomemben vojaški tabor in kasneje glavno mesto province
Zgornja Panonija. Carnuntum je bil skoraj 400 let dom okoli 50.000 prebivalcem.
Pomembno je bilo tudi mesto Virunum na današnjem avstrijskem Koroškem; na
območju današnjega Dunaja pa je že v predrimskem času stala naselbina Vindobona.

Po padcu rimskega imperija so ozemlje napadli Huni, Langobardi, Ostrogoti,
Bavarci, Slovani in Avari. Karel Veliki je zavzel območje leta 788, vzpodbujal
kolonizacijo in širil krščanstvo. Kot del vzhodne Frankije so bili glavni deli
sedanje Avstrije podeljeni Babenberžanom. Območje je bilo znano kot Vzhodna
mejna krajina (Marchia Orientalis) in je leta 976 prešlo v last Leopolda I.
Babenberškega.

Prva omemba imena Avstrija je iz leta 996, kjer je zapisana kot Ostarrîchi, kar
se nanaša prav na ozemlje Babenberške mejne krajine. Leta 1156 je listina
Privilegium Minus povzdignila Avstrijo v status vojvodine. Leta 1192 so
Babenbergi pridobili tudi Štajersko. S smrtjo Friderika II. Babenberškega leta
1246 je linija Babenberžanov izumrla. Posledično je oblast nad Avstrijo,
Štajersko in Koroško prevzel češki kralj Otokar. Njegove vladavine je bilo konec
leta 1278 po porazu v bitki na Moravskem polju, kjer ga je premagal Rudolf I.
Habsburški. Od tedaj do konca prve svetovne vojne je zgodovina Avstrije tesno
povezana s Habsburžani.

V 14. in 15. stoletju so Habsburžani začeli pridrževati province v okolici
avstrijskega vojvodstva. Leta 1438 je bil vojvoda Albert V. izbran za naslednika
svojega tasta, cesarja Sigismunda. Čeprav je Albert vladal le nekaj let, je bil
od tedaj dalje (razen ene izjeme) vsak cesar Svetega rimskega cesarstva iz
rodbine Habsburžanov.

Habsburžani so prav tako pričeli prevzemati ozemlje izven dednih dežel. Leta
1477 je Maksimilijan I., edini sin cesarja svetega rimskega cesarstva Friderika
III., oženil naslednico Marijo Burgundsko in s tem za družino pridobil večino
Nizozemske. Njegov sin Filip I. Kastiljski se je poročil z Ivano Blazno,
naslednico kastiljske in aragonske krone, in s tem za Habsuržane pridobil še
Španijo ter njena italijanska, afriška in ameriška ozemlja.

Leta 1526 sta po bitki pri Mohaču Češka in del Madžarske, ki sta spadali pod
Osmansko cesarstvo, prešli pod avstrijsko vladavino. Osmansko prodiranje na
Madžarsko je vodilo v pogoste spopade med obema cesarstvoma, kar je bilo še
posebej očitno med t. i. dolgo vojno med letoma 1593 in 1606. Turki so skoraj
izvedli skoraj dvajset vpadov na Štajersko, nekateri od njih so bili opisani
kot »požiganje, ropanje in zasužnjevanje tisočev«.

Med dolgo vladavino cesarja Leopolda I. (1657–1705) in po uspešni obrambi Dunaja
leta 1683 (pod poveljstvom poljskega kralja Janeza III.), je več vojnih pohodov
na koncu leta 1699 prineslo celotno ozemlje Madžarske pod avstrijsko okrilje.

Cesar Karel VI. je izgubil precej pridobitev imperija iz preteklih let, zlasti
zaradi grozečega izumrtja habsburške dinastije. Karel je bil pripravljen
žrtvovati veliko ozemlja in vpliva v zameno za priznanje Pragmatične sankcije, s
katero je svojo hčer Marijo Terezijo postavil za naslednico. Čeprav so se mnogi
evropski monarhi s pragmatično sankcijo ob njenem nastanku strinjali, se je po
Karlovi smrti leta 1740 začela vojna za avstrijsko nasledstvo. Avstrija je po
več vojnah s Prusijo izgubila Šlezijo. Marija Terezija pa je za cesarstvo
pomembna zaradi napredka, ki ga je kot pripadnica razsvetljenega absolutizma
sprožila v času svoje vladavine.

Avstrija se je kasneje zapletla v vojno z revolucionarno Francijo, na začetku
zelo neuspešno, z vrsto zaporednih porazov, ki jim jih je zadal Napoleon in so
na koncu privedli h koncu Svetega rimskega cesarstva leta 1806. Dve leti prej,
leta 1804, je nastalo Avstrijsko cesarstvo. Leta 1814 je bila Avstrija del
zavezniških sil, ki so napadle Francijo in h koncu privedle obdobje napoleonskih
vojn.

Iz Dunajskega kongresa leta 1815 je izšla kot ena izmed štirih vodilnih sil in
kot priznana velesila. Istega leta je bila pod avstrijskim predsedstvom
ustanovljena Nemška konfederacija (Deutscher Bund). Zaradi nerešenih družbenih,
političnih in narodnostnih trenj so nemške dežele pretresle revolucije leta
1848; le-te so težile k združeni Nemčiji.

Združena Nemčija bi bila možna tako kot Velika Nemčija ali kot Velika Avstrija
ali pa le kot Nemška konfederacija brez Avstrije. Ker se Avstrija ni bila
pripravljena odpovedati nemško govorečim ozemljem v korist slednje, leta 1848
nastalemu nemškemu cesarstvu, so krono novega cesarstva ponudili pruskemu kralju
Frideriku Viljemu IV. Leta 1864 sta se Avstrija in Prusija skupaj bojevali proti
Danski in ohranili neodvisnost vojvodin Schleswig in Holstein od Danske. Toda
ker se o upravljanju teh vojvodin nista zmogli dogovoriti, sta se leta 1866
zapletli v avstrijsko-prusko vojno. Po porazi proti Prusiji v bitki pri
Königgrätzu je bila Avstrija primorana zapustiti konfederacijo in posledično ni
več sodelovala pri nemški politiki.

Avstro-Ogrski kompromis iz leta 1867, Ausgleich, je pod vladavino Franca Jožefa
I. uvedel dvojno suverenost Avstrijskega cesarstva in Madžarskega kraljestva.
Cesarstvo pod avstrijsko-madžarsko oblastjo je bilo raznoliko in je vključevalo
različna slovanska ljudstva, med njimi Hrvate, Čehe, Poljake, Rusine, Srbe,
Slovake, Slovence ter Ukrajince, poleg teh pa tudi številčne italijanske in
romunske skupnosti.

Posledično je bilo vladanje Avstro-Ogrski vedno bolj težavno v luči nastajajočih
nacionalističnih gibanj, kar je zahtevalo znatno naslanjanje na obsežno tajno
policijo. Kljub vsemu se je centralna obast (Franc Jožef je bil vseeno pripadnik
razsvetljenstva) trudila z reformami, s katerimi bi delno ugodila novim težnjam.
Tako je bil npr. Reichsgesetzblatt z zakoni in uredbami Cislajtanije izdan v
osmih jezikih, vse narodnosti pa so lahko ustanavljale šole v lastnem jeziku ter
imele pravico do uporabe lastnega jezika v uradnih postopkih.

Dunaj je zlasti v tem obdobju bil za Slovence pomemben kot nekdanja prestolnica,
ki so ji s svojim delovanjem dali pečat tudi številni Slovenci. Kot ključni
študijski center za naše kraje je ob koncu 19. stoletja pritegoval glavnino
naših tedaj bodočih kulturnikov in intelektualcev, ki so tam preživeli nekaj
let, nekateri pa so ostali tudi desetletja ali vse življenje; med njimi so tako
Ivan Grohar, Ivan Cankar, Jože Plečnik in Maks Fabiani. V Avguštineju na Dunaju
so se šolali tudi številni bodoči slovenski duhovniki.

Leta 1908 je Avstro-Ogrska v drugem ustavnem obdobju Osmanskega cesarstva našla
izgovor za pripojitev (aneks) Bosne in Hercegovine. Atentat nad nadvojvodom
Francem Ferdinandom in njegovo ženo, ki ga je poleti leta 1914 v Sarajevu
izvedel Srb Gavrilo Princip so vodilni avstrijski politiki in generali
izkoristili in prepričali cesarja, da je napovedal vojno Srbiji (glej
Avstro-ogrski ultimat Srbiji), s tem pa tvegali in nato tudi sprožili izbruh
prve svetovne vojne, ki je navsezadnje po porazu centralnih sil privedla do
razpada Avstro-Ogrske; ena izmed novo nastalih držav je bila tudi Avstrija. V
vojni je umrlo okrog milijona in pol avstro-ogrskih vojakov, od tega približno
35.000 Slovencev.

21. oktobra 1918 so se nemški poslanci državnega zbora (parlamenta avstrijske
polovice Avstro-Ogrske) sestali na Dunaju kot začasna narodna skupščina za
Nemško Avstrijo (Provisorische Nationalversammlung für Deutschösterreich). 30.
oktobra je ta skupščina ustanovila državo Nemško Avstrijo in izvolila vlado,
imenovano državni svet (nemško Staatsrat). Novo vlado je cesar Karel I.
Habsburško-Lotarinški povabil k pogovorom o premirju z Italijo, vendar se v to
ni želela vpletati.

To je odgovornost za zaključek vojne 3. novembra 1918 preneslo izključno na
cesarja in njegovo vlado. 11. novembra 1918 je cesar po nasvetu ministrov stare
in nove vlade objavil, da ne bo več sodeloval v državnih poslih. 12. novembra se
je Nemška Avstrija z zakonom proglasila za demokratično republiko in del nove
Nemške republike. Ustava, ki je Staatsrat preimenovala v Bundesregierung (zvezno
vlado) in Nationalversammlung v Nationalrat (narodni svet), je bila sprejeta 10.
novembra 1920.

Pogodba iz Saint-Germaina iz leta 1919 (pogodba iz Trianona iz 1920 za
Madžarsko) je potrdila in ustalila novo ureditev Srednje Evrope, ki je v večjem
delu nastala novembra 1918, pri tem pa so nastale nove države in bile
premaknjene meje obstoječih. Več kot trije milijoni nemško govorečih Avstrijcev
so se znašli v vlogi manjšin v novo nastalih ali povečanih državah, tj. v Češki,
Jugoslaviji, Madžarski in Italiji. Med temi sta bili tudi provinci Južna
Tirolska (ki je postala del Italije) in nemška Češka (kot del Češkoslovaške).
Status Nemške Češke (Sudetov idr.) je kasneje odigral pomemben del pri netenju
druge svetovne vojne (glej Sudetska kriza).

Status Južne Tirolske je (bil) stalen izvor težav v odnosih med Avstrijo in
Italijo, do končne rešitve v 1980-ih, ko je Italija Južni Tirolski podelila
precejšnjo stopnjo avtonomije. Med letoma 1918 in 1919 se je Avstrija imenovala
Nemška Avstrija (Staat Deutschösterreich). Ne samo, da so antantne sile
prepovedale Avstriji združitev z Nemčijo, temveč so v mirovnem sporazumu
zavrnile tudi uporabo tega imena, zato so ga konec leta 1919 spremenili v
Republika Avstrija.

Meja s Kraljevino Srbov, Hrvatov in Slovencev (kasneje Jugoslavijo) je bila
določena po koroškem plebiscitu oktobra 1920, na podlagi katerega je večji del
nekdanje avstro-ogrske kronske dežele Koroška pripadel novo nastali Avstriji,
veliko Slovencev pa je tako ostalo v Avstriji. Meja je po plebiscitu potekala po
gorskem masivu Karavanke.

Po vojni je inflacija začela načenjati vrednost krone, ki je še vedno bila
avstrijska valuta. Jeseni 1922 je Avstrija dobila posojilo, nad katerim je
bedelo Društvo narodov. Namen posojila je bil izogib bankrotu, stabilizacija
valute in izboljšanje splošnega gospodarskega položaja v Avstriji. Posojilo je
pomenilo tudi, da Avstrija ni bila več samostojna država, temveč je delovala pod
nadzorom Društva narodov. Leta 1925 je krono nadomestil avstrijski šiling v
razmerju 1:10.000, ki so ga kasneje zaradi njegove stabilnosti imenovali tudi
alpski dolar. Od 1925 do 1929 je gospodarsko uživalo kratek vzpon pred
skorajšnjim zlomom po črnem petku 1929.

Prva avstrijska republika je trajala do 1933, ko je kancler Engelbert Dollfuss,
z uporabo, kot je to sam imenoval, samoodklopa od parlamenta (Selbstausschaltung
des Parlaments), uvedel avtokratski režim po vzoru italijanskega fašizma. Dve
veliki stranki iz tega obdobja, socialni demokrati in konzervativci, sta
ustanovili svoje paravojaške enote; Republikanischer Schutzbund socialnih
demokratov so bili proglašeni za nezakonite, a so kljub temu delovali ob izbruhu
državljanske vojne. Po kratkotrajni avstrijski državljanski vojni so avstrijski
monarhisti in konservativci premagali svoje domače politične tekmece
socialdemokrate in prepovedali avstrijsko podružnico NSDAP. Februarja 1934 so
usmrtili več članov Schutzbunda, socialno-demokratska stranka je bila v ilegali,
mnogi izmed članov so bili zaprti ali pa so emigrirali. 1. maja 1934 so
avstrofašisti izglasovali novo ustavo (»Maiverfassung«), ki je utrdila
Dolfussovo moč, vendar so Dolfussa 25. julija 1934 med atentatom v poskusu
prevrata ubili nacisti.

Njegov naslednik, Kurt Schuschnigg (delno slovenskega rodu), ki je med 29.
julijem 1934 in 11. marcem 1938 vladal Avstriji kot zvezni kancler z
diktatorskimi pooblastili, se je boril za ohranitev neodvisne Avstrije
kot »boljše nemške države«. Schuschnigg je bil v obdobju med obema svetovnima
vojnama zadnji avstrijski kancler pred nacistično priključitvijo Avstrije. 12.
marca 1938 so avstrijski nacisti prevzeli vlado, medtem ko so nemške čete
zavzele državo. 13. marca 1938 je bila uradno razglašena priključitev
(Anschluss) Avstrije. Dva dni kasneje je Adolf Hitler (po kraju rojstva
Avstrijec) na Dunaju razglasil, kot je to sam imenoval, »ponovno
združitev« svoje domovine z Nemčijo.

Skupaj z Nemčijo so tudi v Avstriji 10. aprila 1938 izvedli zadnje volitve v
obdobju nacizma. Na teh volitvah so tudi odločali o potrditvi združitve z
Nemčijo. Zanjo je glasovalo 99,73 % udeležencev. Avstrija je bila s tem
vključena v Tretji rajh in je prenehala obstajati kot neodvisna država.
Arianizacija premoženja avstrijskih Judov se je pričela takoj, že sredi marca.
Nacisti so Avstrijo imenovali »Ostmark«, do leta 1942, ko so jo zopet
preimenovali v »Alpen-Donau-Reichsgaue«.

Nekateri izmed najbolj znanih nacistov so bili Avstrijci, med drugim Hitler,
Adolf Eichmann, Ernst Kaltenbrunner, Arthur Seyss-Inquart, Franz Stangl in Odilo
Globocnik, Avstrijci so sestavljali tudi 40 % osebja nacističnih
koncentracijskih taborišč. Dunaj je padel 13. aprila 1945 med sovjetsko
ofenzivo, malo pred dokončnim zlomom Tretjega rajha. Zavezniške sile so se sicer
pripravljale tudi na Operacijo alpski zid, ki naj bi se izvajala prav na
avstrijskih tleh, a se zaradi prehitrega nacističnega zloma nikoli ni udejanila.

Karl Renner in Adolf Schärf (Socialistična stranka Avstrije), Leopold Kunschak
(Avstrijska ljudska stranka, bivši krščanski socialisti) in Johann Koplenig
(Komunistična stranka Avstrije) so 27. aprila 1945 razglasili avstrijsko
odcepitev od Tretjega rajha in pod državnim kanclerjem Rennerjem ustanovili
začasno vlado, s privolitvijo Rdeče armade in s Stalinovo podporo. Ta datum je
neuradni dan rojstva druge republike. Konec aprila 1945 je bila večina zahodne
in južne Avstrije še vedno pod nacistično vladavino. 1. maja 1945 je zopet
začela veljati zvezna ustava iz leta 1929, ki jo je 1. maja 1934 ukinil
samodržec Dollfuss.

Prav na meji z Avstrijo je pri umiku nemških čet v domnevno varnejše zavetje
britanskih sil na avstrijskem Koroškem 13.-14. maja 1945 od Prevalj proti
Pliberku prišlo do zadnje večje bitke druge svetovne vojne; ker pa so
jugoslovanski partizani zavzeli tudi Koroško do Celovca, je med njimi in
britanskimi okupacijskimi silami prihajalo do manjših napetosti. Do bitke je
prišlo tudi 11. maja pri preboju Rupnikovega bataljona proti Borovljam. Na
Vetrinjskem polju se je po koncu vojne izoblikovalo tudi begunsko taborišče,
kamor so se pred jugoslovansko armado umaknili civilisti in pripadniki
kvizlinških enot iz Jugoslavije (četniki, ustaši, hrvaški domobrani in
belogardisti). Iz tega taborišča so Britanci v Slovenijo (takrat Jugoslavijo)
vrnili pripadnike vojaških formacij, ki so nato večinoma končali kot žrtve
povojnih pobojev. Sámo taborišče je nato obstajalo do 1950.

Skupno število avstrijskih žrtev med drugo svetovno vojno med 1939 in 1945 je
ocenjeno na 260.000. Žrtev judovskega holokavsta je bilo 65.000, okoli 140.000
pa jih je v letih 1938-39 emigriralo. Več tisoč Avstrijcev je bilo udeleženih v
resnih nacističnih zločinih (samo v koncentracijskem taborišču Mauthausen-Gusen
je bilo več sto tisoč žrtev), dejstvo, ki ga je uradno priznal šele kancler
Franz Vranitzky leta 1992.

Tako kot Nemčijo so tudi Avstrijo razdelili na britansko, francosko, ameriško in
sovjetsko območje, ki jih je upravljala Zavezniška komisija za Avstrijo. Kot je
bilo nakazano že v Moskovski deklaraciji iz 1943, je prišlo s strani zaveznikov
do posebne obravnave Avstrije. Avstrijsko vlado, ki so jo sestavljali socialni
demokrati, konzervativci in komunisti (do leta 1947) in je delovala na Dunaju
(ki je bil obkrožen s sovjetsko cono), so zahodni zavezniki priznali oktobra
1945, po tem, ko so v začetku sumili, da je Renner Stalinov pajac. Po tem se je
bilo moč izogniti dvojni vladi in delitvi države, kar se je zgodilo v Nemčiji.
Avstrijo so sicer obravnavali bolj kot nacistično žrtev, ki so jo osvobodili
zavezniki.

15. maja 1955 je po več let trajajočih pogovorih, na katere je vplivala tudi
hladna vojna, Avstrija z avstrijsko državno pogodbo s štirimi okupacijskimi
silami pridobila polno neodvisnost. 26. oktobra 1955 je po odhodu vseh
okupacijskih enot s parlamentarnim zakonom Avstrija razglasila »trajno
nevtralnost«. Po Avstrijski državni pogodbi je posebne pravice dobila tudi
slovenska manjšina na avstrijskem Koroškem, toda pri uveljavljanju teh pravic se
zapleta še desetletja po formalni podelitvi, število Slovencev se zmanjšuje in
se kot narod vedno bolj asimilira v nemško govorečo večino.

Politični sistem Druge republike temelji na ustavah iz let 1920 in 1929, ki sta
se zopet uveljavili leta 1945. Sistem je sorazmeren, kar pomeni, da je večina
pomembnih mest enakomerno porazdeljenih med socialne demokrate (SPÖ) in ljudsko
stranko (ÖVP). Močan je tudi vpliv interesnih skupin (delavcev, poslovnežev,
kmetov), zato se vse spremembe zakonodaje sprejemajo s širokim konsenzom.

1. januarja 1995 je na podlagi dvotretjinsko pozitivne referendumske odločitve
Avstrija postala članica Evropske skupnosti. Po vstopu Lihtenštajna v
schengensko območje leta 2011 nobena izmed sosednjih držav na mejah z Avstrijo
ne izvaja več mejnega nadzora.

Glavni stranki SPÖ in ÖVP imata glede vojaške neuvrščenosti nasprotni stališči:
SPÖ zagovarja nevtralnost, ÖVP pa prilagajanje in sodelovanje v evropski zunanji
in obrambni politiki. V resničnosti se to že dogaja, Avstrija tudi deluje v
Partnerstvu za mir in je tudi že ustrezno prilagodila svojo zakonodajo.

Zaradi svoje bogate zgodovine je nekaj področij Avstrije vpisanih v Unescov
seznam svetovne dediščine oz. so kandidati za vpis:

Vodja države je predsednik, ki je voljen na neposrednih volitvah in predstavlja
državo v tujini ter je vrhovni poveljnik vojske. Predsednik je neposredno
izvoljen za največ dva šestletna mandata, brez izvršilnih pristojnosti v miru.
Heinz Fischer je bil izvoljen za drugi mandat v aprilu 2010. Nasledil je Thomasa
Klestila, ki je bil predsednik med letoma 1992 in 2004. Fischerja je leta 2016
za minimalno razliko v glasovih nasledil Alexander Van der Bellen

Predsednik imenuje kanclerja (predsednika vlade, trenutno Werner Faymann (SPÖ)),
ki vodi svet ministrov. Trenutno vlado velike koalicije sestavljata
levosredinska Socialdemokratska stranka (SPÖ) in desnosredinska Avstrijska
ljudska stranka (ÖVP). Koalicija je bila obnovljena decembra 2013 po splošnih
volitvah septembra 2013, čeprav sta obe stranki zabeležili izgubo glasov na
volitvah. Avstrijski parlament je razdeljen na politično močnejši državni zbor
(Nationalrat), ki je spodnji del parlamenta, in zvezni svet (Bundesrat), ki je
zgornji dom parlamenta. Slednji načeloma potrjuje zakone, vendar lahko državni
zbor zaobide morebitni veto s ponovnim glasovanjem. Predsednik lahko z odlokom
razpusti državni zbor. Volilno pravico imajo vsi državljani, starejši od 16 let.
Tretja veja oblasti je sodna, predvsem ustavno sodišče ima precejšnjo politično
moč, saj razveljavlja zakone, za katere presodi, da niso v skladu z ustavo.

Od leta 1995 lahko Sodišče Evropske unije razveljavi vse odločitve sodišč v
zadevah, ki so definirane v zakonodaji Evropske unije. Avstrija v svojo
zakonodajo vključuje tudi odločitve Evropskega sodišča za človekove pravice, saj
je Evropska konvencija o človekovih pravicah del avstrijske ustave.

Republika Avstrija je sestavljena iz devetih zveznih dežel (nemško
Bundesländer).

Avstrija je članica Evropske unije, Konference za varnost in sodelovanje v
Evropi in opazovalka v Zahodnoevropski uniji. Je tudi soustanoviteljica
Organizacije za gospodarsko sodelovanje in razvoj.

Na ozemlju Avstrije se nahaja Kleinwalsertal, ki je funkcionalno enklava Zvezne
republike Nemčije. Kleinwalsertal je sicer del Predarlskega in geografsko meji
neposredno nanj, vendar je zaradi topografije ozemlja kraj dostopen samo preko
Nemčije. Druga funkcionalna enklava Nemčije je naselbina Jungholz na Tirolskem,
ki ni dosegljiva iz Avstrije in je z matično državo povezana le preko 1636
metrov visokega vrha Sorgschrofen. Tako imenovani dvorni gozdovi (Saalforste) se
nahajajo na avstrijskem ozemlju, vendar so v zasebni pravni lasti Bavarske.

Funkcionalna avstrijska enklava je bila še na švicarskem ozemlju. Švicarskega
Samnauna dolgo časa ni bilo mogoče doseči iz Švice po cesti, temveč prek
Avstrije (Tirolske). Zaradi tega so v 19. stoletju opustili retoromanščino in jo
nadomestili s tirolščini podobnim narečjem. Sedaj ima Samnaun že tudi cestno
povezavo z matično Švico, ima pa še naprej status brezcarinske cone. Do leta
1980 je podoben status kot Samnaun imel tudi Spiss na avstrijsko-švicarski meji.
Kraj je bil dolgo časa dostopen samo iz Samnauna in se je moral upirati
izseljevanju, saj je v nasprotju z drugimi enklavami imel malo gospodarskih
možnosti,

Moč avstrijskih oboroženih sil (nemško: Österreichisches Bundesheer, dobesedno
Avstrijska zvezna vojska) v veliki meri sloni na naborniškemu sistemu. Vojaška
obveznost se za moške prične z 18. letom in traja do dopolnjenega 50. leta
starosti. Vojaški rok traja šest mesecev. Državljan ima v zvezi s služenjem
vojaškega roka možnost ugovora vesti: v tem primeru se obveznost vojaškega roka
izpolni s civilnim služenjem, ki traja od 9–12 mesecev. Leta 2013 je bilo v
aktivni vojaški službi okoli 24.500 pripadnikov avstrijskih oboroženih sil,
število pripadnikov rezervne sestave pa se trenutno giblje okoli 27.000.
Kopenska vojska ima v svoji sestavi okoli 60 tankov, 400 pehotnih bojnih vozil
in 80 samovoznih artilerij, Vojaško letalstvo ima okoli 130 zrakoplovov, od tega
15 lovcev in 70 helikopterjev. Leta 2013 so vojaški izdatki znašali 2.432
milijonov €, kar je predstavljalo 0,78 % bruto domačega proizvoda.

Glavni sektorji Avstrijske zvezne vojske so Kopenska vojska (Landstreitkräfte),
Vojaško letalstvo (Luftstreitkräfte) ter enote za mednarodne misije
(Internationale Einsätzein) in specialne sile (Spezialeinsatzkräfte), ki
delujejo pod enotnim poveljstvom (Streitkräfteführungskommando, SKFüKdo). Glede
na to, da je Avstrija celinska država, nima svoje vojne mornarice. Vrhovni
poveljnik avstrijskih oboroženih sil je predsednik države. Nadzor nad
oboroženimi silami ima Zvezni svet za obrambo, ki ga vodi zvezni kancler. Zvezni
svet za obrambo sestavljajo še podkancler, minister za obrambo, minister za
zunanje zadeve in ostali resorni ministri ter načelnik generalštaba Avstrijske
zvezne vojske in načeloma tudi predstavniki vseh v državnem svetu zastopanih
strank.

Naloge Avstrijske zvezne vojske so vojaška obramba države ter v povezavi s tem
obramba ustavne ureditve in demokratične svobode prebivalstva ter vzdrževanje
notranje državne ureditve in varnosti, pomoč v primeru naravnih nesreč in nezgod
ter pomoč v tujini pri vzdrževanju miru, izvajanju humanitarne pomoči in pomoči
v primeru naravnih nesreč, kot tudi iskalne in reševalne naloge. V tujini je
trenutno največ pripadnikov na Kosovu (507 pripadnikov, KFOR), v Bosni in
Hercegovini (324 pripadnikov, EUFOR Althea) in v Libanonu (171 pripadnikov,
UNIFIL).

Razdelimo jo lahko med pet območij, med katerimi je z 62 % ozemlja največje
tisto, ki pripada Vzhodnim alpam. Hribovje ob robu Alp in Karpati zavzemajo
12 %, gričevje ob robu Panonske nižine prav tako 12 %. Drugo večje gorsko
območje, precej nižje od Alp, se nahaja na severu. Poznan je kot Avstrijska
granitna planota in leži v osrednjem delu Češkega masiva ter zavzema 10 %
Avstrije. Avstrijski del Dunajske kotline pokriva ostale 4 %.

Zaradi svoje vpetosti v alpski prostor je Avstrija pretežno gorata država. Tako
osrednje Vzhodne Alpe kot Severne in Južne apnenčaste Alpe (nemško: Kalkalpen)
delno ležijo na avstrijskem ozemlju. Od skupnega ozemlja 84.000 km² le za
četrtino lahko rečemo, da je nižinska in le 32 % države je pod nadmorsko višino
500 m. Alpe zahodne Avstrije proti vzhodu postopoma prehajajo v nižinski vzhodni
del.

Po klasifikaciji WWF lahko avstrijsko ozemlje razdelimo na štiri ekoregije:
srednjeevropske mešane gozdove, panonske mešane gozdove, alpske iglaste in
mešane gozdove ter na zahodno evropske širokolistne gozdove.

Največji del Avstrije leži v zmerno toplem pasu, kjer prevladujejo zahodni
vetrovi. Ker okoli tri četrtine dežele pokrivajo Alpe, prevladuje gorsko
podnebje. Na vzhodu v Panonski nižini in ob Donavski dolini ima podnebje
celinski značaj, z manj padavinami kot v Alpah. Čeprav je v Avstriji pozimi
hladno (−10 – 0 °C), so lahko poletne temperature razmeroma visoke, s
povprečnimi temperaturami okoli 25 °C in najvišjo temperaturo 40,5 °C (105 °F),
izmerjeno avgusta 2013.

Največje jezero je Nežidersko jezero na Gradiščanskem, od katerega približno
77 % celotne površine 315 km² leži v Avstriji, ostanek pa pripada Madžarski.
Sledijo Attersee s 46 km² in Traunsee s 24 km² v Zgornji Avstriji. Tudi Bodensko
jezero s svojimi 536 km² na tromeji z Nemčijo (deželi Bavarska in
Baden-Württemberg) in Švico s svojim manjšim delom leži na avstrijskem ozemlju.

Za poletni turizem imajo jezera poleg gora velik pomen, še posebej koroška in
salzburška. Najbolj znana koroška jezera so: Vrbsko jezero (Wörthersee) pri
Celovcu, Millstätter See nad Špitalom, Osojsko jezero (Ossiacher See) pri
Beljaku in Weißensee (med Šmohorjem in Špitalom). Znani sta tudi Mondsee in
Wolfgangsee na meji med Salzburgom in Zgornjo Avstrijo.

Večji del Avstrije spada preko Donave neposredno k črnomorskemu porečju,
približno ena tretjina na jugovzhodu pa preko Mure (nemško Mur) in Drave (Drau)
in nato posredno zopet preko Donave zopet k črnomorskemu porečju. Le majhen del
(2.366 km²) na Zahodu se odvodnjava preko reke Ren (Rhein) v Atlantik in na
severu preko reke Elbe (918 km²) v Severno morje.

Mura odvodnjava salzburški predel Lungau in Štajersko, na Hrvaškem se izliva v
Dravo, ki sama odvodnjava Koroško in vzhodno Tirolsko (Drava se v Donavo izliva
na meji s Srbijo). Raba (nemško: Raab) odvodnjava del Štajerske in se na
Madžarskem izliva v rokav Donave. Ren odvodnjava večino Predarlškega, teče skozi
Bodensko jezero in se izliva v Severno morje.

Reka Lainsitz je skoraj nepomembna, vendar je edina avstrijska reka, ki se iz
Spodnje Avstrije preko Češke izliva v Elbo.

Avstrija, ki je po kosmatem domačem proizvodu na prebivalca na 12. mestu v
svetu, ima dobro razvito socialno-tržno gospodarstvo in visok življenjski
standard. Do 1980-ih je Avstrija nacionalizirala precej največjih industrijskih
podjetij; v zadnjih letih pa je privatizacija skrčila državno lastništvo na
stopnjo, primerljivo z ostalimi evropskimi državami. Delavska gibanja so v
Avstriji še posebej močna in imajo znaten vpliv na delavsko politiko. Poleg zelo
razvite industrije je mednarodni turizem najpomembnejši del gospodarstva.

Po podatkih iz leta 2014 predstavljajo storitve 69 % kosmatega domačega
proizvoda, industrija (zlasti kovinsko-predelovalna industrija, avtomobilska,
elektrokemija in inženiring) 29 % in kmetijstvo 2 %. Majhna in srednje velika
podjetja imajo v avstrijskem gospodarstvu velik pomen. Z več kot 300.000
podjetji v proizvodnji in storitvah jih kar 99,6 % sodi v kategorijo majhnih in
srednje velikih podjetij (SME - small and medium enterprises), le približno
1.400 podjetij ima več kot 250 zaposlenih. V povprečju imajo avstrijska podjetja
manj kot 10 zaposlenih. SME skupaj zaposlujejo dve tretjini vseh zaposlenih in
proizvedejo 50 % BDP.

Poleg tega iz Avstrije izhajajo tudi druga mednarodno znana podjetja, npr. Red
Bull, Swarowski, ÖBB (Avstrijske železnice), Manner in druga.

Zgodovinsko je Nemčija najpomembnejši zunanjetrgovinski partner Avstrije, kar je
lahko zaradi hitrih sprememb v nemškem gospodarstvu za Avstrijo na dolgi rok
škodljivo. Od vstopa Avstrije v Evropsko unijo (EU) so Avstrijci okrepili
gospodarske vezi z drugimi EU gospodarstvi in s tem zmanjšali gospodarsko
odvisnost od Nemčije. Dodatno je članstvo v EU prineslo številne tuje
investitorje, ki sta jih pritegnila avstrijski pristop k enotnemu evropskemu
trgu in bližina vzhajajočih gospodarstev Vzhodne Evrope.

Od razkroja komunizma so bila avstrijska podjetja aktivni igralci in združevalci
na področju Vzhodne Evrope. Med 1995 in 2010 je bilo v povezavi z avstrijskimi
družbami javno objavljenih 4.868 združitev in pripojitev v skupni vrednosti 163
milijard EUR. Največje transakcije z avstrijsko vključenostjo so bile :
pripojitev Bank Austria s strani Bayerische Hypo- und Vereinsbank za 7,8
milijarde EUR leta 2000, pripojitev Porsche Holding Salzburg s strani Volkswagen
Group za 3,6 milijarde EUR leta 2009 in pripojitev Banca Comercială Română s
strani Erste Group za 3,7 milijarde EUR leta 2005.

Turizem h kosmatemu domačemu proizvodu Avstrije prispeva skoraj 9 %. Leta 2007
je bila po zaslužku iz turizma Avstrija z 18,9 milijarde USD na 9. mestu v
svetu. Po številu turistov je bila z 20,8 milijona obiskovalcev na 12. mestu.

Majhno, a zelo razvito kmetijstvo zaposluje preko 5 % delovno aktivnega
prebivalstva. Glavni kmetijski dejavnosti sta govedoreja in vinogradništvo.
Hitro se razvija tudi ekološko kmetijstvo, ki trenutno predstavlja 10 %
kmetijske proizvodnje.

Čeprav ima razvito tržno gospodarstvo, je v Avstriji še vedno močno prisotna
korupcija, ki državo letno po nekaterih ocenah stane okrog 27 milijard evrov.
Nekatere od zadnjih korupcijskih afer so prodaja državnih stanovanj, nakup
lovskih vojaških letal Eurofighter ter sumljivi posli (med drugim v Sloveniji in
na Hrvaškem) Hypo Alpe Adria Bank, zaradi katere je skoraj bankrotirala
avstrijska zvezna dežela Koroška.

Za Slovenijo je avstrijsko gospodarstvo takoj za Nemčijo in Italijo tretji
največji zunanjetrgovinski partner in največji investitor, gospodarstvi pa sta
vedno bolj prepleteni. Za Avstrijo je Slovenija kot zunanjetrgovinski partner na
približno 15. mestu. Slovensko pristanišče Koper je za avstrijsko gospodarstvo
najpomembnejše morsko pristanišče. Po podatkih iz leta 2014 dela v Avstriji več
kot 14.000 Slovencev, večinoma v krajih, ki mejijo na Koroško, Štajersko in
Prekmurje.

Avstrija trenutno več kot polovico svoje električne energije proizvede s pomočjo
hidroenergije; v Sloveniji, za primerjavo, ta delež dosega 27 %. Skupaj z
ostalimi obnovljivimi viri energije, kot so vetrna energija, sončna energija in
biomasa, dosega stopnja oskrbovanja z obnovljivimi viri 62,89 % celotne
avstrijske porabe. Ostanek proizvedejo v elektrarnah na zemeljski plin in nafto.

Leta 1972 je Avstrija na podlagi anonimnega glasovanja v parlamentu pričela z
izgradnjo jedrske elektrarne pri Zwentendorfu na reki Donavi. Toda leta 1978 se
je na referendumu približno 50,5 % glasovalcev izreklo proti uporabi jedrske
energije in parlament je izglasoval trajno prepoved uporabe jedrske energije;
zgrajene elektrarne nato niso nato nikoli predali v obratovanje. Avstrija se na
podlagi teh odločitev pogosto zavzema za zaprtje jedrskih elektrarn tudi v
sosednjih državah (med drugim tudi slovenske v Krškem), pri čemer te države
pogosto odgovarjajo, da same nimajo tako dobrih pogojev za proizvodnjo
hidroenergije, kot jih ima Avstrija, bogata z vodnatimi alpskimi rekami.

Avstrijska letalska družba z največ povezavami z Dunaja je Austrian Airlines. Z
letalsko družbo NIKI ima Avstrija od leta 2003 domačega nizkocenovnega
prevoznika, ki prav tako deluje z dunajskega letališča. Drugi avstrijski
nizkocenovnik je regionalna družba InterSky, ki pa deluje z nemškega
Friedrichshafna. Sedež v Avstriji imata tudi manjša prevoznika Welcome Air in
Air Alps.

Najpomembnejše avstrijsko letališče je Letališče Dunaj / VIE, sledijo Gradec
(Flughafen Graz-Thalerhof / GRZ), Linz (Flughafen Linz-Hörsching / LNZ), Celovec
(Flughafen Klagenfurt / KLU), Salzburg (Salzburg Airport W. A. Mozart / SZG) in
Innsbruck (Flughafen Innsbruck / INN), vsa z mednarodnimi povezavami. Za zvezno
deželo Predarlško precej mednarodnega prometa poteka preko švicarskega letališča
Flughafen St. Gallen-Altenrhein in nemškega letališča Friedrichshafen.

Regionalen pomen ima 49 letališč, od tega jih 31 nima asfaltirane steze in le 4
imajo stezo daljšo od 914 metrov. Zgodovinskega pomena sta letališči Wiener
Neustadt in tudi opuščeno dunajsko letališče Wien Aspern. To sta bili prvi dve
avstrijski letališči; Aspern je bil med letoma 1912 in 1914 največje in
najmodernejše evropsko letališče. Deluje tudi več vojaških letališč Avstrijskih
letalskih sil, npr. Wiener Neustadt, Zeltweg, Aigen/Ennstal in
Langenlebarn/Tulln.

V avstriji kot del projekta Single European Sky deluje tudi zračna kontrola
prostora nad 28.500 čevlji / 9.200 metri za srednjeevropske države Avstrijo,
Bosno in Hercegovino, Češko, Hrvaško, Madžarsko, Italijo, Slovenijo in Slovaško.
Nacionalno kontrolo civilnega spodnjega zračnega prostora izvaja Austro Control
s sedežem na Dunaju.

Transportna infrastruktura je zaznamovana z Alpami in po drugi strani z osrednjo
vlogo v Srednji Evropi, kar vpliva tako na cestne in železniške povezave. Tako
je na primer dejstvo, da je bil center Avstrijskega cesarstva celinski Dunaj,
botrovalo izgradnji Južne železnice preko ozemlja današnje Slovenije do
najpomembnejše cesarske luke, Trsta.

Izgradnja transportnih poti skozi Alpe zahteva precej predorov in viaduktov, ki
morajo prenesti skrajne vremenske razmere. Zaradi svoje osrednje vloge in ozke
oblike je Avstrija tipična tranzitna država, zlasti v smereh sever-jug in
sever-jugovzhod, po dvigu železne zavese pa tudi v smeri vzhod-zahod. To vse
skupaj vpliva na izgradnjo prometnih poti nadstandardnih velikosti, pogosto po
ekološko občutljivih območjih (ozke doline ipd.), kar povzroča odpor
prebivalstva.

Za obvladovanje okoljskih tveganj je Avstrija relativno zgodaj pričela uvajati
ukrepe, ki so urejali razmerje med okoljem in gospodarstvom. Tako je Avstrija
med prvimi zahtevala vgradnjo katalizatorjev v vozila, na nekaterih cestah so v
veljavi omejitve hrupa in tovornega prometa ipd.

Za avtoceste se uporablja sistem plačljivih vinjet (10-dnevne, dvomesečne in
letne), dodatno pa se plačujejo nekatere mostnine in predornine.

Po oceni iz januarja 2014 ima Avstrija okoli 8,5 milijona prebivalcev. Sama
prestolnica Dunaj ima več kot 1,7 milijona (2,6 milijona skupaj s predmestji),
kar predstavlja dobro četrtino prebivalstva države. Mesto samo je znano po
ponudbi kulturnih dogodkov in visoki kakovosti življenja (po nekaterih
raziskavah celo najvišji med svetovnimi mesti).

Dunaj je z naskokom največje avstrijsko mesto. Gradec je po velikosti drugi z
265.778 prebivalci, sledijo Linz (191.501), Salzburg (145.871) in Innsbruck
(122.458). Vsa ostala mesta imajo manj kot 100.000 prebivalcev.

Po raziskavi Eurostata je leta 2010 v Avstriji živelo 1,7 milijona v tujini
rojenih prebivalcev, ker predstavlja 15,2 % vsega prebivalstva. Od tega jih je
bilo 764.000 (9,1 %) rojenih izven članic Evropske skupnosti, 512.000 (6,1 %) pa
v njih.

Statistik Austria je za leto 2011 ocenil, da 81 % ali 6,75 milijona prebivalcev
ni imelo priseljenskih korenin, več kot 19 % ali 1,6 milijona prebivalcev pa ima
med starši vsaj enega priseljenca. V državi živi več kot 415.000 potomcev v
tujini rojenih priseljencev, od katerih je večina že naturaliziranih.

185.592 Turkov (kar vključuje tudi manjšinske Kurde) danes predstavlja tretjo
največjo etnično skupino (za Srbi in Nemci) oziroma 2,2 % skupnega prebivalstva.
Leta 2003 je bilo naturaliziranih 13.000 Turkov, v tem času pa se je priselilo
neugotovljivo število novih. Medtem ko se jih je 2.000 izselilo iz države, se
jih je priselilo 10.000 in s tem utrdilo močan trend rasti. Priseljenci iz držav
nekdanje Jugoslavije (Srbi, Hrvati, Bosanci in Slovenci) skupaj predstavljajo
okoli 5,1 % avstrijskega prebivalstva.

Skupna stopnja rodnosti leta 2013 je ocenjena na 1,42 rojenih otrok na žensko,
kar je manj od stopnje enostavne reprodukcije, ki je pri 2,1 otrok na žensko.
Leta 2012 se je 41,5 % otrok rodilo neporočenim materam. Pričakovana življenjska
doba je bila leta 2013 80,04 let (77,13 let za moške in 83,1 let za ženske).

Uradni jezik, ki ga kot materni jezik govori okoli 88,6 % prebivalsva, je
nemščina. Sledijo srbski in hrvaški jezik (4,2 %), turščina (2,3 %), madžarščina
(0,5 %) in poljščina (0,5 %).

Uradni jezik, ki je v rabi pri izobraževanju, tisku, obvestilih in na spletnih
straneh, je nemščina, ki je skoraj enaka nemščini, ki je v rabi v Nemčiji, toda
z nekaterimi razlikami v besedišču. Nemški jezik je sicer standardiziran po
nemško govorečih državah: Nemčiji, Avstriji, Švici, Luksemburgu in Lihtenštajnu,
kot tudi v deželah s številčnejšimi nemško govorečimi manjšinami: Italija,
Belgija in Danska.

Avstrijci govorijo tudi številna lokalna narečja, in čeprav so vsa v osnovi
avstrijska nemščina, imajo zaradi razlik govorci med seboj lahko težave pri
sporazumevanju.

V zveznih deželah Koroška in Štajerska biva precej avtohtonih slovensko
govorečih prebivalcev, medtem ko v najbolj vzhodni deželi, Gradiščanski (nekdaj
del madžarskega dela Avstro-Ogrske) še vedno živi znatno število madžarsko in
hrvaško govorečih prebivalcev narodnostnih manjšin. Od ostalih Avstrijcev, ki
niso avstrijskega rodu, jih je največ iz sosednjih držav, zlasti iz bivšega
Vzhodnega bloka. Številčni so tudi številni tuji delavci (nemško: Gastarbeiter,
od tu slovenska popačenka gasterbajter) in njihovi potomci ter begunci iz držav
nekdanje Jugoslavije. Od leta 1994 so kot uradna manjšina priznani tudi Romi -
Sinti.j

Medtem ko je bila severna in osrednja Nemčija izvor reformacije, sta bili
Avstrija in Bavarska v 16. in 17. stoletju srce protireformacije; v tem času je
absolutistična vladavina Habsburžanov uveljavljala različne stroge ukrepe za
ohranitev katoliške moči in vpliva med Avstrijci. Habsburžani so sami sebe dalj
časa videli kot varuhe katolištva, tako da so zatirali vsa druga verovanja in
vere.

Leta 1775 je vladarica Marija Terezija mehitaristom Kongregacije armenske
katoliške cerkve podelila uradno dovoljenje za naselitev v Habsburškem imperiju.

Leta 1781, v dobi avstrijskega razsvetljenstva, je cesar Jožef II. za Avstrijo
izdal Tolerančni patent, s katerim je drugim veroizpovedim podelil omejeno
svobodo verovanja. Verska svoboda je bila v Cislajtaniji razglašena kot ustavna
pravica po Avstro-Ogrski dualnosti (Ausgleich) leta 1867, s čemer je bilo
potrjeno dejstvo, da je bila monarhija poleg rimokatoliške vere dom številnih
religij, tako npr. grške, srbske, romunske, ruske in bolgarske ortodoksne
cerkvene veroizpovedi, kalvinizma, luteranskih protestantov in Judov. Leta 1912,
po aneksu Bosne in Hercegovine leta 1908, je bil v Avstriji uradno priznan tudi
islam.

Avstrija je ostala pod močnim katoliškim vplivom. Po letu 1918 so v času
rcepublike možje, kot sta Theodor Innitzer in Ignaz Seipel, zavzeli vodilne
položaje znotraj ali blizu vlade in okrepili vpliv med avstrofašizmom; Engelbert
Dollfuss in Kurt Schuschnigg sta katolištvo obravnavala v glavnem kot državno
vero. Po zaključku druge svetovne vojne se je v Avstriji uveljavil sekularizem
in s tem je politični vpliv Cerkve slabel.

Konec 20. stoletja je bilo približno 74 % avstrijskega prebivalstva
registriranih kot rimokatoličani, medtem ko se je 5 % izreklo za protestante.
Avstrijski kristjani so obvezani k plačilu članstva v cerkvi v višini 1 %
dohodkov; dajatev se imenuje Kirchenbeitrag (»cerkveni prispevek«). Število
vernikov v obeh glavnih cerkvah zlagoma upada. Obiskovalcev nedeljskih maš je
okoli 9 % (podatek iz leta 2005).

Judovska skupnost v Avstriji (samo na Dunaju je leta 1938 štela 200.000 članov)
se je med drugo svetovno vojno skrčila na 4.500. 65.000 članov je bilo ubitih v
holokavstu, 130.000 pa jih je emigriralo.

V nekaterih osnovnih in srednjih šolah na Avstrijskem Koroškem poteka pouk delno
tudi v slovenščini.

Predšolska vzgoja (nemško: Kindergarten), v večini dežel brezplačna, je
zagotovljena za otroke v starosti med tri in šest let in, čeprav neobvezna, se
zaradi visoke stopnje vključenosti pojmuje kot običajen del otroške vzgoje. V
skupini je okoli trideset otrok, za katere skrbi izobražen vzgojitelj in en
pomočnik.

1. Splošnoizobraževalne obvezne šole in Poklicnoizobraževalne obvezne šole
(poklicne šole) Splošna šolska obveznost v Avstriji traja 9 šolskih let in se
prične s prvim septembrom, ki sledi dokončanemu 6 letu starosti. Učenci
obiskujejo:

Spričevala, ki jih učenci prejmejo ob koncu šolskega leta, se imenujejo
Jahreszeugnis, spričevala o zaključenem izobraževanju pa se imenujejo
Abschlusszeugnis. Ocene so od 1 (odlično) do 5 (nezadostno).

2. Splošno izobraževalne višje šole in Poklicno-izobraževalne višje šole
Splošnoizobraževalna višja šola (Gymnasium) obsega 4-letno nižjo in 4-letno
višjo stopnjo. Zaključi se z zrelostnim izpitom. Zrelostno spričevalo daje
pravico do študija na univerzah, strokovnih visokih šolah in akademijah ter
pravico do zaposlitve v javnih službah. Pogoj za vstop v 1. razred splošno
izobraževalne višje šole: uspešen zaključek 4. razreda ljudske šole (ocena prav
dobro ali dobro iz nemškega jezika, branja in matematike). V ostalih primerih je
potreben sprejemni izpit.

Te šole (Hauptschule) nudijo vajencem, ki se izobražujejo za poklic, spremljajoč
in strokovno usmerjen pouk (dualno izobraževanje); podpirajo in izpolnjujejo
izobraževanje v podjetjih in splošno izobrazbo. V strokovno-teoretičnem in
gospodarsko-poslovnem pouku poteka pouk v dveh težavnostnih skupinah. Učenci
obiskujejo pouk najmanj enkrat tedensko med šolskim letom ali pa v obliki
tečaja, ki v vsakem šolskem letu traja najmanj osem tednov. Število šolskih let
je odvisno od trajanja učne dobe poklica.

4. Poklicno-izobraževalne višje šole Te šole v petih letih posredujejo poleg
poglobljene splošne izobrazbe še višjo poklicno izobrazbo; zaključek predstavlja
zrelostni in diplomski izpit, s katerim si absolventi pridobijo pravico do
študija na univerzah (pri nekaterih študijskih smereh je treba opraviti dodatne
izpite), na strokovnih visokih šolah in akademijah oziroma pravico do zaposlitve
v javnih službah. Šolska poklicna izobrazba omogoča absolventom poklicno
dejavnost v nekaterih obrteh.

5. Visokošolsko izobraževanje Je odprto za vse z opravljeno maturo. Od leta 2006
dalje možni sprejemni izpiti za nekatere študije (npr. medicina). Od leta 2001
dalje se za semester na javnih univerzah plačuje obvezna šolnina
(Studienbeitrag) v višini €363,36. Šolnine ne plačajo tujci, ki ne presegajo
običajne dobe študija.

Avstrijska preteklost evropske velesile in njeno kulturno okolje sta ustvarili
širok prispevek k različnim oblikam umetnosti, najbolj opazno pa h glasbi. Tako
je bilo avstrijsko ozemlje rojstni kraj glasbenikov kot so Joseph Haydn, Michael
Haydn, Franz Liszt, Franz Schubert, Anton Bruckner, Johann Strauss starejši in
Johann Strauss mlajši ter članov Druge dunajske šole, kot so Arnold Schoenberg,
Anton Webern in Alban Berg. Wolfgang Amadeus Mozart je bil rojen v Salzburgu,
takrat sicer delu samostojne cerkvene enote Svetega rimskega cesarstva, ki pa je
bil kulturno močno vpet v Avstrijo, pa tudi večino svoje kariere je preživel na
Dunaju

Salzburg je bil dolgo časa pomembno središče glasbenih novosti. Skladatelje 18.
in 19. stoletja je mesto močno privlačilo zaradi pokroviteljstva Habsburžanov in
s tem Dunaj utrdilo na položaju evropske prestolnice klasične glasbe. V času
baroka so avstrijsko glasbo zaznamovali slovanski in madžarski ljudski elementi.
Dunaj je sicer pričel pridobivati na pomenu že v zgodnjem 16. stoletju, takrat
osredotočen okoli glasbil, med drugim lutnje. Na Dunaju je večino svojega
življenja preživel Ludwig van Beethoven. Trenutna avstrijska himna, Mozartovo
delo, je to postala po drugi svetovni vojni in nadomestila tradicionalno, ki je
bila delo Josepha Haydna.

Herbert von Karajan je z 200 milijonov prodanimi ploščami med najuspešnejšimi
dirigenti v zgodovini. Kljub nekaterim kritikam, da je njegova interpretacija
preveč plehka, ima status enega največjih dirigentov vseh časov; od 1960. let do
smrti je bil dominantna osebnost v evropski klasični glasbi.

Avstrija je proizvedla znanega jazz glasbenika, klaviaturista Josefa Zawinula,
ki je odigral pionirsko vlogo pri elektronskih glasbilih v jazzu in hkrati bil
priznan samostojni skladatelj. Pop in rock glasbenik Falco je bil svetovno znan
v 1980-ih, zlasti zaradi svoje uspešnice »Rock Me Amadeus«, posvečene Mozartu.
Bobnar Thomas Lang je rojen na Dunaju leta 1967; zaradi tehničnih spretnosti je
svetovno znan, igral pa je tudi z glasbeniki, kot sta Geri Halliwell in Robbie
Williams.

10. maja 2014 je Avstrija s skladbo »Rise Like a Phoenix«, ki jo izvaja
avstrijski transvestitski umetnik Conchita Wurst, osvojila Tekmovanje za pesem
Evrovizije 2014. Za Avstrijo je bila to druga zmaga, prvo je država dosegla leta
1966.

Znani avstrijski umetniki so slikarji Ferdinand Georg Waldmüller, Rudolf von
Alt, Hans Makart, Gustav Klimt, Oskar Kokoschka, Egon Schiele, Carl Moll, in
Friedensreich Hundertwasser, fotografi Inge Morath in Ernst Haas ter arhitekti,
kot so Johann Bernhard Fischer von Erlach, Otto Wagner, Adolf Loos, in Hans
Hollein (dobitnik Pritzkerjeve nagrade za arhitekturo leta 1985).

Sascha Kolowrat je bil avstrijski pionir filmografije. Billy Wilder, Fritz Lang,
Josef von Sternberg in Fred Zinnemann, ki so se proslavili kot mednarodno
pomembni filmski producenti, izvirajo iz Avstrije. Willi Forst, Ernst Marischka
in Franz Antel so obogatili popularno kinoprodukcijo v nemško govorečih državah.
Michael Haneke je postal mednarodno znan po svojih odmevnih filmskih študijah,
leta 2010 pa je za svoj med kritiki dobro sprejet film Beli trak prejel tudi
nagrado zlati globus.

Prvi avstrijski prejemnik oskarja je bil Stefan Ruzowitzky. Mednarodno kariero
so si ustvarili tudi igralci Peter Lorre, Helmut Berger, Curd Jürgens, Senta
Berger, Oskar Werner, in Klaus Maria Brandauer. Hedy Lamarr in Arnold
Schwarzenegger sta postala ameriški in mednarodni filmski zvezdi (slednji je
postal tudi 38. kalifornijski guverner). Christoph Waltz je slavo požel za svojo
vlogo v filmu Neslavne barabe (Inglourious Bastards) in si z njo leta 2009 na
filmskem festivalu v Cannesu prislužil nagrado za najboljšega igralca, leta 2010
pa še oskarja za stransko vlogo. Max Reinhardt je bil specialist za
spektakularne in inteligentne gledališke predstave. Otto Schenk ni bil le dober
odrski igralec, temveč tudi operni režiser.

Med znanimi Avstrijci najdemo tudi pesnike, pisce in romanopisce; pisci romanov:
Arthur Schnitzler, Stefan Zweig, Thomas Bernhard, in Robert Musil, pesniki Georg
Trakl, Franz Werfel, Franz Grillparzer, Rainer Maria Rilke, Adalbert Stifter,
Karl Kraus ter otroška pripovednica Eva Ibbotson.

Slavni sodobni pisci iger in romanov so Nobelovi nagrajenci Elfriede Jelinek,
Peter Handke in Daniel Kehlmann.

Avstrija je bila zibelka številnih znanstvenikov z mednarodnim slovesom. Med
njimi so Ludwig Boltzmann, Ernst Mach, Victor Franz Hess in Christian Doppler,
vsi pomembni znanstveniki 19. stoletja. V 20. stoletju so bili v 1920. in 1930.
letih v jedrski fiziki in kvantni mehaniki ključni prispevki znanstvenikov, kot
so Lise Meitner, Erwin Schrödinger in Wolfgang Pauli. Sodobni kvantni fizik
Anton Zeilinger je znan po prvi prikazani kvantni teleportaciji.

Poleg fizikov je Avstrija rodni kraj dveh izmed bolj znanih filozofov 20.
stoletja, Ludwiga Wittgensteina in Karla Popperja. Poleg njiju so bili znani
Avstrijci še biologa Gregor Mendel in Konrad Lorenz ter matematik Kurt Gödel, pa
tudi inženirji, kot sta Ferdinand Porsche in Siegfried Marcus.

Avstrijska znanost je bila vedno osredotočena na medicino in psihologijo,
začenši s Paracelsusom v srednjem veku. Na dosežkih dunajske medicinske šole 19.
stoletja so gradili Theodore Billroth, Clemens von Pirquet, in Anton von
Eiselsberg. Avstrija je bila dom znanstvenikov, kot so začetnik psihoanalize
Sigmund Freud in oče individualne psihologije Alfred Adler, psihologov Paula
Watzlawicka ter Hansa Aspergerja in psihiatra Viktorja Frankla.

Avstrijska ekonomska šola, ki je ena glavnih usmeritev v sodobni ekonomski
znanosti, je povezana z ekonomisti, kot so Carl Menger, Joseph Schumpeter, Eugen
von Böhm-Bawerk, Ludwig von Mises in Friedrich Hayek. Drugi znani avstrijski
izseljenci so teoretik managementa Peter Drucker, sociolog Paul Felix Lazarsfeld
in biolog Sir Gustav Nossal.

Dirndl [ˈdɪʁndl̩] je tradicionalno žensko oblačilo s področja Nemčije (še
posebej Bavarske), Švice, Lihtenštajna, Avstrije in Južne Tirolske. Osnova za
oblačilo je zgodovinsko oblačilo alpskih podeželanov. Oblačila, ki so po videzu
delno podobna tej osnovi, so znana po imenu Landhausmode (»moda s podeželskim
navdihom«). Dirndl krilo običajno opisuje lahko krožno odrezano obleko, nabrano
okoli pasu in z dolžino malce preko kolena. Dirndl je sestavni del Tracht mode,
značilne zlasti za Avstrijo in Bavarsko.

Sodobna avstrijska kuhinja izhaja iz Avstro-ogrskega cesarstva. Je večinoma
tradicionalna kraljevska kuhinja (»Hofküche«), ki so jo stregli skozi stoletja.
Znana je po uravnoteženih različicah govedine in svinjine ter brezštevilnih
dodatkih zelenjave. Znani so tudi slaščičarski izdelki »Mehlspeisen«, ki
zajemajo specialitite, kot na primer sacher torta, krofi ("Krapfen"), ki so
običajno polnjeni z marelično marmelado ali kremo, in zavitek (»Strudel«:
jabolčni zavitek »Apfelstrudel«, skutni zavitek »Topfenstrudel« ali smetanov
zavitek »Millirahmstrudel«).

Kot dodatek tradicionalni domači kulinariki so nanjo vplivale tudi madžarska,
češka, židovska, italijanska, balkanska in francoska kuhinja, od katerih je
avstrijska kuhinja povzemala tako jedi kot tudi načine priprave. Na podlagi tega
bi avstrijsko kuhinjo lahko prepoznali kot eno najbolj multikulturnih in
nadkulturnih kuhinj v Evropi.

Tipične avstrijske jedi so dunajski zrezek (Wiener Schnitzel), svinjska pečenka
(Schweinsbraten), cesarski praženec (Kaiserschmarren), različni cmoki (Knödel),
sacher torta (Sachertorte) in kuhana govedina (Tafelspitz). Znani so tudi
koroški Kasnudeln (pri koroških Slovencih krapci), ki so testeni žepki, polnjeni
s skuto, krompirjem, zelišči in meto, preliti s stopljeno svinjsko zaseko,
mastjo ali maslom ter postreženi s solato. Pozimi je čas za Grenadiermarsch.
Priljubljene so jedi z lisičkami. Bonboni Pez so doma iz Avstrije, tako kot
Mannerjeve slaščice. Avstrija je znana tudi po Mozartovih kroglicah in svoji
kavni tradiciji.

Pivo, podobno kot v Sloveniji, točijo v vrčke po 0,2 litra (Pfiff), 0,3 litra
(Seidel, kleines Bier ali Glas Bier) in 0,5 litra (Krügerl, großes Bier ali
Halbe). Na prireditvah v bavarskem stilu točijo tudi liter (Maß) ali dva
(Doppelmaß). Najbolj priljubljene vrste piva so ležak (lager ali Märzen),
naravno motno pivo (Zwicklbier) in pšenično pivo. Ob praznikih, na primer ob
božiču ali veliki noči, je naprodaj tudi temno pivo (bock).

Najpomembnejša vinorodna območja so Spodnja Avstrija, Gradiščanska, Štajerska in
Dunaj. Sorta grozdja Grüner Veltliner je osnova za nekaj najbolj znanih belih
vin, medtem ko je najbolj razširjena rdeča sorta Zweigelt.

V Zgornji in Spodnji Avstriji, na Štajerskem in Koroškem je razširjena
proizvodnja mošta (Most, izgovori se podobno kot v slovenščini) iz hrušk ali
jabolk. Pije se tudi žganje (Schnapps), z do 60 % alkohola, narejeno iz
različnih vrst sadja. Če prihaja iz male zasebne destilirnice, ki jih je v
Avstriji okoli 20.000, se imenuje Selbstgebrannter ali Hausbrand.

Zatadi goratega površja je alpsko smučanje prevladujoč avstrijski šport.
Priljubljeni so tudi sorodni zimski športi, kot sta deskanje na snegu in
smučarski skoki. Avstrijski športniki, kot so Annemarie Moser-Pröll, Franz
Klammer, Hermann Maier, Toni Sailer, Benjamin Raich, Marlies Schild in Marcel
Hirscher, so na splošno znani kot eni največjih alpskih smučarjev vseh časov.
Bob, sankanje in skeleton so prav tako priljubljeni dogodki na stezi v kraju
Igls, ki je tudi gostil tovrstne tekme na Zimskih olimpijskih igrah leta 1964 in
1976 v Innsbrucku. Leta 2012 je Innsbruck gostil Zimsko olimpijado mladih.
Rekreativno smučanje je možno na številnih smučiščih, med katerimi se nekatera
uvrščajo med najboljša v Evropi (npr. Obergurgl, Kuhtai, St. Anton, Zell am
See-Kaprun, Schladming, Kitzbühel, Soll in Hintertux).

Priljubljen ekipni šport je nogomet, ki ga ureja Avstrijska nogometna zveza. V
avstrijski zvezni ligi (Austrian Bundesliga) igrajo znani nogometni klubi, kot
so SK Rapid Wien, FK Austria Wien, Red Bull Salzburg in Sturm Graz. Poleg
nogometa potekajo profesionalna ligaška tekmovanja v hokeju in košarki.
Priljubljena je tudi konjska ježa, tudi na podlagi slavne Španske jahalne šole z
lipicanci z Dunaja.

Iz Avstrije prihaja nekaj znanih dirkačev Formule 1, med njimi Niki Lauda,
Jochen Rindt in Gerhard Berger. Občasno so na dirkališču v Zeltwegu (prvotno
Österreichring, kasneje A1-Ring, sedaj Red Bull Ring) tudi uradne dirke Formule
1 za Veliko nagrado Avstrije. Pod avstrijsko licenco v Formuli 1 tekmujeta dve
ekipi, Red Bull Racing in Scuderia Toro Rosso.



https://sl.wikipedia.org/wiki/Slovenska_osamosvojitvena_vojna

Slovenska osamosvojitvena vojna ali vojna za Slovenijo, znana tudi kot
desetdnevna vojna, je bila vojna, s katero je Republika Slovenija med 27.
junijem in 7. julijem 1991 odbila napad Jugoslavije, s tem pa potrdila svojo
neodvisnost od SFRJ. To je bil prvi oboroženi spopad v Evropi po drugi svetovni
vojni.

Jugoslovanska ljudska armada je prvič oboroženo nastopila proti slovenski
Teritorialni obrambi oktobra 1990, ko je zasedla Republiški štab Teritorialne
obrambe v Ljubljani. Navzlic pritiskom JLA je Teritorialna obramba v maju 1991
začela z usposabljanjem nabornikov v dveh učnih centrih: na Igu pri Ljubljani in
v Pekrah pri Mariboru. 23. maja je JLA, na podlagi zaigranega incidenta v
Pekrah, poskušala priti do vojaških obveznikov.

Opis poteka se naslanja na zapise brigadirja Janeza J. Švajncerja, dostopne na
strežniku Urada vlade RS za informiranje ter Zveze veteranov vojne za Slovenijo.

Slovenska skupščina je ustavni zakon o samostojnosti sprejela 25. junija 1991,
na mejnih prehodih so bile jugoslovanske table in zastave zamenjane s
slovenskimi in postavljeni mejni prehodi proti Hrvaški. Isti večer se je v
Beogradu sestal Zvezni izvršni svet. Sprejel je odlok o zavarovanju državnih
meja v Sloveniji, s čimer sta imeli JLA in zvezna policija odprto pot za
oborožen nastop proti Sloveniji.

Vojaško-policijski nastop je bil v prvi fazi uperjen proti slovenskim mejam in
letališču Brnik. Ko bi bila Slovenija odrezana od sveta, bi v drugi fazi prišel
na vrsto obračun z delom Slovenije, ki je zagovarjal samostojnost, zamenjali pa
bi tudi staro politično vodstvo z novim, ki bi bilo marioneta za uresničevanje
srbskih ciljev.

Proti mejnim prehodom z Italijo so 26. junija prve krenile oklepne enote reškega
korpusa. Med potjo so naletele na nebranjene barikade in na spontan, ponekod
zelo odločen nastop domačinov, zlasti v Vrhpolju. Neoboroženi prebivalci pohoda
tankov niso mogli preprečiti, odločno pa so reagirali proti agresiji, kar je
bilo pozneje značilno za vso Slovenijo. Kot grožnja slovenskim demonstrantom je
v Divači ob 14.30 padel tudi prvi strel, ki ga je sprožil oficir JLA.

Taktika nastopa JLA proti slovenskim mejnim prehodom je bila opredeljena s
posebnim ukazom, ki je najprej pozival k predaji prehoda, nato je sledila
grožnja z orožjem in nazadnje streljanje v bližino prehoda in v centre odpora.
Po izkušnjah na Kosovem in na Hrvaškem je JLA tudi v Sloveniji aktivirala
oborožene sile, vendar napačno predvidevala, da bodo tudi Slovenci pokorjeni
brez težav. Zato so bile enote JLA brez ustrezne logistične podpore za daljše
vojskovanje, upoštevana pa niso bila bistvena taktična načela, da tanki ne
nastopajo brez podpore pehote.

Enote za vojaški poseg proti Sloveniji so oblikovali ljubljanski, mariborski,
reški, zagrebški in varaždinski korpus ter letalski korpus JLA. Vsi so bili pod
poveljstvom 5. armadnega poveljstva v Zagrebu. V Sloveniji je imela JLA
približno 22.300 vojakov, slovenska Teritorialna obramba 16.000 pripadnikov, med
vojno pa se je število povečalo na 35.200. Slovenska policija je imela okoli
10.000 aktivnih in rezervnih pripadnikov, JLA pa je imela popolno premoč v
orožju in močne oklepne enote s podporo vojnega letalstva. Slovenska vojska in
policija sta imeli samo pehotno oborožitev, nekaj protiletalskih topov 20 mm in
minometov 82 mm, vendar niti enega tanka, letala ali topniških enot. Boju z
oklepniki so bili namenjeni ročni raketometi Armbrust, obrambi pred nizko
letečimi letali pa prenosne rakete Strela-2M.

Vojna za Slovenijo se je začela ob 1:15 ponoči, ko je protiletalska oklepna
baterija JLA pri Metliki prestopila državno mejo. Ob 2:40 je iz vojašnice na
Vrhniki proti letališču Brnik krenil 1. oklepni bataljon.

Kolono oklepnikov, ki je prodirala skozi Belo krajino, je sestavljalo 12 bojnih
oklepnih vozil s tricevnimi protiletalskimi topovi 20 mm in več tovornjakov.
Ustavila jih je barikada v Pogancih. V stopnjevanju napetosti med pripadniki
Teritorialne obrambe in vojaki so padli prvi streli. Ob 10.30 je kolona
odpeljala proti Ljubljani, vendar jo je ob 15:45 ustavila zapora na cesti pri
Medvedjeku.

Oklepni bataljon z Vrhnike je proti Brniku prodiral v dveh kolonah. Na poti je
naletel na improvizirane, nebranjene barikade iz avtomobilov. Ena oklepna kolona
je prodirala po avtocesti in ljubljanski obvoznici ter skozi Trzin in Mengeš,
druga po stari cesti, pri čemer je po pomoti zavila v gozdove na Toškem čelu in
pri obračanju na ozki cesti izgubila dva tanka. Prvi tanki so prišli na
letališče Brnik okoli 5. ure zjutraj. Zavzeli so okolico letališča, enota
Teritorialne obrambe pa jih je napadla okoli 18. ure. Po napadu so tanki zavzeli
položaj za krožno obrambo.

V Trzinu so za kolono JLA z Vrhnike ostali trije oklepni transporterji in vozilo
za zveze. Proti večeru so se iz dveh helikopterjev JLA izkrcali pripadniki
diverzantskega odreda, ki so prišli na pomoč oklepnikom. V približno 20 minut
trajajočem spopadu s policijsko specialno enoto in Teritorialno obrambo so padli
štirje vojaki JLA in pripadnik Teritorialne obrambe Edvard Peperko. Drugi vojaki
JLA so se predali, vojaki diverzantskega odreda JLA pa so se umaknili proti
Depali vasi in bili naslednji dan ujeti.

Deset tankov je iz Maribora približno ob 9. uri odpeljalo proti Šentilju, pet
tankov ter 10 oklepnikov pa proti Dravogradu. Kolono, ki je prodirala proti
Šentilju, je ustavila branjena barikada v Pesnici. Okoli poldneva so jo začeli
obstreljevati in jo zažgali. Pripadniki Teritorialne obrambe so tanke napadli
okoli 17.30. Na mostu čez Dravo je bila zavrnjena tankovska kolona polkovnika
Popova, ki je poskušala prodreti s hrvaške smeri. Ustavljena je bila oklepna
kolona, ki je prišla v Slovenijo pri Razkrižju.

Zvečer je bil pri vasi Rigonce ustavljen poizkus vdora oklepne kolone JLA. Ob
20.45 je bil z dvema minometoma 82 mm izveden napad na letališče Cerklje ob
Krki, nato pa je večina letal letališče zapustila. Do ostrega spopada s kolono
JLA je prišlo v Kosezah pred Ilirsko Bistrico, padli so trije vojaki JLA. Zvečer
je bil sestreljen vodilni od treh helikopterjev Mil Mi-8 med poskusom
raketiranja in desantiranja na 510. učni center TO na Igu in drugi s slovenskim
pilotom Antonom Mrlakom med preletom Ljubljane (kasneje se je izkazalo, da je
prevažal hrano, ter, da je sodeloval s slovenskimi obrambnimi silami že skoraj
leto dni in pripravljal prelet 2-3 helikopterjev iz JLA v slovensko TO).

Oklepna kolona polkovnika Popova, ki je v Slovenijo prodrla pri Razkrižju, je
zavzela mejni prehod Gornja Radgona. Domači prostovoljci so ji zažgali tovorne
avtomobile. Zavzeto je bilo skladišče JLA v Borovnici, s čimer se je oborožitev
Teritorialni obrambi bistveno izboljšala, zavzeli so skladišče v Leskovcu,
neuspešen pa je bil napad na vojašnico v Ribnici. V Črničah v Vipavski dolini je
Teritorialna obramba odgovorila na ogenj iz kolone JLA, dva vojaka sta padla.
Enota Teritorialne obrambe je napadla vojake na mejnem prehodu Rožna Dolina, dva
tanka sta bila uničena, trije zajeti, trije vojaki JLA so padli, 98 pa je bilo
ujetih. Zavzet je bil prisluškovalni center JLA na Rožniku pri Ljubljani in
uničen prisluškovalni center JLA na Suhi. Izvedena sta bila napada na vojašnico
Škofja Loka in skladišče JLA Drulovka. Na letališču Brnik je JLA ubila dva
avstrijska novinarja. Ponoči se je tankom ob letališču približal pripadnik
Teritorialne obrambe Peter Petrič, streljal na poveljniški tank, ranil
poveljnika in pri tem izgubil življenje.

V noči s petka na soboto so se predstavniki Slovenije v Zagrebu sestali s tremi
zunanjimi ministri Evropske skupnosti in predsednikom ZIS. Sprejeli so dogovor o
ustavitvi sovražnosti, ki pa je bil tako nejasen, da do njegove uresničitve ni
prišlo.

Dopoldne so se vdali vojaki in zvezni policisti, ki so bili obkoljeni v letalski
bazi JLA na letališču Brnik. V skladišču goriva JLA v Mokronogu je podoficir
streljal na poveljnika, ki se je hotel vdati, in grozil, da bo razstrelil
rezervoar z gorivom. Uspešen je bil napad na bojno oklepno vozilo JLA pri
Moretinih in spopad policistov z vojaki JLA pri Škofijah. V Štrihovcu je bila
razbita tankovska kolona, ki je prodirala proti Šentilju. Tanki razpadle kolone
so pozneje sestavljali tankovsko četo Teritorialne obrambe. Popoldne so se po
pogajanjih predali vojaki JLA stražnice Vrtojba, ki so bili okrepljeni z vojaki
iz Vipave. Proti večeru pa so se po uspešni akciji miličnikov predali vojaki JLA
in zvezni miličniki na mednarodnem mejnem prehodu Vrtojba, skupaj se je vdalo
140 vojakov in 8 zveznih miličnikov, zaseženih je bilo tudi 7 tankov.

Drugi julij je pomenil prelomnico v vojni za Slovenijo. Ob 5. uri zjutraj so
enote Teritorialne obrambe napadle oklepno kolono v Krakovskem gozdu in ji
zadale močan udarec. Oklepnomehanizirani bataljon JLA iz Jastrebarskega je
skušal prodreti v Slovenijo in rešiti obkoljeno kolono v Krakovskem gozdu,
vendar je bil zaradi velikih izgub ustavljen in zavrnjen pri Prilipah. V
brezizhodni situaciji so vojaki JLA oklepnike v Krakovskem gozdu zapustili in
bili naslednji dan zajeti.

Ob 13:30 se je z ognjem iz tankovskih topov Teritorialne obrambe začel napad na
stražnico JLA v Šentilju. Na položaje vzhodno od mejnega prehoda je bilo
izstreljenih 65 granat in na stražnico 25 granat. Vojaki JLA so jo zapustili.

Ob 16:15 so na mejnem prehodu Gornja Radgona enote Teritorialne obrambe napadle
oklepnike JLA, streljanje iz tankov pa je uničilo del mesta. Oklepnikom sta
pomagali dve letali.

Zavzeto je bilo skladišče JLA v Ložnici, ekonomija Rajhenav in nekdanja
skladišča Teritorialne obrambe na Prulah v Ljubljani. Letala JLA so napadla
oddajnike na Nanosu, Kumu in v Domžalah, barikadi pri Čatežu in v Krakovskem
gozdu. Po ostrem spopadu, v katerem je padel poveljnik, se je vdala stražnica
Kuzma. V Mariboru so iz vojašnice Franca Rozmana-Staneta s havbicami streljali
proti Pohorju. Pripadniki oboroženih sil TO pred Dravogradom so, po napadu letal
JLA, od 15:30 do 21:30, doživeli nov spopad z oklepno kolono.

Iz vojašnice na Vrhniki so tanki odpeljali proti Ljubljani in proti Logatcu,
vendar so jih na Cesarskem vrhu in v Sinji Gorici ustavili. Napadena je bila
oklepna kolona v vasi Orehek, zavzeta sta bila mejna prehoda Fernetiči in
Gorjansko.

TO je zasedla vse mejne prehode. Enote JLA se vračajo v vojašnice in na Hrvaško.
TO je dovolila umik tankovski koloni z Brnika in oklepni koloni pred
Dravogradom. V Mariboru je ob napadu JLA na policijsko vozilo ubit policist
Robert Hvalc. Oklepni koloni JLA je dovoljen umik iz Gornje Radgone.

Na Brionih se je delegacija Evropske unije sestala s slovensko, hrvaško in
zvezno delegacijo. Po petnajsturnih pogajanjih so sprejeli Brionsko deklaracijo,
s katero so bile ustavljene sovražnosti na ozemlju Slovenije, slovenska stran je
za dobo treh mesecev zamrznila svoje osamosvojitvene aktivnosti, kljub temu pa
sta slovenska vojska in policija ohranili popolno suverenost na slovenskem
ozemlju.

Predsedstvo SFRJ je 18. julija sprejelo odločitev, da se JLA v treh mesecih z
orožjem in opremo umakne iz Slovenije. Zadnji vojaki so Slovenijo zapustili
skozi koprsko pristanišče v noči s 25. na 26. oktober.

Vojna je, po do sedaj znanih podatkih, zahtevala skupno 76 žrtev: 19 na
slovenski strani, 45 na strani JLA, 12 pa je bilo tujih državljanov. Slovenska
stran je imela 182 ranjenih, JLA pa 146. Enote TO so zajele 4693 pripadnikov JLA
in 252 pripadnikov zvezne milice, JLA pa je imela v desetdnevnem spopadu
uničenih ali poškodovanih 31 tankov, 22 oklepnih transporterjev, 172
transportnih vozil in 6 helikopterjev.



https://sl.wikipedia.org/wiki/Zemlja

Zemlja je eden izmed planetov Osončja ter planet, na katerem se nahajata
življenje in človeštvo. Po oddaljenosti od Sonca je tretji, po velikosti pa peti
planet Sončevega sistema. Predstavlja največji trdni planet in edini prostor v
Vesolju, za katerega je znan obstoj življenja. Zemlja se je oblikovala pred
približno 4,57 milijarde let, njen edini naravni satelit Luna pa pred okoli 4,53
milijarde let. Od svojega nastanka je Zemlja prešla množico geoloških in
bioloških razvojnih faz, zaradi česar so se sledi njene prvotne podobe večinoma
izbrisale.

Zemljina notranjost je sestavljena iz več razmeroma aktivnih plasti, med
katerimi se nahaja verjetno trdno železovo jedro, ki ustvarja Zemljino magnetno
polje, ter tekoči plašč, v zgornjih plasteh pa trda skorja. Nad tem se nahajata
površina Zemlje in atmosfera, ki sta danes močno preoblikovani zaradi bioloških
in človeških dejavnikov. Okoli 70 odstotkov zemeljske površine pokrivajo oceani
s slano vodo, preostanek pa zapolnjujejo celine ter otoki.

Med Zemljo in njenim okoljem, tj. vesoljskim prostorom, je opaziti pomembne
povezave, kot je npr. sevanje Sonca, vpliv Meseca na plimovanje, spreminjanje
Zemljine orbite kot morebiten vzrok ledenih dob idr.

Pri določanju starosti planeta Zemlja in tudi njegovega naravnega satelita ter
Sonca in drugih planetov obstajajo mnoge nejasnosti in spori, a je danes bolj
ali manj uveljavljena domneva, da so vsa ta telesa nastala pred okoli 4,6
milijarde let iz sončne meglice, ki je bila posledica velikega poka. Nekje v
bližini našega osončja naj bi eksplodirala supernova, sestavljena pretežno iz
vodika, nekoliko pa tudi ogljika in kisika; bila naj bi izvor večine materije,
ki sestavlja naše osončje.

Zaradi privlačnosti med delci sončne meglice so se atomi pričeli združevati v
skupke, ti pa so z naraščajočo maso vse bolj privlačili drug drugega, se zato
združevali ter rasli. Tako naj bi nastal rotirajoči disk, katerega sila
privlačnosti v jedru naj bi bila tako velika, da so se pričela združevati jedra
vodikovih atomov (fuzija), kar je botrovalo nastanku Sonca. Energija, ki se
sprošča ob fuziji je še danes vir njegove energije.

Nastanek planetov v Osončju pojasnjuje danes najširše sprejeta planetezimalna
ali nebularna teorija. Notranji planeti so trdni, zunanji pa plinasti, ker so se
zavoljo visoke vročine v notranjih predelih Osončja lahko v trdno stanje
spremenili le težji elementi, kakršno je železo. Po načelu privlačnosti so se ti
med seboj združili in tvorili astronomska telesa ali planetezimale, iz katerih
so se kasneje razvili notranji planeti Merkur, Venera, Zemlja in Mars. V vročih
pogojih jedra Osončja niso mogli obstajati lažji elementi, za primer helij in
vodik, zato so se koncentrirali dlje okoli jedra in oblikovali plinasta planeta
Jupiter in Saturn ter atmosferi Urana in Neptuna (pretežno iz vodika in helija).

V zgodnjih fazah razvoja Zemlje so v notranjost (jedro) potonile težje snovi,
medtem ko je bilo lažje najti na površju. Med prve so sodili tudi mnogi
radioaktivni materiali, ki so vsled svojega razpadanja tudi danes vir Zemljine
notranje toplote. Na ta način so nastale Zemljine plasti. Po nastanku teh več
kot 4 milijarde let v preteklost je planet doživel močno meteoritsko
bombardiranje, kar je zaradi neobstoječe atmosfere in njenih učinkov še danes
vidno na Luni.

Pred 4 milijardami let se je oblikovala trdna zemeljska skorja, kar gre sklepati
po najstarejših odkritih kamninah.

Geologi delijo zgodovino Zemlje na eone (had, arhaik, proterozoik in
fanerozoik), te na ere (vek), ere pa dalje na periode in dobe. Pred časom sta
bila kot eona znana le fanerozoik in predkambrij, a se je kasneje uveljavila
delitev eonov na zgoraj omenjene štiri.

Geologija oziroma njena veja stratigrafija je oblikovala shemo obdobij na
podlagi kamninskih plasti v tleh. Sprva so bile starosti teh določene le
relativno, tj. od najmlajše plasti (najvišja) do najstarejše (najgloblja).
Uporabljene so bile tudi študije fosilov po svetu, saj so bili ti mnogokrat
ujeti v istih plasteh. V 90. letih 19. stoletja se je za določanje starosti
kamnin začela na široko uporabljati metoda merjenja radioaktivnih izotopov. Ker
je izguba radioaktivnosti konstantna, oziroma odvisna le od časa, se z merjenjem
radioaktivnosti določi absolutno starost kamnin (absolutno ali radiometrično
datiranje). Toplota, ki se sprošča ob razpadu radioaktivnih izotopov, je
pomemben vir Zemljine toplote.

Predkambrij je neformalno poimenovanje za čas eonov had, arhaik in proterozoik.
Je Zemljin pravek in najdaljše obdobje Zemljine zgodovine, raztezajoče se preko
3,5 milijarde let. V njem so se oblikovale prve celine, prišlo pa je tudi do
nastanka zgodnje atmosfere in življenja. Zaradi bombardiranja Zemlje z meteoriti
in posledičnega taljenja površja ostaja le malo materialnih dokazov o tej dobi,
kljub temu so bili v Avstraliji, Afriki, Braziliji, Kanadi, Skandinaviji in na
Antarktiki najdeni do 4,2 milijarde let stari minerali (cirkonijev silikat).

V tem obdobju so iz Zemljine notranjosti zavoljo ognjeniške aktivnosti uhajali
plini in oblikovali zgodnjo atmosfero, sestavljeno iz dušika, ogljikovega
dioksika in vodne pare. Ko se je planet ohlajal, je prišlo do kondenzacije in
padavin ter nastanka oceanov (obstajajo tudi teorije, ki sklepajo na prihod vode
v obliki zamrznjenih meteoritov). Tektonika plošč je sodeč po študijah kamnin
severozahodne Kanade (starost 2 milijardi let) in Kitajske (starost 2,5
milijarde let) pričela oblikovati Zemljo sredi predkambrija. Kopnina se je
oblikovala na območju današnje Antarktike in ustvarila superkontinent Rodinijo,
ki je združevala kopnine vseh kasnejših kontinentov in superkontinentov.

Predkambrij je ravno tako obdobje najzgodnejšega življenja. Fosilni ostanki iz
arhaika kažejo na enocelične prokariontske organizme brez celičnega jedra,
katerih razmnoževanje je potekalo nespolno z deljenjem celic. Obstoj teh
organizmov je potrjen za obdobje pred 3,5 milijarde let, utegnili pa bi
obstajati tudi že pred 3,8 milijarde let. Ta življenjska oblika je bila
anaerobna – za življenje oziroma izdelovanje energije ni potrebovala kisika, ki
ga takrat ni bilo v ozračju. Šele kasneje, pred kake 3,46 milijarde let, se je
namreč razvila modrozelena alga, prvi organizem s sposobnostjo fotosinteze,
katere stranski produkt je kisik. Iz teh alg so nastali stromatoliti, ki so
pogosto najdeni v fosiliziranih oblikah starih 3,5 milijarde let, še živeče
stromatolite pa najdemo v zahodni Avstraliji in na Bahamih. Življenje je sprva
obstajalo le v obliki nespolno se razmnožujočih prokariontov, dokler niso pred
okoli 2 milijardama let razvili večji in bolj kompleksni evkariontski organizmi,
zgodnji znanilci izbruha organizmov v paleozoiku.

Paleozoik je prvi izmed treh eonov fanerozoika (obdobje jasno vidnih sledi
življenja); znan je tudi kot zemeljski stari vek. Že zgodnje periode (ordovicij,
silur, devon) tega starega veka so čas prvih orogenez, katerih posledica so npr.
Apalači in Kaledonsko gorovje. Proti koncu paleozoika, v permu, je prišlo do
počasne združitve superkontinentov Gondvane in Lavrazije, nastala je celina
Pangea in poteklo je več gorotvornih procesov: Hercinska in Variskična orogeneza
sta ustvarili Ardene, Voegeze, Sardinijo, Srednjenemško in Češko sredogorje ter
Malopoljsko višavje, Mezeto na Pirenejskem polotoku ter Rodope na Balkanu in
Ural, Altaj, Tjan Šan, Apalače idr. Tektonski premiki so se dokaj umirili
kasneje v permu. Pangea je ob koncu paleozoika predstavljala 90 odstotkov vse
kopnine, oblikovana je bila v bumerangu podobno obliko in je vzdolž po ekvatorju
objemala ocean Tetis. Iz časa kambrija obstajajo sledovi poledenitve na južni
polobli.

V začetni periodi paleozoika kambriju okoli 543 milijonov let v preteklosti je
prišlo do nikoli kasneje dokumentiranega porasta števila življenjskih oblik,
znanega kot kambrijska eksplozija. Glavni razlog za to bi utegnilo biti
razkosanje Rodinije na manjše kopnine in nastanek vmesnih toplih plitvih morij.
Iz tega časa so znane vse glavne skupine današnjih organizmov (v morjih so
plavale ribe, kopno pa so prekrile večcelične rastline in insekti ter dvoživke),
pa tudi njihove osnovne kompozicije. Ker je bil uveljavljen način razmnoževanja
spolen, je imela veliko vlogo pri določanju preživetja tudi naravna selekcija.
Bujne praprotnice, preslice in lisičjakovci iz toplega ter vlažnega karbona
danes služijo kot najboljši sloji črnega premoga in antracita. Ob koncu
paleozoika je prišlo do masovnega izumrtja vrst, njihovo število naj bi se
zmanjšalo za do 90 odstotkov. Predvideva se, da je vzrok izumrtja izbruh
supervulkanov v Sibiriji.

Zemeljski srednji vek ali mezozoik je obdobje, ki se je pričelo 248 milijonov
let v preteklost in zaključilo pred 65 milijoni let. Deljen je na trias, juro in
kredo.

Kar se tiče zemeljskih premikov, je bilo obdobje mezozoika manj pestro kot pozni
paleozoik. V zgodnji juri je Pangea pričela razpadati na severno Laurazijo
(razpade na Severno Ameriko in Evrazijo) in južno Gondvano (razpade na Južno
Ameriko, Afriko, Avstralijo, Antarktiko in Indijo), z odmikanjem Amerik je
prišlo do nastanka Atlantskega oceana. Severnoameriška tektonska plošča je ob
svojem potovanju na zahod rinila v tihooceansko ploščo in nastal je pas
ognjenikov od današnje Aljaske do južnih koncev Južne Amerike, z njim pa gorovje
Kordiljere (Skalno gorovje in Andi). To je danes vzhodni rob tihooceanskega
ognjenega obroča. Od Gondvane ločena Indija se je pomaknila na sever (proti
današnji južni Aziji) in zapirati morje Tetis. Mezozoik je tudi obdobje usedanja
apnencev, dolomitov in peščenjakov.

V tem zemeljskem veku so obličje planeta zaznamovali kuščarji (dinozavri) kot
prevladujoča oblika življenja. Razširili so se tako na kopnem kot v vodi in
zraku ter planetu vladali 180 milijonov let. To je bil tudi čas prvih ptičev,
sesalcev in cvetnic (te so nadomestile prej dominantne iglavce).

Kenozoik je moderni zemeljski vek, ki se je začelpred 65 milijoni let in še
traja. Njegovi periodi sta terciar (obdobje od začetka veka do 1,8 milijona let
nazaj) in kvartar (geološko gledano današnji čas, razdeljen na pomembni dobi
pleistocen in holocen). V kenozoiku so prevladali sesalci, oblikovala se je
sodobna biološka in geografska podoba Zemlje.

V tem času je Pangea dokončno razpadla in nastale so sodobne celine: v
evrazijsko tektonsko ploščo primikajoča se Indija oblikuje Himalajo, Afrika se
pomakne na sever in oblikuje Alpe, Atlantik se neprestano širi (v poznem
terciarju nastane Islandija), nagubajo se Pireneji, Alpe, Apenini, Karpati ter
maloazijska gorovja do Kavkaza in Himalaje. Ob stiku Arabije z Azijo se zapre
morje Tetis. Za kenozoik so značilni intenzivni vertikalni premiki oziroma
nastajanje in dviganje gorovij. Panonsko nižino je prekrivalo Panonsko morje, ki
se je umaknilo in v pliocenu zlasti na današnjem slovenskem ozemlju obsegalo le
še posamezne zalive in močvirja. Iz terciarja izhajajo sloji rjavega premoga.

Kvartar je čas ledenih dob, ko se je povprečna temperatura Evrope znižala za 4
do 12 °C. Ledene dobe so ledeni pokrov (do 3 kilometre) preko severne Azije,
Evrope in Amerike oblikovale štirikrat (poledenitve günz, mindel, riss in würm),
povprečno vsakih 100 tisoč let. Najstarejše sledi ledeniškega delovanja v Evropi
so stare 2,5 milijona let. Gladina morja je bila v času poledenitev nižja za
okoli 180 metrov, tako je bila del celine tudi Britanija in dalmatinski otoki,
med Azijo in Severno Ameriko je kopenski most preko Beringovega preliva omogočil
poselitev Amerik.

Nenadno spremembo dominantne živalske skupine iz kuščarske v sesalsko je
najverjetneje povzročil padec meteorita. To sklepajo po velikem kraterju v
Mehiškem zalivu in po plasti na Zemlji redkega, a na meteoritih izdatnega
elementa iridija po vsem svetu. V poznem terciarju, pred kakimi 6 milijoni let,
naj bi se v Afriki pojavile zgodnje vrste človeka, ki se je nato pred 2 do 1,7
milijoni let razširile na druge celine. Moderni človek Homo sapiens sapiens se
je razvil v kvartarju, v anatomsko sodobni obliki pred okoli 130 tisoč leti.

Notranji sloji Zemlje dosegajo temperature med 4.000 in 7.000 kelvinov. Za to
potrebna toplota je nastala ob stvaritvi Zemlje, nadalje pa jo ustvarja sevanje
radioaktivnih elementov, kot so uran, torij in kalij. Dodaten vir toplote pa je
tudi sončna energija.

Novonastale kamnine si neprestano utirajo pot na zemeljsko površje skozi
ognjenike in podoceanske razpoke na razmikajočih se (divergentnih) prelomnicah
tektonskih plošč. Mnoge kamnine so stare manj od 100 milijonov let, nekatera
najstarejša najdena mineralna zrna pa so nastala pred 4,4 milijarde let, kar
kaže na to, da že najmanj toliko časa obstaja trdna skorja.

Kot preostali planeti Osončja je tudi Zemlja v svoji notranjosti razdeljena na
plasti, ki jih je moč ločiti po kemijski in fizikalni sestavi, agregatnem
stanju, temperaturi ter mnogih drugih lastnostih. Zunanjo plast predstavlja
trdna skorja iz silikatov, proti jedru pa ji sledijo viskozni plašč, mnogo manj
viskozno zunanje jedro ter trdno notranje jedro. Magnetno polje Zemlje je
posledica konvekcije elektroprevodnega materiala v tekočem zunanjem jedru.

Zemlja v sončnem sistemu predstavlja edini planet, ki na svoji površini premore
tekočo vodo. Ta prekriva 71 % celotnega površja, in sicer v 97 % slana voda.
Svetovne vode so porazdeljene med pet oceanov, ki obdajajo sedem celin. Celotna
masa hidrosfere je približno 1,4 × 1021 kg ali okoli 0,023 % skupne mase Zemlje.

Ozračne plasti okoli Zemlje so razmeroma debele, saj najbolj redke plasti zraka
segajo do okoli 1000 kilometrov visoko nad površino planeta. Atmosfero sestavlja
več slojev, in sicer troposfera, stratosfera, mezosfera, termosfera in
eksosfera. Debelina teh slojev je odvisna od svoje lokacije, pa tudi od
sezonskih dejavnikov. Skupna masa atmosfere je ocenjena na 5,1 × 1018 kg oziroma
0,9 milijoninke celotne mase Zemlje.

Zemlja ima obliko podobno elipsoidu, dejanski obliki Zemlje rečemo tudi geoid
(glej fizikalne značilnosti v infopolju desno zgoraj). Geoid je telo, ki ga
omejuje zunanja ploskev, na vsakem mestu pravokotna na smer sile teže; ta ni
povsod usmerjena popolnoma v središče Zemlje, saj je teža na različnih mestih
zemeljske površine zaradi nesorazmerne razporeditve notranjih mas različna. Še
nekoliko natančneje se Zemlja prilagaja obliki kardioida, ki je na severnem
tečaju izbočeno, na južnem pa vbočeno telo.

Gibanje Zemlje ima več oblik in vpliva na množico pojavov, ki se zlasti tičejo
površja Zemlje; tako je vzrok letnim časom, menjavanju dneva in noči ter njunim
dolžinam, pa tudi različnim podnebnim pasovom, določanju časa in več drugim
predmetnostim. Osnovni gibanji Zemlje sta njena rotacija in revolucija. Prva
pomeni vrtenje planeta okoli njegove osi z obodno hitrostjo na ekvatorju
465,12 m/s, kar pomeni zasuk za 360° v enem dnevu oziroma 23h 56m 4s. Neposredna
posledica tega vrtenja je menjavanje dneva in noči. Revolucija Zemlje pa pomeni
gibanje po tiru okoli Sonca s srednjo hitrostjo 30,287 km/s, kar za celoten
obrat terja eno leto oziroma 365,24 zemeljskih dni.

Kvazisateliti so asteroidi z orbito, ki se tako prilega Zemljini, da so stalno
prisotni v njeni bližini. V letu 2012 je imela Zemlja tri kvazisatelite,
(164207) 2004 GU9, (277810) 2006 FV35 in 2010 SO16. Znani so še trije asteroidi,
3753 Cruithne, 2002 AA29, and 2003 YN107, ki lahko prehajajo v in iz
kvazisatelitne orbite.

V orbiti okoli Zemlje kroži tudi na stotine umetnih satelitov in njihovih delov,
od katerih je daleč največja mednarodna vesoljska postaja.



https://sl.wikipedia.org/wiki/Gianluigi_Buffon

Gianluigi »Gigi« Buffon, italijanski nogometaš, * 28. januar 1978, Carrara,
Italija.

Buffon igra na mestu vratarja, trenutno pa je član Juventusa. Nastopa tudi za
državno reprezentanco in velja za enega najboljših vratarjev na svetu.

Svojo profesionalno kariero je pričel leta 1995 v Parmi za katero je igral do
leta 2001. Takrat je Juventus zanj plačal 52 milijonov evrov, kar je še danes
rekordna odškodnina za vratarje. V dresu Juventusa je osvojil štiri naslove
italijanskega prvaka, dva superpokala. Leta 2003 je bil s strani UEFE razglašen
za najboljšega vratarja, leta 2008 pa s strani Mednarodnega inštituta za
nogometno zgodovino in statistiko tudi za najboljšega vratarja zadnjih dvajsetih
let, odkar ta inštitut obstaja.

Z reprezentanco je nastopil že na številnih velikih tekmovanjih. Udeležil se je
treh svetovnih prvenstev (1998, 2002 in 2006) (na tem je Italiji pomagal do
naslova svetovnega prvaka in bil izbran za najboljšega vratarja turnirja), leta
2004 in 2008 je nastopil na evropskem prvenstvu, leta 1996 pa tudi na
Olimpijskih igrah.



https://sl.wikipedia.org/wiki/Praga

Praga (češko Praha) je glavno mesto in je z 1,2 milijona prebivalcev (2004)
največje mesto v Češki. Leži ob reki Vltavi, ki je pritok reke Labe, in je
kulturno ter gospodarsko središče Češke. Zemljepisno leži v osrednjem delu
Evrope, na sredini češke kotline.

Ima dobro ohranjeno srednjeveško mestno jedro s Hradčani (Hradčany) in Malo
strano na levem ter Staro mesto in Novo mesto na desnem bregu Vltave, ki je v
preteklosti večkrat poplavljala. Ob zgraditvi železniškega omrežja leta 1848 se
je začelo mesto hitreje razvijati. Prevoz premoga iz bazena Kladno je omogočil
razvoj metalurgije in je vplival na povečanje prebivalstva. Leta 1830 je v Pragi
živelo 180.000, leta 1910 pa že 224.000 prebivalcev. Praga je postala močno
industrijsko središče. Nastal je Libeň s pristaniškim bazenom Vysočany,
Hloubětín, Karlín in Smíchov, ki so glavne industrijske četrti s tovarnami
strojev, vozil, vagonov, stekla, papirja in živil. Praga je postala trgovsko
središče in veliko železniško vozlišče, nato so zgradili še avtocestne povezave
in veliko letališče.

V tisoč letih svojega obstoja je mesto zraslo v naselje, ki se razteza od
praškega gradu na severu do utrdbe Višegrad na jugu in je postalo večkulturna
prestolnica sodobne evropske države Češke, države članice Evropske unije.

Območje, na katerem je bila ustanovljena Praga, je bilo poseljeno že v
paleolitiku. Po mnenju judovskega zgodovinarja in kronista Davida Solomona Ganza
(1541–1613), avtorja knjige, objavljene v hebrejščini z naslovom Tzemach Dovid ,
je mesto ustanovil starodavni kralj Boja okoli 1306 pr. n. št. Dal je ime mestu,
ki je ležalo okoli kraja, kjer zdaj stoji Praga, Boiinhaem. Ime zgodovinskega
ozemlja Češke Bohemija (latinsko: Boihaemum), ki je v zahodnem delu današnje
Češke in sosednje Bavarske, je tudi del imena tega starodavnega kralja.

Okoli 200 pr. n. št. so Kelti (Boji) ustanovili opidum (naselje) na jugu sedanje
Prage, zdaj imenovan Závist. Do konca 1. stoletja pr. n. št. je bilo
prebivalstvo na Češkem sestavljeno večinoma iz germanskih plemen (Markomani,
Kvadi, Langobardi in morda Svebi). V času vladavine cesarja Avgusta (27 pr. n.
št.–14 n. št.) se je mesto po vladarju v tistem času, ki mu je bilo ime
Maroboduus, imenovalo Maroboden. Bil je Avgustov sodobnik. Okrog območja, na
katerem je sodobna Praga, Ptolemajev zemljevid (2. stoletje) omenja germansko
mesto imenovano Casurgis.

V poznem 5. stoletju, obdobju velikih selitev po propadu Zahodnega rimskega
cesarstva, so se germanska plemena selila proti zahodu in v 6. stoletju so
slovanska plemena naseljevala srednjo Evropo. Od 9. stoletja se je naselje že
imenovalo Praha (Praga). Po legendi naj bi češka kneginja in prerokinja Libuša
ter njen mož Pšemisl, ustanovitelj dinastije Pšemisl, ustanovila Prago v 8.
stoletju. Legenda pravi, da je Libuša prišla iz skalne pečine visoko nad Vltavo
in prerokovala: "Vidim veliko mesto, katerega slava se bo dotaknila zvezd." Dala
je zgraditi grad in mesto imenovala Praga.

Do leta 800 je bila preprosta utrdba z lesenimi stavbami, ki so zasedale
približno dve tretjini območja, ki je zdaj praški grad. Prve pozidave pod
praškim gradom izvirajo iz leta 885.

Druga praška utrdba je bila Pšemislova trdnjava Višegrad , ki je bila
ustanovljena v 10. stoletju, približno 70 let za praškim gradom. Praški grad
obvladuje stolnica, ki je bila ustanovljena leta 1344, vendar končana šele v 20.
stoletju.

Regija je postala sedež vojvod in zadnjih čeških kraljev. Pod svetim rimskim
cesarjem Otonom II. je območje leta 973 postalo sedež škofije. Praga je bila
povzdignjena v nadškofijo leta 1344 in je bila v pristojnosti nadškofije v
Mainzu.

Praga je bila pomemben sedež trgovanja, v njej so se naselili trgovci iz vse
Evrope, tudi veliko Judov, kot je opozoril leta 965 špansko-judovski trgovec in
popotnik Ibrahim ibn Jakob. Stara nova sinagoga iz leta 1270 še vedno stoji. V
Pragi je bil tudi pomemben trg sužnjev.

Nad plitvino reke Vltave je kralj Vladislav I. (tudi češki vojvoda Vladislav
II.) leta 1170 zgradil prvi most, Juditin most, ki ga je imenoval v čast svoje
žene Judite Turingijske. Leta 1342 ga je uničila poplava. Nekaj prvotnih
temeljnih kamnov tega mostu je ostalo.

Leta 1257, ko je vladal kralj Otokar II., je bila v Pragi, kjer je bila starejša
vas, ustanovljena četrt Mala strana, kar naj bi postalo območje Hradčani (Praški
grad). To je bil okraj nemških prebivalcev, ki so imeli pravico do samostojnega
upravljanja v skladu z magdeburškim zakonom. Novo okrožje je bilo na obrežju
nasproti Starega mesta ("Staré Město"), ki je imelo status mestnega okraja in je
bilo omejeno z obzidjem in utrdbami.

Praga je cvetela v 14. stoletju v času vladavine Karla IV., svetega rimskega
cesarja in kralja Češke iz nove luksemburške dinastije (1346–1378). Kot kralj
Češke in Svetega rimskega cesarstva je preoblikoval Prago v cesarsko
prestolnico. V tistem času je bila tretje največje mesto v Evropi (po Rimu in
Konstantinoplu).

Ukazal je gradnjo Novega mesta (Nové Město), ki meji na staro mestno jedro in ga
je sam tudi zasnoval. Karlov most, ki je nadomestil Juditin most, uničen v
poplavi tik pred začetkom njegovega vladanja, je bil postavljen za povezavo
vzhodnega brega okrožij Male strane in grajskega območja. 9. julija 1357 ob 5.31
je Karel IV. osebno položil prvi temeljni kamen za Karlov most. Znan je točen
čas polaganja prvega temeljnega kamna, ker je bila palindromna številka
135797531 vklesana v mostni stolp v Starem mestu in so ga kraljevi astrologi in
numerologi določili kot najboljši čas za začetek gradnje mostu. Leta 1347 je
ustanovil Karlovo univerzo, ki je še vedno najstarejša univerza v srednji
Evropi.

Začel je gradnjo gotske stolnice svetega Vida v največjem dvorišču praškega
gradu, kjer je bila romanska rotunda. Praga je bila povzdignjena v nadškofijo
leta 1344, to je leto, ko se je začela gradnja stolnice.

Zid lakote, močno utrjeno obzidje južno od Male strane in območja gradu, je bil
zgrajen v 1360-ih, obdobju lakote. Delo je bilo pomembno, saj so bili odredi
Karla IV. sredstvo za zagotavljanje zaposlovanja in hrane za delavce in njihove
družine.

Karel IV. je umrl leta 1378. Ko je vladal njegov sin, kralj Venčeslav IV.
(1378–1419), je bilo obdobje močnih pretresov. Med veliko nočjo 1389 so člani
praške duhovščine povedali, da so Judje oskrunili evharistično hostijo.
Duhovščina je spodbujala drhal k ropanju, plenjenju in zažigu judovske četrti.
Skoraj celotno judovsko prebivalstvo Prage (3000 ljudi) je umrlo.

Jan Hus, teolog in rektor na Karlovi univerzi je pridigal v Pragi. Leta 1402 je
začel pridigati v Betlehemski kapeli. Navdušen nad Johnom Wycliffom se je v
pridigah osredotočal na tisto, kar je bilo videti kot radikalne reforme
koruptivne Cerkve. Ko je postal prenevaren za politično in versko ustanovo, je
bil Hus povabljen na koncil v Konstanco na sojenje zaradi herezije. Leta 1415 so
ga obsodili in zažgali na grmadi .

Čez štiri leta je Praga doživela svojo prvo defenestracijo, ko so se ljudje
uprli pod poveljstvom praškega duhovnika Jana Želivskega. Husova smrt je skupaj
s češkim protonacionalizmom in protoprotestantizmom spodbudila husitske vojne.
Kmečki uporniki, ki jih je vodil Jan Žižka, so skupaj s husitskimi vojaki iz
Prage premagali cesarja Sigismunda v bitki za Vitkov hrib leta 1420.

Med husitskimi vojnami, ko so mesto Prago napadli križarji in plačane sile, se
je mestna milica pogumno borila pod praškim praporom. Prapor z lastovičjim repom
je bil velik približno 4 x 6 metrov, rdeče polje je bilo posuto z drobnimi
belimi lilijami (fleurs-de-lis) s srebrnim grbom starega mesta v sredini. Besede
"PÁN BUH POMOC NASSE" (Gospod je naša pomoč) so se pojavile nad grbom, husitskim
kelihom v sredini nad njim. Blizu lastovičjega repa je bilo v obliki polmeseca
zlato sonce z žarki. Enega od teh praporov so zajeli švedski vojaki v bitki za
Prago (1648), ko so zasedli zahodni breg reke Vltave in bili odbiti od vzhodnega
brega. Razstavili so ga v kraljevem vojaškem muzeju v Stockholmu. Ta prapor
obstaja še vedno, a je v zelo slabem stanju. Odnesli so tudi Codex Gigas in
Codex Argenteus. Prapor z mestnim simbolom Starega mesta je bil verjetno
naslikan že 1419. Mestna milica ga je uporabljala že pred 1477 in med husitskimi
vojnami ter je najstarejši ohranjen občinski prapor Češke.

V naslednjih dveh stoletjih je Praga okrepila svojo vlogo trgovskega mesta. V
tem času so zgradili mnoge pomembne gotske stavbe in dodali Vladislavovo dvorano
na praškem gradu.

Leta 1526 so češke dežele izvolile Ferdinanda I. iz habsburške dinastije. Goreč
katolicizem njenih članov je bil vzrok za spopade na Češkem, nato pa v Pragi,
kjer so bile protestantske ideje vedno bolj priljubljene. Teh težav cesar Rudolf
II., izvoljeni kralj Češke leta 1576, ki se je odločil imeti v Pragi svoj dom,
ni obvladal. Živel je v praškem gradu, kjer so njegov dvor obiskovali ne le
astrologi in čarovniki, ampak tudi znanstveniki, glasbeniki in umetniki. Rudolf
je bil velik ljubitelj umetnosti in Praga je postala prestolnica evropske
kulture. To je bilo za mesto uspešno obdobje: slavni ljudje, ki so tu živeli v
tistem času, sta astronoma Tycho Brahe in Johannes Kepler, slikar Giuseppe
Arcimboldo, alkimista Edward Kelley in John Dee, pesnica Elizabeth Jane Weston
in drugi.

Leta 1618 je druga praška defenestracija izzvala tridesetletno vojno, ki je bilo
še posebej kruto obdobje za Prago in Češko. Ferdinand II. Habsburški je bil
odstavljen in njegovo mesto je kot kralj Češke zasedel Friderik V., volilni knez
Palatinata. Češka vojska je bila pod njim premagana v bitki na Beli gori (1620),
nedaleč od mesta. Leta 1621 je bilo usmrčenih 27 čeških voditeljev (vključenih v
vstajo) na Starem mestnem trgu in izgnani mnogi drugi. Mesto je med vojno trpelo
pod Sasi (1631) in v bitki za Prago (1648). Praga je začela vztrajno nazadovati,
prebivalstvo se je zmanjšalo s 60.000 pred vojno na 20.000. V drugi polovici 17.
stoletja je prebivalstvo Prage začelo znova naraščati. Judje so bili v Pragi od
konca 10. stoletja, do leta 1708 so predstavljali približno četrtino prebivalcev
Prage.

Leta 1689 je velik požar uničil del Prage, kar je spodbudilo prenovo in obnovo
mesta. V letih 1713–14 je izbruhnila kuga, ki je zahtevala 12.000 do 13.000
ljudi.

Po bitki za Prago leta 1757 so Prusi z bombardiranjem uničili več kot četrtino
mesta in močno poškodovali stolnico svetega Vida. Mesec po bitki pri Kolínu je
Friderik II. izgubil bitko in se je moral umakniti iz Češke.

Prva svetovna vojna se je končala s porazom Avstro-Ogrske in nastajanjem
Češkoslovaške. Praga je bila izbrana za njeno glavno mesto in praški grad za
sedež predsednika Tomáša Masaryka. V tem času je bila Praga prava evropska
prestolnica z visoko razvito industrijo. Leta 1930 se je število prebivalcev
povečalo že na 850.000.

Hitler je ukazal nemški vojski, naj vstopijo v Prago 15. marca 1939 in je s
praškega gradu razglasil Češki in Moravski nemški protektorat. Večino svoje
zgodovine je bila Praga večetnično mesto s pomembnim deležem češkega, nemškega
in (večinoma češko in/ali nemško govoreči) judovskega prebivalstva. Od leta
1939, ko je državo zasedla nacistična Nemčija, in med drugo svetovno vojno je
bila večina Judov izgnana in ubita. Leta 1942 je bila Praga priča umora enega
najvplivnejših nacistov Nemčiji – Reinharda Heydricha – med operacijo Antropoid,
ki sta jo izvedla češkoslovaška narodna junaka Jozef Gabčík in Jan Kubiš. Hitler
je ukazal krvave povračilne ukrepe.

Ob koncu vojne so Prago večkrat bombardirali Američani. 701 človek je bil ubit
in več kot 1000 ljudi je bilo ranjenih, nekaj stavb, tovarn in zgodovinskih
znamenitosti je bilo uničenih (samostan Emaus, Faustova hiša, sinagoga
Vinohrady). Po mnenju ameriških pilotov se je to zgodilo zaradi navigacijske
napake. Številne zgodovinske zgradbe v Pragi pa niso bile uničene in škoda je
bila v primerjavi s celotnim uničenjem številnih drugih mest v tem času majhna.

Praga je bila mesto vojaškega in političnega nadzora Sovjetske zveze (glej
železna zavesa). Na 4. kongresu češkoslovaških pisateljev, ki je bil v mestu
leta 1967, so oblikovali jasno stališče proti režimu. To je spodbudilo novega
sekretarja komunistične partije Aleksandra Dubčka, da je oznanil nov dogovor, da
začnejo v mestu in državi kratkotrajno obdobje "socializma s človeškim obrazom".
To je bila praška pomlad, ki je bila namenjena demokratični prenovi institucij.
Druge države članice Varšavskega pakta, razen Romunije in Albanije, so se
odzvale z vpadom na Češkoslovaško in 21. avgusta 1968 so tanki na praških ulicah
zatrli vsak poskus reforme.

Leta 1989, ko je policija umirila študentske demonstracije, se je žametna
revolucija razlila po ulicah Prage in češkoslovaško glavno mesto je imelo veliko
koristi od novega razpoloženja. Leta 1993, po razdelitvi Češkoslovaške, je Praga
postala glavno mesto nove Češke republike. Od leta 1995 se dvigujejo
nebotičniki, Praga je spet postala pomembno kulturno središče Evrope in je
povsem pod vplivom globalizacije. Leta 2000 je bil v Pragi vrh IMF in Svetovne
banke. Leta 2002 so bile v Pragi velike poplave, ki so poškodovale stavbe in
tudi podzemni prometni sistem.

Češko ime Praha izhaja iz stare slovanske besede práh, kar pomeni "brod
(prehod)" ali "brzica" in se nanašajo na izvor mesta na točki prehoda reke
Vltave. [36] Enako je etimologija povezana z okrožjem Praga v Varšavi. [37]

Še en pogled na izvor imena je povezan s češko besedo práh (v pomenu prag pri
vratih) in legendarna etimologija povezuje ime mesta s princeso Libušo,
prerokinjo in ženo mitološkega ustanovitelja dinastije Pšemislovičev. Rekla je,
da je odredil mesto "zgraditi tam, kjer človek prestopi prag svoje hiše". Češki
práh se nanaša na brzice ali prehod v reki ali prag kot možnost prečkanja
plitvine v reki, kar zagotavlja "prag" v gradu.

Še ena izpeljava imena Praha je mogoča iz na prazě, izvirno izraz za pobočje iz
skrilavca, na katerem je bil zgrajen prvotni grad. V tistem času je bil grad
obdan z gozdovi, ki so pokrivali devet gričev prihodnjega mesta – Staro mesto na
nasprotni strani reke, pa tudi Mala strana, ki je pod obstoječim gradom in je
nastala šele pozneje. [38]

Praga ima osrednjo lego v zahodni Češki ob reki Vltavi, približno 40 kilometrov
od sotočja z Labo pri Mělníku. Razdalja do skrajnih mejnih točk je severno okoli
110 kilometrov, zahodno in južno okoli 170 km na vsako stran, na vzhod okoli 320
km.

Velik del mesta leži v široki dolini reke Vltave, ki teče skozi mestno območje v
dolžini 30 kilometrov in dela veliko zanko v severnem delu. Na južnem loku te
zanke je zgodovinsko središče mesta, ki ga obvladujeta vzpetini na severu
Hradčani in jugu Višegrad. Preostanek je razdeljen med druge okoliške doline med
hribi: Letná, Vítkov, Větrov, Skalka, Emauzy, Karlov in najvišji med njimi
Petrin. Z vključevanjem v območje mesta (Pražská plošina) predvsem v 20.
stoletju se razteza zdaj daleč navzven.

Vltava se pojavlja na jugu na nadmorski višini okoli 190 metrov v mestnem
prostoru in ga zapusti na severu na okoli 176 metrov. Reka ima tu povprečno
globino 2,75 metra in največjo globino 10,5 metra. Teče okoli več otokov, tudi
otokov južno od Karlovega mostu, kjer so še Slovanský, Dětský in Střelecký
ostrov in na zahodnem delu Karlovega mostu otok Kampa. Številni so pritoki, med
katerimi je največji Berounka, severno od Zbraslava (z zahoda) je Botič med
Novim mestom in Višegradom (z vzhoda) in Rokytka v pristanišču Libeň (prav tako
z vzhoda). Najvišje vzpetine so na zahodnem in južnem delu mesta. Na zahodu je
Bela gora (Bilá hora), visoka je 381 metrov, na jugu ima Čihadlo 385 metrov.

Praga je eno najlepših evropskih mest, arhitekturno izstopajo Hradčani, nekdanji
dvorec čeških kraljev, zdaj pa sedež češkega predsednika. Projekt prenove je v
času predsednika Masaryka izdelal znameniti slovenski arhitekt Jože Plečnik.

Velika zasluga arhitekta Jožeta Plečnika je, da je prevzel obnovo praškega
gradu, ki je pričakal konec prve svetovne vojne v obupnem stanju, razpadal je
kot prava priča, da je avstrijska uprava zanemarjala češke zgodovinske
spomenike. Plečnik je bil v odličnih odnosih s predsednikom Masarykom in njegovo
hčerko Alice (ohranjena so številna pisma med njima). Imenovan je bil za
grajskega arhitekta. Da bi obnovil celoten kompleks Hradčanov, je ustanovil
stavbarsko delavnico in jo predal v upravljanje svojemu nekdanjemu učencu
arhitektu Ottu Rothmayerju. Obnova je stekla hitro, vendar z mnogimi problemi
zaradi komunale, cest, vodovoda, kanalizacije, elektrike, ki jih v Pragi ni
bilo.

Značilnost Plečnikovih arhitekturnih stvaritev je, da je vedno uporabil vse
elemente v objektu, prostoru in naravi, ki so že bili tam in jih je poudaril.
Zasvetile so se v novem sijaju in energiji; z odstranitvijo posameznih delov
previsokega obzidja okoli praškega gradu je Pražanom pokazal najlepše vedute
Prage, s projektom Rajski vrt na Hradčanih pa je zanemarjeni angleški park dobil
novo vlogo na gradu. Grad je povezal z mestom, meščane pa z naravo v njihovi
neposredni bližini. Podobno je usklajeno povezal naravo in stari dvorec v Laneh
blizu Prage, ki je poletna rezidenca predsednika republike. Znamenit je tudi
verski objekt cerkev Srca Jezusovega z idealno rešeno enovito prostorno dvorano.
Nad oltarjem v tej cerkvi je postavil skupino kipov svetnikov, ki so zaščitniki
Čehov, in Jezusa.

Cerkev je bila zgrajena v mestni četrti Vinohrady v letih 1928–1930 na sodobne
način zelo hitre gradnje. Po odprtju so jo nekateri kritizirali in v nekaterih
vodnikih po Pragi sploh ni navedena. Plečnik je v Pragi deloval kar dolgo časa,
saj je bil v obdobju 1911 do 1920 profesor na Umetniško-obrtni šoli, od 1920 do
1930 pa glavni arhitekt obnove gradu čeških knezov in kraljev.

V Pragi so 11. maja 2006 odkrili prvi javni spomenik na praškem gradu v čast
Jožeta Plečnika, njegovega uradnega arhitekta, med prenovo med letoma 1920 in
1935. Postavljeni doprsni kip Plečnika je delo njegove učenke, arhitektke
Vladimire Bratuž Lake.

Praga je kulturni center Češke z mnogo gledališči, operami, koncertnimi
dvoranami, razstavišči in glasbenimi društvi.

Najbolj znan praški kip je bronasti kip svetega Venčeslava na konju. Kip je bil
izdelan leta 1912 in stoji na Vaclavskem trgu v strogem središču Prage. Ima
podstavek, ob katerem sta dva svetnika in dve svetnici: Prokop, Vojteh ali
Adalbert, Ljudmila in Agneza. Na podstavku je napis: "Sveti Vaclav, vojvoda
češke domovine, knez naš, ne daj umreti nam in potomcem." Izdelal ga je kipar
Josef Myslbek (1848–1922), ki je bil profesor na Praški akademiji in predstavnik
češke nacionalne šole v kiparstvu. Poleg tega dela so njegova največja dela v
Pragi še štiri kamnite skupine na mostu Palackega čez Vltavo in baročni nagrobni
kip kardinala Švarcenberga v stolnici.

V Pragi so trije spomeniki Karlu IV., najbolj znan in največji je na Križarskem
trgu. Spomenik je bronast in v gotskem slogu. V podnožju spomenika so alegorični
kipi, ki predstavljajo štiri fakultete Karlove univerze in vodilne osebe
Karlovega dvora. Spomenik je bil postavljen ob 500-letnici Karlove univerze
(1348–1848).

Vrtov in parkov je v Pragi približno 250, če prištejemo tudi manjše, ki so v
soseščini starejših palač. Večina je bila odprta za javnost šele po letu 1989.
Največ vrtov je v baročnem in renesančnem slogu. Najbolj znani so:

Mesto ima razen Karlove univerze še sedem drugih univerz, med drugim tudi Češko
tehnološko univerzo, ustanovljeno leta 1707.

Karlova univerza v Pragi (UK) je bila ustanovljena leta 1348. Na njej je 17
fakultet:

Za javni prevoz so tri proge podzemne železnice, tramvaj in avtobusni prevoz. V
mestu je mednarodno letališče Ruzyně, ki je glavno vzletišče češkega letalskega
prevoznika ČSA.



https://sl.wikipedia.org/wiki/Nem%C4%8Dija

Zvezna republika Nemčija (nemško Bundesrepublik Deutschland) je ena od vodilnih
svetovnih industrijskih držav, umeščena na sredo Evrope. Na severu meji na
Severno morje, Dansko in Baltsko morje, na vzhodu na Poljsko in Češko, na jugu
na Avstrijo in Švico, ter na zahodu na Francijo, Luksemburg, Belgijo in
Nizozemsko. Skupna kopenska meja s sosednjimi državami meri 3621 km. Nemčija je
ena izmed ustanovnih članic Evropske unije.

Po politični ureditvi je Nemčija zvezna parlamentarna republika, državno
ureditev opredeljuje ustava (Grundgesetz), ki je bila sprejeta leta 1949 in je z
manjšimi spremembami ostala v veljavi tudi po združitvi Vzhodne ter Zahodne
Nemčije leta 1990. Zakonodajno oblast imata parlament (Bundestag) in
predstavniški svet nemških zveznih dežel (Bundesrat).

Na Nemškem ozemlju smo poznali najprej veliko malih mestnih držav ter Prusijo.
Vendar leta 1848 se je začel boj za združitev Nemčije, saj to pomeni boljše
gospodarske razmere. Ustanovili so Frankfurtski parlament, kjer so sprejeli
idejo o združitvi Nemčije pod vodstvom pruskega kralja, ki pa je nemško krono
zavrnil, saj se je bal, da bo z meščansko urejeno Nemčijo izgubil oblast. Tako
je bilo za približno 20 let to združevanje prestavljeno. Leta 1862 pa so se upi
nemških meščanov uresničili. Pruski kralj Viljem I. je začel združevati nemčijo
pod svojim vodstvom, saj je ugotovil, da bo več delavcev v državi prineslo
izboljšanje industrijskih razmer, to pa več denarja. Tako je nastala Nemčija, ki
je obstajala do prve svetovne vojne.

Nemčija, kakršno poznamo danes, je nastala oktobra leta 1990 s pridružitvijo
dežel Nemške demokratične republike Zvezni republiki Nemčiji. Čeprav se za
dogodek pogosto uporablja izraz združitev, je dejansko šlo za priključitev, saj
ni nastala nova država.

S tem se je po 45 letih uredilo tako imenovano nemško vprašanje, začeto s
popolno kapitulacijo Nemčije v 2. svetovni vojni. Po vojni so njen teritorij
zasedle sovjetske, britanske, ameriške in francoske sile:

Več kot 40-letni razvoj je ZRN v okviru kapitalističnega tržnega gospodarstva
prinesel velik gospodarski napredek, medtem, ko je NDR zelo zaostajala, čeprav
je bila v socialističnem bloku najbolj razvita. Velike razvojne razlike med
bivšima deloma Nemčije si prizadevajo čim prej ublažiti z vlaganji v obnovo
zastarele in okolju škodljive industrije v bivši NDR, z novo organizacijo
njenega kmetijstva, z gradnjo prometnic, še zlasti tistih, ki jo povezujejo z
zahodnimi deželami, z gradnjo infrastruktur, s preobrazbo izobraževalnega
sistema itd.

Med najbolj znanimi spomeniki sta zagotovo Berlinski zid in Brandenburška vrata.
Berlinski zid je bil dolg preko 150 km in je nekoč delil vzhodni in zahodni
Berlin. Padel je 9. novembra 1989 po več kot 28 letih. Padec Berlinskega zidu je
postal viden in pomemben dogodek v svetovni zgodovini.

Brandenburška vrata stojijo v neposredni bližini nekdanje meje med V in Z
Nemčijo. Po njuni združitvi so postala simbol združene Nemčije. Postavili so jih
leta 1791 v Berlinu. Visoka so 19 metrov.



https://sl.wikipedia.org/wiki/Ashley_Tisdale

Ashley Michelle Tisdale, ameriška televizijska, gledališka in filmska igralka,
producentka, fotomodel, pevka ter tekstopiska, * 2. julij 1985, West Deal, New
Jersey, Združene države Amerike.

Njeni najslavnejši vlogi sta vloga Maddie Fitzpatrick, prodajalke slaščic v
televizijski seriji Paglavca v hotelu ter vloga Sharpy Evans, glavne ženske
antagonistke v televizijskih filmih Srednješolski muzikal, Srednješolski muzikal
2 in Srednješolski muzikal 3: Zadnji letnik. Kot Sharpy Evans je morala tudi
zapeti soundtracke za filme iz serije filmov Srednješolski muzikal. Tako je
Ashley Tisdale postala prva ženska izvajalka, ki je imela hkrati dve pesmi na
lestvici Billboard Hot 100, in sicer v tednu 12. februarja 2006, obe pesmi
(»What I've Been Looking For« in »Bop to the Top«) pa sta bili soundtracka iz
filma Srednješolski muzikal.

Po prvemu filmu iz serije filmov Srednješolski muzikal je Ashley Tisdale
podpisala pogodbo z Warner Bros. Records in tako začela s svojo samostojno
glasbeno kariero. Izdala je svoj prvi glasbeni album, Headstrong, ki je izšel v
februarju 2007 in dosegel peto mesto ameriških najbolje prodajanih albumov, saj
je že v prvem tednu prodajanja prodal kar 64,000 kopij, kasneje pa ga je
Recording Industry Association of America proglasila tudi za enega izmed
najboljših. Njen drugi studio album, Guilty Pleasure je izšel leta 2009. Ashley
Tisdale je imela tudi glasovno vlogo Candace Flynn v Disneyjevi televizijski
seriji Phineas and Ferb ter se pojavila v filmih Kaj pa zdaj? (2008) in
Vesoljčki s podstrešja (2009).

Ashley Michelle Tisdale se je rodila 2. julija 1985 v West Dealu, Monmouth
County, New Jersey, Združene države Amerike staršema Lisi (rojena Morris) in
Mikeu Tisdale, ki sta bila zaposlena v vodstvu nekega gradbenega podjetja. Njena
starejša sestra, Jennifer Tisdale, je igralka in pevka, njen dedek, Arnold
Morris, pa je razvijal Ginsujeve nože. V sorodu je tudi s poslovnežem Ronom
Popeilom. Odrasla je v Ocean Townshipu, Monmouth County, New Jersey. Po mamini
strani ima judovske prednike in pravi, da je Judinja tudi sama.

V starosti treh let je Ashley Tisdale spoznala svojega dosedanjega menedžerja,
Billa Permana. Spoznala sta se v nakupovalnem centru v New Jearseyju in Perman
je o njunem prvem srečanju za revijo Asbury Park Press kasneje povedal:

Bill Perman jo je poslal na avdicije za razne reklame in tako se je že kot otrok
večkrat pojavila na televiziji. Kasneje je s svojo igralsko kariero nadaljevala
s pojavi v glasbeni komediji Gypsy in gledališki igri Moje pesmi moje sanje v
mestnem gledališču.

V starosti osem let je dobila vlogo Cosette v Broadwayskem muzikalu
Nesrečniki. »Ko sem bila majhna, sem videla igro Nesrečniki v Broadwayu in
menila sem, da je to najbolj osupljivo delo, kar sem jih kdaj videla. Torej sem
odšla do svojega menedžerja in mu povedala, da si želim igrati v temu,«  je
Ashley Tisdale povedala v intervjuju za revijo Newsday v letu 2007. Potrjuje
tudi, da je imela pred igro samo eno učno uro petja. Vlogo Cosette v muzikalu
Nesrečniki je igrala dve leti, potem pa je dobila glavno vlogo v muzikalu Annie.
Pri dvanajstih letih je predsedniku Billu Clintonu pela v Beli hiši.

V poznih devetdesetih in zgodnjih letih drugega tisočletja je Ashley Tisdale
imela manjše vloge v televizijskih serijah, kot so The Hughleys, Smart Guy,
Sedma nebesa, Boston Public in Bette ter v filmih, kot so Življenje žuželk in
Donnie Darko, ki sta predstavljala njena prva filmska pojava. V tem času je
delala tudi kot fotomodel za podjetje Ford. Za svojo vlogo v televizijski seriji
Boston Public je leta 2000 prejela nominacijo za nagrado Young Artist Award v
kategoriji za »najboljši gostovalni nastop v televizijski seriji - drama«, kar
je bila tudi njena prva nominacija. Leta 2004 je dobila vlogo najstniške
prodajalke sladkarij, Maddie Fitzpatrick v Disneyjevi televizijski seriji
Paglavca v hotelu, ki se je na malih televizijskih ekranih prvič predvajala
marca 2005, končali pa so jo leta 2008. Kasneje je dobila svojo prvo nagrado in
sicer Nickelodeon Kids' Choice Awards za svojo vlogo v tej televizijski seriji.

Leta 2005 je Ashley Tisdale bila izbrana v igralsko ekipo Disneyjevega
televizijskega filma Srednješolski muzikal, kjer je dobila vlogo popularne in
nesramne najstnice, Sharpy Evans. Najprej se je sicer potegovala za vlogo
Gabrielle Montez (ki jo je kasneje upodobila Vanessa Hudgens), vendar so
producenti menili, da je primernejša za vlogo »slabe osebe«, saj ima zelo nizek
glas. Film se je prvič predvajal v januarju 2006 in Ashley Tisdale je prejela v
glavnem same pozitivne kritike, kljub temu, da so producenti na začetku menili,
da ji zaradi njene slike »dobrega dekleta« v televizijski seriji Paglavca v
hotelu vloga Sharpy Evans ne bo najbolj uspela. Zapela je tudi nekaj
soundtrackov za film, ki so kasneje sestavljali najbolje prodajani glasbeni
album v ZDA leta 2006. Ashley Tisdale je postala prva ženska izvajalka, ki je
imela hkrati dve pesmi na lestvici Billboard Hot 100 in sicer »What I've Been
Looking For« ter »Bop to the Top«, obe pa sta soundtracka iz filma Srednješolski
muzikal. Srednješolski muzikal je kasneje postal Disneyjev največkrat gledan
film leta 2006, saj si je samo premiero ogledalo 7.7 milijonov gledalcev. Ashley
Tisdale je skupaj z ostalimi člani igralske ekipe Srednješolskega muzikala
nastopila v Srednješolski muzikal: Koncert, koncertni turneji, ki je potekala
skozi štirideset držav Združenih držav Amerike.

Ashley Tisdale je podpisala pogodbo z Warner Bros. Records julija 2006, takrat
pa je tudi začela delati na svojem prvem samostojnem glasbenem albumu. Leta 2006
je izdala prvo pesem iz albuma, »Kiss the Girl«. Pesem je bila predvajana tudi v
filmu Mala morska deklica. Decembra 2006 je izdala še tri EP pesmi iz svojega
prvega albuma, med drugim tudi He Said She Said, ki je predstavljal promocijo za
album sam. Album je izšel v letu 2007.

Headstrong, kot je Ashley Tisdale poimenovala svoj prvi glasbeni album, je izšel
v februarju leta 2007 preko založbe Warner Bros. in dosegel peto mesto na
lestvici Billboard 200, saj je v prvem tednu prodajanja prodal kar 64,000 kopij.
Pesem »Be Good to Me« je izšla decembra 2006, »He Said She Said« pa septembra
2007. Leta 2008 je izdala še singla »Not Like That« and »Suddenly«, ki pa nista
dosegla pretiranega uspeha. Izdala je tudi svoj prvi glasbeni DVD, There's
Something About Ashley in sicer v novembru 2007 s tremi pesmimi in videospoti,
ter dokumentarni film o nastajanju njenega prvega albuma.

Ashley Tisdale je s svojo vlogo Sharpy Evans nadaljevala tudi v filmu
Srednješolski muzikal 2, kjer je spet zapela veliko pesmi za film. Njen nastop v
tem filmu je bil večkrat kritiziran s strani revij, kot je na primer The
Hollywood Reporter. Film, ki si ga je, ko se je na Disney Channelu prvič
predvajal, ogledalo 17 milijonov gledalcev, še danes velja za največkrat
ogledani Disney film. Ashley Tisdale je dobila glasovno vlogo Candace Flynn v
Disneyjevi televizijski seriji Phineas and Ferb ter zapela tudi soundtrack iz
leta 2009.

Leta 2008 je Ashley Tisdale dobila glavno vlogo v televizijskem filmu Kaj pa
zdaj?, kjer je upodobila nepopularno najstnico po imenu Mandy Gilbert, film pa
je tudi producirala. Svojo vlogo Sharpy Evans je obdržala tudi v filmu
Srednješolski muzikal 3: Zadnji letnik, zadnjemu iz serije filmov Srednješolski
muzikal, ki je premiero doživel oktobra 2008. Owen Gleiberman iz revije
Entertainment Weekly je njen nastop opisal kot »nekoliko neumen, brez pravega
užitka«, medtem pa je angleški filmski kritik Mark Kermode dejal, da je Ashley
Tisdale »najboljša igralka v stranski vlogi« leta 2008. Ashley Tisdale je dobila
nagrado MTV Movie Award za »najboljši preboj ženske ustvarjalke« leta 2009.
Srednješolski muzikal 3 je zaslužil 42 ameriških dolarjev dobička v prvem tednu
predvajanja, kar je postal rekord za muzikal.

Drugi studio album Ashley Tisdale, imenovan Guilty Pleasure, je izšel leta 2009,
ter dobil mešane kritike z 54 % dobrih ocen na podlagi Metacritica. Billboard je
potrdil, da »album ni najbolj ugoden za pevca«. Ashley Tisdale je dejala, da
album vsebuje »več roka in ostalih zvrsti glasbe«, kot je prvi. Guilty Pleasure
je dosegel dvanajsto mesto na lestvici Billboard 200, s 25,000 prodanimi
kopijami v prvem tednu. Pesem »It's Alright, It's OK« je izšla kot albumov
glavni singl aprila 2009 v ZDA v digitalni obliki, drugi singl iz albuma, »Crank
It Up« pa je izšla oktobra tistega leta.

Ashley Tisdale je leta 2009 igrala v družinskem filmu 20th Century Foxa z
naslovom Vesoljčki s podstrešja kot Bethany Pearson, najstarejša sestra v
družini in ena izmed glavnih likov. The New York Times je napisal,
da »Tisdaleova velik del filma ni prikazana na ekranu«. Film ne zasluži veliko
denarja, temveč samo 60 milijonov ameriških dolarjev. Kot producentka, je Ashley
Tisdale lastnica produkcijskega podjetja, imenovanega Blondie Girl Productions,
ki ga je ustanovila leta 2008. Podjetje je podpisalo pogodbo z Relativity Media
leta 2010, saj nameravajo ustvariti lastno televizijsko serijo. Leta 2010 je
bilo tudi potrjeno, da bo Ashley Tisdale članica igralske ekipe Sleepless Beauty
in različice Teen Witch.

Ashley Tisdale je članica Creative Artists Agency. V letu 2007 smo jo lahko
videli na kampaniji za Staples, Inc.ove »Geared 4 School«, pojavila pa se je
tudi na kampaniji za Eckō brand na rdeči preprogi.

V prostem času je Ashley Tisdale zelo dobra prijateljica z igralkami Miley
Cyrus, Vanesso Anne Hudgens, Brittany Snow, Kaley Cuoco in Brendo Song. Z
igralko Mischo Barton, s katero je tudi v dobrih odnosih, se poznata že od
otroštva.

Ashley Tisdale je hodila s plesalcem Jaredom Murilloom vse dokler se ni njuno
razmerje končalo v marcu 2009. Marca 2007 je Ashley Tisdale za revijo Blender
povedala, da ni bila nikoli odvisna od drog ali alkohola in da ne kadi, ter
dodala še: »Moja mama me je zares prepričala v to, sploh pa nisem oseba, ki bi
bila pod velikim pritiskom.« Revija Maxim ji je dodelila deseto mesto na
lestvici Hot 100 leta 2008, revija Forbes pa štiriindevetdeseto na lestvici 100
najpopularnejših slavnih oseb.

Imela je operacijo na nosu, za katero pa Ashley Tisdale zatrjuje, da je bila
narejena »iz zdravstvenih razlogov in ne zato, ker ne bi bila zadovoljna s
svojim nosom.« Za revijo People je povedala, da se ji zdi pomembno, da je
odkrita z oboževalci.

Leta 2008 je Ashley Tisdale revija Forbes uvrstila na sedemnajsto
mesto »najbolje plačanih oseb pod tridesetim letom«, saj je za film
Srednješolski muzikal 3 prejela 2.8 milijonov dolarjev. Podjetje Huckleberry
Toys je izdalo omejeno izdajo plastičnih lutk, ustvarjenih po njeni podobi.
Igrala je tudi v reklami za Degree Girl. Leta 2009 je Ashley Tisdale podpisala
petletno pogodbo z italijansko linijo oblek, Puerco Espin ter tako postala
prostovoljka za dobrodelno kampanijo »Get on the Bus« leta 2009.

Njena sestra, Jennifer Tisdale, je rodila deklico po imenu Mikayla Dawn, kar je
Ashley Tisdale 13. februarja 2010 objavila na Twitterju.



https://sl.wikipedia.org/wiki/Luka_Koper

Luka Koper je edino slovensko mednarodno tovorno pristanišče, ki ga upravlja
istoimenska koprska delniška družba. Geografsko je umeščeno tako, da predstavlja
najbližjo povezavo Srednje in Vzhodne Evrope s Sredozemljem, ključni blagovni
tokovi pa v pristanišče prihajajo prek Gibraltarske ožine in Sueškega prekopa.
Ključna primerjalna prednost pristanišča je tako njegova geografska lega, ki mu
poleg večje dostopnosti do trgov Srednje in Vzhodne Evrope omogoča tudi
vključitev v blagovne tokove na preseku 5. in 10. Pan-Evropskega transportnega
koridorja. Pristanišče s prisotnostjo pomembnih svetovnih ladjarjev vzdržuje
morske povezave z vsemi deli sveta.

Pristanišče je nastalo leta 1957, tri leta po tem, ko je postalo jasno, da je
Jugoslavija izgubila cono A in z njo Trst, razcvet pa je doživelo po letu 1967,
ko je postalo železniško povezano z zaledjem. Danes je pristanišče neposredno
povezano z evropskim železniškim in avtocestnim sistemom in ima status mejne
vstopne točke Evropske unije. Zaledje pristanišča se razteza čez celotno srednjo
in vzhodno Evropo, od Slovenije, Avstrije, do Madžarske, Italije, Hrvaške,
Češke, Slovaške, Poljske in južne Nemčije (Bavarska, Baden-Württemberg in
okolica Frankfurta). Pretovor poteka 24 ur na dan.

Celotno pristanišče ima status prostotrgovinskega območja. Luka Koper je
večnamensko pristanišče, z 12 specializiranimi terminali: Kontejnerski in ro-ro
terminal, Avtomobilski terminal, Terminal za generalne tovore, Terminal za
sadje, Terminal za les, Terminal za minerale in rudnine, Terminal za žitarice in
krmila, Terminal za glinico, Evropski energetski terminal, Terminal za tekoče
tovore, Terminal za živino in Potniški terminal.

Morje v pristanišču je globoko od 7 do 18 metrov. Sprejme lahko ladje z
nosilnostjo 180.000 ton. Ladijski pretovor pristanišča je leta 2013 dosegel 18
milijonov ton. Leta 2002 je družba Luka Koper prejela priznanje RS za poslovno
odličnost, leta 2006 pa nagrado za uvrstitev med finaliste evropske nagrade za
poslovno odličnost fundacije EFQM.

Načrti za izgradnjo tretjega pomola so naleteli na nasprotovanje
okoljevarstvenikov, ki želijo zavarovati ankaransko školjčno sipino, tako
imenovano pokopališče školjk, kjer živijo redke vrste hroščev in prezimuje 30
vrst ptic. Načrti, da bi hrošče preselili v bližnji Škocjanski zatok, so prav
tako kontroverzni.

Koper je imel v različnih zgodovinskih obdobjih pomembno pomorsko, gospodarsko
in upravno vlogo. Oglejski patriarhi so ga že v 13. stoletju povzdignili med
prva istrska mesta, nemški cesar Konrad II. mu je podelil mestne pravice. V času
vladavine Beneške republike je Koper postal največje trgovsko središče na
istrskem polotoku, v cesarski Avstriji pa je kratek čas celo nosil laskavi
naziv »kraljevo pristanišče«. S propadom Beneške republike, z razglasitvijo
Trsta in Reke za svobodni pristanišči (1719) ter s kasnejšim prenosom upravne in
politične moči iz Kopra v Trst se je pomen Kopra zmanjšal. Njegova
pomorsko-gospodarska vloga se je zmanjševala vse do kapitaluacije Italije in
osvoboditve leta 1945. Negotovost v obdobju Svobodnega tržaškega ozemlja do leta
1954 je bila presežena s podpisom mirovne pogodbe z Italijo in sprejemom
Londoskega sporazuma.

Skupina zanesenjakov je pri iskanju novih razvojnih vsebin Slovenske Istre
pričela razmišljati o izgradnji mednarodnega pomorskega pristanišča. Leta 1957
so pripravili investicijski program za prvih 135 metrov obale. Nato je bilo 23.
maja istega leta ustanovljeno prvo pretovorno in skladiščno podjetje Pristanišče
Koper, ki se je pogodbeno povezalo z zadrugo pristaniških delavcev v Izoli in
Kopru. Prvi pristaniški delavci so bili tako domačini, njihove izkušnje pa so
pripomogle k organizaciji pristaniške in špediterske dejavnosti. Avgusta 1957 je
sesalni bager Peter Klepec pričel z izkopom morskega dna na severni obali mesta,
decembra pa je Vodna skupnost začela betonirati prvi privez. Hkrati je potekala
gradnja nasipa - zapora Stanjonskega zaliva. Z novim načinom gradnje, s
poglabljanjem in nasipavanjem, so pridobili nove operativne površine za bodoče
pristanišče.

Pristanišče Koper se je vključilo v Združenje jugoslovanskih luk in oktobra 1958
prejelo soglasje za svoj investicijski program. S tem je dobilo domovinsko
pravico razvoja med takrat že obstoječimi in uveljavljenimi pristanišči.

Kljub rasti uvoza se je tranzit uveljavljal z veliko težavo, kajti blagovni
tokovi so bili usmerjeni v že uveljavljeni pristanišči Trst in Reko. Z razvojem
sta se krepili tranzitna funkcija in odprtost do drugih uporabnikov prostora. To
je pripeljalo do širšega poslovnega sodelovanja in dolgoročnega partnerskega
povezovanja pristanišča in njegovih komitentov. Za sofinanciranje in ali lastno
gradnjo zmogljivosti so se odločila podjetja, ki so trgovala predvsem s
prehrambenimi proizvodi in lesom (Uprava silosa in skladišč SR Slovenije, Emona,
Slovenijales, Centroprom in druga).

Pristanišče Koper se je preimenovalo v Luko Koper s sklepom delavskega sveta
oktobra 1961. Podjetje je nastalo kot samoupravna delavska družba in je imelo
jasno zastavljene cilje, ki so omogočili, da je bila Luka Koper ob koncu leta
1962 učinkovita zaokrožena celota. Razvoj se je nadaljeval s pripojitvijo
dekanske hladilnice in z nakupom celic za dezinfekcijo in dozorevanje. Promet je
tega leta dosegel 270.000 ton in je potekal pretežno po cesti, manjši del pa
kombinirano - z železnico do Kozine in od tam s tovornjaki do Kopra ter obratno.

K hitrejšemu razvoju v letu 1963 je pripomogla ustanovitev prve prostocarinske
cone, ki je odprla možnosti uveljavitve trgovinske vloge podjetja. Nova
usmeritev je zahtevala organizacijske prilagoditve in z reorganizacijo je
nastalo šest delovnih enot: Pretovor, Skladišča, Lesno skladišče, Vzdrževanje,
Luški dom in Skupne službe.

Pospešen razvoj in povečevanje prometa sta v še večji meri razkrila neustreznost
prometnih povezav z zaledjem. Pojavljale so se številne težave pri usklajevanju
železniških in cestnih prevozov med Koprom in Kozino, kar je povečevalo stroške
stojnin ladij, vagonov in tovornjakov. Kljub temu se je promet v Luki Koper
stalno povečeval in leta 1966 dosegel 788.616 ton. Republiško vodstvo in država
nista bila naklonjena izgradnji železniške povezave do Kopra, zato je Luka Koper
raziskavo in projekte financirala s svojimi sredstvi. Po dolgotrajnih pogajanjih
leta 1964 je Luka Koper prevzela vlogo investitorja v novo železniško progo.
Kljub težavam pri gradnji so dela postopoma napredovala in 2. decembra 1967 je z
veliko otvoritveno slovesnostjo pričela delovati 31-kilometrska proga med Koprom
in Prešnico pri Kozini.

Leta 1968 je ladijski pretovor prvič presegel milijon ton, dve leti pozneje so
se količine že močno približale dvema milijonoma. Poleg naftnih derivatov se je
povečal tudi promet z generalnimi tovori, na kar je v veliki meri vplivalo
oživljanje gospodarske dejavnosti Slovenije. Koprsko pristanišče je svojo
dejavnost pričelo s pretovarjanjem različnih vrst blaga, predvsem sadja, lesa,
žit in krmil, generalnih tovorov ter nafte. V začetnem obdobju so več kot
polovico pretovora predstavljali nacionalni tovori v uvozu in le 10 odstotkov v
izvozu. Blago v tranzitu je bilo namenjeno predvsem vzhodnim državam.

V tem desetletju je pretovor naraščal počasneje in se povečal za manj kot 30
odstotkov. Razlogi so bili velika zadolženost podjetja, stroški dela in
fluktuacija delovne sile. Povprečna letna stopnja rasti je znašala okrog 2,6
odstotka. Začela se je specializacija in koncentracija po vrstah blaga.
Povečevale so se količine pretovora lesa, vse pogostejši so bili tovori
mineralov in rudnin. Poleg nafte so se uveljavljali tudi drugi tekoči tovori:
kemikalije, vino in rastlinsko olje. Ključna novost so bili kontejnerji in Ro-Ro
tovori, za kar je bil leta 1979 vzpostavljen tudi posebej specializiran
terminal. Polovica blaga je bila nacionalna, predvsem v uvozu, ki ga je bilo za
35 odstotkov (brez nafte), izvoza pa za preostalih 15 odstotkov. Drugo polovico
je predstavljal tranzit za Češkoslovaško, Madžarsko in Avstrijo.

V razvojno izjemno pomembnih osemdesetih letih se je promet več kot podvojil in
polno zaživel z večino tovorov, ki jih sprejema pristanišče tudi danes. Suhi
tovori v razsutem stanju so v tem desetletju porasli za 8-krat, pri čemer se je
posebej uveljavil promet z železovo rudo, minerali in žiti. Pretovorili so prve
večje količine avtomobilov, enega pomembnejših tovorov prihodnosti. Leta 1990 se
je začel pretovor glinice, v drugi polovici desetletja pa se je predvsem zaradi
kontejnerizacije zmanjšal pretovor lesa in sadja. Povečal se je delež blaga v
tranzitu, kjer so prevladovali razsuti tovori za Avstrijo, s katero je Luka
Koper opravila več kot 27 odstotkov vsega pretovora. Madžarska in tedanja
Češkoslovaška imata še vedno vsaka po 10 odstotkov prometa.

S prehodom v novo tisočletje se je izteklo dinamično obdobje devetdesetih let.
Posebej uspešna je bila druga polovica desetletja, ko so se gospodarske razmere
v Sloveniji ustalile. Pretovor se je povečal za več kot 70 odstotkov, kar je
predstavljalo okrog 8-odstotno povprečno letno stopnjo rasti. Luka Koper je
ponovno pretovorila 300 tisoč ton lesa. Večji je bil promet z železovo rudo in s
premogom, nafte je bilo skoraj 3-krat več kot v začetku obdobja. Zelo hitro je
rasel tudi promet z avtomobili in se povečal kar za 17-krat. Konec devetdesetih
so se posodobile zmogljivosti terminala za žive živali. Nadaljeval se je
pretovor kontejnerjev, ki je predvsem zaradi nestabilnih političnih in
gospodarskih razmer v večini zalednih držav v celotnem obdobju narasel le za 20
odstotkov. Oblikovala se je razporeditev blaga po trgih, ki velja še danes.
Približno tretjina prometa pripada nacionalnemu trgu, ostalo pa zalednim
državam. V ospredju je Avstrija z več kot dvema milijonoma ton prometa,
pomembnih 10 odstotkov pa dosega italijanski trg.

V šestih letih novega tisočletja se je podvojil promet s kontejnerji,
avtomobili, lesom, tekočimi tovori (brez nafte) in žitaricami. Za več kot
polovico se je povečal pretovor generalnega blaga. Najbolj skokovito je narastel
promet za madžarski trg in presegel milijon ton. Kljub temu so s 3,5 milijona
ton ali četrtino vsega pretovora še vedno vodilni avstrijski naročniki. Dodatno
se je okrepilo tudi sodelovanje z italijanskim trgom, ki tako predstavlja 15
odstotkov pristaniškega pretovora. Delež prometa za potrebe nacionalnega
gospodarstva je dosegel okrog 30 odstotkov. Promet je v povprečju naraščal za 7
odstotkov letno. V letu 2006 se je pretovor že približal točki, ko bi
neustreznost železniške infrastrukture lahko vplivala na uspešno rast prometa. V
zadnjih letih je posebej pomembna rast pretovora kontejnerjev in vozil, kar je
tudi ena izmed temeljnih strateških usmeritev razvoja družbe do leta 2015.

Največji vplivi pristanišča na okolje obsegajo problematiko hrupa, imisije
prašnih delcev, svetlobno onesnaževanje in gospodarsko izrabo omejenega obalnega
pasu slovenskega morja. Zaradi vpetosti Luke Koper v samo mestno jedro Kopra
hrup pri pretovarjanju ladij občasno doseže tudi bližnja stanovanjska naselja. Z
namenom obvladovanja in postopnega zmanjševanja tega problema je Luka Koper v
letu 2007 pričela z neprekinjenimi meritvami hrupa na treh mejnih točkah
pristanišča: streha koprske Srednje tehniške šole, meja luškega območja v smeri
Bertokov in severna meja proti Ankaranu. Okoljsko najbolj sporen projekt Luke
Koper je pretovarjanje premoga na Evropskem energetskem terminalu. Za zmanjšanje
okoljskih vplivov, ki jih potencialno širjenje premoga v okolico lahko prinese,
je Luka Koper leta 2004 celotno deponijo premoga ogradila z 11 metrsko ograjo,
ki preprečuje direktne vplive zračnih tokov na raznašanje premoga v okolico. V
želji, da bi bili negativni učinki na okolje čim manjši, so sistemu pregrade
dodali še elektronsko voden zaprti sistem škropljenja premoga z vodo.
Učinkovitost tovrstnega sistema potruje PINT (Primorski inštitut za narovoslovne
vede), ki od leta 2001 redno opravlja neprekinjene meritve imisij inhalabilnih
delcev PM10. Rezultati meritev so redno dostopni na spletni strani trajnostnega
portala Luke Koper - Živeti s pristaniščem.



https://sl.wikipedia.org/wiki/Evropska_unija

Evrópska uníja (tudi Evrópska únija; kratica EU) ali Evrópska zvéza (kratica EZ)
je politično-ekonomska zveza, sestavljena iz 28 držav, ki se v glavnem nahajajo
v Evropi. Obsega območje, veliko 4.324.782 km2 in ima po ocenah več kot 510
milijonov prebivalcev. EU ima enotni notranji trg, ki ga zagotavlja pravni
sistem, ki velja za vse države članice. Cilji pravil EU so zagotavljanje
prostega pretoka ljudi, dobrin, storitev in kapitala v okviru notranjega trga,
uveljavljanje zakonov pravosodja in notranjih zadev, skupnega sklepanja
trgovskih sporazumov, skupne kmetijske politike, ribolovstva ter regionalnega
razvoja. Znotraj Schengenskega območja nadzor potnih listov ne poteka več.
Monetarna unija je bila vzpostavljena leta 1999, leta 2002 pa je stopila v polno
veljavo. Članic monetarne unije je 19 članic EU, ki za valuto uporabljajo evro.

Delovanje in odločanje v EU se danes kaže v oblikah intergovernmentalizma in
supranacionalizma.

EU ima sedem glavnih izvršnih teles, znanih kot Institucije Evropske unije. To
so Evropski svet, Svet Evropske unije, Evropski parlament, Evropska komisija,
Sodišče Evropskih skupnosti, Evropska centralna banka in Računsko sodišče.

Začetki EU segajo v čas po koncu druge svetovne vojne, ko se je začel proces
evropske integracije z vzpostavitvijo Evropske skupnosti za premog in jeklo
(ESPJ) leta 1951 in Evropske gospodarske unije (EGS) leta 1958. EU je bila
uradno ustanovljena leta 1992 s Pogodbo o Evropski uniji (Maastrichtsko
pogodbo).

Zadnja pogodba, ki je močno spremenila delovanje in strukturo EU, je bila
Lizbonska pogodba (podpisana leta 2007), ki je v veljavo vstopila leta 2009.

EU predstavlja 7.3% delež svetovnega prebivalstva. Leta 2016 je imela 16.477
milijard nominalnega BDP-ja, kar predstavlja 22.2% svetovnega BDP-ja in 16.9%
delež, upoštevajoč pariteto kupne moči. 26 od 28 držav ima visok Indeks
človekovega razvoja, kot ga meri Organizacija združenih narodov. Leta 2012 je EU
prejela nobelovo nagrado za mir.

S skupno zunanjo in varnostno politiko, ima EU lastne zunanje odnose in obrambo.
Unija vzdržuje stalne diplomatske misije po svetu, ima predstavništvo v
Organizaciji združenih narodov, Svetovni trgovinski organizaciji, G8 in G-20.
Zaradi njenega globalnega vpliva, je bila Evropska unija opisana tudi kot
trenutna ali potencialna velesila.

Po drugi svetovni vojni so se v Evropi začeli procesi povezovanja med
zahodnoevropskimi državami kot odgovor na skrajni nacionalizem, ki je opustošil
kontinent. Leta 1952 je bila ustanovljena Evropska skupnost za premog in jeklo
(ESPJ), ki je kasneje postala del tristebrne strukture Evropske unije. Med
podporniki ustanovitve skupnosti so bili tudi Alcide de Gasperi, Jean Monnet,
Robert Schuman in Paul-Henri Spaak.

Leta 1957 so Belgija, Francija, Italija, Luksemburg, Nizozemska in Zahodna
Nemčija podpisale Rimsko pogodbo, s katero je bila ustanovljena Evropska
gospodarska skupnost (EGS) in Evropska skupnost za jedrsko energijo (EURATOM).
Pogodba je v veljavo stopila leta 1958.

EGS in EURATOM sta bili ustanovljeni ločeno od ESPJ, vendar so vse tri skupnosti
bile podvržene istim nadzornim organom. EGS je vodil Walter Hallstein, EURATOM
pa Louis Armand.

V šestdesetih so se začele kazati napetosti s tem, ko je Francija zahtevala
omejitve nadzora. Leta 1965 je bil dosežen dogovor in je bila podpisana
Združitvena pogodba, ki je v veljavo stopila leta 1967. Vse tri Evropske
skupnosti so tako dobile enotne nadzorne institucije.

Leta 1973 so se skupnostim pridružile še Danska, Irska in Velika Britanija. Na
Norveškem so tega leta članstvo zavrnili na referendumu. Leta 1979 so bile prve
volitve v Evropski parlament.

Grčija se je pridružila leta 1981, sledili sta ji še Španija in Portugalska, ki
sta se pridružili leta 1986. Leta 1985 je bil podpisan Schengenski sporazum, ki
je postopno odpravil kontrole na mejah znotraj držav članic. Leta 1986 so
skupnosti začele uporabljati Evropsko zastavo, istega leta pa je bil podpisan
Enotni evropski akt.

Leta 1990 se je po razpadu vzhodnega bloka z združitvijo Nemčije pridružila
bivša Vzhodna Nemčija. Z načrti za nadaljnje širitve na bivše komunistične
države ter na Ciper in Malto, so bili vzpostavljeni Københavnski kriteriji.

Evropska unija je bila formalno vzpostavljena z Maastrichtsko pogodba, ki je v
veljavo vstopila 1. novembra 1993. Leta 1995 so se EU pridružile še Avstrija,
Finska in Švedska.

Leta 2002 je 12 držav članic sprejelo skupno valuto Evro, kasneje se je število
povečalo na 19. Leta 2004 je nastopila največja širitev EU v zgodovini, s
pridružitvijo Cipra, Češke, Estonije, Latvije, Litve, Madžarske, Malte, Poljske,
Slovaške in Slovenije.

Leta 2007 sta se EU pridružili še Romunija in Bolgarija, istega leta pa je
Slovenija uvedla Evro. Leta 2008 sta sledili še Ciper in Malta, 2009 Slovaška,
2011 Estonija, 2014 Latvija in 2015 Litva.

1. decembra 2009 je v veljavo uradno vstopila Lizbonska pogodba, ki je
spremenila predvsem pravno strukturo in je združila tri stebre EU.

Časovni trak predstavlja proces evropskega združevanja po koncu druge svetovne
vojne in pogodbe, ki so postopoma vodile k nastanku današnje unije.

Države članice EU skupaj merijo 4.423.147 km2 in bi se na spisek svetovnih držav
po površini uvrstile na 7. mesto. Sem se šteje vsa izven evropska ozemlja držav
članic, ki so del Evropske unije in izvzema tista ozemlja, ki niso. Najvišji vrh
EU je Mont Blanc v zahodnem delu Alp z 4810.45 metri nadmorske višine. Najnižje
ležeča predela sta Lammefjorden, Danska in Zuidplaspolder, Nizozemska, s 7 m
(23 ft) pod gladino morja. Na pokrajino, podnebje in gospodarstvo EU vpliva
obalna linija, dolga 65.993 km (41.006 mi).

Vključujoč čezmorska ozemlja Francije, ki se nahajajo izven evropskega
kontinenta, vendar so del unije, EU tako zajema večino tipov podnebij, od
polarnega (severovzhod Evrope) do tropskega (Francoska Gvajana). Izračun
klimatološkega povprečja EU je tako brezpredmeten. Večina prebivalstva živi na
območjih z oceanskim (severozahodna in srednja Evropa), mediteranskim (južna
Evropa) in kontinentalnim podnebjem (severni Balkan in srednja Evropa)

Evropa je močno urbanizirana. Od leta 2006 naprej, na urbanih področjih živi
okoli 75% prebivalstva. Mesta so sicer razpršena skozi celotno EU, vendar je
največja koncentracija ljudi na območjih Beneluksa in tik ob njem.

Do leta 2009 je Evropska unija temeljila na t. i. treh stebrih sodelovanja. Z
uveljavitvijo Lizbonske pogodbe 1. decembra 2009 je bila struktura stebrov
odpravljena. Nadomestila jo je enotna pravna oseba s tremi vrstami pristojnosti
glede na področje politike:

Evropsko komisijo (Commission européenne, European Comisson) sestavlja 28
komisarjev, ki pokrivajo posamezna področja. Izvaja iniciativno in izvršilno
funkcijo, upravlja s financami in predstavlja ter zastopa administracijo EU.
Komisarje (predstavnike komisije s strani držav članic) predlagajo nacionalne
vlade za mandat petih let (evropski parlament kandidate izpraša in potrdi),
vendar so v svojem delu neodvisni in imenovani s strani Evropskega sveta. Sedež
ima v Bruslju (Belgija). Po Lizbonski pogodbi je komisiji dodan še
podpredsednik, ki je obenem tudi Visoki predstavnik za zunanje zadeve in
varnostno politiko. Evropska komisija predlaga akte, o katerih nato glasujeta
Svet EU in Evropski parlament, izvršuje politike skupnosti, upravlja in izvaja
proračun EU, skrbi za izvajanje zakonodaje EU in deloma zastopa EU po svetu,
vendar ne posega v skupno zunanjo in varnostno politiko - SZVP, kjer odločanje
poteka na medvladnem nivoju.

Evropski svet (Conseil européen, European Council) sestavljajo voditelji držav
ali vlad držav članic in predsednik Evropske komisije. Je vrhovni politični
organ EU, ki oblikuje splošne politične smernice razvoja EU. Odločitve sprejema
praviloma na podlagi konsenza. Zaseda vsaj dvakrat letno. Po Lizbonski pogodbi
Evropski svet izvoli svojega predsednika - ta ne sme biti njegov član - za
mandat dveh let in pol z možnostjo enkratnega podaljšanja. Leta 2009 so ta
položaj dodelili Belgijcu Hermanu Van Rompuyu, trenutno pa svoj mandat opravlja
Poljak Donald Tusk. Evropski svet imenuje tudi položaj visokega predstavnika
Evropske unije za zunanje zadeve in varnostno politiko. Evropski svet mora tudi
s soglasjem predlagati člane Evropske komisije. Evropskemu svetu pomaga
generalni sekretariat Evropskega sveta. Pomembno je ločevati med inštitucijami
Evropski svet, Svet Evrope (ni organ EU) in Svet Evropske unije.

Evropski parlament (Parlement européen, European Parliament) sestavljajo
neposredno izvoljeni poslanci (od leta 1979), ki prihajajo iz držav članic. Je
nadzorni in posvetovalni organ, ki klasično zakonodajno funkcijo izvaja v
omejenem obsegu, torej le skupaj s Svetom EU. Poslanci se združujejo glede na
strankarsko pripadnost in ne na nacionalni osnovi. Parlament potrdi predsednika
Evropske komisije in nato še celotno Komisijo. V soodločanju s Svetom Evropske
unije glasuje o Evropskih zakonodajnih aktih, razen pri SZVP, ki deluje na
medvladnem nivoju. Sedež Evropskega parlamenta je v Strasbourgu, evropski
parlament pa deluje tudi Bruslju in Luksemburgu. Evropskih poslancev je trenutno
751, med njimi 8 Slovencev.

Svet Evropske unije (Conseil de l'Union européenne, Council of the EU)
sestavljajo ministri držav članic. Z Evropskim parlamentom si deli zakonodajno
funkcijo in zastopa interese držav članic. Odločitve sprejema s konsenzom ali
kvalificirano večino, odvisno od področja dela. Vsaka država članica predseduje
Svetu za dobo šestih mesecev. Srečujejo se v Bruslju, razen aprila, julija in
oktobra, ko zasedajo v Luksemburgu.

Svet Evropske unije združuje ministre s posameznih področij (kmetijstvo,
trgovina, zunanja politika, itd.) in sprejema evropske zakonodajne akte,
večinoma v soodločanju z Evropskim parlamentom. Njegovo delovanje usmerja
predsedstvo Sveta Unije, ki se zamenja vsakih šest mesecev. Izjema je področje
zunanje politike in varnostne politike, kjer to izvajanje politike prevzame
visoki predstavnik za zunanjo in varnostno politiko.

Sodišče Evropskih skupnosti (Cour de justice des Communautés européennes, Court
of justice of the European Communities) sestavlja 28 sodnikov (po en iz vsake
države članice, z mandatom šestih let) in 8 pravobranilcev, ki jih imenujejo
nacionalne vlade, vendar s soglasjem vseh članic. Opravlja sodni nadzor nad
vsemi akti Komisije in Sveta EU, nadzoruje članice, ali delujejo v skladu s
pogodbami in dogovori. Zagotavlja spoštovanje prava s pravilnim tolmačenjem in
uporabo pogodb. Sodišče Evropske skupnosti ni pristojno za SZVP.

Računsko sodišče (Cour des comptes européenne, Court of Auditors) izvaja nadzor
nad porabo EU sredstev. Ima 25 sodnikov z mandatom šestih let. Sedež ima v
Luksemburgu. Inštitucija skrbi za neodvisno zunanjo revizijo. Tako preverja
pravilnost vseh prihodkov ter pravilnost in zakonitost vseh odhodkov in ocenjuje
finančno poslovodenje. Revizija prispeva k izboljšanju upravljanja sredstev EU v
interesu evropskih državljanov.

Evropska centralna banka (Banque centrale européenne, European central bank)
vodi denarno politiko EU enotne skupne valute – evra in izvaja centralni nadzor.
Sedež ima v Frankfurtu. Cilj centralne banke je ohranjanje monetarne stabilnosti
v evroobmočju z zagotavljanjem nizke in stabilne inflacije cen življenjskih
potrebščin. ECB je neodvisna institucija, ki je bila ustanovljena z uvedbo evra
leta 1998 za vodenje monetarne politike. To izvaja s pomočjo Izvršnega odbora in
sveta ECB.

Odbor regij (Comité des régions, Committee of the Regions) svetuje Svetu EU in
Evropski komisiji na področju regionalnih in lokalnih zadev ter omogoča
predstavnikom regionalnih oblasti, da sodelujejo pri oblikovanju integracijske
politike, tako da bo le-ta kar najbolj ustrezala potrebam regij in lokalnih
skupnosti. Ima 344 članov (7 Slovencev). Sedež ima v Bruslju.

Varuh človekovih pravic (Médiateur européen, The European Ombudsman) ima nalogo
zaščititi Evropejce pred nedelovanjem ali zlorabami administracije EU ustanov.
Uvedel ga je Evropski parlament leta 1995, ta ga tudi izvoli za dobo petih let.

Ekonomsko-socialni odbor (Comité économique et social européen, Economic and
Social Committee) je posvetovalno telo, ki omogoča ustanovam EU, da pri pripravi
odločitev ovrednotijo in upoštevajo interese različnih gospodarskih in socialnih
skupin. Ima 344 članov (7 Slovencev). Na leto izda več kot 150 različnih mnenj,
ki zadevajo delovanje civilnih združenj, sindikatov, gospodarskih in socialnih
organizacij v Evropi. Sedež ima v Bruslju.

Evropska investicijska banka (Banque européenne d'investissement, The European
Investment Bank) je bila ustanovljena leta 1958 za financiranje evropskih
investicijskih prizadevanj in je obenem neodvisen organ EU in banka. Postala je
največja institucija na področju mednarodnih kreditov na svetu. Sedež ima v
Luksemburgu.

Evropska unija zavzema 28 držav članic in ozemlje veliko 4.336.790 km² s 501
milijonom prebivalcev (ocena 2010). Če bi naredili primerjavo, bi se pokazalo,
da predstavlja Evropska unija največje gospodarstvo po BDP, sedmo največje
ozemlje po površini in tretje največje prebivalstvo na svetu. Evropska unija
samo sebe označuje kot družina demokratičnih evropskih držav. Meje držav članic
so skupne z mejami 21-ih drugih držav.

23. julija 1952 je šest ustanovnih članic osnovalo Evropsko skupnost za premog
in jeklo, ki je bila preoblikovana v Evropsko skupnost, kasneje preimenovana v
Evropsko unijo. Širitev je potekala, kakor sledi:

Proces širitve Evropske unije je bil sprožen decembra 1997 v Luksemburgu, ko je
Evropski svet sprejel zgodovinsko odločitev o širitvi, s katero je opredelil
proces širitve v najširšem obsegu. Vanj so vključene vse države, ki želijo
pristopiti k EU. Gre za obsežen nenehno dopolnjujoč in nepretrgan proces. Vsaka
država kandidatka v tem procesu napreduje s svojo hitrostjo, ki je odvisna od
njene usposobljenosti za vstop. Sestavni deli procesa širitve so:

Predstavlja večstranski okvir, ki povezuje vse države kandidatke. Je forum za
razpravo o temah, ki so v skupnem interesu, kot na primer skupna zunanja in
varnostna politika ter okvir za pogajanja držav članic z državami kandidatkami.
Ustanovni sestanek, ki se ga je udeležilo 15 držav članic in 12 držav kandidatk,
je potekal marca 1998 v Londonu. Turčija se je prvič udeležila sestanka Evropske
konference novembra 2000 v Sochauxu, ko je ta forum začel delovati v celoti.

Začel se je marca 1998. Vanj je bilo vključenih trinajst držav, ki so vložile
prošnje za članstvo: Bolgarija, Ciper, Češka, Estonija, Latvija, Litva,
Madžarska , Malta, Poljska, Romunija, Slovaška, Slovenija, Hrvaška in Turčija,
sedaj pa so vanj vključene dve: Makedonija in Turčija Za države kandidatke
veljajo enaka pristopna merila, ne glede na to, ali so se pogajanja o pristopu
že začela ali ne. Pristopni proces je sestavljen iz pogajanj o pristopu,
poglobljene predpristopne strategije, pregleda usklajenosti domače zakonodaje z
evropskim pravnim redom- (screening) ter iz pregledne procedure.

Določajo pogoje vključevanja vsake države kandidatke v EU. Usmerjajo se predvsem
na sprejem, izvajanje in utrditev evropskega pravnega reda ter na določanje
prehodnih obdobij, ki morajo biti omejena v svojem obsegu in času trajanja.
Pogajanja o širitvi potekajo v obliki medvladne pristopne konference med
državami članicami EU na eni in državo kandidatko na drugi strani. Na osnovi
pregleda usklajenosti zakonodaje z evropskim pravnim redom, evropska komisija
predlaga skupno stališče EU za vsako od 31 poglavij evropskega pravnega reda, ki
ga morajo soglasno potrditi države članice EU. Rezultat uspešno končanih
pogajanj je sporazum v obliki pristopne pogodbe. Slednjo morata potrditi svet EU
in evropski parlament. Po podpisu pristopne pogodbe sledi ratifikacija v
parlamentih držav članic ter v parlamentu države kandidatke. Pred ratifikacijo v
domačem parlamentu lahko država kandidatka izvede referendum. Po končanih
ratifikacijah pogodba stopi v veljavo in država postane članica EU. Marca 1998
so se na priporočilo evropske komisije začela pristopna pogajanja s šestimi
državami t. i. luksemburške skupine; Ciprom, Češko, Estonijo, Madžarsko, Poljsko
in Slovenijo, ki se jim je februarja 2000 pridružilo še šest držav t. i.
helsinške skupine - Bolgarija, Latvija, Litva, Malta, Romunija in Slovaška.
Čeprav je Turčija kandidatka za članstvo, se pogajanja še niso začela, ker
država ne izpolnjuje nekaterih københavnskih meril - predvsem političnih.

Namen poglobljene predpristopne strategije je pomagati državam kandidatkam pri
prilagajanju domače zakonodaje evropskemu pravnemu redu. Strategija temelji na
evropskih sporazumih, pristopnih partnerstvih in državnih programih za prevzem
evropskega pravnega reda, na predpristopni pomoči ter odpiranju programov in
agencij EU za države kandidatke. Poglobljena predpristopna strategija tako
združuje vse oblike podpore EU v enoten okvir.

Pravni okvir za odnos med evropsko skupnostjo ter Ciprom, Malto in Turčijo so
pridružitveni sporazumi iz šestdesetih in zgodnjih sedemdesetih let, ki večinoma
obravnavajo področje trgovine, z namenom vzpostaviti carinsko unijo. S Turčijo
je carinska unija začela veljati že leta 1996. V nasprotju z evropskimi
sporazumi ne vsebujejo političnega dialoga, ki je bil vzpostavljen kasneje na
osnovi drugih dokumentov. Pridružitveni in evropski sporazumi priznavajo namero
pridružitvenih držav, da postanejo članice Evropske unije. Njihov namen je bil
kasneje potrjen v individualnih prošnjah za članstvo. Slovenija je svojo prošnjo
za članstvo oddala 10. junija 1996.

To je odgovor na potrebo po neposredni pomoči za reševanje specifičnih potreb
posameznih držav kandidatk. Pristopno partnerstvo vsake države določa jasne
kratko- in srednjeročne prednostne naloge ter finančna sredstva za njihovo
učinkovito izpolnjevanje. Pristopna partnerstva je evropska komisija predstavila
oktobra 1999 in dopolnila februarja 2000. Vanjo je vključila predpristopno
pomoč, ki je od leta 2000 na voljo v okviru treh predpristopnih programov: Phare
(gradnja institucij in tesno institucionalno sodelovanje, podpora investicijam
in programi integriranega regijskega razvoja), ISPA (okoljska infrastruktura in
prometna infrastruktura) in SAPARD (razvoj kmetijstva in podeželja) ter v obliki
sofinanciranja mednarodnih denarnih ustanov.

Evropski pravni red Acquis communautaire zajema celotno zakonodajo evropskih
skupnosti, ki se je ustvarjala in novelirala zadnjih 40 let. Vključuje rimsko
ustanovitveno pogodbo ter njeno nadgradnjo: enotno listino ter maastrichtsko
pogodbo in amsterdamsko pogodbo, vse uredbe in direktive, ki jih sprejema svet
EU, kot tudi odločbe sodišča evropskih skupnosti. Slovenija je v okviru
pristopnega partnerstva marca 1998 pripravila prvi državni program za prevzem
evropskega pravnega reda, v katerem so določeni roki za izpolnitev prednostnih
nalog in ciljev, skupaj z navedbo potrebnih kadrovskih virov in finančnih virov.
Zaradi kratkoročnega značaja prvega programa je Vlada RS v začetku leta 1999
pripravila nov srednjeročni program, ki opredeljuje naloge za obdobje od leta
1999 do konca 2002, to je bil ciljni datum katerega si je postavila Republika
Slovenija, da bo pripravljena na obveze , ki izhajajo iz članstva v EU. Aprila
1999 ga je obravnaval tudi državni zbor in o njem sprejel sklepe ter stališča
kot napotilo vladi pri njegovem izvajanju, dopolnjevanju in spreminjanju.
Državni program ni končen dokument,saj se je dopolnjeval in spreminjal vse do
vstopa Slovenije v EU. Omogočal je celovit pregled vseh nalog na zakonodajnem
področju in upravnem področju ter omogočal nadzor nad njihovim izvajanjem. Je
tudi eden od temeljev za pripravo rednih letnih poročil evropske komisije o
napredku.

Agenda 2000 je enoten okvir , v katerem je evropska komisija julija 1997 podala
širšo perspektivo razvoja EU in njenih politik, celostni vpliv širitve, mnenja o
prošnjah za članstvo srednje in vzhodnoevropskih držav ter finančni okvir za
obdobje 2000-2006.

Redna poročila evropske komisije so ocena o napredku posamezne kandidatke na
poti do članstva, ki so podlaga za odločitev sveta EU o začetku in nadaljnjem
poteku pogajanj. Prvo poročilo je evropska komisija predstavila novembra 1998,
leto dni po izdaji mnenj o prošnjah za članstvo. Sledili sta mu še dve skupini
rednih poročil- leta 1999 in 2000. Redna poročila so predmet razprave med
državami članicami na zasedanjih evropskega sveta.

Širitvena strategija , ki je bila decembra 2000 potrjena na zasedanju evropskega
sveta v Nici, je sinteza poročil o napredku držav kandidatk pri izpolnjevanju
meril za članstvo. Vsebuje tudi aktualno predpristopno strategijo in njene
prednostne naloge ter poročilo o trenutnem stanju in poteku pogajanj v
prihodnje.

Jeziki Evropske unije so jeziki, ki jih govore ljudje v državah članicah
Evropske unije. To je 24 uradnih jezikov. Uradni jeziki so: angleščina,
bolgarščina, češčina, danščina, estonščina, finščina, grščina, hrvaščina,
francoščina, italijanščina, irščina, litovščina, latvijščina, madžarščina,
malteščina, nemščina, nizozemščina, poljščina, portugalščina, romunščina,
slovaščina, slovenščina, španščina in švedščina.

Evropska unija je z neuspešno Ustavno pogodbo za Evropsko Unijo prvič odprla
možnost izstopa ali suspenza članice iz Evropske unije s strani drugih članic.
Članica se lahko tudi sama odloči, da izstopi iz članstva. Z referendumom je
Združeno kraljestvo leta 2016 sklenilo zapustiti Evropsko unijo kot prva takšna
država. Obstajale so tudi grožnje, da bo zapustila Evropsko unijo tedaj
prezadolžena Grčija. V Grčiji se je za to leta 2015 uporabljal izraz Grexit,
tako da se uporablja za izstop Združenega kraljestva izraz Brexit.



https://sl.wikipedia.org/wiki/Usodno_vino

Usodno vino je slovenska serija , ki se v izvirniku imenuje Búrlivé víno in je
bila posneta po slovaškem originalu. V času predvajanja je serija na sporedu od
ponedeljka do petka ob 20.00. Usodno vino, ki sicer po številu epizod sodi med
telenovele, je moderna priredba zgodbe o Romeu in Juliji, torej o dveh sprtih
družinah in o enem zaljubljenem paru iz njih. Serija je zelo priljubljena
predvsem v Sloveniji. Serijo so s četrto sezono zaključili 2017.

Zgodba je postavljena v Pomjan. V seriji se bosta za svojo ljubezen borila Nina
Dolinar in Martin Rozman. Zaljubila sta se na prvi pogled, a prihajata iz
različnih, med seboj sprtih vinogradniških družin Dolinar in Rozman. Slednji so
poslovno zelo uspešni vinarji, Dolinarjevi pa odlični vinarji, a na robu
stečaja. Nina izve, da Martin prihaja iz vinogradniške družine Rozman, s katero
so Dolinarjevi na smrt sprti. Ivan Dolinar je namreč prepričan, da je Martinov
oče Stane Rozman kriv za smrt njegove žene, zato te ljubezni pod nobenim pogojem
ne odobrava. A tukaj se šele začnejo zaljubljati ljubezni, sestavljati zgodbe,
razkrivati skrivnosti in plesti spletke ...



https://sl.wikipedia.org/wiki/Bitka_na_Somi_(1916)

Bitka na Somi je trajala med julijem in novembrom 1916. To bitko štejemo med eno
največjih bitk prve svetovne vojne. Zaradi več kot milijonskih izgub jo štejemo
tudi med najbolj krvave operacije. Cilj Antante je bil preboj skozi 19 km dolgo
frontno linijo, ki je tekla od severnega dela reke Some v Franciji proti jugu
države.

Že leta 1915 je bilo odločeno, da bo antanta centralne sile uničila sočasno.
Rusi iz vzhoda, Italijani preko Alp in Francozi (s pomočjo Velike Britanije) na
zahodni fronti. Francozi in Britanci so resno začeli razmišljati o sodelovanju
šele po bitki pri Verdunu.

Preden so Britanci izvedli ofenzivo, so bombardirali nemške položaje sedem dni
zapored pri čemer so izstrelili 1,7 milijona granat. Po tem so imeli Britanci
načrt, da bi prečkali nikogaršnje ozemlje in napadli (po njihovem) zdesetkano
nemško vojsko. A nemški vojaki so preživeli, saj so se umaknili v bunkerje 20
metrov pod zemljo. Največja moč Nemcev so bile njihove strojnice. Britanci so
zmotno mislili, da so jih večino že uničili. Večina od britanskih 13 divizij, ki
so jih uporabili, je bila uničenih že na nikogaršnjem ozemlju. Le Francozom je
uspelo prodreti globlje v nemške položaje, saj so bili izkušenejši od Britancev.
A nekaj dni pozneje so Britanci uporabili novost prve svetovne vojne, tanke. Res
da so bili zelo primitivni, a se je nekaterim vseeno uspelo prebiti do Nemcev.
Tako je imela tudi pehota možnost napasti Nemce. Na koncu so Britanci zavzeli
nemške položaje, a temu ne moremo reči zmaga, saj je na obeh straneh padlo
ogromno mož. Zgodovinarji danes pravijo, da ta bitka na ta dan ni pomenila zmage
za Antanto, je pa odločilno pripomogla h končni zmagi nad centralnimi silami.



https://sl.wikipedia.org/wiki/Pokrajine_Italije

Italijanska republika je upravno sestavljena iz 20 dežel (it. regione
[redžòne]), ki so razdeljene na 110 pokrajin (it. provincia [provìnča]), od
katerih so tri še v pripravi. Zakon predvideva tudi ustanovitev posebnih
izvenpokrajinskih organov (Città Metropolitane [čità metropolitàne]), ki bodo
zajemali samo nekatera večja mesta, a trenutno jih še ni.

V predrepubliški Italiji je bilo državno ozemlje razdeljeno na 59 pokrajin in ni
še zavzemalo mesta Mantove in današnjih dežel Benečija, Furlanija – Julijska
krajina, Trentinsko - Zgornje Poadižje ter Lacij.

Leta 1866 sta bili priključena Italiji Benečija in Furlanija, par let zatem
Mantova in leta 1870 Rim, s čimer je število pokrajin naraslo na 69.

Leta 1920 je s pridobitvijo Trenta, Trsta in Dalmacije, leta 1924 pa še Rijeke,
Italija obsegala vsega 76 pokrajin.

Leta 1927 je bila upravna razdelitev države popolnoma prenovljena; več pokrajin
je bilo preimenovanih in kar 17 jih je bilo na novo ustanovljenih. V naslednjih
letih se je urejevanje nadaljevalo in za časa fašizma je bilo v Italiji že 94
pokrajin, brez kolonij in gubernij.

Po drugi svetovni vojni so odpadle dalmatinske in istrske pokrajine, pa tudi
tržaška, ki so jo zasedli zavezniki. Republika Italija je tako nastala z 91
pokrajinami. Stanje je ostalo nespremenjeno vse do leta 1968, ko je bila
ustanovljena pokrajina Pordenone, nato leta 1970 Isernia in leta 1974 Oristano.

Leta 1992 je bilo ustanovljenih 8 novih pokrajih in po letu 2000 še drugih 7, od
katerih bodo 3 operativne šele leta 2009.

Spodnja tabela prikazuje število prebivalcev, površino (km²) in gostoto
prebivalstva na km² v italijanskih pokrajinah leta 2001 (vstavi tri nove
pokrajine: Barletta-Andria-Trani, Fermo in Monza e Brianza).



https://sl.wikipedia.org/wiki/Ena_%C5%BElahtna_%C5%A1torija

Ena žlahtna štorija je slovenska romantična komedija, ki so jo ustvarili Vojko
Anzeljc, Tomaž Grubar in Sašo Kolarič. V produkciji skupine Mangart se od 11.
marca 2015 predvaja na Planet TV.

Zgodba se dogaja na Goriškem, na posestvu, vrednem več milijonov evrov, ki je
turistični objekt tudi izven serije. Špacapani so lastniki tega posestva že od
leta 1715. Trenutni lastnik posestva je Berto Špacapan, čigar žena Tonka je
preminila v nesreči. Po njeni smrti se štiri hčere - Anica, Maja, Eli in Zala -
spet vrnejo na posestvo s svojimi izbranci - to so Smiljan, Žan, Ibro in Mario.
Tonka je pred smrtjo napisala oporoko, da lahko posestvo deduje le prva hči, ki
se cerkveno poroči, njen ženin pa mora prevzeti njen priimek; sicer bo posestvo
po Bertovi smrti prejela pol cerkev in pol vas. Vse štiri se poženejo v lov za
posestvo, najbolj zagreta pa je Bertova najstarejša hči Anica. Anica se zaplete
s kriminalcem in se z njim v Vietnamu poroči. Ibro se zaplete s Tatjano in ima z
njo trojčke. S Tatjano naj bi se v tretji sezoni poročil, ampak Maja, Žan in Eli
prihitijo na pomoč ter z Ibrom in Tatjano pobegnejo nazaj na Gredič. Zala se
razide z Mariem (ki ga zaradi razlitja Bertovega vina odvedejo v zapor) ter se
začne spogledovati z Guštom in Tonijem. Toni Guštu podtakne prostitutko Leno.
Tifa ugrabi Zalo, ker želi, da Lena pride nazaj. Ko jo Lena, Gušto in Toni
rešijo, z uspavalnimi tabletami omamijo Tifa, a jim ta pobegne. Kasneje ga Zala
v obrambi mahne s ponvijo, tako da se nezavesten zgrudi. Mislijo, da je mrtev, a
jim kasneje spet pobegne.

Serija je na Planet TV na sporedu od 11. marca 2015 dalje. Takoj po koncu druge
sezone je bila na sporedu posebna oddaja o zakulisju z naslovom »Ena žlahtna
štorija in vse njene skrivnosti«. Od 22. februarja 2016 pa do 24. maja je bila
predvajana 3. sezona. Zaključila se je s posebnim dogodkom "Eno žlahtno
doživetje" na lokacijah snemanja. Napovedana je zadnja 4. sezona, ki se je
začela predvajati 26.septembra 2016. Napovedana je tudi 5.sezona, ki se bo
začela spomladi leta 2017. Sprva je tudi predvideno, da bo serijo predvajala
tudi hrvaška televizija RTL, a so se na koncu odločili, da je ne bodo zaradi
tuje slovenščine.

Zunanje prizore serije snemajo v Goriških brdih: v vasi Biljana, v okolici in
notranjosti Grediča (Ceglo pri Dobrovem), v Kozani in v nekaterih briških
kleteh, medtem ko glavnino notranjih prizorov posnamejo v posebej za to
priložnost urejenem studiu v ljubljanskem središču BTC, ki je s 1.400 m2
največji v Sloveniji. Zaradi popularnosti nanizanke so na voljo tudi izleti "Po
poteh ene žlahtne štorije", pojavili pa so se tudi komercialni izdelki in knjige
s tem imenom. Producentu je nanizanko v izvirni obliki uspelo prodati tudi v
tujino.



https://sl.wikipedia.org/wiki/Kanada

Kanada je najsevernejša obmorska država v Severni Ameriki in meji na ZDA tako na
severozahodu (na ameriško zvezno državo Aljaska) kot tudi na jugu (kar je
največja nebranjena meja na svetu). Država se razteguje od Atlantskega oceana na
vzhodu do Tihega oceana na zahodu. Kanada se na severu dotika tudi Arktičnega
oceana, kjer se njene ozemeljske zahteve razširjajo do Severnega tečaja.
Kanadske ozemeljske vode na severovzhodu mejijo na ozemeljske vode Grenlandije,
ki pripada Danski, tik pred obalo Nove Fundlandije se nahajta še otoka
Saint-Pierre in Miquelon, ki sta sestavni del Francije.

Kanada je za Rusijo na svetu druga največja država po površini, vendar ima zelo
majhno gostoto poseljenosti z le 32 milijoni prebivalcev (večina jih živi na
jugu države vzdolž meje z ZDA), kar je malo za državo te velikosti. Kanada je
sodobna, tehnološko napredna in energetsko samozadostna država. Njeno
gospodarstvo močno temelji na izkoriščanju naravnih virov.

Prvi prebivalci Kanade so prišli pred več kot 20.000 leti iz Azije po kopnem čez
ožino, ki jo danes poznamo kot Beringov preliv. Našli so nenaseljeno celino z
naravnimi bogastvi, ki so lahko preživljala človeka in živali. Nomadske skupine
so prišle do gozdov na vzhodnem delu dežele približno 1000 let pr. n. št.

Okoli leta 1000 so pripluli do obale Severne Amerike Vikingi in na severu Nove
Fundlandije ustanovili majhno oporišče. Ko je Krištof Kolumb odkril Ameriko, so
takratne kolonialne sile - Španija, Anglija in Francija začele tekmovati za
prevlado na odkriti celini. V 15. stoletju je John Cabot prispel do vzhodne
obale Nove Fundlandije in jo razglasil za last angleškega kralja Henrika VII..
Konec 15. stoletja je francoski pomorščak Jacques Cartier raziskoval ustje Reke
sv. Lovrenca in ustanovil prve francoske naselbine, francoski raziskovalci in
misijonarji so v 16. stoletju v notranjosti dežele naleteli najprej na Hurune,
Algokine in Irokeze. Prva prava oporišča so nastala šele po letu 1600. Francozi
so se tako ustalili ob Reki sv. Lovrenca, Angleži pa so se naselili najprej na
vzhodni obali celine (Nova Anglija), hkrati pa so iskali severozahodni prehod
skozi arktične vode. Henry Hudson je pri tem odkril zaliv, ki je pomenil pristop
do neizmerno bogatih virov krzna na celini. Leta 1670 so ustanovili Družbo
Hudsonovega zaliva. Proti koncu 17. stoletja je postalo tekmovanje med Anglijo
in Francijo še bolj izrazito. Leta 1682 so se začeli spopadi med obema silama.
Leta 1759 so britanske čete z zvijačo premagale Francoze in leta 1763 je bila v
Parizu podpisana mirovna pogodba, s katero se je končalo obdobje francoske
oblasti v Kanadi. S quebeškim aktom so Britanci zagotovili francoskemu
prebivalstvo Nove Francije pravico do rimsko-katoliške vere, francoskih zakonov
in drugih privilegijev. Tako so omogočili, da se je francoska kultura obdržala
na celini. Med Ameriško revolucijo so Kanado preplavili britanski rojalisti, ki
so morali zapustiti Novo Anglijo. Njim so v 19. stoletju sledili škotski in
irski priseljenci.

Ustavno je Kanada začela obstajati leta 1791 ko se je angleška kolonija
razdelila na Zgornjo Kanado, ki je bila britanska in Spodnjo Kanado, ki je bila
francoska. Leta 1837 je prišlo v Zgornji in Spodnji Kanadi do vstaj zaradi
družbene napetosti in naraščajočega razočaranja zaradi omejitev, ki jih je
vsiljeval britanski sistem uprave. Britanska vlada je privolila v reforme in
tako sta bili obe Kanadi združeni z aktom o združitvi v Kanadsko provinco,
katere glavno mesto je bilo sprva Montreal nato pa Ottawa. Leta 1867 je Kanada z
zakonom o britanski Severni Ameriki postala zvezna država, ki jo je sestavljalo
5 provinc. Prvi zvezni ministrski predsednik in tudi njen ustanovitelj je bil
John A. Macdonald.

Leta 1858 je Nova Kaledonija postala britanska kolonija Britanska Kolumbija. Ko
so ji obljubili, da bodo zgradili železnico, se je pridružila federaciji.
Gradnja kanadske pacifiške železnice je odprla zahod in priseljenci iz Evrope so
ustvarili družbeni mozaik, ki je značilen za zdajšnje prerijske province.

Že sredi 17. stoletja je prišlo do tekmovanj med Francijo in Anglijo za nova
ozemlja. Nasprotja med Francijo in VB so med letoma 1689 in 1763 pripeljala do
štirih vojn med priseljenci v novem svetu, v katerih je Francija postopoma
izgubila večino ozemelj. Veliki Britaniji je morala prepustiti Novo Fundlandijo,
Novo Škotsko in ozemlje okrog Hudsonovega zaliva. Čeprav je Kanada postala del
Britanskega imperija, je bil francoski vpliv vedno močan in mnogi Kanadčani še
danes govorijo francosko.

Leta 1867 je Kanada z zakonom o britanski Severni Ameriki postala zvezna država,
ki so jo sestavljale province Ontario, Quebec, Novi Brunswick in Nova Scotia.
Imela je parlament po britanskem vzoru, državni poglavar pa je ostal britanski
monarh, ki ga je zastopal generalni guverner.

Od leta 1905 dalje so se širile in nastajale nove province. Kanada se je od
združitve uspešno politično uveljavljala navzven - med drugim je bila med
ustanoviteljicami OZN in NATO - nikoli pa ji ni uspelo odpraviti notranjih
nasprotij med angleško in francosko govorečima deloma prebivalstva v provinci
Quebec. Kanada kakršno poznamo danes, obstaja šele od leta 1949, ko so se
prebivalci Nove Fundlandije s plebiscitom odločili za priključitev h kanadski
federaciji. To pa je bila zadnja stopnja v procesu, ki je potekal več kot štiri
stoletja.

Kanada leži severno od ekvatorja ter zahodno od začetnega poldnevnika v
Greenwichu. Kanada je tudi najsevernejša obmorska država v Severni Ameriki in
meji na ZDA tako na severozahodu (na ameriško zvezno državo Aljasko) kot tudi na
jugu (kar je največja nebranjena meja na svetu). Država se razteza od
Atlantskega oceana na vzhodu do Tihega oceana na zahodu. Kanada se razteza od
bogatih lovišč v vodah okrog Nove Fundlandije do visokih gora in prostranih
gozdov Skalnega gorovja. Najjužnejšo mesto Windsor leži na 42. vzporedniku, na
severu pa sega Kanada vse do 84. vzporednika. Kanada se na severu dotika tudi
Arktičnega oceana, kjer se njene ozemeljske zahteve razširjajo do Severnega
tečaja. Kanadske ozemeljske vode na severovzhodu mejijo na ozemeljske vode
Grenlandije, ki pripada Danski, tik pred obalo Nove Fundlandije se nahajata še
otoka Saint-Pierre in Miquelon, ki sta sestavni del Francije.

V sredini Kanade ležijo prerije, ravna prostranstva, ki jih uporabljajo predvsem
za živinorejo in pridelovanje pšenice. Severna Kanada je pokrita z velikimi
predeli gozdov in tundre, na zahodu države pa prevladuje skalno gorovje.

Kanadska zastava je rdeče-bele barve in v sredini ima javorjev list. Zasnovala
sta jo George Stanley in John Matheson na osnovi zastave Kraljeve vojaške šole.
Zastava je 15. februarja 1965 nadomestila kolonialno britansko zastavo, v kateri
je bila levo zgoraj zastava Velike Britanije (Union Jack), na rdečem ozadju pa
desno še grb.

Kanada je ena izmed sedmih svetovnih industrijskih velesil z visoko razvito in
na svetovnem trgu konkurenčno industrijo, ki v veliki meri temelji na naravnem
bogastvu in poceni domači energiji. Je tesno navezana na ZDA, z visokim deležem
ameriškega kapitala, zlasti v avtomobilski, kemični, elektrotehnični in
elektronski industriji.

Energetsko bogastvo, predvsem premog, nafta, zemeljski plin in vodna sila, je
temelj kanadskega gospodarstva. Večina industrijske proizvodnje je zgoščena
okrog Velikih jezer in Reke svetega Lovrenca. Med najpomembnejšimi panogami so
letalska industrija, industrija prometnih sredstev ter visokotehnološka
industrija. Po vsej Kanadi se je razvila raznovrstna industrija, ki temelji na
domačih kovinskih in nekovinskih rudah in izdeluje proizvode visoke kakovosti.
Kanada je ena največjih porabnic energije na prebivalca. To si lahko privošči
zaradi velikih hidroenergetskih zmogljivosti, ki pokrivajo več kot dve tretjini
potreb po električni energiji. Daleč najpomembnejši industrijski območji sta v
Ontariu in Quebecu, saj dajeta kar tri četrtine vrednosti industrijske
proizvodnje.

Avtomobilska industrija prispeva več kot četrtino vsega izvoza. Pomembni sta
tudi kemična industrija, predvsem petrokemična v zahodnem delu, in farmacevtska
industrija. Petrokemično industrijo zahodne Kanade večinoma obvladuje ameriški
kapital, usmerjena pa je v proizvodno izdelkov bazične organske kemije za
ameriški trg in umetnih gnojil, izdelke za široko porabo pa izdelujejo v Ontariu
in Quebecu iz surovin, uvoženih iz ZDA.

Živilska industrija je izrazito zgoščena v Ontariu in Quebecu vzdolž
najpomembnejših prometnih poti od juga Ontaria prek Montreala do Quebec Cityja.
Tam pridelujejo tudi izdelke iz drugih delov države, večja zgostitev te
industrije je še v južnih delih prerijskih provinc.

Z velikimi državnimi naložbami v raziskovanje in razvoj je Kanada postala
svetovna velesila tudi v letalski industriji. Najuspešnejše so družbe
Bombardier, Bell Helicopter s polovičnim deležem v proizvodnji turbinskih
helikopterjev ter Pratt & Whitney...

Na zvezni ravni sta uradna jezika angleščina in francoščina. Francoščina je
uradni jezik province Québec, medtem ko sta provinca New Brunswick in
prestolnica Ottawa dvojezični. V ozemljih na severu države se uporabljajo tudi
jeziki prvotnih ljudstev.

Vir: Statistics Canada, 2011 Census Population by language spoken most often and
regularly at home, age groups (total), for Canada, provinces and territories.
(Figures reflect single responses.).



https://sl.wikipedia.org/wiki/%C5%A0kotska

Škotska (gelsko Alba) je nekdanja Kraljevina Škotska na severni tretjini
Britanskega otočja. Leta 1707 se je Kraljevina Škotska združila s Kraljevino
Anglijo v Kraljevino Veliko Britanijo (kralj Škotske je nasledil angleško krono
že leta 1603). Leta 1801 se je Kraljevina Velika Britanija združila s Kraljevino
Irsko v Združeno kraljestvo Velike Britanije in Irske. Leta 1922 je
šestindvajset irskih grofij od dvaintridesetih zapustilo Združeno kraljestvo in
ustanovilo Republiko Irsko. Škotska je ostala v kraljestvu, sedaj znanem kot
Združeno kraljestvo Velike Britanije in Severne Irske. Leta 1999 je Škotska
ponovno dobila svoj parlament.

Kraljica Elizabeta II., potomka zadnjega škotskega monarha Jakoba VI., (ki je
leta 1603 postal Jakob I. Angleški), vlada Združenemu kraljestvu. Vredno je
poudariti, da je prva škotska vladarka s tem imenom in je podpisovala vse
listine z imenom »Elizabeta«. Logično so pričakovali, da bo njeno uradno ime
Elizabeta I. Združenega kraljestva, vendar jo je škotska kraljevska vlada uradno
imenovala Elizabeta II.

Za Škotsko so značilni moški v krilih (kiltih) s škotskim vzorcem, po katerih se
ločujejo posamezni klani, ki pogosto igrajo na škotski narodni instrument dude,
dragocena in ročno tkana tkanina tweed in povsod sloveči škotski viski.

18. septembra 2014 je Škotska glasovala o svoji samostojnosti in odcepitvi od
Velike Britanije; referendum ni uspel in Škotska ostaja del Združenega
kraljestva.



https://sl.wikipedia.org/wiki/Prva_svetovna_vojna

Prva svetovna vojna, znana tudi kot vélika vojna, je bila prva globalna vojna,
ki se je začela 28. julija 1914 in je trajala do 11. novembra 1918. Vanjo so
bili vpleteni vsi večji imperiji tistega časa ter njihovi zavezniki, zaradi
česar je sprva majhen evropski konflikt na Balkanu prerasel v vojno svetovnih
razsežnosti. Že leta pred vojno sta se v Evropi oblikovali dve glavni
nasprotujoči se strani, antanta in centralne sile, ki sta tekmovali za
gospodarsko, politično, vojaško in kolonialno prevlado v Evropi in po svetu.
Antanto je sestavljalo zavezništvo med Francijo, Ruskim cesarstvom in Veliko
Britanijo, centralne sile pa zavezništvo med Nemškim cesarstvom, Avstro-Ogrsko
in Kraljevino Italijo. Kasneje v vojni sta se obema stranema pridružile še
ostale države v Evropi in po svetu. Antanti so se kasneje pridružili še
Japonska, Italija in ZDA, centralnim silam pa Osmansko cesarstvo in Bolgarija.

Razdelitev Evrope na dva pola ter sistem zavezništev med državami je Srednji
Evropi desetletja zagotavljal relativni mir. To pa ni veljalo za Balkan, ki so
ga konec 19. in začetek 20. stoletja pretresale vojne, nemiri, politična
nestabilnost in tuja okupacija. Vzpon Srbije kot nove balkanske velesile ter
vzpon srbskega nacionalizma je povzročilo močna trenja med Srbijo in
Avstro-Ogrsko, ki je imela Balkan za svoje interesno območje. To je 28. junija
1914 pripeljalo do atentata na Avstro-Ogrskega prestolonaslednika Franca
Ferdinanda in njegovo ženo Sofio. Atentat je pretresel Avstro-Ogrsko, Evropo in
svet ter povzročil politično in diplomatsko krizo. Avstro-Ogrska je zoper
Srbijo, domnevne organizatorke napada, zahtevala povračilne ukrepe, pri tem pa
jo je brezpogojno podprla Nemčija. Sledil je avstro-ogrski ultimat Srbiji; ker
ta v 48 urah ni izpolnila vseh zahtev, je Avstro-Ogrska 28. julija 1914
napovedala vojno Srbiji, s čimer je v veljavo stopil evropski sistem
zavezništev, ki je povzročil domino efekt. Rusija kot tradicionalna podpornica
in zaveznica Srbije je konec julija pričela mobilizirati svojo vojsko proti
Avstro-Ogrski. Nemčija kot zaveznica Avstro-Ogrske je na to reagirala z vojno
napovedjo Rusiji in njeni zaveznici Franciji ter napadom na nevtralno Belgijo in
Luksemburg. Ker pa je za nevtralnost Belgije jamčila Velika Britanija, je ta
napovedala vojno Nemčiji. V enem samem poletnem tednu, leta 1914, se je Evropa
znašla v totalni vojni.

V naslednjih dneh, tednih in mesecih so se v Evropi in po svetu oblikovale
naslednje fronte in bojišča: vzhodna fronta, zahodna fronta, balkansko bojišče,
italijanska fronta, bližnjevzhodno bojišče, vojna v kolonijah, vojna na morju
ter popolnoma novo bojišče v zraku. Napovedi generalov, da se bo vojna končala
do božiča 1914, se niso uresničile. Vojaška taktika iz 19. stoletja ter orožje
iz 20. stoletja sta na fronti v prvih mesecih bojev pustila več sto tisoč mrtvih
in ranjenih, kar je povzročilo, da je na frontah prišlo do zastoja, ki je trajal
vse do konca vojne leta 1918. Edina rešitev za preživetje vojakov so bili jarki
in kaverne. Med letoma 1914 in 1918 se je tako razvil popolnoma nov sistem
bojevanja v jarkih, kar je bila velika značilnost prve svetovne vojne. Ta način
bojevanja je zaznamoval predvsem zahodno fronto, kjer je Rokavski preliv na
severu in švicarsko mejo na jugu povezoval nepretrgan sitem jarkov, utrdb in
ovir. Zaradi načina bojevanja je prevladovala edino ena strategija in to je bila
strategija izčrpavanja. Zmagovalec v vojni bo tisti, ki bo čim krajšem času
izdelal več orožja, granat in ostalega vojaškega materiala ter v bitki žrtvoval
več življenj kot nasprotnik. Razvoj novih orožij: tankov, letal, zračnih ladij,
podmornic, bojnih ladij, mitraljezov, topov, bojnih strupov …, je dalo neslutene
možnosti ubijanja, pohabljanja, uničevanje in zastraševanja. Prva svetovna vojna
naj bi bila tudi zadnja viteška vojna; čeprav je v njej umrlo več vojakov kot
civilistov, je med vojno v velikem številu umiralo in trpelo tudi civilno
prebivalstvo. Vpliv vojne na civilno prebivalstvo je bil v primerjavi s
predhodnimi vojnami ogromen: okupacija, splošno pomanjkanje, lakota, zaplembe,
zastraševanje, načrtno uničevanje civilnih objektov, streljanje talcev,
internacija, taborišča in genocid. Vsi te dogodki so zaznamovali tudi preostanek
20. in začetek 21. stoletja.

Štiri krvava leta vojne so za seboj pustila 37 milijonov mrtvih, ranjenih in
pogrešanih vojakov in civilistov. Zaradi vsesplošnega pomanjkanja ter grozot
vojne se je v letih 1917 in 1918 na obeh straneh fronte začelo širiti
nezadovoljstvo, ki je oznanjalo korenite družbene in politične spremembe.
Novembra 1917 je v Rusiji izbruhnila oktobrska revolucija, zaradi katere je
Rusija izstopila iz vojne. Naslednje leto so ji sledile od vojne izčrpane
centralne sile. Otomansko cesarstvo je podpisalo premirje konec oktobra,
Avstro-Ogrska 4. novembra, Nemčija 11. novembra 1918, s čimer se je vojna
končala prav tako nepričakovano, kot se je začela. Vojna je za seboj pustila
popolno uničenje, več deset milijonov mrtvih, ranjenih in pogrešanih ter ogromno
gospodarsko škodo. Odnesla je štiri velika cesarstva, Rusko, Nemško,
Avstro-Ogrsko in Otomansko, ter za vedno spremenila obliko Evrope. Vplivala je
tudi na svet, oznanila je zaton mogočnega Britanskega imperija ter vzpon ZDA kot
nove svetovne velesile. Z razpadom Ruskega cesarstva so leta 1917 na oblast
prišli komunisti, ki so naslednjih sedemdeset let krojili usodo Evrope in sveta.
Versajska mirovna konferenca, ki je 28. julija 1919 formalno končalo veliko
vojno, naj bi Evropi in svetu zagotovila večni mir, namesto tega je povzročila
le nov razdor. Ponižanje Nemčije z enormnimi vojnimi reparacijami in odvzemi
ozemelj ter delitev sveta po ozkih interesih držav zmagovalk velike vojne je
povzročilo nacionalna in politična trenja, ki so v naslednjih letih in
desetletjih predstavljala uvod v drugo svetovno vojno, hladno vojno ter nikoli
končane vojne na Balkanu in Bližnjem vzhodu. Prva svetovna vojna je bila vojna,
ki je na novo oblikovala svet in 20. stoletje ter še vedno kaže svoje posledice
v 21. stoletju.

Po več kot stotih letih od njenega začetka si zgodovinarji še vedno niso enotni,
kaj je povzročilo, da so se evropski imperiji podali v tako uničevalno vojno ter
s tem na pot lastnega uničenja. Imperializem, kolonializem, nacionalizem,
militarizem, boj za gospodarsko prevlado, sistem zavezništev, tajna diplomacija,
napačne politične odločitve, propaganda in nepremišljene odločitve cesarskih
dvorov so samo eni od številnih vzrokov za nastanek velike vojne. Vzroke za
vojno lahko iščemo v krvavi zgodovini Evrope, ki so jo stoletja pretresale
vojne, revolucije, boji za oblast, nemiri, politične spletke in vsesplošna
družbena ter politična nestabilnost. Vendar pa so dogodki iz poletja 1914
neposredno povezani z dogajanjem v Evropi v drugi polovici 19. stoletja, ko je
pod vodstvom Otta von Bismarcka nastajala nova nemška država. Bismarck, takrat
pruski politik in diplomat, je želel nemške državice združiti v močno Nemško
cesarstvo ter tako Nemcem zagotoviti »prostor pod soncem«. S spretnimi
političnimi odločitvami ter z vojno proti Avstriji in Franciji
(avstrijsko-pruska vojna in francosko-pruska vojna) je januarja 1871 v zasedenem
Versaillesu dosegel združitev vseh nemških držav v enotno Nemško cesarstvo pod
vodstvom nemškega cesarja Viljema I., sam pa je zasedel mesto prvega kanclerja
Nemškega cesarstva. Vendar pa s tem njegovo delo ni bilo končano. Nemčiji in
Evropi je bilo treba zagotoviti mir in stabilnost, zato si je umislil zapleten
sistem zavezništev, ki bi preprečeval vojne. Najbolj se je bal vojne na dveh
frontah proti Franciji in Rusiji, zato je leta 1873 sklenil trojno zavezništvo
med Nemčijo, Rusijo in Avstro-Ogrsko (liga treh cesarstev). Vendar pa trojno
zavezništvo ni zdržalo dolgo − leta 1878 je Rusija iz njega izstopila, ohranilo
se je le dualno zavezništvo med Nemčijo in Avstro-Ogrsko, ki je trajalo do konca
vojne 1918. Prav to zavezništvo je bilo ključno za začetek prve svetovne vojne,
saj je bilo v sporazumu določeno, da državi ena drugo brezpogojno vojaško
podpreta, če bo katera od njiju napadena, v najslabšem primeru pa naj bi eden
izmed zaveznikov ostal nevtralen. Leta 1881 se je zavezništvu priključila še
Italija, s čimer je nastalo trojno zavezništvo. To naj bi preprečevalo spopad
Francije z Italijo, v primeru vojn med Nemčijo in Francijo pa bi Italija vojaško
podprla Nemčijo. Zavezništvo naj bi tudi preprečevalo vojno med Italijo in
Avstro-Ogrsko, saj je imela Italija do Avstro-Ogrske ozemeljske zahteve. To
trojno zavezništvo je sestavljalo centralne sile.

Francija med tem ni stala križem rok, zaradi strahu pred Nemčijo je sklenila
zavezništvo z Rusijo, to zavezništvo je potrdila leta 1892 s t. i.
francosko-rusko vojaško konvencijo. Zavezništvo je zagotavljalo brezpogojno
vojaško podporo, če bi bila katera od njiju napadena s strani centralnih sil.
Leta 1904 sta Velika Britanija in Francija podpisali Entente cordiale (Srčna
zveza) − sporazum, s katerim sta rešili kolonialne spore ter vzpostavili
tesnejše diplomatske in politične stike. Čeprav sporazum ni bil vojaške narave,
saj ni jamčil vojaške pomoči v primeru vojne, je Franciji in Veliki Britaniji
kljub temu predstavljal neko varnost pred vedno večjo gospodarsko in politično
močjo Nemčije ter njenimi pomorskimi in kolonialnimi ambicijami, ki so že začele
ogrožati britanske prekomorske interese. Leta 1907 se je zavezništvu pridružila
še Rusija, s čimer je nastala trojna antanta. Pet let kasneje se je zavezništvo
med Francijo in Veliko Britanijo dopolnilo s t. i. Anglo-francosko pomorsko
konvencijo, ki je predvidevala vojaško posredovanje britanske mornarice pri
obrambi francoske obale v primeru nemškega napada ter francosko pomoč pri
obrambi Sueškega prekopa. Poleg antante in centralnih sil so obstajala še druga
zavezništva; taki sta bili zavezništvo med Srbijo in Rusijo ter zavezništvo med
Belgijo in Veliko Britanijo, kjer je Velika Britanija jamčila za belgijsko
nevtralnost. Obe zavezništvi sta bili ključni za začetek velike vojne.

Pomembno vlogo pri razvoju dogodkov, ki so pripeljali Evropo leta 1914 na rob
vojne, so bile vojne na začetku 20. stoletja. Rusko-japonska vojna 1904–1905 je
s porazom Rusije šokirala svet, s tem pa je bil tudi razbit mit o ruski
nepremagljivosti, kar je Nemce deset let kasneje opogumilo, da so dosti lažje
stopili v vojno proti Rusije, kot bi sicer. Zaradi vojne in poraza je v Rusiji
prišlo do upora, ki pa je bil krvavo zatrt, vendar je nezadovoljstvo ostalo,
leta 1917 je zaradi vojne krize izbruhnil nov upor, ki je pomenil konec Ruskega
cesarstva. Leta 1912 so izbruhnile italijansko-turška vojna, prva balkanska
vojna in druga balkanska vojna. Vse so bile usmerjene proti umirajočemu
Otomanskemu cesarstvu. Izguba ozemelj in ponižanje sta cesarstvo spodbudila, da
je leta 1914 stopilo na stran centralnih sil. Iz obeh balkanskih vojn je Srbija
izstopila kot zmagovalka in nova balkanska velesila, s tem pa je prišla v spor z
Avstro-Ogrsko. Agadirska kriza ter incident z nemško topnjačo SMS Panther je
leta 1911 Francijo in Nemčijo pripeljal skoraj na rob vojne, kriza je bila nato
rešena po politični poti, vendar so zamere ostale.

Medtem ko je v Srednji Evropi mir zagotavljal zapleten sistem zavezništev, to ni
veljalo za nestabilni Balkan, ki so ga desetletja pretresale vojne, nemiri,
politična nestabilnost in tuja okupacija. Po umiku Otomanskega cesarstva z
Balkana ter dveh balkanskih vojnah je Srbija postala nova balkanska velesila (v
samo enem letu je podvojila površino svojega ozemlja). Zaradi rastočega srbskega
in slovanskega nacionalizma, katerega cilj je bil uničiti Avstro-Ogrsko in
združitev vseh balkanskih narodov v enotno južnoslovansko državo, je Srbija
prišla v resen spor z Avstro-Ogrsko, ki je imela Balkan za svoje interesno
območje (Slovenija, Hrvaška, Bosna ter Hercegovina in deli Srbije so bili takrat
del Avstro-Ogrske). Ker je bila Avstro-Ogrska sestavljena iz več kot enajstih
narodov, med katerimi so bili tudi Slovani, se je nacionalizma in odcepitvenih
teženj najbolj bala. Da bi se zoperstavila Srbiji ter pokazala svojo moč in
enotnost, je v okolici Sarajeva organizirala vojaške manevre, ki se jih je
udeležil prestolonaslednik Franc Ferdinand s svojo ženo Sofijo. Po končanih
manevrih se je par 28. junija 1914 odpravil v Sarajevo na prijateljski obisk.
Tam ga je čakalo sedem atentatorjev srbske nacionalistične organizacije Mlada
Bosna. Prvi napad na par se je zgodil ob 10:10, ko je eden izmed atentatorjev v
kolono avtomobilov vrgel ročno bombo. V eksploziji je bilo ranjenih dvajset
ljudi, med njimi ni bilo prestolonaslednika in njegove žene. Kolona je kljub
temu nadaljevala pot proti mestni hiši, kjer je par že čakal sprejem. Po
končanem sprejemu se je par odločil, da bo v bolnišnici obiskal ranjene v
bombnem napadu. Vodja protokolarne skupine se je odločil, da bo zaradi varnosti
spremenil načrtovano pot avtomobilov, o tem pa ni obvestil voznika avtomobila, v
katerem se je vozil prestolonaslednik z ženo. Avtomobil je zato na enem izmed
križišč zavil v napačno smer. Voznik je to ugotovil, se ustavil in z vzvratno
vožnjo poskušal popraviti smer. Kratek postanek avtomobila je izkoristil Gavrilo
Princip, ki je ravno v tistem trenutku stal na križišču. Stopil je proti
avtomobilu in večkrat ustrelil. Ena izmed krogla je zadela Sofio v trebuh, druga
pa prestolonaslednika v zgornji del trupa. Principa so ujeli nekaj sekund po
atentatu. Prestolonaslednik in njegova žena sta umrla na poti k zdravniku.
Atentat je pretresel Avstro-Ogrsko, Evropo in svet ter v naslednjih dneh
povzročil politično in diplomatsko krizo. Dogodek je kasneje postal povod za
prvo svetovno vojno.

Preiskava je pokazala, da je za umorom stala organizacija Črna roka, ki naj bi
bila povezana s srbsko vojsko in z obveščevalno službo. Avstro-Ogrska je zato
Srbiji začela groziti z vojno ter zoper njo zahtevala povračilne ukrepe. Vendar
pa pri tem ni mogla ukrepati sama, za vojno proti Srbiji je potrebovala podporo
Nemčije, svoje glavne zaveznice. Nemčija se o namerah Avstro-Ogrske zoper Srbijo
ni posebej spraševala in je Avstro-Ogrski obljubila brezpogojno podporo. Ta
dogodek je v zgodovini postal znan kot bianco ček. Sredi julija 1914 je tako
kazalo, da bo na Balkanu prišlo do manjše krize, morda celo vojne, ki pa ne bi
smela imeti nobenih posledic na preostalo Evropo, zato se je nemški cesar
odpravil na križarjenje. Podobno je bilo tudi v Franciji in Veliki Britaniji,
kjer sta bili vladi na poletnem dopustu. Medtem pa so dogodki šli svojo smer.
Avstro-Ogrska, opogumljena od brezpogojne nemške podpore, je začela snovati
načrt za vojno proti Srbiji. Sestavila je seznam desetih zahtev, ki jih mora
Srbija izpolniti do 25. julija, sicer tvega vojno. Zahteve so bile napisane
tako, da jih svobodna in suverena država nikakor ne bi mogla izpolniti. Srbski
odgovor na zahteve je prišel pet minut pred iztekom roka. Na presenečenje vseh
je bila Srbija pripravljena sprejeti vse zahteve, izjema je bila le zahteva št.
6, s katero naj bi se Srbija odrekla svoji suverenosti. To je bilo za
Avstro-Ogrsko dovolj, da je tri dni kasneje, 28. julija 1914, napovedala vojno
Srbiji. Vojna napoved pa ni presenetila samo Srbije in Rusije (obe sta bili
prepričani, da se bosta z izpolnitvijo zahtev izognili vojni), ampak tudi
Avstro-Ogrsko zaveznico Nemčijo, ki ni pričakovala takega razpleta dogodkov.
Neodločni nemški cesar Viljem II., ki je sprva razpihoval vojno je v zadnjem
trenutku poizkušal umiriti zadeve, vendar je bilo že prepozno, nadzor na dogodki
so prevzeli nacionalisti, ekstremistični politiki, diplomati in vojska, poti
nazaj ni bilo več. V naslednjih nekaj dneh se je med Rusijo, Nemčijo,
Avstro-Ogrsko, Francijo in Veliko Britanijo vnela prava diplomatska vojna. Z
vsako tajno korespondenco je postajalo vedno bolj jasno, da so stvari začele
uhajati izpod nadzora, pomagale niso več niti tesne sorodstvene vezi med
nemškim, ruskim in britanskim kraljem, ki so bili bratranci. Miselnost kraljevih
in cesarskih dvorov iz 19. stoletja o časti, dolžnosti in pogumu se niso več
skladali s politično krizo 20. stoletja. Tridesetega julija je ruski car Nikolaj
II. naredil ključno napako, s katero se je vojna iz Balkana razširila na
preostalo Evropo. Da bi pridobil prednost pred centralnimi silami, je dal
mobilizirati svojo ogromno vojsko (mobilizacija naj bi trajala dva meseca, pri
Nemcih mnogo manj), ter s tem nehote izzval Nemce. Za Ruse je bila mobilizacija
tehnične narave in še ni pomenila vojne, Nemci niso bile takega mnenja - za njih
je ruska mobilizacija predstavljala grožnjo in je pomenila le eno stvar, in
sicer vojno. Dan pozneje, 1. avgusta, so Nemci v skladu s Schlieffnovim načrtom
mobilizirali svojo vojsko, nekaj ur zatem pa uradno napovedali vojno Rusiji, s
čimer je v veljavo stopil evropski sistem zavezništev. Evropa se je znašla v
vojni. Ob tem dogodku je britanski zunanji minister Edward Grey, ki se si je
skozi celoten julij prizadeval pomiriti sprte strani, izrekel znamenite besede:

Poseben igralec v dneh pred vojno je bila Velika Britanija. Bila je edina prava
evropska in svetovna velesila, imperij v katerem sonce nikoli ne zaide. Zaradi
svoje izolacijske politike se dolga desetletja ni vmešavale v evropske celinske
probleme, tako je bilo tudi konec junija in v začetku julija 1914. Atentat v
Sarajevu ter kriza, ki mu je sledila, se Britancev in britanske vlade (izjema je
bila zunanja politika) dolgo časa nista dotaknila. Skozi julij, ko so se stvari
na celini začele zapletati, se je to nenadoma spremenilo. Velika Britanija ni
bila v vojaškem zavezništvu s Francijo niti z Rusijo, zato ni bila dolžna
posredovati v primeru vojne, se pa je bala vedno večje nemške politične,
gospodarske in vojaške moči, ki bi lahko ogrozila njeno svetovno prevlado v
primeru zmage. Da bi zaščitila svoje interese, se je konec julija 1914, ko je
julijska kriza dosegla vrhunec, postavila na stran Francije in Rusije ter jima
zagotovila vojaško pomoč. Za vojaško ukrepanje proti Nemčiji ji je zelo prav
prišel londonski sporazum iz leta 1839, v katerem je pisalo, da Velika Britanija
jamči za samostojnost in nevtralnost Belgije (Belgija je bila s svojim nastankom
v 30 letih 19. stoletja nekakšen porok miru v Evropi, za njeno nevtralnost je
ironično jamčila tudi Nemčija). Kršenje tega sporazuma, za katerega so Nemci
pravili, da je navaden 75 let star "kos papirja", bi Britancem dal pravno
podlago za vojno napoved Nemčiji.

Celotna nemška vojna strategija je temeljila na Schlieffnovem načrtu, ki je
predvideval vojno na zahodu proti Franciji, ne pa tudi istočasne vojne na vzhodu
proti Rusiji. Če so želeli Nemci napasti in poraziti Ruse, ki so bili njihov
glavni sovražnik, so morali najprej poraziti njihove zaveznike Francoze. Po
Schlieffnov načrtu naj bi napad v obliki srpa s katerim bi obkolil Pariz ter
tako Francoze izločili iz vojne, potekal preko nevtralnega Luksemburga in
Belgije. Prvega avgusta Italija razglasi nevtralnost, Nemčija in Otomansko
cesarstvo pa skleneta tajni sporazum o zavezništvu. Drugega avgusta Nemci brez
boja zasedejo Luksemburg, Belgijo pa zaprosijo za neoviran prehod vojske. Od
Francije zahtevajo strogo nevtralnost, vendar je ne dobijo, kot odgovor na
nemške grožnje Francija mobilizirala svojo vojsko. Tretjega avgusta Nemčija
napove vojno Franciji, dan pozneje, 4. avgusta, napade Belgijo, potem ko je ta
zavrnila neoviran prehod nemške vojske. S tem Nemčija pride v navzkriž z Veliko
Britanijo, ki s sporazumom iz leta 1839 jamči za belgijsko nevtralnost. Velika
Britanija 4. avgusta 1914 napove vojno Nemčiji. Petega avgusta Črna Gora napove
vojno Avstro-Ogrski, Otomansko cesarstvo pa zapre Dardanele za ves ladijski
promet. Šestega avgusta Avstro-Ogrska napove vojno Rusiji, Srbija napove vojno
Nemčiji. Sedmega avgusta v Francijo pridejo prvi britanski vojaki, na zahodni
fronti pride do prvih bitk, ki se večinoma končajo z zavezniškim umikom.
Devetega avgusta Črna Gora napove vojno Nemčiji. Enajstega avgusta Francija
napove vojno Avstro-Ogrski. Dvanajstega avgusta Velika Britanija napove vojno
Avstro-Ogrski. V naslednjih dneh tednih in mesecih se po Evropi in svetu
oblikujejo naslednja bojišča in fronte: zahodna fronta, vzhodna fronta,
balkansko bojišče, italijanska fronta, pomorsko bojišče, vojna v kolonijah ter
popolnoma novo bojišče v zraku.

Zahodna fronta je bila ena izmed treh glavnih evropskih bojišč prve svetovne
vojne. Potekala je od Ostendeja na belgijski obali, preko skrajnega zahoda
Belgije, severnega dela Francije vse do francosko nemške meje ob reki Ren ter
nato proti jugu do tromeje med Francijo, Nemčijo in Švico v maksimalni dolžini
740 km. Do odprtja fronte je prišlo 4. avgusta 1914 z nemškim napadom na
nevtralno Belgijo in Luksemburg. Temu je nato kmalu sledil še napad na Francijo,
ki je bila tudi glavna tarča nemškega napada na zahodu. Nemški napad je potekal
na podlagi schliffnovega načrta, ki je predvideval, s hitrim manevrom v obliki
srpa, obkolitev Pariza ter tako izločitev Francije iz vojne. Sprva je nemški
ofenzivi dobro kazalo, nemška vojska je pred sabo razbila večino francoskih in
britanskih enot, tako da so bili Nemci v začetku septembra že 70 km pred
Parizom. Med 6. in 12. septembrom je sledila odločilna bitka na Marni (znana
tudi kot čudežna Marni) v kateri je francoskim in britanskim vojakom v zadnjem
trenutku uspelo odbiti nemški napad. Po tej bitki je zahodna fronta, zaradi
izčrpanosti na obeh straneh, bolj ali manj obstala. Vojaška taktika iz 19.
stoletja ter orožje iz 20. stoletja sta terjali svoj krvavi davek. Napovedi
generalov, da se bo vojna končala do božiča 1914 se niso uresničile. Da bi obe
strani zavarovali svoje položaje ter preprečili nove izgube sta se začeli
okopavati, tako se je razvil popolnoma nov način bojevanja v jarkih. V nekaj
mesecih se je na fronti nastal nepretrgan sistem jarkov, utrdb in ovir, ki je
potekal od Rokavskega preliva na severu do Švicarske meje na jugu.

Med letoma 1915 in 1917 so se na zahodni fronti zvrstile številni bitke s
katerimi sta obe strani poizkušali prebiti fronta. Te bitke so vključevale
večurno ali dnevno bombardiranje ter masovni napad pehote. Večina napadov se je
zaradi uporabe strojnic, topov, bodeče žice in ostalih ovir končala z več tisoč
mrtvimi in ranjenimi ter osvojitvijo nekaj sto metrov nasprotnikovega ozemlja,
ki pa je bilo že po nekaj urah izgubljeno v nasprotnikovem protinapadu. Ker
preboj ni bil možen je začela na fronti prevladovati strategija izčrpavanja,
zmagovalec v vojni pa naj bi bil tisti, ki bi na bojišču žrtvoval čim več
življenj in vojaškega materiala. Obdobje med letoma 1915 in 1917 so tako
zaznamoval izredno krvave: bitke za Ypres, bitka za Verdun in bitka na Somi. Vse
so dobile oznako kot klavnice brez kraja in konca. Vsa vsaki bitki sta obe
strani izgubili več kot pol milijona vojakov najbolj pa je bila krvava bitka na
Somi kjer so samo Britanci prvi dan bitke izgubili 57.000 vojakov.

Nov način bojevanja ter želja po preboju statične fronte sta vplivali na razvoj
novih vojaških tehnologij kot so tanki, letala, bojni strupi, minometi, ročne
bombe itd. Na začetku leta 1917 se je na obeh straneh fronte že začela kazati
vojna utrujenost. Ta se je najbolj kazala pri Nemcih, ki so z umikom na
Hindenburgovo linijo prišli v obrambo. Izstop Rusije iz velike vojne ter
priprave na vstop ZDA v vojno je Nemcem dal nov zalet. Sedi marca so izvedli t.
i. spomladansko ofenzivo, zadnjo ofenzivo s katero so želeli poraziti zaveznike
še pred prihodom ameriških čet na zahodno fronto. Ofenzivi je sprva dobro kazalo
saj so zavzeli več ozemlja kot v vseh leti poprej. Nato pa se je konec aprila
1918 njihova ofenziva zaradi pomanjkanja vojakov in materiala nenadoma ustavila.
Sledila je zavezniška stodnevna protiofenziva s katero so Nemce potisnili nazaj
Hindenburgovo linijo. Ta je bila ob pomoči ameriških čet prebita v začetku
avgusta, do konca oktobra so bile nemške čete praktično poražene zato so 11.
novembra ob 5:00 v Compiegnu sklenile premirje. Velike vojne je bilo konec 11.
novembra 1918 točno ob 11:00, šest ur po uradnem podpisu premirja.

Vzhodna fronta je bila ono izmed glavnih bojišč prve svetovne vojne. Raztezala
se je od Baltskega morja na severu vse do Črnega morja na jugu s čimer je bila
to najdaljša fronta prve svetovne vojne. V boje na vzhodni fronti so bile
vpletene naslednje države: Nemčija, Avstro-Ogrska, Rusija, Bolgarija in
Romunija. Fronta se je odprla 17. avgusta 1914 z napadom 1. ruske armade na
nemško Vzhodno Prusijo, temu je dva dni kasneje sledil še bočni napad 2. ruske
armade. Ker je nemški vojski sprva kazalo, da ne bo kos dvema ruskima armadama
sta poveljevanje nad nemško vojsko prevzela Paul von Hindenburg ter Erich
Ludendorff. V naslednjih dneh sta izvedla obsežno protiofenzivo s katero sta v
krvavi bitki pri Tannenbergu porazila drugo rusko armado. Nekaj tednov kasneje
pa je bila v bitki pri Mazurskih jezerih poražena še prva ruska armada. Rusi so
v obeh bitkah izgubili preko 200.000 mož. Preobremenjenost ruske vojske v
vzhodni Prusiji ter njene težave z mobilizacijo in oskrbo je poizkušala
izkoristiti Avstro-Ogrska. Ta je Ruse napadla 23. avgusta 1914 v Galiciji.
Njihov napad ni bil tako uspešen kot nemški, pravzaprav se je njihov napad
spremenil v katastrofo. Rusom se je zadnji trenutek uspelo reorganizirati tako,
da so konec avgusta prešli v protiofenzivo v kateri so porazili celotna
avstro-ogrsko armado. Ta se je bila prisiljena umakniti iz Galicije na karpatske
prelaze za seboj pa je pustila obkoljeno trdnjavo Przemyśl. Medtem ko je fronta
v vzhodni Prusiji v zimi 1914/1915 bolj ali manj mirovala Avstro-Ogrski na jugu
fronte ni dobro kazalo. Da bi preprečila ruski prodor preko Karpatov na
Madžarsko ter notranjost monarhije je za pomoč prosila Nemce. Ti so nato na
severu fronte izvedli več manjših ofenziv s katerimi so malenkostno razbremenili
avstrijski južni del fronte. Vendar to Avstrijcem ni kaj dosti pomagalo ko so
izgubili strateško pomemben prelaz Dukal V Karpatih, samo slabo vreme in ruske
težave z oskrbo so Avstro-Ogrsko rešile pred popolnim porazom. Pomlad 1915 je na
vzhodni fronti prinesla nove krvave boje. Poveljstvo nad celotno fronto so
prevzeli Nemci. Ti so prvega maja na južnem delu fronte sprožili obsežno
ofenzivo v kateri so ruske čete prisili k umiku, avgusta 1915 so zasedli
Varšavo. Uspešni ofenzivi na jugu je sledila še ofenziva na severu v kateri je
Nemcem uspelo prodreti do Rige, do takrat je ruska fronta že popolnoma razpadla.
Šele septembra so se ruske čete zadosti okrepile, da so lahko postavile novo
obrambno črto. Zaradi ruskega poraza je nadzor nad rusko vojsko prevzel car
Nikolaj kar je imelo v nadaljevanju vojne katastrofalne posledice. Izgube na
obeh straneh so bile velike, Rusi so izgubili 2 milijona vojakov, centralne sile
1 milijon. Poleti 1916 je vzhodno fronto zaznamovala velika ruska ofenziva pod
vodstvom generala Brusilova. Za razliko od predhodnih ofenziv je ta vsebovala
novo bojno taktiko ter ustrezne priprave na napad. Ofenziva je potekala na
južnem delu fronte v Galiciji in je bila usmerjena predvsem proti avstrijskim
četam. Začela se je kot slepilni manever vendar se je potem, ko je Brusilov
videl njen potencial, razvila v obsežno ofenzivo. Že prvi dan bojev so Rusi
zajeli 13.000 vojakov v naslednjih dneh pa je fronta centralnih sil popolnoma
razpadla. Rusi so Avstro-Ogrske in nemške enote pregnali vse do Karpatov kjer je
fronta jeseni 1916 ponovno obstala. Ponovno rusko zavzetje Galicije in Bukovine
je imelo svoje posledice, izgubili so preko milijon vojakov ter ogromno
vojaškega materiala, ki ga ni bilo mogoče nadomestiti. Zaradi visokih izgub ter
pomanjkanja se je v vojaških vrstah in v zaledju začelo širiti nezadovoljstvo
popuščati je začela tudi disciplina.

Sedemnajstega avgusta 1916 je v vojno na strani antante vstopila Romunija. Na
vojno je bila zelo slabo pripravljena, sprva je zasedla nekaj avstro-ogrskega
ozemlja v Karpatih vendar je nato kmalu sledila nemška, avstrijska in bolgarska
protiofenziva v kateri je bila romunska vojska premagana. Decembra 1916 je padla
Bukarešta s čimer je bila Romunija praktično izločena iz vojne njen popolni
kolaps pa je morala reševati Rusija in zahodni zavezniki. Za razliko od zahodne
fronte, kjer je prevladoval pozicijski način bojevanja, je na vzhodni fronti
prevladoval odprt način bojevanja v katerem sta obe strani izvajali obsežne
manevre. Po vsaki večji bitki se je frontna črta lahko tako premaknila tudi za
več sto kilometrov medtem kose je na zahodni fronti premaknila le za nekaj sto
metrov.

V začetku leta 1917 so se razmere v ruski vojski poslabšale do skrajnosti.
Širiti so se začeli upori, vojaki in častniki so začeli zavračati ukaze. Upor se
je razširil tudi med civilno prebivalstvo, iz ilegala so se pojavili boljševiki
pod vodstvom Lenina, ki so upore še dodatno podžigali. Marca so se razmere v
Rusiji tako poslabšala, da je moral car Nikolaj odstopiti iz oblasti. Vodenje
Rusije je prevzela začasna vlada, ki pa se je na veliko razočaranje Rusov
odločila nadaljevati vojno proti Nemčiji. Poleti 1917 je general Brusilov proti
centralnim silam sprožil novo ofenzivo v Galiciji. Ofenzivi je sprva kazalo
dobro, avstrijske čete so bile hitro poražene, ko pa so Rusi prišli do nemških
čet se je njihova ofenziva nenadoma ustavila. Kmalu zatem je sledila nemška
protiofenziva, v kateri je ruska vojska dobesedna razpadla. Ruski vojaki, siti
vojne, so začeli množično zapuščati fronta, po Rusiji se je začela širiti
državljansko vojna med vladnimi enotami in boljševiki, ki so želeli prevzeti
oblast v državi. Medtem so Nemci neovirano prodirali v osrčje Rusije. Sedmega
oktobra je v Peterburgu izbruhne oktobrska revolucija v kateri so boljševiki
zasedli Zimski dvorec in pod vodstvom Lenina prevzeli oblast v državi s čimer je
bila Rusija kot zaveznica izločena iz velike vojne. Državljanska vojna med
boljševiki in belo gardo so izkoristili Nemci, ki so medtem bolj ali manj brez
odpora zasedli Ukrajino, Krim in Zakavkazje. Ker se boljševiki zaradi
državljanske vojne in vojne izčrpanosti niso bili sposobni opreti centralnim
silam so 3. marca 1918 v Brest-Litovsku podpisali mirovno pogodbo s katero je
Rusija dokončno in uradno izstopila iz velike vojne.

Balkansko bojišče je bilo prvo bojišče, ki se je odprlo v prvi svetovni vojni.
Označuje vse vojaške operacije na balkanskem polotoku med Avstro-Ogrsko,
Nemčijo, Bolgarijo in Otomanskim cesarstvom na eni strani ter Srbijo, Črno goro,
Romunijo in njenimi zavezniki na drugi strani. Kljub temu, da je bilo to
stransko bojišče, je igralo v celotni vojni ključno vlogo, saj je nase vezalo
velik del enot centralnih sil, tako da jih te niso morale uporabiti na drugih
bolj pomembnih bojiščih kot sta bili npr. zahodna in vzhodna fronta. Tako je to
bojišče še najbolj bremenilo Avstro-Ogrsko, ki se je morala z vstopom Italije v
vojno, leta 1915, boriti kar na treh frontah. Poleg tega je bil Balkana za obe
strani pomemben zaradi svoje strateške lege, saj je predstavljal najkrajšo pote
med zahodnimi zavezniki in Rusije ter edino neposredno železniško povezavo med
Nemčijo in Otomanskim cesarstvom.

Bojišče se je odprlo 28. julija 1914 z bombardiranjem Beograda ter
Avstro-Ogrskim napadom na kraljevino Srbijo ter njeno zaveznico Črno goro.
Avstrijski napad na Srbijo, ki je bil sprva mišljen kot hitra kazenska
ekspedicija in maščevalni pohod za smrt avstrijskega prestolonaslednika Franca
Ferdinanda, se je po prvih spopadih za Avstrijce končal katastrofalno. Bitke na
Ceru, Kolubari in Drini so pokazale nemoč in nesposobnost nekdaj mogočne
avstrijske armade proti majhni in slabo opremljeni srbski vojski. Razmerji sil
na balkanskem bojišče se je korenito spremenilo šele poleti 1915, ko je v vojno
na strani centralnih sil vstopila Bolgarija, ter ko je Avstro-Ogrski na pomoč
priskočila Nemčija. Zaveznice so nato, oktobra 1915, skupaj napadle Srbijo in jo
dokončno porazile. Srbska vojska se je bila prisiljena preko Kosova in Albanije
umakniti na jadransko obalo, od tam pa so izčrpane srbske vojake zavezniške
ladje pripeljale na otok Krf.

Do avgusta 1916 si je srbska vojska zadosti opomogla, da so zavezniki v Grčiji,
okoli mesta Solun, odprli novo bojišče t. i. solunsko fronto. Tam je srbska
vojska ob pomoči francoskih in britanskih vojakov v krvavi bitki zasedla
Kajmakčalan in Bitolo nato pa se je fronta za nekaj časa umirila. Vstop Romunije
v vojno na strani antante razmerje sil na Balkanu ni bistveno spremenilo, saj se
je izkazalo, da slabo vodena in opremljena romunska vojska ni kos združenim
vojskam Avstrije, Nemčije in Bolgarije. Po padcu Bukarešte, decembra 1916, je
bila Romunija bolj ali manj izločena iz boja. Junija 1917 je na stran antantnih
sil po dolgem prepričevanju in grožnjah prestopila Grčija, ki je bila do tedaj
nevtralna. Medtem se se na fronti, vzdolž grške meje, odvijale številne ofenzive
zavezniških enot, ki pa niso prinesle bistvenega uspeha. Leta 1918 so se odnosi
med centralnimi silami na Balkanu poslabšali. Zaradi pomanjkanja in velikih
izgub se je njihova obramba začela vidno krhati. Razmere so izkoristili
zavezniki ter septembra 1918 pripravili novo ofenzivo, ki je dokončno porazila
centralne sile na Balkanu. Te so se po porazu začele umikati proti severu,
oktobra je kapitulira Bolgarija, novembra je osvobojen Niš, kmalu nato pa še
Beograd, Cetinje, Skadar in ostala mesta pod nadzorom centralnih sil.

Tako kot Avstro-Ogrska je tudi Italija že dalj časa uveljavljala svoje
ekspanzijske težnje na Balkanu in v vzhodnem Sredozemlju pritem ji je na poti
stala Avstro-Ogrska, s katero je imela sklenjeno zavezništvo. Ob izbruhu velike
vojne je Italija nemudoma razglasi nevtralnost, vendar le začasno in navidezno
saj so v ozadju potekajo intenzivna diplomatska pogajanja tako s silami osi kot
tudi z zahodnimi zavezniki. Na katero stran v vojni bo Italija prestopila je
bilo močno odvisno od ozemlja, ki ga bo ta v zameno prejela. Ker je antanta
ponudili več ozemlja (ponudila je ozemlje ki ni bilo njeno) in veliko finančno
pomoč je Italija prestopi na njeno stran. Celotni dogovor je bil potrjen s
tajnim londonskim sporazumom, ki je bil podpisan 26. aprila 1915.

Triindvajsetega maja 1915 se je tako med Italijo in Avstro-Ogrsko odprla nova
600 km dolga t. i. Italijanska fronta, ki poteka od tromeje med Švico, Italijo
in Avstro-Ogrsko preko Tirolskih Dolomitov, Karnijskih Alp, Julijskih Alp, ob
reko Soči do njenega izliva v Jadransko morje. Visokogorski del fronte znaša
okoli 450 km, boji na tem odseku potekajo na višinah večjih od 3.000 m, na
ledenikih, ozkih soteskah in grebenih. Zaradi zahtevnih gorskih razmer se je
kmalu izkazalo, da je največji sovražnik vojakov kar narava sama. Ta del fronte
postane znan kot tirolska fronta. Od Julijskih Alp naprej ob reki Soči pa se
začne soška fronta. Boji na tej fronti sicer niso potekali na tako velikih
višinah je pa imelo to bojišče nekaj svojih specifičnih značilnosti, ki so
onemogočale klasični način bojevanja.

Italijanska vojska si je na začetku vojne zadala visoke cilje, osvojitev Južne
Tirolske, Gorice, Trsta ter hitri preboj v ljubljansko kotlino. Vendar pa se je
že v prvih dneh spopadov proti maloštevilni in slabo oboroženo Avstro-Ogrsko
armadi izkazalo, da so ti cilji popolnoma nedosegljivi, zato se je kmalu razvila
pozicijska vojna. Na soški fronti je v dveh letih in pol ena za drugo sledilo
enajst italijanskih ofenziv, ki niso bistveno spremenila položaja. Izjema je
bila le šesta soška bitka v kateri se Italijanom posreči zavzeti Gorico. Zaradi
preobremenjenosti avstro-ogrske armade, ki se je borila na vzhodni fronti in
solunski fronti, je ta izvajala le obrambne operacije. Izjema je bila majska
ofenziva leta 1916 na Južnem Tirolskem, kjer je Avstrijcem skoraj posrečilo
prebiti italijansko fronto. Zaradi težav na vzhodno fronti pa so bili Avstrijci
ofenzivo julija prisiljeni prekiniti. Medtem pa se razmere v Avstro-Ogrski tako
materialno kot tudi politično vidno poslabšale. V drugi polovici leta 1917 je
kazalo, da se bo fronta vsak čas sesula, zato so Nemci in Avstrijci pripravili
ofenzivo, ki bi Italijane pregnala do reke Tilment ter jih tako izločila iz
velike vojne. Štiriindvajsetega oktobra 1917 so Nemci in Avstrijci sprožili 12.
soško bitko, znano tudi kot čudež pri Kobaridu, s katero so prebili italijansko
pozicijski sistem med Bovcem in Kobaridom. Po treh dneh bojev se je poražena
italijanska vojska v paniki in neredu umaknila na reko Piavo kjer si je ob
pomoči zahodnih zveznikov opomogla ter postavila novo obrambno črto. Fronta se
je nato kljub številnim avstrijskim napadom ustalila na reki Piavi vse do bitke
pri Vittorio Venetu, oktobra 1918, v kateri je bila avstro-ogrska vojska
poražena. Premirje je bilo podpisano 3. novembra 1918 v Villi Gusti v bližini
Padove.

Vojna v kolonijah v celotnem svetovnem spopadu ni odigrala pomembne vloge.
Nemčija je imela pred vojno sedem kolonij: Nemško vzhodno Afriko, Nemško
jugozahodno Afriko, Nemški Kamerun, Nemški Togo, Nemški Tsingtao, Nemško Novo
Gvinejo in Nemško Samoa. Kolonije so bile raztresene po celotnem svetu ter
obdane s sovražnimi kolonijami antante, med seboj in z matično Nemčijo so bile
slabo povezane. Obramba nemških kolonij je temeljila na malo številčnih in slabo
opremljenih zaščitnih enotah Schutztruppe ter policiji katerih naloga je bila
uveljavljanje nemških interesov ter boj proti upornim lokalnim plamenom.
Kolonije so tako veliko vojno pričakale popolnoma nepripravljene, izjema je bila
nemška kolonija Tsingtao na kitajskem, ki jo je branilo preko 3.000 dobro
opremljenih nemških vojakov s topovi in bojnimi ladjami.

Ob začetku sovražnosti so nemške kolonije postale blokirane ter s tem odrezane
od matične Nemčije. Za lastno obrambo so morale poskrbeti same saj pomoči od
zunaj ni bilo moč pričakovati. Najbolj ogrožene so bile manjše kolonije na Tihem
oceanu, ki so vojno dočakale brez obrambe. Japonske, avstralske in novozelandske
enote so te kolonije zasedle brez boja. Nemci so se nekoliko upirali le na Novi
Gvineji kjer so potekali manjši spopadi za strateško pomembno radijsko postajo
Bita Paka na otoku Rabaul. V Aziji je do večjih spopadov prišlo le v nemški
koloniji Tsingtao, kjer je bilo poveljstvo nemškega azijskega ladjevja. Ta
kolonija je vojno dobro pripravljena, nemške mornariške in kolonialne čete so se
upirale japonskim napadom vse do sredine novembra 1914. Pri tem so Japoncem
potopile več bojnih ladij ter povzročile velike izgube.

V Afriki je bila večina nemških kolonij ukleščenih med francoske, britanske,
belgijske in portugalske kolonije. Na vojno je bila najmanj pripravljena
kolonija Togo, ki je bila s svojim dobro razvejanim železniškim, cestnim in
telegrafskim sistemom ter novo radijsko postajo v Kamini najbolj razvita nemška
kolonija. Kolonija je kapitulirala že konec avgusta 1914 po kratkem boju. Boji
za nemški Kamerun so trajali dalj časa. Beg nemških enot v nevtralno Špansko
Gvinejo ter divja in neraziskana notranjost Kameruna se zavezniškim enotam
onemogočala hitro zasedbo kolonije. Boji za kolonijo so trajali vse do začetka
leta 1916 ko je po več kot letu dni obleganja padla utrdba Mora. Puščavska
kolonija Nemška jugozahodna Afrika se je upirala do avgusta 1915 potem ko so jo
na pol presekale britanske in južnoafriške čete. Nemcem ni pomagal niti burski
upor s katerim so želeli odvrniti pozornost Južne Afrike. Najdlje se je upirala
Nemška vzhodna Afrika. V tej koloniji je bila nemška vojska relativno velika,
domačini pa so bili Nemcem naklonjeni, kar za ostale nemške kolonije ni veljalo.
V bojih za to kolonijo je Nemcem v različnih bojnih akcijah uspelo zajeti večje
količine raznovrstnega zavezniškega vojaškega materiala, kar jim je omogočalo
daljše upiranje francoskim, britanskim, belgijskim in portugalskim enotam.
Zadnje nemške enote so se v koloniji predale šele konec novembra 1918 s čimer so
bile to zadnje nemške enota ki so se predale v prvi svetovni vojni.

Po vojni je Nemčija izgubila vse kolonije, te so prišle pod upravo društva
narodov z njimi pa so opravljale zmagovalke velike vojne Velika Britanija,
Francija, Belgija, Portugalska, Japonska, Avstralija in Nova Zelandija.

Na začetku dvajsetega stoletja je bilo Otomansko cesarstvo zaradi političnih
spletk, nacionalnih trenj in številnih izgubljenih vojen na Balkanu in Severni
Afriki tik pred razpadom. Zahodni politiki in mediji so temu, takrat več kot 400
let staremu imperiju, slabšalno pravili kar bolnik iz Bosporja. Da bi se
cesarstvo rešilo propada in moderniziralo je v Evropi začelo iskati strateškega
zaveznika. Najprej je poizkušalo pri antanti vendar je ta cesarstvo zavrnila
zato se je to obrnilo na centralne sile. Te so Otomanskem cesarstvu zaradi
njegovega strateškega položaja na bližnjem vzhodu sprejele z odprtimi rokami.
Drugega avgusta 1914 sta Nemčija in Otomansko cesarstvo podpisali tajni sporazum
s katerim je Otomansko cesarstvo prestopilo na stran centralnih sil ter
posledično v prvo svetovno vojno čeprav ta imperij bližnjega vzhoda ni imel nič
skupnega z evropskim konfliktom.

Otomansko cesarstvo je bilo na vojno zelo slabo pripravljeno zato je z vstopom
vanjo zavlačevalo kolikor se je le dalo. Sultanova vojska je bila vzdržljiva
vendar zelo slabo oborožena in vodena, Nemci so to stanje v kratkem času
poizkušala izboljšati z uvedbo sodobne nemške oborožitve ter nemškim častniškim
kadrom in inštruktorji. Otomanski mornarici pa so predali celo dve sodobni
križarki, SMS Goeben in Breslau. Do prvih bojev na bližnjem vzhodu je prišlo
konec oktobra 1914 ko sta otomansko-nemški križarki napadli ruska pristanišča ob
Črnem morju. Kmalu zatem so se odprle bojišča na Sinaju in Palestini, Kavkazu,
Mezopotamiji, Arabskem polotoku, Gallipoliju in Perziji. Namen teh operacij, ki
so bile večinoma delo nemških vojaških strategov, je bilo ogroziti vojaške in
trgovske komunikacije antante med Evropo in Azijo ter preusmeritev pozornosti iz
evropskih bojišč.

Kljub svoji velikosti se zavezniki vstopa Turčije v vojno niso posebno bali.
Sultanov poziv na sveto vojno, prebivalci cesarstva niso jemali resno. Ob
izbruhu vojne se je država že na samem začetku morala boriti na kar štirih
frontah, kar je njeno vojsko obremenilo do skrajnosti. Na Kavkazu se je fronta
odprla v začetku novembra 1914 s spodletelo rusko ofenzivo, ki ji je nato sledil
napol samomorilski turški protinapad proti ruskemu mestu Kars. Napad turške
kavkaške armade, ki je potekal v zimi 1914 v globokem snegu ter preko 3.000
metrov visoke vrhove Kavkaza je bil že na samem začetku obsojen na neuspeh.
Uničenju kavkaške armade se je uspelo izognite le okoli 10% vojakov. Poraz ter
katastrofalne razmere v turški vojski in cesarstvu so poizkušali izkoristiti
Armenci, ki so v mestu Van sprožili upor. To je bil krvavo zatrt v izogib novim
uporom pa Turki preselili vse Armence v oddaljene dele Otomanskega cesarstva. Na
poti je zaradi pomanjkanja hrane, bolezni in krutosti stražarjev umrlo preko 1,5
milijona Armencev. V naslednjih letih je fronta bolj ali manj mirovala,
zaznamovali so jo le manjši spopadi, ki pa niso bistveno spremenili položaja.
Vojna sreče se je prevesila na Turško stran šele po oktobrski revoluciji leta
1917, ko je Rusija izstopila iz velike vojne.

Ob Suezu je 4. turška armada pod poveljstvom Džemal-paše in pomoči nemških
častnikov februarja 1915 napadla Egipt in Sueški prekop. Napad je spodletel in
čete ANZAC so turško vojsko pregnale proti Jeruzalemu, ki je padel decembra
1917. Fronta pa se je nato ustalila v okolici življenjsko pomembno ozkotirno
progo Damask-Medina. Do dokončnega preboja fronte je prišlo septembra 1918 v
bitki pri Mogiddu, od tam so nato zavezniške čete napredovale v Bejrut, Damask
in Aleppo. Tretja fronta je bila v Mezopotamiji, cilj odprtje te fronte je bil
Britancem onemogočiti dostop do nafte. Na tej fronti so Britanci po izkrcanju v
ustju reke Shatt-al-Arab doživeli nekaj uspehov zato so se odločili, da bojo
napredovali proti Bagdadu in se nato severno od mesta združili z rusko kavkaško
armado. Med napredovanjem so Turki britansko armado obkolili v Kut-el-Amara kjer
se je ta vdala aprila 1916 po 143 dneh obleganja. Britancem je uspelo Bagdad
zavzeti šele leta 1917.

Četrta fronta je bila izredno pomembna pomorska ožina Dardanele južno od
Carigrada. Načrt za zavzetje te ožine je skoval takratni prvi lord admiralitete
Winston Churchill. Operacija je bila sprva zasnovana kot Britansko-Francoski
pomorski napad na turške utrdbe, ki so varovale ožino med Sredozemskim morjem in
Črnim morjem. Ker operacija ni uspela so se Britanci odločili za izkrcanje čet
pri Galipoliju, operacija se je začelo 25. aprila 1915 in se po hudih in krvavih
bojih zaključilo 6. januarja 1916, ko je bilo iz obala Galipolija evakuiranih
več tisoč britanskih, francoskih in ostalih zavezniških vojakov. Posledice tega
umika so bile odstop Winstona Churchilla in dvig morale turške vojske, ki je
proti antanti dosegla neponovljivo zmago.

V boju proti Otomanskemu cesarstvu so pomembno vlogo odigrali tudi Arabci, ki so
ob pomoči britanskih sil neprestano izvajali gverilske operacije v turškem
zaledju. Njihov najpomembnejša tarča je bila ozkotirna proga Damask-Medina. Ob
izdatni britanski pomoči pa jim je leta 1916 uspelo zavzeti Damask.

Boji na bližnjem vzhodu so se končali 30. oktobra 1918, dokončni mirovni
sporazum pa je bil podpisan desetega avgusta 1920.

Vojna na morju je skozi prvo svetovno vojno igrala izredno pomembno vlogo saj so
preko svetovnih morij, še posebej Atlantskega oceana, potekale življenjsko
pomembne oskrbovalne poti tako za zaveznike kot za centralne sile. Tega sta se
zavedali obe strani, zato sta že pred vojno začeli razvijati mogočne bojne ladje
s katerimi bi pridobili prevlado nad svetovnimi morji. Zmaga na morji, ene ali
druge strani, bi namreč lahko korenito vplivala na potek bojev na kopnem. V
nasprotju z Veliko Britanijo, ki je otok, je bila Nemčija zaradi svojega
geografskega položaja v bistveno slabšem položaju. Britanska mornarica je ob
napovedi vojne Nemčiji nemudoma blokirala vse izhode iz Severnega morja tako, da
je nemška mornarica do konca vojne ostala ujeta v Severnem morju in svojih
oporiščih. Podobno se je zgodilo z Avstro-Ogrsko mornarico, ki je zaradi
zavezniške blokade pri Otrantskih vratih ostala ujeta v Jadranskim morju.
Otomanska mornarica pa je operacije izvajala le v Črnem morju in okolici
Dardanel v varnem zavetju svojih pristanišč in obale.

Ker sta bili britanska in nemška vojna mornarica skoraj enako močni nobena ni
tvegala večjega spopada saj bi se znalo zgoditi, da bi ena ali druga stran v
boju izgubili večje število nenadomestljivi bojnih ladij s tem pa bi bila vojna
izgubljena. Tako da v letu 1914 ni prišlo do večjih spopadov. Izjema je bila le
nemška daljnovzhodna eskadra pod poveljstvom admirala von Speeja, ki se je iz
Vzhodne Azije preko Tihega ocena in nato Južne Amerike poizkušala prebiti v
domovino. Nemško ladjevje je ob čilski obali naletelo na britansko ladjevje in
vnel se je boj v katerem so zmagali Nemci. Ti so nato pot nadaljevali proti
Južnemu Atlantskemu oceanu kjer so jih ponovno prestregle britanske ladje. V
bitki pri Falklandskih otokih, decembra 1914, so bili Nemci poraženi. Izgubili
so skoraj vse ladje razen križarke SMS Dresden, ki je bila potopljena 15. marca
1915 v bitki pri otoku Masa a Fuera. Pomembni vlogo sta odigrali tudi t. i.
nemški gusarski ladji SMS Emdem in SMS Karlsuhe, ki sta v relativnem kratkem
času potopili več kot 150.000 ton trgovskih ladij ter povzročali zmedo na
svetovnih oceanih. Zavezniki pa so morali vložiti ogromno truda in časa do so ju
ujeli in potopili.

Ker ni prišlo do večjih bitk so se začele vedno bolj uveljavljati podmornice saj
so se te lahko neopazno izmuznile britanski blokadi in nato v okolici
britanskega otočja prosto napadale britanske trgovske ladje. To pa je Nemčijo
pripeljalo v spor z ZDA in drugimi nevtralnimi državami. Še posebej je odmevala
potopitev Luzitanije avgusta 1915. Leto 1916 je zaznamovala velika pomorska
bitka pri Jutlandiji, ki se je začela 31. maja in trajala do 1. junija. Čeprav
so Nemci v bitki potopili veliko britanskih ladij je bil izid bitke kljub
očitnemu britanskemu porazu neodločen saj se razmere za nemško mornarico po tej
bitki niso bistveno spremenile. Ta je namreč do konca vojne ostala v svojih
oporiščih iz katerih je le občasno izvajala manjše vojaške operacije. Prvega
februarja 1917 je nemški cesar Viljem II. ukazal neomejeno podmorniško vojno v
okolici britanskega otočja. Uvedba neomejene podmorniške vojne je za zahodne
zaveznike pomenila pravo katastrofo saj so se nato njihove izgube trgovskih
ladij skokoviti povečale. Sredi leta 1917 je tako kazalo, da bo v Veliki
Britaniji nastala lakota. Rešitev je bila uvedba konvojev in novih tehnologij,
kot so bile naprave za sledenje podmornicam, globinske bombe, letala, oborožene
trgovske ladje, itd. Po uvedbi teh sprememb so se izgube trgovskih ladij ponovno
zmanjšale. Najbolj učinkovito orožje proti podmornicam pa so bile ladjedelnice,
kjer so izdelali več ladij kot pa so jih lahko nemške podmornice potopile.
Nemški upi, da bi izstradali Veliko Britanijo so se tako razblinili. Do konca
vojne so zgradili 343 podmornic izgubili pa so jih 178. Poleg podmornic so je
pojavilo še eno novo orožje, ki bo v drugi svetovni vojni odigralo izredno
pomembno vlogo. To so bile letalonosilke. Prvo uporabno letalonosilko so
zgradili Britanci in z njo julija 1918 napadli hanger cepelinov v Tondernu.

V prvi svetovni vojni se je uveljavilo popolnoma novo bojišče, ki je za vedno
spremenilo način bojevanja. To je bilo bojevanje v zraku. Od prvega poleta
bratov Wright, leta 1903, do začetka vojne je minilo dobrih deset let. V teh
letih se je letalstvo začelo izredno hitro razvijati. Sprva je bilo to le draga
igrača za bogate in tehnične navdušence, leta 1909 pa so v vojaških krogih
prišli do ideje, da bi se letalstvo dalo uporabiti tudi za vojaške namene, kar
se je tudi zgodilo leta 1911 v Italijansko-turški vojni.

Na začetku prve svetovne vojne so bili mnogi skeptični o vlogi letala in ostalih
zračnih ladij v vojni. Te so sprva uporabljali le za izvidniške naloge. Ko pa je
vojna na tleh postala vedno bolj krvava je krvavo postajalo tudi nebo. Med
nasprotnimi izvidniškimi letali je prišlo do izmenjave prvih strelov. Ti so
najprej prišli iz osebnega orožja pilotov nekoliko pozneje pa iz strojnic, ki so
jih namestili na zadnji konec letala. Zaradi nenehnega tresenja letala je bilo
zadeti nasprotno letalo vse prej kot lahko. Rešitev je bila namestitev strojnice
v nos letala. Pri tem pa se je pojavil problem pri streljanju skozi propeler saj
je krogla lahko uničila propeler. Ena izmed francoskih rešitev je bila
namestitev oklepa na propeler, ki je odbijal krogle. Rešitev ni bila ravno
idealna zato so Nemci prišli do boljše ideje oz. je do ideje prišel Nizozemec
Anthony Fokker. Rešitev problema je bila sinhronizacija strojnice in propelerja.
Ta inovacija je zračne boje prinesla na višjo raven. V letu 1915 so se v zraku
začeli srditi zračni boji, kar je pripeljalo do nastanka letalskih asov
nekakšnih vitezov neba. Najbolj slaven je bil Manfred von Richthofen (Rdeči
baron), Rene Fonck in Edward Mannock. Zaradi vse večjih zahtev in potreb vojske
so se letala začela bliskovito razvijati. V samo nekaj letih vojne so iz krhkih
dvokrilnikov iz lesa in papirja razvili pravi ubijalski stroji, ki so bili z
vsako naslednjo generacijo hitrejši, leteli so višje in nosili več orožja. S tem
pa so postali tudi strah in trepet vojakov na tleh.

Ker so letala praktično brez težav preletela sovražnikov obrambni sistem na
tleh, so lahko tako v njegovem zaledju opravljala različne vojaške operacije.
Ena izmed teh so bila tudi strateška bombardiranja. Ker so imela letal takrat
omejeno nosilnost in doseg so to nalogo opravljale zračne ladje oz. Cepelini.
Tako je Velika Britanija 19. januarja 1915 doživela prvi bombni napad. Ti so se
vlekli do konca vojne, ko je bilo na Veliko Britanijo odvrženih 5.806 bom, ki so
povzročile 557 smrtnih žrtev 1.358 ljudi pa je bilo ranjenih. Leta 1917 so
zračne ladje deloma nadomestili prvi dvo ali večmotorni strateški bombniki.
Prvič v zgodovini se je zgodilo, da so letala poletela iz ladje ter napadla
cilje na tleh ter, da je letalo potopilo podmornico in bojno ladjo.

Lahko bi rekli, da je v prvi svetovni vojni prišlo do trčenja tehnologije 20.
stoletja in vojaške taktike iz 19. stoletja. Posledice, ki so pri tem nastale so
bile katastrofalne. Industrijska revolucija je postregla z novimi orožji, pomena
katerih vojaški strategi niso pravilno razumeli. Tako so napadi na sovražnikove
položaje leta 1914 še vedno potekali po vzorcu iz 19. stoletja, v zgoščenih
vrstah. S to taktiko ne bi bilo nič narobe, če na bojišču ne bi bilo novega
orožja kot je mitraljez, ki je v samo nekaj sekundah izstrelil toliko krogel kot
cel bataljon vojakov. Pri takem načinu napada so v nekaj minutah izginili celi
bataljoni. V pomoč jim niso bile niti živobarvne uniforme, kakršne so na začetku
vojne uporabljali Francozi. Nekoliko bolje so bili na vojno pripravljeni Nemci.

Izredno velik dejavnik v vojni je odigralo topništvo zato prvi svetovni vojni
pravijo tudi bitka topov. Najboljše topove so imeli Nemci. Njihovi izredno
gibljivo topništvo v katerem so prevladovale havbice 150-210mm so sejale strah
in trepet med zavezniškimi vojskami, ki so premogle le havbice med 75 mm in 105
mm. Poleg tega so imeli Nemci še težke oblegovalne možnarje s katerimi so brez
problemov razbijali Belgijske in Francoske trdnjave. Zaradi novega načina
bojevanja so se začeli razvijati minometi. Ti so lahko mino izstrelili pod bolj
strmim kotom, tako da je ta v sovražnikov rov padla skoraj navpično in tam
povzročila večjo škodo. Razvijali so se tudi novi topniški izstrelki.

Zaradi vseh teh novih orožij so se vojaki na bojišču morali zavarovati. Edina
učinkovita rešitev je bila kopanje rovov. Tako je do leta 1914 fronta obtičala v
jarkih, od koder se praktično ni več premaknila. Vojaki so bili v jarkih
relativno varni pred sovražnimi izstrelki. Kljub temu so na obeh straneh fronte
opazili, da narašča število poškodb glave zaradi šrapnelov. Rešitev je bila
uvedba kovinske čelade. Leta 1915 so Francozi svoje enote prvič opremili s
čeladami tipa Adrian, tem so sledili Britanci in njeni zavezniki s čeladami v
obliki ponve poimenovane Brodie. Leta 1916 so čelade (Stahlhelm) začeli
uporabljati tudi Nemci. Kako učinkovito zaščitno sredstvo je bilo to je moč
opaziti še danes, saj čelado uporabljajo skoraj vse svetovne vojske.

Ker se fronta, kljub temu da je padlo ogromno število mož, ni premaknila za več
kot nekaj sto metrov, so Nemci začeli iskati nove načine bojevanja. Eden izmed
teh je bilo kemično bojevanje, ki je doseglo le delne uspehe, saj je imelo bolj
psihološki učinek. Posledice pa so bile tako strahotno, da ga niso uporabili več
v nobeni vojni. Plini, kot so klor, fosgen, različni kihavci in dražljivi so
povzročili ogromno žrtev, ki pa so se z uvedbo plinske maske zelo zmanjšale.
Medtem ko so Nemci poskušali fronto premakniti s plinskim napadom, so Britanci
izdelali oklepno vozilo, ki bi lahko brez težav prečkalo sovražnikove jarke in
žične ovire. Vozilo so poimenovali tank. To sprva zelo nerodno in nezanesljivo
vozilo je v naslednjih desetletjih popolnoma spremenilo način bojevanja.

Za vojaške potrebe se je začelo razvijati tudi letalstvo. Sprva je to izvajalo
le izvidniške akcije, kmalu po začetku vojne pa je prišlo tudi do prvih zračnih
bojev in nastanka letalskih asov. Letala so v sovražnikovem zaledju izvajala
tudi različne bombne napade, ki pa po večini niso bile uspešni, saj so lahko
nosila le omejeno količino bomb, ki so bile odvržene po občutku pilota. Nekoliko
bolj učinkoviti so bili Cepelini, ki so nosili večje tovore in so lahko ogrožali
tudi London.

Na morju, kjer so do začetka prve svetovne vojne kraljevale velike bojne ladje,
so se pojavile podmornice, ki so se izkazale kot zelo učinkovit bojni stroj,
pred katerim sovražnik nima nobenega protiorožja. Šele neomejena podmorniška
vojna je zaveznike prisilila, da so začeli razvijati protipodmorniška orožja,
kot so bile globinske bombe, prisluškovalne naprave, sonarji, lovci na
podmornice in konvoji.

Novo orožje je prišlo tudi v pehoto. Proti koncu vojne so v enote začeli
prihajati lažji puškomitraljezi in brzostrelke, s katerimi je lahko rokoval en
sam vojak. Pojavile so se tudi ročne bombe in plamenometalci. Modernejše orožje
so uporabljale predvsem naskočne ali jurišne enote, kot so nemški in
avstro-ogrski Stormtruppen in italijanski Arditi.

Štiri krvava leta vojne so za seboj pustila več milijonov mrtvih ranjenih in
pogrešanih ter povzročila ogromno gospodarsko škodo. Zaradi vedno večjega
števila mrtvih in splošnega pomanjkanja na vseh ravneh se je začelo na fronti in
v zaledju širiti nezadovoljstvo, ki je v letih 1917 in 1918 pripeljalo do
družbenih in političnih sprememb. Te so spomladi 1918 že kazale prve obrise
konca krvave vojna. Začelo se je v Rusiji z oktobrsko revolucijo ter
strmoglavljenjem ruskega carja Nikolaja II. Oblast so prevzeli boljševiki pod
vodstvom Vladimirja Iljiča Lenina. Rusija je iz velike vojne izstopila s
podpisom sporazuma iz Brest-Litovska, 3. marca 1918. Zahodni zavezniki so s tem
izgubili svojo glavno zaveznico v boju proti centralnim silam. Rusiji so kmalu
zatem sledile centralne sile, 29. septembra 1918 je v Solunu premirja podpisala
Bolgarija. Tridesetega oktobra 1918 ji je sledilo Otomansko cesarstvo.
Avstro-Ogrska je premirje podpisala 3. novembra 1918 v Villi Giusti blizu
Padove, potem ko je izgubila bitko pri Vittoriu Venetu na reki Piavi ter so
Madžarska, Češkoslovaška, Slovenija in Hrvaška razglasili samostojnost s čimer
je Avstro-Ogrska kot enotna država razpadla in tako nehala obstajati.

Nemčija je vztrajala do zadnjega. Štiri leta vojne in britanska pomorska blokada
so državo popolnoma izčrpali tako, da je bila ta na začetku leta 1918 tik pred
zlomom. Začelo je primanjkovati hrane, vojaškega materiala in za boj sposobnih
ljudi. Zato je Nemčija 21. marca 1918 na zahodni fronti sprožila še zadnjo t. i.
spomladansko ofenzivo s katero je želela dokončno poraziti britanske in
francoske sile ter preprečiti prihod ameriških čet na zahodno fronto. Sprva je
ofenzivi dobro kazalo konec aprila pa se je vojna sreča obrnila. Nemcem je
enostavno zmanjkalo materiala in vojakov zaradi česar se je ofenziva ustavila.
Avgusta 1918 so zavezniki sprožili protiofenzivo t. i. stodnevno ofenzivo v
kateri so Nemce prisilili da so se umaknili iz zasedenih ozemelj, konec
septembra in v začetku avgusta je padla hindenburgova obrambna linija zadnja
obramba pred Nemčijo. V samo enem dnevu je bilo zajetih preko 100.000 nemških
vojakov ker je bil najbolj črn dan za nemško vojsko. Novica o porazu se je hitro
razširila med nemškimi oboroženimi silami, vojaki siti nesmiselne vojne so se
začeli upirati. Najprej so se uprli mornarji v pristanišču Kiel, zaradi upora je
moral odstopiti poveljnik nemške vojske Ludendorff. Upor se je nato razširil še
na civilno prebivalstvo, oblast v posameznih regijah in mestih so začeli
prevzemati revolucionarji in oborožene skupine. Posredovati je morala vojska
potem ko reda in miru ni bilo mogoče več nadzorovati. Nemška vlada je po
zaostritvi razmer na fronti in doma uvidela, da so edina možnost za nadaljnji
obstoj Nemčije mirovna pogajanja z zavezniki. Obrnila se je na ameriškega
predsednika Woodrowa Wilsona ter na njegovih štirinajst zahtev za končanje
sovražnosti, ki so bile predstavljene januarja 1918. Sprejetje teh zahtev je
bila za Nemce edina možnost, da končajo vojno in preživijo. Devetega novembra je
moral Viljem II. abdicirati, istočasno je nastala Weimarska republika.

Sedmega novembra so bili francoski vojaki v bližini vasi La Capelle priča
nenavadnemu dogodku. Pred njihovo obrambno črto se je pojavil konvoj avtomobilov
z belimi zastavami. V avtomobilih je bila nemška mirovna delegacija pod vodstvom
nemškega politika Matthiasa Erzbergerja z namenom, da se z zavezniki pogaja o
končanju vojne. Po prečkanju frontne črte se je delegacija vkrcala na poseben
vlak, ki jo je odpeljal do gozda pri Compiegne kjer je imel maršal Ferdinand
Foch, vrhovni poveljnik zavezniški sil na zahodni fronti, svojo poveljstvo.
Foch, ki je v vojni pred kratkim izgubil sina in zeta na isti dan, je nemško
delegacijo sprejel hladno in ji že takoj na začetku dal vedeti, da ne bo nobenih
pogajanj. Nemcem je posredoval 34 zahtev, ki jih morajo sprejeti v roku 72 ur,
sicer se vojna nadaljuje z nezmanjšano močjo. Ker je bilo zahtev preveč ter so
nekatera presegala pooblastila mirovne delegacije, se je ta morala posvetovati z
Berlinom. Ta je delegaciji, zaradi kritičnih razmer v Nemčiji, dal dovoljenje da
sprejme vse zavezniške zahteve. Premirje je bilo dokončno podpisano v
poveljniškem vagonu generala Focha 11. novembra 1918 ob 5:10 (uradno je bila
zabeležena ura 5:00) s pričetkom veljavnosti ob 11:00. V roku pol ure je novica
o podpisu premirju obkrožila svet, ljudje v Parizu, Londonu, New Yorku in drugih
krajih po svetu so se pognali na ulice in začeli proslavljati konec vojne.
Njihovo veselje je bilo prehitro, do konca vojne je bilo še šest krvavih ur.
Novica o podpisu premirja je do vojakov v jarkih začela prihajati počasi, vendar
tudi če je prišla zanje to ni pomenilo konca vojne. Nekateri zavezniški generali
kot je bil npr. ameriški John J. Pershing so zahtevali, da se zavezniški napad
nadaljuje do zadnje sekunde pritem pa so bili pripravljeni žrtvovati več tisoč
življenj svojih vojakov tudi če so vedeli, da bodo lahko po enajsti uri
nasprotnikovo ozemlje zasedli brez odpora. Tako so Američani v zadnjih šestih
urah vojne pri prečkanju reke Meuse utrpeli velike izgube. Velike izgube so
utrpeli tudi Britanci na severu fronte pri zavzetju belgijskega mesta Mons.
Zavezniški in nemški vojaki so tako po nepotrebnem umirali dobesedno do zadnje
sekunde pred veljavnostjo premirja. Zadnji britanski vojak, ki je padel v vojni
je bil George Edwin Ellson, padel je ob 9:30, zadnji francoski vojak Augustin
Tebuchon je padel ob 10:45, zadnji ameriški vojak, Henry Gunther, je padel
minuto pred začetkom premirja. Zadnji kanadski vojak, ki je padel v prvi
svetovni vojni je bil George Lawrence Price, v kraju Ville-sur Haine ga je ob
10:57 pred neko hišo ustrelil nemški ostrostrelec, ob 10:58 je bil mrtev.
Zadnjih šest ur vojne so vse strani skupaj utrpele 10.944 mrtvih, ranjenih in
pogrešanih od tega je bilo na zavetniški strani 2.738 mrtvih. Točno ob 11:00 so
topovi, puške in stojnice utihnile, po 1.568 krvavih dneh je bilo velike vojne
konec. Njen konec je bil prav tako nenaden in nesmiseln kot njen začetek, 1.
avgusta 1914.

Prva svetovna vojna je bila prva globalna vojna, način bojevanja in nova orožja
so povzročila, da so vojaki na fronti umirali na industrijski ravni, trpelo je
tudi civilno prebivalstvo. Na konci vojne je bilo ocenjeno, da so vojaške in
civilne izgube na obeh straneh znašale preko 37 milijonov mrtvih, ranjenih in
pogrešanih. Od tega je bilo 16 milijonov mrtvih in 20 milijonov ranjenih. Umrlo
je 10 milijonov vojakov in 7 milijonov civilistov. Antanta je izgubila 6
milijonov vojakov, centralne sile 4 milijone. Dva milijona jih je umrlo zaradi
bolezni 6 milijonov je bilo pogrešanih in so jih kasneje razglasili za mrtve. V
vojni je umrla cela generacija Evropejcev, samo v Franciji so izgube v
populaciji med 18 in 30 letom znašale 25% mrtvih in ranjenih. Francija je med
vojno izgubila 1.385.300 vojakov, po številu mrtvih je bila takoj za Rusijo, ki
izgubila med 1,7 do 2 milijona vojakov. Britanski imperij je imel preko 900.000
mrtvih in preko 2 milijona ranjenih. Nemčija je imela preko 2 milijona mrtvih,
Avstro-Ogrska 1.4 milijona, Otomansko cesarstvo 700.000 in Bolgarija 87.500. Na
vsakega mrtvega vojaka so prišli še trije do štirje ranjeni. Ko te številke
pomnožimo dobimo rezultat od nekaj nekaj tisoč do nekaj milijonov ranjenih na
posamezno državo udeleženko v vojni. V teh izgubah niso všteti tisti, ki so
zaradi ran umirali še mesece in leta po vojni. Vojna se ni dotaknila samo
vojakov na fronti ampak tudi njihovih družin in znancev, let 1918 v Franciji,
Veliki Britaniji, Nemčiji, Avstro-Ogrski ni bilo človeka ki nebi poznal nikogar,
ki ni umrl ali bil ranjen na fronti. Zaradi vojne je trpelo tudi civilno
prebivalstvo splošno pomanjkanje, lakota, aretacije, zaplembe, taborišča,
internacija in streljanje talcev so bila nekaj vsakdanjega na okupiranih
ozemljih (Belgija, Rusija, Srbija, …). Vedno bolj je začela v ospredje prihajati
večvrednost nekaterih ras nad ostalimi npr. večvrednost Nemcev nad Slovani. V
Rusiji so bili pogromi nad Židi nekaj vsakdanjega. V Otomanskemu cesarstvi je
prišlo do genocida nad Armenci, Asirci in Grki, prvega v zgodovini. V naslednjih
stotih letih je to postalo praksa.

Zaradi načina bojevanja so bile uničene celotne pokrajine, mesta in vasi. Po
vojni je bilo ocenjeno, da je v Franciji postalo neuporabnega 1.600 km² ozemlja
oz. 3,2 km širok pas, ki bi se raztezal med New Yorkom in San Franciscom. V
Franciji je bilo uničenih 410.000 objektov, topovi niso prizanesli niti
kulturnim in zgodovinskim spomenikom kot je bila npr. katedrala v Reimsu. Na
podeželju so bile zaradi topniškega ognja dobesedno izbrisane celotne vasi,
polja in gozdovi. Zaradi minskih vojen in nenehnega topniškega obstreljevanja so
bili nekateri hribi nižji tudi za 50 m. Vojna je bila tudi velik strošek,
stroški so se merili v milijardah dolarjev. Mnoge države so za vodenje vojne
morale zadolžiti, svoj dolg pa so odplačevale še dolga desetletja po koncu
vojne. Največ je za vojno porabila Nemčija preko 37,7 milijard dolarjev, sledili
sta ji Velika Britanija s 35,3 in Francija s 24,2 milijardami. Samo ZDA so v
enem letu vojne porabile 22,6 milijarde dolarjev.

Po podpisu premirja v Compiegnu, 11. novembra 1918, stare Evrope ni bilo več.
Vojna je odnesla štiri velika cesarstva: Nemško, Avstro-Ogrsko, Rusko in
Osmansko. Iz njihovih ozemelj so nastale številne nove države: Poljska,
Madžarska, Češkoslovaška, Avstrija, Kraljevina Srbov, Hrvatov in Slovencev,
Litva, Latvija, Estonija, Finska, Turčija, Gruzija, Armenija, Irak, Libanon in
Sirija. Nastanek novih držav je ustvaril probleme z nacionalnimi mejami. V
nekaterih novih državah je vladalo brezvladje v drugih se je prve svetovna vojne
spremenila v državljanske vojne in revolucije. Do sporov je prišlo tudi med
nekdanjimi zavezniki. Da bi zmagoviti zavezniki uredili napete razmere v Evropi
in svetu ter Nemčiji določili mirovne pogoje za končanje velike vojne, so v
Parizu dva meseca po podpisu premirja organizirali mirovno konferenco. Ta je
bila uradno odprta 18. januarja 1919 na francoskem zunanjem ministrstvu v
Parizu. Udeležilo so se jo delegati iz 32 držav in narodov ter številni
opazovalci in novinarji (države poraženje velike vojne na konferenco niso bile
povabljene). Zardi tako velike zastopanosti različnih narodov je konferenca
kmalu prijel vzdevek svetovna vlada, Pariz pa je takrat postal začasna
prestolnica sveta. Glavne osebnosti konference so bili ameriški predsednik
Woodrow Wilson, francoski premier Georges Clemenceau, angleški predsednik
vladeDavid Lloyd George in italijanski predsednik vlade Vittorio Orlando.
Četverici so pravili kar veliki štirje. Vsak izmed njih je bil predstavnik
države zmagovalke velike vojne ter vsak izmed njih je imel na konferenci svoje
interese kar je bilo ključno pri razvoju dogodkov med samo konferenci ter
kasneje v zgodovini. Georges Clemenceau, ki je v svojem življenju preživel že
dva uničujoči vojni z Nemčijo, je Nemčijo želel ponižati ter popolnoma uničiti
ter tako Franciji, Evropi in svetu zagotoviti, do nove vojne v Evropi nikoli več
ne bo prišlo. Podobnega mnenja je bil tudi David Lloyd George, sam je žele
Nemčijo uničiti do te mere, da Veliki Britaniji v naslednjih desetletjih nebi
bilo potrebno ponovno posredovati na evropski celini. Vittorio Orlando je imel
popolnoma druge načrte. Italiji je želel zagotoviti nova ozemlja v vzhodnem
Jadranskem morju (več kot je predvideval londonski sporazum), vendar jih na
koncu ni dobil zato se je užaljen umaknil iz konference. Glavna osebnost
konference je bil ameriški predsednik Woodrow Wilson, ki je zaradi svojih
liberalnih idej požel tudi največ navdušenja med ljudmi, tako na strani
zmagovalcev kot na strani poražencev. S svojimi idejami o samoodločbi narodov
ter neposredni demokraciji je predstavljal odmik od starega evropskega reda.
Novinarji so ga na konferenci opisovali "kot človeka, ki je na obračun prišel z
Biblijo".

Konferenca je bila zastavljena zelo optimistična, ljudje so od nje pričakovali,
da bo v Evropi vzpostavila nov odprt demokratičen red, končala veliko vojno ter
preprečila morebitne prihodnje morije. Kot odgovor na ta pričakovanja je Wilson
predlagal ustanovitev posebne organizacije, ki bo po svetu preprečevala nove
vojne (ideja je bila predstavljena že januarja 1918). Organizacijo je
poimenoval, Liga narodov. Z njegovo idejo pa se nista popolnoma strinjali
Francija in Velika Britanija, ki sta imeli lastne interese zaradi česar je na
konferenci prišlo do prvih resnih trenj med zmagovalkami velike vojne.
Trinajstega februarja 1919 je bil sprejet kompromis s katerim sta Velika
Britanija in Francija podprli ustanovitev Lige narodov čeprav sami on njeni
učinkovitost pri razreševanju bodočih sporov nista zares verjeli. ZDA nikoli
niso potrdile Lige narodov, niti niso bile njena članica zato ker se njena
ustanovna listina ni skladala z ustavo ZDA. Za Wilsona je bil to največji uspeh
ter hkrati največji poraz.

Dogovor glede Lige narodov pa je bil šele začetek. Medtem ko je v Parizu
potekala konferenca so po Evropi divjali nemiri, revolucije in brezvladje.
Nastale so tudi številne nove države, kar je pripeljalo do težav z mejami. Da bi
zavezniki rešili te težavi so ustanovili številne komisije, ki so se več mesecev
ukvarjale s tem problemom ter ga po svojih najboljših močeh poizkušale rešiti.
Te so se odločale na podlagi želj novonastalih držav, načelu samoodločbe narodov
ter liberalnih načelih. Kljub temu pa je bilo njihovo delo težavno. Evropo so
sestavljali (še vedno jo) številni narodi in kulture, ki so se skozi zgodovino
mešale zaradi česar je bilo mejo nemogoče zarisati tako, da bi bili zadovoljni
obe strani. Komisija si je zato na spornih ozemljih umislila pravice za manjšine
ter plebiscit oz. referendum s katerimi naj bi se prebivalci sami odločili na
kateri strani meje želijo živeti. Kot velik problem so se izkazali tajni
dogovori nastali pred in med samo vojno, saj so sami po sebi kršili načelo
samoodločbe. Dva izmed takih dogovor sta bila tajni londonski sporazum ter
dogovor Sykes–Picot. Prav zaradi takih dogovorov ter mešetarjenja z ozemlji
tretjih je prišlo do resnih sporov med zavezniki, mirovna konferenca pa je
začela izgubljati svojo legitimnost. Italija je na konferenci želela iztržiti
več kot je določal londonski sporazum (želela je celotno vzhodno jadransko
obalo), Wilson je temu ostro nasprotoval in prišlo je do ostrega spora, užaljeni
italijanski premije Olando je v znak protesta konferenco v naglici zapustil. Z
dogovorom Sykes – Picot (razdelitev bližnjega vzhoda med Veliko Britanijo in
Francijo) so zavezniki izigrali princa Faisla, ki so mu med vojno obljubili
lastno arabsko državo. Na konferenci ga je zastopal T. E. Lawrence. Wilson je
nasprotoval ideji, da bi Britanci in Francozi prevzeli arabske dežele, zato si
je umislil sitem mandatov v okviru lige narodov. Mandate pa je nato podelil t.
i. naprednim kolonialnim silam za čas dokler narodi v mandatih ne boji sami
sposobni voditi države. Velika Britanija je tako dobila Palestino, Jordanijo in
Irak, Francija pa Libanon in Sirijo. Zemlja so si razdelili seveda po lastnih
željah in interesih. Podoben sistem mandatov je bil uveden tudi v nekdanjih
nemških afriških kolonijah, le da so tam nekaj ozemlja dobili še Belgijci in
Portugalci. Sistem mandatov pa ni veljal za novonastale evropske države. Po
sporu z Italijo je do resnega spora med zavezniki prišlo še s peto zaveznico,
Japonsko. Ta na konferenci ni zahtevala veliko, enakost ostalim zaveznikom,
ozemlje nekdanje nemške kolonije Tsingtao z okolico, rasno enakost ter rešitev
emigracijskih težav s katerimi so se srečali japonski emigranti v tujini. Kot
odgovor, od ostalih zaveznikov, je dobila ostro nasprotovanje, ignoranco in
prezir. Ko so Japonci zagrozili, da bojo zapustili konferenco in je kazalo, da
se bo ta spremenila v farso je v zadnjem trenutku posredoval Wilson in Japonski
obljubil nekaj nekdanjih nemških kolonij na Pacifiku ter del kitajskega ozemlja.
Kitajsko je temu ostro nasprotovala saj ji seveda ni bilo všeč, da se trguje z
njenim ozemljem, vendar s tem ni dosegla nič ker na konferenci ni imela
pogajalske moči. Ob državi sta konferenco zapustili nezadovoljni ter s
sovraštvom do zahoda kar je imelo dolgoročne posledici v naslednjih dvajsetih
letih. Kitajska se je začela usmerjati vedno bolj proti komunizmu Japonska pa
proti skrajnemu militarizmu. Med številnimi delegati v Parizu se je kot
kuhinjski pomočnik znašel tudi Ho Ši Minh, bodoči vietnamski revolucionar.
Mirovni komisiji je poslal peticijo v kateri je zahteval, da Vietnam postane
samostojna država, nikoli ni dobil odgovora.

Glavno vprašanje skozi celotno mirovno konferenco je bilo, kaj storiti z
Nemčijo. Ta je skozi vojno utrpela ogromne izgube in je bila leta 1918 na robu
propada, nato pa se je po podpisu premirja zgodilo nekaj nepričakovanega. Po
dogovoru je Nemčija iz fronte, brez enega samega strela umaknila vse vojake, s
čimer se je ustvaril mit o tem, da Nemčija med vojno ni bila nikoli poražena,
mit pa je bil še dodatno podkrepljen s tem, da na nemško ozemlje ni stopil noben
zavezniški vojak. Tega so se zavezniški generali in politiki dobro zavedali zato
so odločili, da bodo Nemčijo dokončno porazili za diplomatsko mizo. Mnenja kak
to storiti so se med zavezniki razlikovala. Francozi, ki so mejili na Nemčijo in
so se bali novih vojen, so želeli Nemčijo vojaško, gospodarsko in družbeno
popolnoma uničiti. Britanci niso razmišljali tako ekstremno, želeli so uničiti
le njeno vojaško industrijo saj so v prihodnosti želeli z njo trgovati. Najbolj
so bili popustljivi Američani, Nemčijo so sicer želeli kaznovati vendar so bili
hkrati mnenja, da bi lahko prestrogi ukrepi v prihodnje pripeljali do nove
vojne. Vsi zavezniki so se strinjali, da je za začetek vojne kriva Nemčija (kar
ni popolnoma res), ta odločitev je bila povezana predvsem s stroški vojne.
Francija in Velika Britanija sta bili ob koncu vojne zelo zadolženi državi svoj
dolg pa sta želeli prevaliti na Nemčijo, glavnega krivca za začetek vojne. V
komisiji kjer so določili višino reparacij so se več mesecev kresale zahteve po
skupni višini ter deležu ki pripada posameznemu zavezniku. Številke so dosegle
neverjetne vrednosti (165 do 661 milijard dolarjev iz leta 2014), tako visoki
odškodnini je nasprotoval britanski ekonomist John Maynard Keynes, ki je bil
mnenja, da bodo zavezniki s tem nemško gospodarstvo popolnoma uničili. Na to je
opozoril Wilsona, vendar se ta za to ni menil saj je vedel, da mora Francozom in
Britancem vrniti uslugo za priznanje lige narodov. Poleg odškodnine so zavezniki
želeli tudi dele nemškega ozemlje. Francozi so od Nemčije zahtevali območje
Alzacije in Lorene, ki so ga izgubili med francosko-prusko vojno ter Posarje, ki
je nato prišlo pod petnajst letni zavezniški nadzor. Zaradi lastne varnosti so
zahtevali še Porenje vendar sta temu močno nasprotovala Wilson in Lloyd, bila
sta mnenja da bi okupacija tega dela Nemčije v prihodnje povzročila novo vojno.
Nemčija je prav tako izgubila vse kolonije, prišle so pod nadzor lige narodov.
Odpovedati se je morala tudi vojaški industriji vojska pa je lahko obdržala le
lahko oborožitev. Ko so se zavezniki dokončno dogovorili o mirovnih pogojih za
končanje vojne so konec aprila 1919 na mirovna pogajanja povabili nemško mirovno
delegacijo pod vodstvom nemškega diplomata Ulricha von Brockdorffa. Delegacijo
so posadili na vlak ter jo na poti do Pariza namenoma peljali po, od vojne
uničeni francoski pokrajini. Vendar to Nemcem ni vzelo poguma na pogajanja so se
dobro pripravili z namenom, da predstavijo svoje videnje dogodkov med vojno ter
izpogajajo boljše mirovne pogoje. Sedmega maja, so jim zavezniki na konferenci
polni generalov, politikov, diplomatov in novinarjev predstavili mirovne pogoje,
pogajanja in ugovori na zahteve niso bili možni. Nemci so na pogoje odgovorili
le s kratkim in neprepričljivim govorom. Za primer, da bi Nemci zavrnili pogoje
je general Foch pripravil več divizij, da vkorakajo v Nemčijo. Šestnajstega
junija je bil v Berlin poslan zadnji ultimat, nemška vlada ga je zavrnila in
takoj zatem odstopila. Teden dni pozneje so francoske oblasti v Parizu dobile
obvestilo, da bo nova nemška vlada sprejela vse mirovne pogoje. Novica se je
kmalu razširila, ljudje so se pognali na ulice in začeli proslavljati. Sledila
je zaključna slovesnost polna simbolike, 28. junija 1919 v dvorani zrcal v
dvorcu Versailles, kjer so Nemci in zavezniki dokončno podpisali mirovno pogodbo
s čimer je bilo prve svetovne vojne formalno konec. Ob tem dogodku je francoski
maršal Ferdinand Foch izrekel preroške besede:

Ferdinand Foch se pri svojih besedah, ki jih je izrekel ob koncu vojne ni dosti
zmotil. Kakor koli je bil versajski mirovni sporazum krivičen za Nemčijo in
koristen za preostalo Evropo zavezniki z njim niso morali doseči miru kakršnega
so želeli, kvečjemu še večji razdor. Glavna napaka zaveznikov je bila, da so
Nemčijo po vojni pustili nedotaknjeno. Ta je sicer res izgubila kakih 30%
ozemlja in 10% predvojne populacije vendar je bila kot državna in politična
tvorba še vedno tam. Njena velika prednost je bila, da za razliko od prevojnega
obdobja njene zunanje meje, predvsem na jugu in vzhodu niso nadzorovale več
svetovne velesile (Avstro-Ogrske in Ruskega cesarstva ni bilo več). Tudi
izplačilo reparacij ni potekalo po načrtih. Nemčija je bila po vojni gospodarsko
uničena poleg tega jo je pestila hiperinflacija in zaveznikom ni bila sposobna
odplačevati odškodnine, ki so jo ti določili na mirovni konferenci. Zato so ti
skozi dvajseta leta znesek odškodnine neprestano nižali, Francija pa je kot
odgovor na nemško neplačevanje v letih 1923 do 1925 celo okupirala Porurje. V
dvajsetih letih prejšnjega stoletja se je tako znesek iz 132 milijard zlatih
mark znižal na 112 milijard. Leta 1929 je v New Yorku prišlo do zloma borze in
gospodarske krize, ki je s časovnim zamikom dosegla tudi Nemčijo. Ta je leta
1931 zaradi gospodarske krize za eno leta nehala plačevati odškodnino leta 1932
pa je s plačevanjem popolnoma prenehala kar je bilo povezano tudi z vzponom
nacistov na oblast. Med letoma 1919 in 1932 je Nemčija plačala le 21 milijard
zlatih mark kar je bilo 15% začetnega zneska. Lahko bi rekli, da se je Nemčija
zaradi zavezniškega popuščanja izognila večjemu delu kazni.

Veliko večji problem je bilo povojno nezadovoljstvo ter politične in družbene
spremembe ki so se začele širiti po vojni. Leta 1922 so v Italiji, v vse
splošnem strahu pred komunisti, na oblast prišli fašisti pod vodstvom Benita
Mussolinija. Ta je z idejo o velikem italijanskem imperiju prišel v spor s
sosednjimi državami ter se zapletel v kolonialne vojne v Afriki. Leta 1923 se je
v Rusiji končala državljanska vojna, ki je državo v petih letih popolnoma
uničila. Leto dni pozneje, 1924, po smrti Lenina je na oblast v novi Sovjetski
zvezi prišel Josip Stalin, eden izmed treh velikih diktatorjev dvajsetega
stoletja. Med svojim vladanjem je dal pobiti več milijonov Rusov hkrati pa je
bil največji nasprotnik fašizma in nacizma. Leta 1929 je v ZDA izbruhnila velika
gospodarska kriza, ki je s časovnim zamikom dosegla tudi Evropo. Najbolj je
prizadela Nemčijo, ki se je z gospodarskimi težavami ukvarjala že pred veliko
krizo. Zaradi revščine, pomanjkanja in vsesplošnega nezadovoljstva ljudi so leta
1933 na oblast prišli nacisti pod vodstvom Adolfa Hitlerja. Ti so v naslednjih
sedmih letih s svojimi izkrivljenimi idejami o arijski rasi ter tisočletnem
Tretjem rajhu postali glavni krivci za zaostrovanje razmer v Evropi.
Italijansko-abesinska vojna, okupacija Albanije, španska državljanska vojna,
priključitev Avstrije k Tretjemu rajhu, češkoslovaška kriza ter neprestano
kršenje mednarodnih pravil in dogovorov so glavni dogodki, ki so v Evropi
predstavljali uvod v drugo svetovno vojno. Podobno kot nacisti v Evropi so bili
Japonci v Aziji. Japonci so po prvi svetovni vojni, čeprav so bili na zmagoviti
strani, ostali prezrti. Zavezniška ignoranca in mednarodno ponižanje male
azijske vzhajajoče velesile je v Japoncih vzbudila sovraštvo, do zahodnega
sveta. Namesto zmerne je v dvajsetih in tridesetih letih začela v japonski
politiki prevladovati militaristična struja, ki je še bolj kot po navadi
poudarjala načelo, da Azija pripada Japonski. V želji po novih ozemlji in
surovinah se je leta 1937 spustila v drugo kitajsko-japonsko vojno vedno bolj
agresivna pa je postajala tudi do britanskih, nizozemskih, francoskih in
ameriških posesti v Aziji in Pacifiku s čimer je prišla v spor z glavnimi
svetovnimi velesilami (Velika Britanija, ZDA). Stopnjevanje napetosti v Evropi
in Aziji je leta 1939 pripeljalo, do nemškega napada na Poljsko in začetka druge
svetovne vojne v Evropi, decembra 1941 z napadom japonske na ameriško oporišče
Pearl Harbor pa še do začetka druge svetovne vojne v Aziji in na Pacifiku.

Ob začetku druge svetovne vojne je prva svetovna vojna postala bolj ali manj
pozabljena. Trditev, da so za začetek druge svetovne vojne krive nerešene zadeve
iz prve svetovne vojne ne drži popolnoma. Lahko bi rekli, da so dogodki ob koncu
prve vojne predstavljali le temelje za vso nadaljnjo dogajanje. Versajska
mirovna pogodba, ki naj bi v Evropi zagotovila večni mir res ni bila popolna in
tega so politiki dobro zavedali. Je pa bila sestavljena na kar najboljši možni
način, ki je ustrezal liberalnim idejam tistega časa. Res je povzročila kar
nekaj krivic poražencem in manjšinam vendar te krivice same po sebi niso bile
tako velike, da bi vplivale na globalno dogajanje v Evropi in po svetu. Celo
nasprotno, zavezniki so z mirovno pogodbo želeli vzpostaviti red, ki je nastal v
po vojnem upostošenju, na žalost jim ni uspelo. Dosti večji vpliv na poti k
drugi svetovni vojni so imeli dogodki, ki so se zvrstili skozi dvajseta in
trideseta leta prejšnjega stoletja: hiperinflacija, revščina in pomanjkanje,
gospodarska kriza ter vzpon fašizma in nacizma. Med letoma 1919 in 1939 se je
tako zvrstilo enostavno preveč zgodovine, da bi lahko rekli, da sta vojni
neposredno povezani, morda pa tudi ne. Leta 1966 umrli poljski pesnik Stanisław
Jerzy Lec je zapisal:



https://sl.wikipedia.org/wiki/Zgodovina_Slovenije

Zgodovina Slovenije je zgodovina vseh prebivalcev na ozemlju današnje Republike
Slovenije in v njeni neposredni soseščini od prazgodovine do danes, čeprav se
ime Slovenija v pomenu, ki je približno enak današnjemu, pojavi šele leta 1834 v
knjigi ruskega zgodovinarja Jurija Venelina Starodavni in današnji Slovenci,
deset let kasneje pa še v pesmi Koseskega in se Slovenija kot politična enota
prvič konstituira po letu 1945, kot samostojna država pa šele 1991.

Najstarejši dokaz človeškega bivanja na današnjem slovenskem ozemlju sta dve
kamniti orodji iz Jame v Lozi pri Orehku, stari okoli 250.000 let. Iz obdobja
würmske ledene dobe, ko so na ozemlju Slovenije živeli neandertalci, je
najpomembnejša najdba piščalke iz Divjih bab v bližini vasi Šebrelje na
Idrijsko-Cerkljanskem. V mlajši kameni dobi in bakreni dobi so se prebivalci že
ukvarjali z živinorejo in poljedelstvom. Na prehodu iz bronaste v železno dobo
je obstajala kultura žarnih grobišč. Za halštatsko obdobje so značilne utrjene
naselbine na vzpetinah, imenovane gradišča, in lepo izdelani železni predmeti
(npr. situle) in orožje (Most na Soči, Vače, Rifnik, Šentvid pri Stični).
Njihovi prebivalci etnično niso določljivi.

V 4. in 3. stoletju pr. n. št. so ozemlje današnje Slovenije zasedla plemena
Keltov, ki so tu ustanovili prvo državno tvorbo imenovano Noriško kraljestvo. Na
Gorenjskem in v delu Štajerske so živeli Tavriski, Karni so se naselili na
severozahodu, Noričani na severu, Japodi na Dolenjskem in delno na Notranjskem,
Latobiki na Dolenjskem in Posavju, ter Histri v Istri. Ta ljudstva so razvojno
in gospodarsko zaostajala za Rimljani. Ukvarjala so se predvsem s poljedelstvom,
živinorejo in pastirstvom. Iz tega časa izvirajo imena mnogih današnjih krajev
(Bohinj, Tuhinj) in rek (Sava, Savinja, Drava).

Današnje slovensko ozemlje je imelo za Rimljane velik strateški pomen. Rimski
prodor na ozemlje današnje Slovenije se je začel po ustanovitvi Akvileje (181
pr. n. št.). V drugi polovici 2. stoletja so Rimljani v istrskih vojnah
podjarmili Histre, Tavriske (129 pr. n. št.) in Karne (115 pr. n. št.). Nato je
Oktavijan v letih 35-33 pr. n. št. mejo premaknili vse do Donave in okoli 16 pr.
n. št. mirno priključil zavezniško Noriško kraljestvo. Zasedena področja so
Rimljani vključili v provincialno organizacijo: zahodna Slovenija do Atransa z
Istro je bila vključena v 10. regijo Italije (Regio X), vzhodni del in Dolenjska
sta bila vključena v provinco Panonijo, alpski prostor in Posavje sta bila sredi
1. stoletja vključena v provinco Norik. Nastajati so začela mesta Emona (danes
Ljubljana), Celeia (danes Celje), Poetovio (danes Ptuj), in Neviodunum (danes
Drnovo), ki so jih naseljevali priseljenci iz Italije in romanizirani
staroselci. Zgrajen je bil cestni sistem z glavno osjo
Akvileja-Emona-Celeia-Poetovio-Carnuntum (Petronell ob Donavi).

Današnji slovenski prostor je bil opustošen med markomanskimi vojnami. Vdor
Markomanov, Jazigov in drugih germanskih plemen ter kuga sta prizadela
prebivalstvo, tako da se je na ta prostor priselilo mnogo Germanov in
pripadnikov nižjih slojev z vzhoda cesarstva. Na začetku vojne so Rimljani
zgradili obrambni sistem (praetentura Italiae et Alpium), ki je ščitil vzhodno
mejo province Italije. Med markomanskimi vojnami sta napravila kariero tudi dve
najvidnejši osebi s tega ozemlja v rimski dobi: Mark Valerij Maksimijan, general
in senator, ki je zapustil napise od Numidije do Leugaricia (danes Trenčin na
Slovaškem - od Donave najsevernejši rimski napis) in Tit Varij Klemens, vitez
(morda tudi senator), ki je kasneje bil cesarski tajnik in član cesarjevega
sveta Marka Avrelija.

Prve organizirane krščanske cerkve so nastale proti koncu 3. stoletja; v 4., 5.
in 6. stoletju so se oblikovale škofije, ki so sodile pod oblast metropolije v
Akvileji. Zaradi obrambe meje Italije je v 3. stoletju na kraškem robu nastal
utrdbeni sistem Claustra Alpium Iuliarum. V 5. in 6. stoletju je začela rimska
oblast na ozemlju Slovenije slabeti zaradi vdorov germanskih plemen, ki so se
premikala proti Italiji; domače prebivalstvo se je iz mest začelo seliti v
višinska zatočišča. Sredi 5. stoletja so prek Slovenije v Italijo vdrli Huni in
opustošili vrsto mest na poti, ob koncu 5. stoletja pa so Vzhodni Goti
(Ostrogoti) zasedli Italijo in do 536 so bili v njihovo Italsko kraljestvo
vključeni tudi Norik, Dalmacija in Panonija.

V 6. stoletju so se na širšem ozemlju vzhodnih Alp naselili Slovani. Prvi
slovanski naselitveni sunek je datiran okoli leta 550, potekal pa je iz smeri
današnje Moravske. Drugi slovanski sunek je prišel po odhodu Langobardov z
današnjega slovenskega ozemlja v Italijo leta 568. V izpraznjeni prostor so se
začeli naseljevati Avari in Slovani.

Prostor, ki so ga poselili Slovani, so naseljevali tudi ostanki romaniziranih
staroselcev, ki so deloma še ohranili krščanstvo. Naselitev Slovanov v Vzhodne
Alpe potrjujejo propadi škofij v vzhodnoalpskem prostoru v drugi polovici 6.
stoletja, sprememba poselitve in materialne kulture, predvsem pa uveljavitev
novega, slovanskega govora. Meja z Bavarci se je že takrat začasno ustalila na
vzhodnem Tirolskem, v 8. stoletju pa se je na robu Furlanske nižine in v Istri
na kraškem robu ustalila meja z Langobardi.

Slovani v Vzhodnih Alpah so bili, tako kot Slovani v Panoniji, podrejeni oblasti
avarskih kaganov. Avarski davčni pritiski in nasilje nad podrejenimi Slovani so
nekje med leti 622 in 626 sprožili obsežen slovanski upor pod Samovim vodstvom,
ki je obsegal področja na današnjem Češkem in Moravskem, verjetno pa tudi že v
Vzhodnih Alpah. Samova vstaja in avarski poraz pred Konstantinoplom sta vsekakor
tako hudo omajala avarsko vojaško moč, da so se jim v širokem loku od Sudetov do
južne Rusije uprla številna slovanska plemena in se začasno otresla njihove
oblasti. Zdi se, da je bila Samova plemenska zveza delno že razslojena družba,
saj Fredegarjeva kronika, ki opisuje tedanje dogodke, ločuje med
izrazi »Vendi« in »Slovani«, pri čemer naj bi bili »Vendi« le tisti Slovani, ki
so Avarom služili kot pomožna vojska.

Samovi plemenski zvezi se je pridružil tudi velik del vzhodnoalpskih Slovanov
pod vodstvom kneza Valuka. Kdaj točno so se pridružili svojim severnim
slovanskim sosedom, ni jasno. Vsekakor so leta 630 v pohodih zoper Samovo
kraljestvo sodelovali tudi Langobardi, ki pa so tedaj mejili le na vzhodnoalpske
Slovane, in tem so že med leti 623-626 iztrgali iz rok področje v Kanalski
dolini. Po drugi strani pa so že leta 628 vzhodnoalpski Slovani proti Bavarcem
dosegali tako odlične uspehe, da so dosegli ustalitev svoje zahodne meje, kar
dokazuje, da so bile v igri širše povezave med Slovani in ne zgolj vojne
lokalnih plemen na delu Vzhodnih Alp. To dokazuje vsaj povezovanje
vzhodnoalpskih plemen in nastanek politične skupnosti, ki kasneje nosi ime
Karantanija, če ne že Samove plemenske zveze na tem področju. Čeprav so Valukovi
Slovani v vzhodnih Alpah nedvomno vsaj od leta 630 pripadali Samovi plemenski
zvezi, pa ni nujno, da so ji pripadali tudi Slovani južno od Alp na področju
današnje Slovenije, saj je bilo to področje prehodnih vplivov med Langobardi,
Avari in Slovani. Samo je vladal do leta 658, po njegovi smrti pa se je zveza
plemen od Labe pa morda celo do Jadrana hitro razkrojila.

Po propadu Samove plemenske zveze leta 658 je »krajina Slovanov« s središčem na
Krnskem gradu severno od današnjega Celovca, ki se je že začela imenovati
Karantanija, ohranila neodvisnost. Ko so Karantanci okoli leta 743 Bavarce
zaprosili za pomoč v obrambi pred Avari, so morali priznati njihovo nadoblast,
ter jim za talca poslali sina kneza Boruta, Gorazda, in knezovega nečaka
Hotimira, ki so ju Bavarci pokristjanili. Z vladanjem kneza Hotimira leta 751 se
je začelo pokristjanjevanje Karantancev, kar je sprožilo tri neuspele upore. Po
porazu bavarskega kneza Tasila III. leta 788, je bila v frankovsko državo Karla
Velikega skupaj z Bavarsko vključena tudi Karantanija. Ko je knez slavonskih
Slovanov Ljudevit Posavski leta 819 zaradi nezadovoljstva s frankovskim
furlanskim mejnim grofom začel upor, so se mu leta 820 priključili tudi
Karantanci, a so bili še istega leta poraženi. Po zadušitvi tega upora so Franki
leta 828 reorganizirali upravo in najkasneje tedaj so po večinskem mnenju
zgodovinske stroke domače slovanske kneze zamenjali frankovski grofje. Iz časa
Karantanije pa se je vse do leta 1414 ohranil poseben obred ustoličevanja
koroških vojvod, ki je potekal v slovenskem jeziku. Kljub postopni integraciji
Karantanije v frankovski politični okvir in njenemu kasnejšemu razpadu na
posamezne dežele, se je na vsem njenem ozemlju ohranilo tudi slovensko govoreče
plemstvo, o čemer pričajo t. i. slovenske fevdne prisege iz 17. stoletja.

Karniolo omenja že v 8. stoletju langobardski kronist Pavel Diakon, ki za deželo
uporabi oznako " Carniola, patria Sclavorum ". Med zgodovinarji in arheologi
prevladuje mnenje, da se je na območju osrednje Slovenije, v zgornjem Posavju,
na prehodu iz 8. v 9. stoletje razvila slovanska plemenska kneževina Karniola,
katere središče je bilo v Carniumu (današnjem Kranju). Leta 795 je izpričan
edini domnevni knez Vojnomir. Karniola je bila ob koncu 8. stoletja vključena v
frankovsko Furlansko marko, vendar je svojo plemensko ureditev ohranila do leta
828, ko so jo Franki po neuspešnem uporu panonskega slovanskega kneza Ljudevita
Posavskega spremenili v mejno grofijo.

Langobardski kronist Pavel Diakon opisuje tudi prihod Slovanov na današnje
ozemlje Primorske. V svojem znamenitem delu " Historia Langobardorum "
(Zgodovina Langobardov), kjer je opisana zgodovina Langobardov od začetkov leta
560 do konca leta 740, Pavel Diakon omenja med drugim tudi bitko med Langobardi
in slovanskimi bojevniki leta 670 ob reki Nadiži:

Med najstarejšimi viri, ki omenjajo prisotnost Slovanov na današnjem ozemlju
Primorske je listina rižanskega zbora. To je naziv zapisnika rižanskega zbora,
ki se je odvijal najverjetneje leta 804, v kraju Rižana blizu Kopra. Rižanski
zbor je sklical gradeški patriarh Fortunat. Udeležili so se ga predstavniki
istrskih mest in kaštelov, predsedovali pa so mu trije cesarjevi odposlanci. V
njej je, med drugim, zapisana obveza vojvode Janeza, ki je predstavljal tedanjo
frankovsko oblast nad deželo, da bo Slovane, ki so se nastanili v okolico mest,
pregnal v tiste kraje, v katerih mestom ne bodo povzročali škode na poljih in v
gozdovih.

Po neuspešnem bolgarskem prodoru v Panonijo in njeni ponovni osvojitvi je kralj
Ludvik Nemški okoli leta 840 Panonijo podelil v fevd beguncu z Moravske Pribini.
Leta 847 je bil Pribina imenovan za grofa in ozemlje Spodnje Panonije je postalo
njegova last. Sedež oblasti je bil v Blatenskem kostelu na današnjem Madžarskem.
Leta 861 je Pribino nasledil sin Kocelj in se iztrgal frankovskemu vplivu.
Kocelj je podpiral slovanski misijon svetega Cirila in svetega Metoda in oviral
delovanje salzburških misijonarjev. Vendar je bil okoli leta 876 odstranjen, kar
je končalo kratko obdobje samostojnosti spodnjepanonske slovanske kneževine.
Ozemlje je bilo ponovno vključeno v Vzhodno marko. V času vlade Arnulfa
Koroškega je Koroška postala središče Vzhodne marke in dobila precejšnjo
samostojnost znotraj cesarstva. Na slovenskem ozemlju se je krepila
fevdalizacija, a proces je zaustavil prodor Madžarov ob koncu 9. stoletja.

Po porazu Bavarcev v bitki z Madžari pri današnji Bratislavi leta 907 je namreč
ozemlje osrednje Slovenije za približno po stoletja padlo pod madžarsko oblast.
Fevdalni sistem se je tako izoblikoval šele po porazu Madžarov pri Augsburgu
leta 955 in ponovni vključitvi tega ozemlja v cesarstvo, v 10. in 11. stoletju.

Po novi osvojitvi je bila spremenjena tudi upravna organizacija, ki je temeljila
na mejnih grofijah (markah oz. krajinah). Cesar Oton II. je Koroški, ki je leta
976 postala vojvodina, podredil sosednje mejne grofije: Karantansko marko,
Podravsko in Savinjsko marko, Kranjsko, Istrsko marko in Furlansko ter Veronsko
marko. Ta polsamostojna tvorba je obstajala do začetka 11. stoletja, ko so se
začele oblikovati dežele. V tem obdobju se je utrdil fevdalni sistem, naselile
so se pomembne plemiške rodbine, nastali so prvi gradovi okrepila se je
kolonizacija in uveljavil se je hubni sistem delitve obdelovalne zemlje. Iz tega
časa izvirajo tudi Brižinski spomeniki.

Iz mejnih krajin in iz nekaterih zaključenih ozemelj, ki so jih obvladovale
velike plemiške družine, so se v visokem srednjem veku na Slovenskem
izoblikovale zgodovinske dežele Štajerska, Koroška, Kranjska, Goriška, Trst in
Istra, vključene v Sveto rimsko cesarstvo.

Potem ko so leta 1246 izumrli avstrijski vojvode Babenberžani in leta 1269
kranjski in koroški Spanheimi se je na prostoru Slovenije uveljavil češki kralj
Otokar II. Přemysl, ki je leta 1260 ogrskemu kralju Beli IV. iztrgal Štajersko
in leta 1269 zasedel Kranjsko in Koroško. Ker je že od leta 1254 s svojih rokah
imel Avstrijo in je leta 1272 postal še furlanski generalni kapitan, je
obvladoval ozemlja od Češke do Jadranskega morja. Vendar cesar Rudolf I.
Habsburški teh pridobitev ni priznal in je začel vojno, ki se je končala z
Otokarjevim porazom leta 1278. Rudolf je leta 1282 sinovoma Albrehtu in Rudolfu
dal v fevd Avstrijo in Štajersko, Koroško in Kranjsko pa je dobila majnhardinska
(tirolska) veja Goriških grofov. Ko je leta 1335 izumrla tudi ta velika rodbina,
so Habsburžani pridobili še Kranjsko in Koroško, leta 1374 pa so po drugi veji
Goriških podedovali še istrsko Pazinsko grofijo in Slovensko marko. Naposled so
leta 1382 pridobili še Trst in s tem izhod na Jadransko morje.

Oblast Habsburžanov pa je začasno ogrozil vzpon domače rodbine, Celjskih grofov.
Ta se je začel v drugi tretjini 14. stoletja: leta 1333 so dedovali po
Vovbržanih, leta 1341 dobili grofovski naslov, povezava s cesarjem Sigismundom
Luksemburškim pa jim je omogočila, da so se njihove posesti razširile še na
Ogrsko in Hrvaško. Sigismund jih je leta 1436 povišal v državne kneze, kar je
omogočilo razvoj posebne dežele, Celjske kneževine. Povišanje pa je sprožilo
tudi vojno s Habsburžani, ki se je leta 1443 končala s poravnavo med Friderikom
II. Celjskim in Friderikom III. Habsburškim. S poravnavo sta družini sklenili
pogodbo o dedovanju, ki pa so jo po smrti zadnjega Celjana Ulrika II. leta 1456
Habsburžani morali ubraniti v vojni za celjsko dediščino. (do leta 1460).

Leta 1461 se je Friderik III. zaradi dediščine ogrske krone zapletel v vojno z
ogrskim kraljem Matijo Korvinom in s svojim bratom Albrehtom, ki je zahteval del
avstrijske dediščine. Spopadi, ki so v glavnem potekali v Spodnji Avstriji, so
zajeli tudi Štajersko, v njih pa so cesarju precej pomagale notranjeavstrijske
čete. Končali so se z Albrehtovo smrtjo brez potomcev leta 1463. Toda leta 1469
je Štajersko, predvsem Spodnjo, močno prizadela fajda plemstva in najemniških
čet z vladarjem. Tudi te spopade je spodbudil ogrski kralj. Končala se je z
usmrtitvijo najemniškega poveljnika Andreja Baumkircherja leta 1471. Po letu
1479 se je zaradi imenovanja salzburškega nadškofa Friderik III. znova zapletel
v dolgotrajno vojno z Matijo Korvinom. Korvin je bil uspešen in njegove čete so
zasedle večino Štajerske, Kranjske, Reko in vojvodino Avstrijo ter leta 1485
vkorakale na Dunaj. Oblast nad temi deželami so Habsburžani znova dobili šele po
njegovi smrti, ko je ozemlja zasedel Maksimilijan I. Habsburški.

Konec srednjega veka, v 15. in 16. stoletju, so dogajanja na tem območju
zaznamovali turški vpadi. Nezadovoljstvo s preslabo fevdalno obrambo zoper Turke
in uvajanje novih, predvsem naturalnih davkov in tlake, so tudi na Slovenskem
povzročili kmečke upore. Največji je 1515 zajel skoraj vse slovensko ozemlje.
Leta 1572/73 so se v skupnem uporu povezali slovenski in hrvaški kmetje. Upori
so se s krvavimi porazi nadaljevali vse do prve polovice 18. stoletja.

Sredi 16. stoletja se je na Slovenskem razmahnila reformacija pretežno
luteranske smeri in postavila temelje slovenskega knjižnega jezika in s tem
oblikovanja slovenske jezikovne skupnosti. Primož Trubar je leta 1550 izdal prvi
knjigi v slovenskem jeziku, Abecednik in Katekizem. Protestanti so izdali še
okoli 50 drugih knjig v slovenščini, med drugim je Adam Bohorič napisal prvo
slovensko slovnico (Articae Horulae (1584)), leta 1584 pa je Jurij Dalmatin
izdal prevod celotnega Svetega pisma.

V začetku 17. stoletja sta knežji absolutizem in katoliška cerkev v procesu
Protireformacije in katoliške prenove zatrli protestantizem in za dolgo časa
zavrli književnost v slovenskem jeziku.

V času vladanja Marije Terezije in njenega sina, cesarja Jožefa II. (1765-1790),
ko je bila med drugim uvedena tudi splošna šolska obveznost in vpeljano osnovno
šolstvo v slovenskem jeziku (1774), se je s kulturno jezikovno akcijo slovenskih
izobražencev začenjalo oblikovanje ideje o obstoju posebnega slovenskega naroda.
Oba vladarja sta izvedla še številne druge reforme, vendar je moral Jožef II.
nekatere najbolj radikalne razveljaviti še pred svojo smrtjo. Med pomembnejšimi
ukrepi, ki so se obdržali, sta nevoljniški patent, ki je podložnik podelil
osebno svobodo in tolerančni patent, ki je znova dovolil naselitev Judov in
protestantov. Jožefa II. je kratko nasledil njegov brat, zmerni reformist
Leopold II. (1790-92), tega pa sin konservativni Franc II.

Ob koncu 18. stoletja so slovenske dežele dosegli spopadi francoskih
revolucionarnih vojn. Leta 1797, ob koncu vojne prve koalicije, so francoske
čete za kratek čas zasedle dele današnjega slovenskega ozemlja.

Po podpisu campoformijskega miru pa je celotno slovensko etnično ozemlje prišlo
v okvir Habsburške monarhije, saj so Habsburžani v zameno za Lombardijo in
Avstrijsko Nizozemsko dobili nekdanjo beneško Istro in Benečijo.

Toda že po porazu v vojni tretje koalicije in podpisu bratislavskega miru (1805)
je monarhija izgubila obe pokrajini, ki sta pripadli francoskemu Italijanskemu
kraljestvu.

Po novem porazu Avstrijskega cesarstva leta 1809 je Napoleon s schönbrunnskim
mirom od habsburške monarhije odtrgal jugozahodne slovenske dežele (do Save) in
na ozemlju zahodne Koroške, Kranjske, Goriške, Trsta, Istre, Dalmacije in
Hrvaške južno od Save ustanovil Ilirske province (1809-1813) z glavnim mestom v
Ljubljani. Province so bile popolnoma odvisne od Francije, čeprav niso bile njen
sestavni del. Motivi za njihovo ustanovitev so bili predvsem strateški in
gospodarski (kopenska povezava z Osmanskim imperijem, blokada avstrijskega
dostopa do Sredozemlja). Kratkotrajna francoska vladavina je spremenila davke,
uvedla reforme prava (Code Napoleon) in izboljšala položaj slovenščine v šolah,
fevdalizma pa ni odpravila, čeprav je to načrtovala.

Izboljšan položaj slovenščine in nekateri drugi vplivi francoske zasedbe
približno polovice današnje Slovenije, pa tudi vplivi idej francoske revolucije
so še pospešili oblikovanje zavesti o obstoju posebnega slovenskega naroda.
Anton Tomaž Linhart v zgodovinopisju, Jernej Kopitar v jezikoslovju in nekateri
drugi so pripomogli k uveljavljanju predstave o etnični enotnosti slovanskih
prebivalcev Kranjske, južnega dela Štajerske, Koroške, Goriške in dela Istre ter
tržaškega zaledja. Vendar je bilo takšno prepričanje značilno predvsem za del
izobražencev, med širšim slojem pa je francoska zasedba ostala v spominu
predvsem po visokih davkih in slabi gospodarski situaciji, ki je bila posledica
nenehnih vojn.

V 30. in 40. letih 19. stoletja so slovensko govoreče izobraženske elite z
redkimi izjemami zavrnile ideologijo ilirizma, ki je predvidevala nastanek
južnoslovanskega (ilirskega) naroda in skupnega knjižnega jezika. Prepričanje o
posebni slovenski identiteti je izviralo predvsem iz verjetja v obstoj slovenske
jezikovne skupnosti, ki je bila utemeljena na književni tradiciji iz časa
delovanja slovenskih protestantov v 16. stoletju, ter na tedanji živahni
slovstveni dejavnosti. Vrednost slovenskega jezika je dvignilo zlasti delovanje
pesnika Franceta Prešerna, ki je dokazal, da je slovenščina primerna tudi za
visoko kulturo. Poleg tega je individualnost slovenščine dokazovala tedanja
slavistika (Jernej Kopitar, Pavel Jozef Šafárik). Ker je tedaj veljalo, da so
jezikovne skupnosti enake narodom, se je med izobraženci vse bolj širilo
prepričanje o obstoju posebnega naroda, Slovencev.

V predmarčni dobi se je nadaljevala modernizacija vasi in začela prva
industrializacija. Velika pričakovanja je vzbudila zlasti gradnja Južne
železnice, ki je povezovala Dunaj in Trst ter je potekala čez slovenske dežele.

V evropski pomladi narodov, marca in aprila 1848 je nastal prvi slovenski
politični program imenovan »Zedinjena Slovenija«, ki je zahteval združitev vseh
dežel, naseljenih s Slovenci, v eno deželo Slovenijo.

Leta 1867 so slovenski poslanci na deželnih volitvah na Kranjskem že dobili
večino. Tega leta je z razdelitvijo države na ogrsko in avstrijsko polovico
nastala Avstro-Ogrska. Večji del današnjega slovenskega ozemlja je ostal v
avstrijskem delu monarhije, le Prekmurje je ostalo v ogrskem delu. Že leta 1866,
po izgubljeni vojni z Italijo in Prusijo pa je Italija dobila Benečijo; Beneški
Slovenci so tako prišli pod Italijo, kar je potrdil formalni plebiscit.

Slovenska politična gibanja v tem času je zaznamoval najprej skupni narodnostni
boj vseh Slovencev (obdobje slogaštva), kasneje pa so se vse poglabljala
politična razhajanja, zlasti v 80. in 90. letih 19. stoletja, ki je obdobje
kulturnega boja med katoliško in liberalno strujo meščanskih politikov. V
začetku 20. stoletja se uveljavljajo tudi socialdemokratska politična združenja,
ki so jih vodili razumniki, sodelavce pa iskali med vse številčnejšim
delavstvom. Predvsem v začetku 20. stoletja so se precej okrepila prizadevanja
za državnopravno in tudi kulturno povezovanje z Južnimi Slovani, predvsem s
Hrvati. Zamisel o trialistični preureditvi Avstro-Ogrske, s katero bi Slovenci
in Hrvati v monarhiji dobili posebno državno enoto je imela pristaše v
katoliškem in liberalnem taboru[navedi vir], med izobraženci so se mnogi
zavzemali za tesno kulturno in jezikovno povezovanje in celo za opustitev
slovenskega jezika (neoilirizem).

Med prvo svetovno vojno, ki je Slovenijo hudo prizadela zlasti s krvavo soško
fronto in s politiko velesil, ki je grozila z razkosanjem slovenskega ozemlja
med več držav (londonski sporazum, 1915), so Slovenci že poskušali urediti svoj
narodni položaj v skupni državni enoti s Hrvati in Srbi v habsburški monarhiji.
Zahtevo, znano kot majniško deklaracijo, so podali slovenski, hrvaški in srbski
poslanci v dunajskem parlamentu spomladi 1917. Vladajoči krogi habsburške
monarhije so zahtevo sprva zavrnili, poznejše pobude vlade za federalizacijo
monarhije (npr. oktobrski manifest cesarja Karla) pa je zavrnila večina
slovenskih politikov, ki se je že nagibala k neodvisnosti. Ohranitev reformirane
države je najdlje zagovarjal nekdanji načelnik Slovenske ljudske stranke in
zadnji kranjski deželni glavar, Ivan Šusteršič, ki pa je imel le malo pristašev
in vpliva.

Po porazu Avstro-Ogrske in centralnih sil sta hrvaški sabor v Zagrebu in ljudski
shod v Ljubljani 29. oktobra 1918 razglasila narodno osvoboditev in ustanovitev
samostojne Države Slovencev, Hrvatov in Srbov s središčem v Zagrebu.

Major Rudolf Maister je 1.11.1918 v vojašnici 26. strelskega polka v Melju pred
mestnim poveljnikom podpolkovnikom Antonom Holikom razglasil Maribor in Spodnjo
Štajersko za posest Države SHS in s prevzemom vojaškega poveljstva nad Mariborom
in vso Spodnjo Štajersko zagotovil pripadnost Spodnje Štajerske Sloveniji.

Nevarnost s strani Italije, ki je na podlagi londonskega sporazuma iz leta 1915
zasedla Primorsko in Istro ter dele Dalmacije, nedefinirane meje, odsotnost
mednarodnega priznanja in pritisk[dvomljivo — glej pogovorno stran] Srbov po
združitvi v skupno državo, sta povzročila 1. decembra 1918 združitev Države SHS
s Kraljevino Srbijo v Kraljevino Srbov, Hrvatov in Slovencev, ki se je od 3.
oktobra 1929 imenovala Kraljevina Jugoslavija.

Po izgubljenem koroškem plebiscitu leta 1920 je južna Koroška pripadla Avstriji.

Po podpisu rapalske pogodbe (1920) je bila urejena meja z Italijo, ki je dobila
celotno zahodno Slovenijo.

Slovenija se je gospodarsko in kulturno dobro razvijala. V njenem političnem
življenju pa je do uvedbe šestojanuarske diktature (1929) vladal hud boj med
Slovensko ljudsko stranko in liberalno Jugoslovansko demokratsko stranko.

Ko so k trojnemu paktu leta 1940 pristopile tudi Madžarska, Bolgarija in
Romunija, je močno povečal pritisk na Jugoslavijo, da bi tudi pristopila, za kar
si je prizadeval Hitler, ki si je pred napadom na SZ želel zaščiti južni bok.
Tako je prišlo 25. marca 1941 do podpisa pogodbe Kraljevine Jugoslavije z
Nemčijo, čemur je dva dni kasneje, 27. marca, sledil puč, ki ga je vodil
letalski general Dušan Simović. Regent knez Pavel je bil odstavljen in oblast je
bila dodeljena mlademu Petru. Začasno vodenje vlade je prevzel general Simović.
Hitlerju se tako Jugoslavija ni zdela več zanesljiva in tako so Nemci in
zavezniki 6. aprila 1941 po načrtu Marita in brez vojne napovedi napadli
Kraljevino Jugoslavijo. Napad se je začel z bombardiranjem Beograda, pri čemer
je bilo ubitih 20.000 ljudi. Odpor jugoslovanske kraljeve vojske je bil zgolj
simboličen, saj so zaradi počasne mobilizacije uspeli zbrati le polovico
nabornikov in tudi vojaška oprema in doktrina Srbije iz balkanskih vojn in prve
svetovne vojne sta bili zastareli. Tako so nemške čete 10. aprila že dosegle
Zagreb in 12. aprila Beograd. Italijanska vojska je svoj napad začela šele 11.
aprila, ko se je vključila tudi Madžarska. Tedaj je bila nemška vojska že v
Karlovcu. Italijanska vojska se je razcepila na dva dela: del je prodiral proti
in Ljubljani in naprej preko Kočevja, drugi del pa je prodiral preko Dalmacije.
Nemška vojska je vdrla tudi iz Bolgarije in z mobiliziranimi enotami zlahka
preprečila umik Jugoslovanske vojske na solunsko fronto.

Kmalu po napadu je nastal slovenski Narodni svet pod vodstvom Marka Natlačena,
ki je pozival k mirni predaji orožja in vdaji okupatorju. Po kapitulaciji
jugoslovanske vojske je Madžarska je zasedla večino Prekmurja. Pod oblastjo NDH
se je leta 1941 znašlo pet slovenskih naselij: Bregansko selo (danes se imenuje
Slovenska vas), Nova vas pri Bregani (danes Nova vas pri Mokricah), Jesenice na
Dolenjskem, Obrežje in Čedem. Šlo je za ozemlje veliko približno 20 kvadratnih
kilometrov, na katerem je takrat živelo približno 800 prebivalcev.

Italijani so na svojem okupiranem ozemlju na začetku vodili zmerno politiko.
Tako sodovoljevali dvojezičnost, italijanski jezik so v šole uvedli zgolj kot
učni predmet, dovoljevali so vsa nepolitična, kulturna in športna društva. Na
zasedenem ozemlju, ki so ga sestavljala Ljubljana, Notranjska in Dolenjska s
približno 320.000 prebivalci, je Italija ustanovila Ljubljansko pokrajino
(italijansko Provincia di Lubiana). Po prvih uspešnih uporniških akcijah
prebivalcev na zasedenem ozemlju, je italijanska oblast spremenila politiko in
začela izvajati program etničnega čiščenja.. Izvedba tega naklepa je privedla do
izgona približno 35.000 civilistov, od katerih je v italijanskih
koncentracijskih taboriščih, v letih 1942 in 1943, umrlo od lakote in bolezni
okoli 3500 moških, žensk in otrok. Da je šlo za poskus etničnega čiščenja,
izhaja ne samo iz zelo velikega števila ubitih in razseljenih, ampak tudi iz
izjav in ukazov visokih italijanskih oficirjev, predvsem pa iz vsebine zloglasne
okrožnice 3C, ki jo je podpisal prvega marca 1942 general Mario Roatta.

Nemška oblika okupacije pa je bila najhušja izmed vseh treh, saj so prepovedali
vse slovenske časopise, nemški jezik so v šole uvedli kot učni jezik, odrasle so
nasilno vpisovali v Štajersko domovinsko zvezo in Koroško ljudsko zvezo oziroma
v njune oborožene oddelke. Uradovalni jezik je prav tako postala nemščina.
Nasilno so odvzeli 600 otrok, ki so po videzu zadoščali kriterijem arijske rase
in jih dodelili organizaciji Lebensborn, uvedli so nacistične zakone, kasneje so
začeli z vojaško mobilizacijo prebivalstva, kar je bilo v nasprotju z
mednarodnim pravom,...

26. aprila 1941 je bila v Ljubljani ustanovljena Protiimperialistična fronta (ob
napadu Nemčije na Sovjetsko zvezo preimenovana v Osvobodilno fronto), ki je
začela oborožen boj proti okupatorjem. Ustanovne skupine Protiimperialistične
fronte so bile: Komunistična partija Slovenije, del krščanskih socialistov,
demokratični del liberalnega telovadnega društva Sokol in del kulturnikov, ki pa
so bili nepovezani. V spomin na ta dogodek je bil določen 27. april kot praznik
dneva upora proti okupatorju.

V Volkmerjevem prehodu v Mariboru so dne 29. april 1941 protinacistično
razpoloženi slovenski mladinci pod vodstvom Bojana Ilicha zažgali dva osebna
avtomobila nemške civilne uprave. To je bila prva odporniška protiokupatorska
akcija v okupirani Sloveniji, ki se je porodila iz revolta ob transu ki ga je
med Hitlerjevim obiskom tri dni pred tem dejanjem doživela večina mariborskih
Nemcev. Nacistična policija je zaprla okoli 60 mladincev, vendar jih je kmalu
izpustila saj jim ni mogla dokazati udeležbe pri požigu. 22. junija 1941 je bil
ustanovljeno glavno poveljstvo partizanskih sil in na isti dan so bile
objavljena Gesla osvobodilnega gibanja OF. Kasneje, 1. novembra 1941 so bile
objavljene tudi Temeljne točke OF, katerih 8. in 9. točka sta bili napisani pod
vplivom atlantske listine. Vodilno vlogo v Osvobodilni fronti je s podpisom
Dolomitske izjave 1. marca 1943 prevzela Komunistična partija Slovenije, ki je v
zmagovitem narodnoosvobodilnem boju sama prevzela vso oblast.

Leta 1943 je na Kočevskem nastalo znatno osvobojeno ozemlje na katerem je OF
organizirala Kočevski zbor, na katerem je izvolila najvišji organ slovenske
države, sprejela odločitev o priključitvi Primorske Sloveniji in izvolila
delegacijo za II. zasedanje AVNOJ.

Ob koncu vojne je slovenska partizanska vojska skupaj z Jugoslovansko armado in
sovjetsko Rdečo armado osvobodila celotno slovensko etnično ozemlje. Oddelki VOS
pod komando komunistične partije in po sovjetskem vzoru so po koncu vojne
povečini izvajali t. i. povojne izvensodne poboje nad civilnimi in vojaškimi
osebami. Doslej je evedentiranih okoli 600 grobišč po vsej Sloveniji.

Zbor odposlancev slovenskega naroda v Kočevju (oktober 1943) se je odločil za
vključitev Slovenije v novo Jugoslavijo, ki je bila ustanovljena na zasedanju
AVNOJ v Jajcu novembra 1943 in bila dve leti kasneje razglašena za Federativno
ljudsko republiko Jugoslavijo (FLRJ). Slovenija se je kot njen sestavni del
preimenovala v Ljudsko republiko Slovenijo. Do leta 1947 je bila nacionalizirana
vsa zasebna dejavnost.

Po prelomu s Sovjetsko zvezo leta 1948 je Jugoslavija začela uvajati milejšo
obliko socializma, ki je temeljila na družbeni lastnini in samoupravljanju. Leta
1963 se je FLRJ preimenovala v Socialistično federativno republiko Jugoslavijo
(SFRJ), Slovenija pa v Socialistično republiko Slovenijo.

Slovenija se je gospodarsko hitro razvijala, posebej še v petdesetih letih, ko
se je dežela močno industrializirala. Po gospodarski reformi in nadaljnji
gospodarski decentralizaciji Jugoslavije v letih 1965 in 1966, se je Slovenija
med vsemi šestimi republikami najhitreje približevala tržnemu gospodarstvu.
Slovenija je ustvarjala kar 2,5-krat večji družbeni produkt od državnega
povprečja, kar je med Slovenci krepilo narodno samozavest. Ta samozavest se je
kazala tako na gospodarskem kot kulturnem področju.

V povojnem času so v Jugoslaviji potekala trenja med zagovorniki centralizma na
eni in federalizma na drugi strani, Slovenija pa je bila eden glavnih
udeležencev teh sporov. Vendar so se v teh sporih slovenski politiki omejevali
predvsem na položaj Slovenije v Jugoslaviji in niso razmišljali o osamosvojitvi
Slovenije in s tem o spremembi obsega jugoslovanske države. Po smrti Josipa
Broza Tita leta 1980 so se začele gospodarske in politične razmere zaostrovati,
kar je v desetih letih privedlo do konca SFRJ. Odločitev Slovenije, da zapusti
Jugoslavijo, ni bila enostavna, saj je vanjo v povojnih desetletjih vložila
veliko energije in sredstev, od nje pa pričakovala varnost in zaščito nacionalne
identitete ter možnost za miren razvoj. Prvo jasno zahtevo po neodvisnosti
Slovenije je leta 1987 postavila skupina izobražencev v 57. številki Nove
revije. Množičnejše zahteve po demokratizaciji in odpor proti centralistični
Jugoslaviji je sprožila aretacija in sodni pregon treh sodelavcev političnega
tednika Mladina in podčastnika JLA (Janez Janša, David Tasić, Franci Zavrl in
Ivan Borštner). Pripadniki močnega civilnega gibanja so ustvarili Odbor za
obrambo četverice, ki se je kasneje preoblikoval v Odbor za varstvo človekovih
pravic, vodil ga je Igor Bavčar. Slovenska javnost je na iniciativo odbora z
množičnimi demonstracijami protestirala proti procesu sojenja četverici, a
vojaške oblasti niso popustile. Vsi štirje so bili obsojeni na zaporne kazni, ki
so jih kasneje slovenske oblasti zmanjšale.

Zahteve po demokratizaciji in temeljiti preureditvi jugoslovanske države so
izražale tudi prve opozicijske stranke. Te so se sprva še imenovale zveze, kot
na primer Slovenska kmečka zveza, ki je nastala leta 1988, in pa Slovenska
demokratična zveza, ki je nastala leta 1989. Tudi slovenska oblast je začela
spoznavati, da so možnosti za sožitje v Jugoslaviji vse manjše, in je začela
braniti slovenske pozicije . To je bila posledica reformnih procesov v zvezi
komunistov, v kateri je pod vodstvom Milana Kučana začela prevladovati t. i.
prenoviteljska struja. Ta se je postopoma začela odpovedovati oblastnem
monopolu, in sicer zaradi pritiskov opozicije in konflikta z Beogradom. To
odpovedovanje pa se je najprej izrazilo v političnem geslu o nestrankarskem
pluralizmu., nato pa v sestopu iz oblasti.

Na protestnem zborovanju zaradi druge aretacije Janeza Janše je pisatelj Tone
Pavček 8. maja 1989 prebral majniško deklaracijo. Deklaracijo so podpisali
Društvo slovenskih pisateljev, Slovenska demokratska zveza, Slovensko krščansko
socialno gibanje in Socialdemokratska zveza Slovenije. Zahteve, izražene v
majniški deklaraciji, so postale temeljni program nastajajočih strank
demokratične opozicije. Osnovne točke deklaracije so bile:

Oblasti so na razglasitev skušale odgovoriti z alternativnim programom, temeljno
listino Slovenije 1989, ki jo je Socialistična zveza delovnega ljudstva
Slovenije objavila 22. junija. Listina je še zagovarjala jugoslovansko državo,
vendar pod pogojem, da bo dejansko federativna in demokratična. Nastajajoče
opozicijske stranke, zlasti Zbor za ustavo, pa so zagovarjale doslednejše
določbe o političnem pluralizmu in gospodarski suverenosti. Podpisalo jo je
420.000 ljudi, medtem ko je majniško deklaracijo podprlo nekaj več kot 100.000
podpisnikov.

Slovenski komunisti so 20. januarja 1990, potem ko niso upoštevali nobene od
njihovih pobud, zapustili 14. kongres ZKJ, ki je tako dokončno razpadla. V času
ko je začela razpadati Sovjetska zveza, so se spori med Slovenijo in federacijo
stopnjevali. Vrhunec so dosegli, ko so srbske oblasti napovedale Sloveniji
gospodarsko blokado zaradi slovenske podpore kosovskim Albancem na zborovanju v
Cankarjevem domu januarja 1989. Ob koncu leta se je konflkikt še zaostril.
Pripadniki tedanjih slovenskih policijskih sil so s hrvaško pomočjo 1. decembra
1989 v akciji imenovani "Akcija Sever" preprečili prihod več sto Miloševićevim
podpornikom z avtobusi iz Srbije v Ljubljano na "miting resnice", kjer naj bi z
demonstracijami skušali očrniti tedanjo oblast, ker je nasprotovala srbski
centralistični politiki. Prepoved in preprečitev mitinga sta dodatno zaostrili
odnose med oblastmi v Sloveniji in Srbiji.

Marca 1990 je Slovenija razglasila gospodarsko samostojnost, aprila je na
volitvah za predsednika slovenskega predsedstva zmagal Milan Kučan, na
parlamentarnih volitvah pa je s 126 poslanskimi sedeži proti 240 zmagala
organizirana opozicija-DEMOS, ki jo je sestavljala večina opozicijskih strank.
Te stranke so bile : Slovenska demokratična zveza, Socialdemokratska stranka
Slovenije, Krščanski demokrati, Zeleni, Slovenska kmečka zveza. Predsednik
skupščine je postal France Bučar, vlado je sestavil krščanski demokrat Lojze
Peterle, ker je njegova stranka znotraj Demosa dobila največ glasov. Najmočnejši
opozicijski stranki sta bili prenovljena komunistična in liberalna, v parlament
pa je od prejšnjih družbenopolitičnih organizacij prišla tudi socialistična
stranka(nekdanja SZDL)

Slovenska skupščina se je začela ukvarjati z osamosvojitveno zakonodajo že
julija 1990. Tedaj je bila sprejeta Deklaracija o suverenosti Republike
Slovenije, ki je določala enoletni rok za sprejetje ustave in postopke
ugotavljanja, kateri zvezni zakoni v Sloveniji ne veljajo več; odpravila je tudi
slovensko delegacijo v zveznem zboru skupščine SFRJ. Še pred prvimi
večstrankarskimi volitvami(7. marca) so bila sprejeta dopolnila k slovenski
ustavi; iz imena republike je bila črtana beseda »socialistična«, z deklaracijo
o urejanju razmerij, ki imajo splošen pomen za Slovenijo, pa je bila načelno
razglašena samostojnost na gospodarskem področju. Slovenska skupščina je 28.
septembra in nato 4. oktobra(tedaj je bil sprejet ustavni zakon in
razveljavljenih 27 jugoslovanskih zakonov) nadaljevala s sprejemanjem
osamosvojitvene zakonodaje. Novi zakoni so dajali Sloveniji izključne
pristojnosti pri določanju vojaškega roka in poveljevanja v teritorialni
obrambi. Zvezni organi so terjali, naj Slovenija te zakone prekliče. Na podlagi
zakona o SLO in družbeni samozaščiti ter z vednostjo vseh treh
predsednikov(predsedstva, skupščine in vlade) sta Janez Janša in Igor Bavčar kot
sekretarja za obrambo in notranje zadeve organizirala t. i. Manevrsko strukturo
narodne zaščite. Oktobra 1990 so pripadniki JLA zasedli štab TO v Ljubljani.
Njegov dotedanji poveljnik Ivan Hočevar je ostal lojalen JLA, zato ga je
predsedstvo RS zamenjalo; njegov naslednik je postal Janez Slapar.

V Sloveniji je 23. decembra 1990 potekal plebiscit o osamosvojitvi Slovenije.
Pred tem je Slovenija drugim republikam ponujala predlog konfederalne pogodbe,
ki pa so jo vse razen Hrvaške zavrnile. Del političnih strank, zlasti v Demosu,
je odnos do Jugoslavije zaostroval in zlasti tistim, ki so izšli iz bivših
družbenopolitičnih organizacij, očital »jugoslovanarstvo«. V odnosu do
Jugoslavije je bila kombinacija obeh drž produktivna: radikalnost novih strank
je Jugoslavijo postavljala pred dejstvo, da se mora hitro spremeniti ali pa jo
bo Slovenija zapustila. V strankarske spore je posegla Socialistična stranka
Slovenije s predlogom za plebiscit o samostojnosti in neodvisnosti Slovenije.
Pobudo je nato prevzel Demos in 6. decembra je skupščina sprejela zakon o
plebiscitu.

Še pred plebiscitom je skupščina objavila tudi Deklaracijo o spoštovanju
temeljnih konvencij Sveta Evrope, sprejela pa je tudi Izjavo o dobrih namerah
(6. december 1990). Slovenska oblast je začela tudi diplomatsko akcijo, s katero
je skušala drugim republikam in svetu pojasniti svoje motive pri osamosvajanju.
Zagovarjala je tezo o razdružitvi in ne odcepitvi. Na zborovanju v Ljutomeru 16.
decembra 1990 se je Jože Pučnik zavzel za rešitev, ki državljanstva ne bi
priznala vsem, ki so na dan plebiscita imeli stalno prebivališče v Sloveniji, v
izogib problemom "podobnim kninskim", kar je pozneje vodilo do problematike
Izbrisanih.

Med tem so se nadaljevala prizadevanja za rešitev vse hujše politične krize v
Jugoslaviji. V začetku 1991 so se vrstila srečanja vodstev vseh republik. V
začetku junija pa je zvezni premier Ante Marković slovenske poslance
prepričeval, naj Slovenija ostane v Jugoslaviji. Navkljub temu je vrsta dogodkov
položaj bistveno poslabšala. Srbske oblasti so januarja 1991 vdrle v
jugoslovanski finančni sistem in si »sposodile« 1,4 milijarde dolarjev. Zvezno
predsedstvo je na predlog JLA sprejelo sklep o razorožitvi paravojaških
oddelkov, kamor so šteli tudi Teritorialno obrambo, ki je bila sicer del
jugoslovanskih oboroženih sil. Temu se je Slovenija uprla in prevzela
poveljevanje nad svojo Teritorialno obrambo.

25. junija 1991 je slovenski parlament sprejel ustavni zakon za uresničitev
Temeljne ustavne listine o samostojnosti in neodvisnosti Slovenije, Deklaracijo
o neodvisnosti in več zakonov, s katerimi je Slovenija prevzela prejšnje
pristojnosti federacije na svojem ozemlju. JLA je že dan po osamosvojitvi
poskusila s silo zatreti slovensko samostojnost. S tem se je začela desetdnevna
vojna, v kateri sta slovenska TO in policija porazila JLA. Vodstvo JLA se je
moralo sprijazniti s porazom in navkljub resnim grožnjam in ultimatom moralo
opustiti kampanjo v Sloveniji in sesti za pogajalsko mizo. Začela so se
pogajanja na Brionih, ki so se končala s podpisom brionske deklaracije. 18.
julija je predsedstvo SFRJ sprejelo odločitev, da se JLA z orožjem in opremo
umakne iz Slovenije in oktobra 1991 je odšel iz Slovenije zadnji vojak JLA.

Novembra je bil sprejet zakon o denacionalizaciji, decembra pa nova ustava.
Evropska unija je Republiko Slovenijo priznala sredi januarja 1992, OZN pa jo je
sprejela med članice maja 1992. Demos je razpadel, aprila 1992 je bila
izglasovana nezaupnica Lojzetu Petrletu, nasledil ga je Janez Drnovšek, ki je
ostal na oblasti tudi po volitvah 1992 in 1997. Mandat predsednika republike pa
so volivci dvakrat zaporedoma podelili Milanu Kučanu (1992-1997 in 1997-2002).

Februarja 1999 je začel veljati pridružitveni sporazum z Evropsko unijo,
Slovenija je 29. marca 2004 postala članica zveze NATO, 1. maja 2004 pa tudi
članica Evropske unije. Slovenija je 1. januarja 2007 prevzela skupno evropsko
valuto evro. V prvem polletju 2008 je predsedovala evropskemu svetu.



https://sl.wikipedia.org/wiki/Autogram_(album)

Autogram je šestnajsti studijski album srbske pevke narodno-zabavne glasbe,
Svetlane Ražnatović - Cece, ki je bil objavljen 25. junija leta 2016. Besedila
enajstih novih pesmi tudi tokrat govorijo predvsem o ljubezni.

Album je izšel v produkciji Damirja Handanovića, objavila ga je založbena hiša
CecaMusic.

Ceca je skupaj s sodelavci začela ustvarjati material za album Autogram januarja
leta 2016 , studijsko snemanje pa se je začelo aprila istega leta. Pevka je
takrat za srbske medije razkrila, da je tudi na tem albumu sodelovala z Marino
Tucaković in skladateljem Damirjem Handanovićem. Maja 2016 je bilo razkrito, da
se bo na albumu znašla tudi skupna pesem s frontmanom glasbene zasedbe Tropico,
Aleksandrom Cvetkovićem. Ceca je 23. maja razkrila, da je njena hčerka
Anastasija Ražnatović na albumu pela spremljevalne vokale.

Na albumu se med sodelavci, prvič po letu 1995, ni pojavil skladatelj Aleksandar
Milić.

Radijska promocija albuma Autogram se je zgodila 24. junija leta 2016, en dan
pred uradno izdajo albuma.

Televizijska promocija albuma Autogram se je začela 28. junija leta 2016, z
nastopom na beograjski televiziji Pink.

Prva koncertna promocija albuma se je zgodila na četrti evropski turneji
Autogram, ki se je začela 7. julija leta 2016.

Album Autogram je dosegel rekorden uspeh na portalu YouTube. Naslovna pesem
Autogram je v manj kot enem dnevu presegla milijon ogledov, kar predstavlja
rekord poslušanosti nekega glasbenika z območja Jugovzhodne Evrope. Pesem je
zasedla prvo mesto najbolj poslušanih YouTube uspešnic v Srbiji, Črni gori,
Bosni in Hercegovini ter Sloveniji, na Hrvaškem pa se je znašla na četrtem
mestu. Rekord je postavil tudi celoten album, ki je v manj kot enem dnevu
zabeležil skoraj 7 milijonov ogledov. Tako imenovani YouTubov števec ogledov na
novih Cecinih pesmi je bil čez dan zaradi velike poslušanosti večkrat
"zmrznjen". Album je v enem tednu zabeležil 31-milijonsko poslušanost. Album je
v desetih dneh zabeležil 50-milijonsko poslušanost. Pesem Autogram je v dveh
tednih zabeležila 10-milijonsko poslušanost.

Začetna naklada albuma Autogram šteje 150.000 izvodov, od tega 50.000 izvodov
standardne različice albuma in 100.000 izvodov kartonaste različice albuma.

Album Autogram je prvi Cecin album, ki se je po uradni objavi znašel na
mednarodnih iTunes lestvicah.

Del pesmi Trepni se je septembra leta 2016 znašel v bolgarskem animiranem filmu.

Bralci srbskega časopisa Vesti so pesem Metar odavde izbrali za največjo
narodno-zabavno uspešnico leta 2016, Ceco pa za najbolj uspešno pevko leta 2016.

Beograjska televizija Pink je januarja leta 2017 vročila Ceci nagrado za
največjo uspešnico leta 2016, za pesem Trepni.



https://sl.wikipedia.org/wiki/Gr%C5%A1ka_mitologija

Gŕška mitologíja je mitologija iz časa antične Grčije. Proučevalci grške
mitologije so se imenovali mitografi.

Grki so bili politeisti, kar pomeni da so verjeli v več bogov. Bogovi so imeli
dobre in slabe človeške lastnosti. Bili so le večji, mogočnejši in nesmrtni
(nesmrtnost sta jim dajala nektar in ambrozija). Živeli so na gori Olimp (sever
Grčije, južno od Soluna), ljudje pa so jih častili v templjih in izvedovali
njihovo voljo v preročiščih. Najbolj znano je preročišče v Delfih, prerokovale
so Pitije (dajale so dvomljive ali dvoumne odgovore) in pa Zevsovo svetišče v
Olimpiji na Peloponezu (vsake štiri leta so potekale OI; športne igre Zevsu v
čast). V Olimpiji je stal/stoji(?) 15 m visok Zevsov kip, ki je bil eden
največjih čudes starega sveta.

V grški mitologiji je ohranjenih več zgodb, ki nam pripovedujejo o nastanku
sveta (kozmogonija) in bogov (teogonija). Najobširneje so te stvari povedane v
Heziodovi Teogoniji, prvem sistematičnem povzetku grškega verovanja v bogove.

V začetku so si Grki bogove nazorno predstavljali kot elemente v stvarstvu.
Kakor pripoveduje pesnik, je bil Kaos (Χάος), zevajoča praznina, napolnjena z
meglo. Iz Kaosa so nastali Gaja (Γαῖα, Zemlja), Tartar (Τάρταρος, temno brezno
pod Zemljo) in Eros (Ἔρως, Ljubezen), kot ustvarjajoča in oblikujoča moč. Gaja
je najprej sama od sebe, brez moškega elementa, rodila Urana (Οὐρανός, Nebo) in
Ponta (Πόντος, Morje). Po združitvi z Uranom je rodila Titane (Τιτᾶνες), šest
sinov in šest hčera (tudi nekateri od otrok Titanov so veljali za Titane; med
njimi izstopata zlasti Prometej – Προμηϑεύς – in Atlas - Ἄτλας). Štirje Titani
so se oženili s svojimi sestrami Titankami. Med njimi sta najpomembnejša Kronos
(Κρόνος) in Rea (Ῥέα), starša več olimpskim bogovom. Ostalim parom so se rodili
Sonce, Luna, Zora, reke, morja… Za Titani je Gaja rodila Uranu tri Kiklope
(Κύκλωψ), velikane z enim očesom sredi čela. Uran jih je vrgel v Tartar, iz
katerega jih je začasno rešil Kronos, za zmerom pa Zevs, ker so mu pomagali v
boju proti Kronosu; Zevsu kujejo strele. Kasneje zopet srečamo Kiklope kot
Hefajstove pomočnike v njegovi kovačnici. Homer nam opisuje Kiklope kot
ljudožerce (Polifem - Πολύϕημος).

Uran je bil na začetku najvišji bog. Ker so mu lastni otroci, predvsem Kiklopi,
hoteli zrasti čez glavo, jih je vrgel v Tartar. Ker je podobna usoda kot
Kiklopom grozila tudi Titanom, so se mu s pomočjo matere Gaje uprli. Gaja je iz
svojih globin vzela železo, dala iz njega skovati srp, s katerim je Kronos
skopil svojega očeta. Iz krvi ranjenega Urana, ki je kapljala na Zemljo, so se
rodile Erinije (Ἐρινύς), boginje maščevanja, ki kaznujejo vsako kršitev
naravnega reda na Zemlji in v podzemlju. Iz morske pene, ki se je nabrala okrog
Uranovega spolovila, ko ga je Kronos vrgel v morje, pa se je ob obali otoka
Cipra rodila boginja ljubezni Afrodita (Ἀϕροδίτη). Ko je Kronos tako rešil brate
in dobil oblast v svoje roke, se je oženil z Rejo, ki mu je rodila glavne
olimpske bogove: Hada (Ἅιδης), Pozejdona (Ποσειδῶν) in Zevsa (Ζεύς),
Demetro(Δημήτηρ) in Hero (Ἥρα).

Kronosu pa je oče Uran malo pred svojo smrtjo prerokoval, da ga bo doletela
enaka usoda kakor njega – lastni otroci mu bodo stregli po življenju. Iz strahu
pred tako usodo je Kronos vsakega otroka takoj po rojstvu požrl. Ko je bila Rea
pred porodom tretjega otroka, se je na prigovarjanje matere Gaje umaknila na
Kreto, kjer je rodila Zevsa. Kronosu pa je namesto otroka zavila v plenice
kamen, ki ga je požrl kot svoje prejšnje otroke. Medtem je božanski otrok
odraščal v votlini na Kreti, kjer so nimfe skrbele zanj, čebele so mu prinašale
medu, koza Amalteja ga je dojila. Ko je Zevs dorasel, je šel nad svojega očeta
in ga prisilil, da je izbljuval njegove brate in sestre.

Zevs je s svojima bratoma Hadom in Pozejdonom začel z Olimpa boj proti Kronosu
in Titanom. Nasprotniki so se utaborili na gori Otris, Tesalija pa je bila
bojišče. Skale in cele gore so metali drug v drugega. Deset let je že trajal boj
med njimi. Tedaj je Gaja priskočila Zevsu na pomoč in mu svetovala, naj reši
Kiklope, ki jih je Kronos vrgel v Tartar. Onemogle jih je Zevs najprej okrepčal
z nektarjem in ambrozijo, nato pa so se mu pridružili v boju proti Kronosu in
Titanom. S strelami, ki so jih Zevsu skovali Kiklopi, so zmagali Olimpijci.

Po zmagi nad Titani je postal Zevs nesporni gospodar sveta, bogov in ljudi. Na
vrhu Olimpa je zgradil Hefajst zanj in za druge bogove krasne palače. Tu živijo
večno mladi in se veselijo ob nektarju in ambroziji, ki jim dajeta nesmrtnost.
Zevs je razdelil oblast nad svetom tako, da je svojemu bratu Hadu dal podzemlje,
drugemu bratu Pozejdonu morje, sam pa je obdržal prestol in oblast nad nebom.
Zemlja je bila pod skupno oblastjo vseh bogov, vendar pod posebnim varstvom
boginje Demetre. Po Homerju se navaja stalno število dvanajstih olimpijskih
bogov: Zevs (Ζεύς), Hera (Ἥρα), Apolon (Ἀπόλλων), Artemida (Ἄρτεμις), Ares
(Ἄρης), Atena (Ἀϑηνᾶ), Afrodita (Ἀϕροδίτη), Hefajst (Ἥϕαιστος), Hermes (Ἡρμῆς),
Pozejdon (Ποσειδῶν), Demetra (Δημήτηρ) in Hestija (Ἑστία).

Afrodita - Amfitrita - Apolon - Ares - Ariadna - Artemida - Asklepij - Ate -
Atena - Demetra - Dioniz - Eol - Eos - Erinije - Erida - Eros - Gea - Had - Heba
- Hefajst - Helios - Hera - Hermes - Hore - Inah - Irene- Ker- Kronos - Leto -
Mojre - Nemeza - Nike - Okean - Pan - Perzefona - Pozejdon - Priap - Rea -
Selena - Stiks - Tanatos - Temida - Tihe - Uran - Zevs -

Argos - giganti - gorgone - harpije - lernejska Hidra - Himera - Karibda -
Cerber (Kerber) - kentavri - kiklopi - Ladon - Lamija - Meduza - Minotaver -
Scila - Sfinga - Tifon -



https://sl.wikipedia.org/wiki/Atene

Atene (starogrško Ἀθῆναι, Athēnai, grško Αθήνα) so grško glavno mesto, ki leži
na polotoku Atika na jugovzhodnem delu celinske Grčije. Leta 2011 je imelo mesto
655.780 prebivalcev. Mesto je znano predvsem po številnih zgradbah in drugih
ostankih antične Grčije, ko so bile Atene močan polis in središče umetnosti,
učenosti ter filozofije. Atene prevladujejo na območju Atike in spadajo med
najstarejša mesta na svetu, saj zgodovinski zapisi o njem segajo okoli 3400 let
v preteklost, najstarejši dokazani znaki človeške prisotnosti pa so iz 11. do 7.
tisočletja pred našim štetjem. Antične Atene so sčasoma postale močna mestna
država skupaj z razvojem pristanišča v sosednjem Pireju. Postale so središče
umetnosti, učenja in filozofije, dom Platonovi akademiji in Aristotelovemu
liceju in splošno priznane kot zibelka zahodne civilizacije in rojstni kraj
demokracije, predvsem zaradi svojega vpliva na ostanek tedaj znane Evrope v 5.
in 6. stoletju pred našim štetjem. Atene so danes svetovljanska metropola in
središče gospodarskega, finančnega, industrijskega, političnega in kulturnega
življenja Grčije. Leta 2012 so bile Atene 39. najpremožnejše mesto po kupni moči
svojih prebivalcev in po raziskavi UBS na 77. mestu med najdražjimi mesti na
svetu.

Atene so znane kot svetovno pomembno središče zaradi svoje geostrateške lege in
pomena na področju financ, trgovine, medijev, umetnosti, mednarodnih poslov,
kulture, izobraževanja in turizma. Mesto spada med največja gospodarska središča
jugovzhodne Evrope, saj ima obsežen finančni sektor in največje potniško
pristanišče (Pirej) v Evropi, tretje največje na svetu. Leta 2011 je imelo mesto
664.046 prebivalcev (leta 2004 pa 796.442) na svojem upravnem območju velikosti
39 km2 (15 sq mi). Metropolitansko območje Aten (širše Atene in širši Pirej) je
imelo leta 2012 3.074.160 prebivalcev na območju 412 km2 (159 sq mi).Po podatkih
Eurostata iz 2004 spada širše mestno območje Aten (Larger Urban Zone - LUZ) na
7. mesto med LUZ Evropske unije in s 4.013.368 prebivalci na 5. mesto med
glavnimi mesti EU. Atene so najjužnejše glavno mesto evropske kopnine.

Dediščina klasičnih časov je v mestu še vedno prisotna s starodavnimi spomeniki
in umetninami, na prvem mestu je Partenon, ključna priča zahodne civilizacije. V
mestu je videti tudi spomenike iz rimskih in bizantinskih časov, pa tudi nekaj
spomenikov iz otomanskih časov. Atene so mesto z dvema UNESCO-vima spomenikoma,
to sta Akropola in srednjeveški samostan Dafni. Značilnosti sodobnih časov po
ustanovitvi neodvisne grške države v letu 1834 v današnji prestolnici so med
drugim Grški parlament (19. stoletje) in Atenska trilogija, ki jo sestavljajo
Državna knjižnica Grčije, Atenska univerza in Atenska akademija. Atene so bile
gostitelj prvih sodobnih olimpijskih iger leta 1896, 108 let pozneje pa so
ponovno gostile poletne olimpijske igre 2004. V Atenah je Narodni arheološki
muzej, v katerem je mogoče občudovati največjo zbirko predmetov iz grške antike
na svetu, in tudi Novi muzej Akropole.

V antični grščini so bile Atene množinski samostalnik Ἀθῆναι (Athēnai). V še
starejši Homerjevi grščini je bilo ime najprej v ednini: Ἀθήνη (Athēnē), potem
pa je dobilo množinsko obliko tako kot Θῆβαι (Thēbai) in Μυκῆναι (Μukēnai).
Koren besede verjetno ni grškega, temveč indoevropskega izvora, morda sloni na
predgrški zasnovi iz Atike, kot je to pri imenu boginje Atene, večno povezane z
mestom (([atiško Ἀθηνᾶ Athēnā, jonsko Ἀθήνη Athēnē in dorsko Ἀθάνα Athānā). V
srednjem veku so začeli znova uporabljati edninsko obliko Ἀθήνα, vendar je
zaradi konservativnosti pisnega jezika Ἀθῆναι, to je množinska oblika, ostala
uradno ime mesta do sedemdesetih let prejšnjega stoletja, ko je edninska oblika
imena Ἀθήνα postala tudi uradna. V grščini mestu pravijo tudi "τὸ κλεινὸν ἄστυ",
to je slavno mesto ali preprosteje "η πρωτεύουσα" (protevousa), 'prestolnica'.

Starodavni Atenčani so poznali mit o izvoru mestnega imena, ovekovečili so ga
celo na zahodnem timpanonu Partenona. Boginja Atena in bog Pozejdon naj se ne bi
vedno dobro razumela in sta se prepirala tudi o tem, kdo bo boter mesta. Ker se
nista mogla dogovoriti, sta odločitev prepustila Kekropsu (tedanjemu kralju).
Kralj se je iz mučnega položaja izvlekel tako, da je odločitev preložil na
ljudstvo, ki pa je mislilo praktično in si je od bogov zaželelo darilo:
ustanovitelj oziroma zaščitnik mesta naj postane tisti, ki bo mestu dal boljše
darilo. Pozejdon je na akropoli udaril s trizobom po skali in iz nje je pritekla
slana voda kot znak pomembnosti morja za mesto in njegove meščane. Atena pa je
mestu darovala oljko kot znak svetlobe in luči, pa tudi posredno trgovanja
(trgovanje z oljem). Ljudstvo se je odločilo za Ateno in ji kot zaščitnici mesta
(Atene πολιάς) v čast zgradilo tempelj Erehtej.

Najstarejša znana človeška prisotnost v Atenah je bila odkrita v jami skrilavca,
datirana med 11. in 7. tisočletjem pred našim štetjem. Atene so neprekinjeno
naseljene vsaj 7000 let. Do leta 1400 pred našim štetjem je naselje postalo
pomembno središče mikenske civilizacije in Akropola velika mikenska trdnjava,
katere ostanki so verjetno deli značilnega kiklopskega zidu. V primerjavi z
drugimi mikenskimi središči, kot sta Mikene in Pilos, ni znano, ali so bile
Atene uničene okrog leta 1200 pred našim štetjem, to je dogodek, ki ga pogosto
pripisujejo vpadu Dorcev, a Atenci vedno trdijo, da so bili "čisti" Jonci brez
dorskih elementov. Tudi Atene so tako kot mnoge druge bronastodobne naselbine
začele propadati približno 150 let pozneje.

Grobovi iz železne dobe v Keramejku in drugod so pogosto bogati z najdbami, kar
dokazuje, da so bile od 900 let pred našim štetjem dalje Atene eno vodilnih
središč trgovine in blaginje v regiji. K vodilnemu položaju Aten so verjetno
pripomogli tudi osrednja lega v grškem svetu, njena varna trdnjava na Akropoli
in dostop do morja, kar je bila naravno prednost pred celinskimi tekmeci, kot so
bile Tebe in Šparta.

V 6. stoletju pred našim štetjem so se razširili socialni nemiri, posledica so
bile Solonove reforme. To je morda leta 508 pred našim štetjem utrlo pot
Klejstenovi uvedbi demokracije. Atene so v tem času postale pomembna pomorska
sila z veliko floto. Pomagale so pri uporu jonskih mest proti perzijskemu
vladarju. V grško-perzijskih vojnah so Atene skupaj s Šparto vodile koalicijo
grških držav, ki so sčasoma odbile Perzijce in jih premagale v bitki na
Maratonskem polju 490 pred našim štetjem ter ključni bitki pri Salamini 480 pred
našim štetjem. Toda to ni preprečilo, da Perzijci ne bi zajeli Aten in jih
dvakrat uničili v enem letu po odporu v bitki pri Termopilah s Špartanci in
drugimi Grki pod vodstvom kralja Leonidasa, potem ko sta Beocija in Atika padli
pod Perzijci.

Naslednja desetletja so postala znana kot zlata doba atenske demokracije. V tem
času so Atene postale vodilno mesto antične Grčije, s svojimi kulturnimi dosežki
so Atene položile temelje zahodni civilizaciji. V tem času so v dramatiki
prevladovali Ajshil, Sofokles in Evripid, zgodovinarja Herodot in Tukidid,
zdravnik Hipokrat in filozof Sokrat. Atene je vodil Periklej, ki je spodbujal
umetnost in pospešil demokracijo ter začel velikopotezen program gradenj stavb
na Akropoli (vključno s Partenonom). Imperij je krepil z Atiško-delsko pomorsko
zvezo. Prvotno naj bi kot združenje grških mestnih državic nadaljevala boj proti
Perzijcem, a se je zveza kmalu spremenila v vlečni voz imperialnih želja Aten.
Nastale napetosti so povzročile peloponeške vojne (431-404 pr. n. št.), v
katerih je Atene premagala Šparta.

Sredi 4. stoletja pred našim štetjem je postalo severno grško kraljestvo
Makedonija prevladujoče pri atenskih zadevah. Leta 338 pred našim štetjem je
vojska Filipa II. premagala zavezništvo nekaterih grških mestnih državic,
vključno Atene in Tebe v bitki pri Hajroneji, s čimer se dejansko konča atenska
neodvisnost. Pozneje so pod Rimom Atene dobile status svobodnega mesta zaradi
svojih zelo občudovanih šol. Rimski cesar Hadrijan je v 2. stoletju našega
štetja zgradil knjižnico, telovadnico, akvadukt, ki se še vedno uporablja, nekaj
templjev in svetišč, most in financiral dokončanje templja olimpskega Zevsa.

Do konca pozne antike je mesto slabelo, v drugi polovici srednjega bizantinskega
obdobja v 9. do 10. stoletja našega štetja si je spet opomoglo in je bilo v času
križarskih vojn sorazmerno uspešno zaradi trgovanja z Italijani. Po četrti
križarski vojni je bila ustanovljena Atenska vojvodina. Leta 1458 je mesto
osvojilo Osmansko cesarstvo in začelo se je dolgo obdobje upadanja.

Po grški vojni za neodvisnost in vzpostavitvi grškega kraljestva so bile leta
1834 Atene izbrane za glavno mesto nove neodvisne grške države, predvsem zaradi
zgodovinskih in sentimentalnih razlogov. Takrat je bilo mesto majhno, zgrajeno
okoli vznožja Akropole. Prvi kralj Grčije, Otto I. Bavarski, je naročil
arhitektoma Stamatiosu Kleanthisu in Eduardu Schaubertu, naj oblikujeta sodoben
mestni načrt, primeren za glavno mesto države.

Prvi sodoben načrt mesta je sestavljal trikotnik, ki je bil določen z Akropolo,
antičnim pokopališčem Keramejk in novo palačo bavarskega kralja (v kateri je
zdaj grški parlament), tako da je poudaril povezavo med sodobnimi in antičnimi
Atenami. Neoklasicizem, mednarodni slog te dobe, je bil arhitekturni slog, s
katerim so bavarski, francoski in grški arhitekti, kot so Hansen, Klenze,
Boulanger ali Kaftantzoglou, zasnovali prve pomembne javne zgradbe novega
glavnega mesta. Leta 1896 so Atene gostile prve sodobne olimpijske igre. V
dvajsetih so številni grški begunci, izgnani iz Male Azije po grško-turški vojni
(1919-1922), povečali število prebivalcev Aten. Zlasti po drugi svetovni vojni
ter od leta 1950 do 1960 je prebivalstvo mesta silovito naraslo in Atene so
doživele postopno širitev.

Atene ležijo v osrednji ravnini Atike, ki je pogosto imenovana Atenska ali
Atiška kotlina (grško: Λεκανοπέδιο Αττικής). Porečje je omejeno s štirimi
velikimi gorami: Egaleo na zahodu, Parnita na severu, Penteli na severovzhodu in
Himet na vzhodu. Poleg gore Egaleo je Triazijska nižina, ki je podaljšek
osrednjega višavja na zahodu. Saronski zaliv leži na jugozahodu. Gora Parnita je
najvišja (1.413 m) in je bila razglašena za narodni park.

Atene imajo subtropsko sredozemsko podnebje (KÖPPEN CSA) in prejmejo ravno
dovolj padavin, da se izognejo razvrstitvi BSH (polsušno podnebje) po KÖPPNU.
Prevladujoča značilnost atenskega podnebja je menjavanje podaljšanih vročih in
suhih poletij in milih zim z zmerno količino padavin. [31] Povprečno 414,1 mm
letnih padavin se pojavlja predvsem od oktobra do aprila. Julij in avgust sta
najbolj suha meseca, ko so nevihte redko, le enkrat ali dvakrat mesečno. Zime so
mile in deževne s povprečno januarsko temperaturo 8,9 °C. Snežne nevihte so
redke, a se pojavijo. Snežne padavine so pogostejše v severnem predmestju mesta.

Atene imajo rekord za najvišjo kdaj koli zapisano temperaturo v Evropi, 48 °C,
ki je bila izmerjena v predmestju Elevzina in Tatoj v Atenah 10. julija 1977.

Atene so postale glavno mesto Grčije leta 1834, po Navplionu, ki je bil začasno
glavno mesto od leta 1829. Atene so tudi glavno mesto mestne občine v regiji
Atika. Atene se lahko nanašajo na občino Atene, na Velike Atene ali celotno
Atensko metropolitansko območje.

Regija Atika je razdeljena na osem območnih enot, od katerih so prve štiri širše
območje Aten, štiri pa širše območje Pireja. Skupaj sestavljajo atensko urbano
območje, ki zajema več kot 412 km².

V večji polovici 19. stoletja je prevladoval neoklasicizem, a je bilo tudi nekaj
odstopanj od njega kot eklekticizem, zlasti v začetku 20. stoletja. Tako je
Helenski parlament prva pomembna javna stavba, ki je bila zgrajena med letoma
1836 in 1843. Pozneje, v srednjem in poznem 19. stoletju sta Theophil Freiherr
von Hansen in Ernst Ziller sodelovala pri gradnji številnih neoklasicističnih
stavb, kot so Atenska akademija in Zapion. Ziller je oblikoval tudi številne
zasebne palače v središču Aten, ki so postopoma postale javne, običajno z
donacijami, kot je Schliemanov Iliou Melathron.

V začetku leta 1920 je imela sodobna arhitektura, vključno Bauhaus in Art déco,
vpliv na skoraj vse grške arhitekte. Javni in zasebni objekti so bili izdelani v
skladu s temi slogi. Kraji z veliko takih stavb so Kolonaki in nekatera območja
v središču mesta; soseske, razvite v tem obdobju, kot je Kipseli.

Leta 1950 in 1960, ko so se Atene širile in razvijale, so druga sodobna gibanja
igrala pomembno vlogo. Središče Aten je bilo v glavnem obnovljeno, kar pomeni,
da so porušili številne neoklasične zgradbe. Arhitekti tega obdobja so
uporabljali material, kot so steklo, marmor in aluminij ter številne mešane
sodobne in klasične elemente. Po drugi svetovni vojni so mednarodno znani
arhitekti snovali in gradili v mestu (Walter Gropius s svojo zasnovo za
Veleposlaništvo ZDA in med drugim Eero Saarinen z zasnovo za vzhodni terminal
letališča Elinikon).

Atenska mestna obala, ki sega od velikega trgovskega pristanišča v Pireju do
najjužnejšega predmestja Varkiza, je dolga približno 25 km in je povezana s
središčem mesta s tramvajem.

V severnem predmestju Marusi leži glavni olimpijski kompleks (znan tudi po svoji
grški kratici OAKA). Območje je bilo obnovljeno v skladu s projektom španskega
arhitekta Santiaga Calatrave z jeklenimi loki, urejenimi vrtovi, fontanami,
futurističnim steklom in prelomljeno modro stekleno streho, ki je bila dodana na
glavni stadion. Drugi olimpijski kompleks, tik ob morju, na plaži Palaio Faliro,
ima tudi sodobne stadione, trgovine in povišano ploščad. V načrtu je
preoblikovanje starega atenskega letališča, imenovano Eliniko, v južnem
predmestju v eno največjih urejenih parkov v Evropi, ki se imenuje Helenikon
Metropolitan.

Mnoga južna predmestja (kot Alimos, Palaio Faliro, Eliniko, Vula, Vuliagmeni in
Varkiza) imajo številne peščene plaže, od katerih večino upravlja grška
nacionalna turistična organizacija. Treba je plačati vstopnino. Igralnice imajo
na gori Parnita, okoli 25 km iz središča Aten (dostopno z avtomobilom ali
gondolo) in bližnjem mestu Lutraki (dostopen z avtomobilom po avtocesti
Atene–Korint ali s primestno železnico Proastiakos).

Narodni park Parnita je prepreden z dobro označenimi potmi, soteskami, izviri,
hudourniki in jamami. Pohodništvo in gorsko kolesarjenje v vseh štirih gorah sta
priljubljeni dejavnosti na prostem za prebivalce mesta. Narodni vrt Aten je bil
končan leta 1840 in je zeleno zatočišče, veliko 15,5 hektarja v središču grške
prestolnice. Ponuja ravnotežje med stavbo Parlamenta in Zappeionom, slednji
ohranja svoj vrt, velik 7 hektarjev.

Deli mestnega središča so bili obnovljeni v okviru masterplana imenovanega
Unification of Archeological Sites of Athens (Poenotenje arheoloških najdišč v
Atenah), za katerega je dala sredstva tudi EU. Znamenita ulica Dionizija
Areopagite je namenjena pešcem in je del turistične poti. Pot se začne pri
templju olimpskega Zevsa na aveniji Vasilisis Olgas, nadaljuje se po južnem
pobočju Akropole v bližini Plake in konča tik nad Hefajstovim templjem v Tisiu.
Pot obiskovalcem ponuja pogled na Partenon in Agoro (stičišče starodavnih
Atencev) in je speljana daleč proč od mestnega hrupa mesta.

Atenski hribi so tudi zelene površine. Likabet, Filopap in območje okoli njih,
vključno hriba Pniks in Ardet, so zasadili z borovci in drugimi drevesi, da
nastaja majhen gozd namesto tipičnih metropolitanskih parkov. Prav tako je
Pedion tu Ares (Marsovo polje) veliko 27,7 hektarja v bližini Narodnega
arheološkega muzeja.

Največji atenski živalski vrt je Atiški zoološki vrt, 20 hektarjev velik zasebni
živalski vrt v predmestju Spata. Živalski vrt ima okoli 2000 živali, 400 vrst in
je odprt vse leto. So še drugi manjši živalski vrtovi v javnih vrtovih ali
parkih.

Atene so bile vedno cilj popotnikov od antike do danes. V zadnjem desetletju sta
se mestna infrastruktura in udobje izboljšala, deloma zaradi uspešne ponudbe med
olimpijskimi igrami leta 2004. Grška vlada, ki jo podpira EU, je financirala
večje infrastrukturne projekte, kot so letališče Eleftherios Venizelos
International Airport , širitev sistema atenskega metroja in nove avtoceste
Atika Odos.

V Atenah so doma trije ugledni evropski klubi, znani v več športih: Olympiakos,
Panathinaikos in AEK Atene. V nogometu je Olympiakos v vrhu domačega prvenstva,
Panathinaikos je bil leta 1971 zmagovalec evropskega pokala, pa tudi AEK je
vedno med vodilnimi. Ti trije veliki klubi imajo tudi močne ekipe v košarki.
Panathinaikos je med velikani evropske košarke in je petkratni zmagovalec
Evrolige, Olympiacos je bil šampion Evrolige leta 1997, AEK Atene pa je bilo
sploh prvo grško moštvo, ki je zmagalo v enem od skupinskih športov. Drugi
atenski klubi z bogato športno tradicijo so Panionios, Panelinios, Etnikos iz
Pireja in Marusi. Prav tako so atenski klubi pomembni na domačih in mednarodnih
tekmovanjih tudi v drugih športih.

Na ulici Panepistimiu so star kampus Univerze v Atenah, Narodna knjižnica in
Atenska akademija, ki skupaj sestavljajo "Atensko trilogijo", zgrajeno v sredini
19. stoletja. Zdaj imajo veliko večji, sodobni kampus v vzhodnem predmestju
Zografu. Druge visokošolske ustanove v mestu so Politehnična šola na ulici
Patision. To je kraj, kjer je bilo 17. novembra 1973 več kot 13 študentov ubitih
in več sto ranjenih med vstajo proti vojaški hunti, ki je vladala od 21. aprila
1967 do 23. julija 1974. Je še 11 splošnih državnih visokošolskih ustanov (ali
terciarnih) v metropolitanskem območju Aten. To so: Atenska šola za likovno
umetnost (1837), Državna tehnična univerza (1837), Narodna in Kapodistrska
univerza (1837), Kmetijska univerza (1920), Univerza za ekonomijo in poslovanje
(1920), Panteon univerza za socialno in politično znanost (1927), Univerza v
Pireju (1938), Tehnološki pedagoški inštitut v Pireju (1976 ), Tehnološki
pedagoški inštitut v Atenah (1983), Univerza Harokopio (1990), Šola za pedagoško
in tehnološko izobraževanje (2002). Obstaja tudi več drugih zasebnih šol
colleges, kot se uradno imenujejo, saj je ustanovitev zasebne univerze
prepovedana z ustavo. Mnoge od njih akreditirajo tuje države ali univerze, kot
sta American College in Atenski kampus Univerze v Indianapolisu.

Do poznih 1970-ih je onesnaženost v Atenah postala tako uničevalna, da je
takratni grški minister za kulturo, Constantine Trypanis, dejal "... da so
izrezljane podrobnosti na petih kariatidah v Erehteju resno poškodovane, medtem
ko je lice jezdeca na Partenonovi zahodni strani popolnoma zabrisano". Sprejeta
je bila vrsta ukrepov, ki je po letu 1990 povzročila izboljšanje kakovosti
zraka, smog (ali nefos, kot rečejo Atenci) je postal manj pogost.

Kljub izboljšanju onesnaženost zraka še vedno ostaja vprašanje še posebej v
vročih poletnih dneh. Konec junija 2007 je bilo v regiji Atika zelo veliko
gozdnih požarov, eden je uničil velik del gozdnatega narodnega parka Parnita, ki
je ključen za ohranjanje boljše kakovosti zraka v Atenah vse leto.

Glavna prizadevanja za ravnanje z odpadki v zadnjem desetletju so izboljšala
kakovost vode v Saronskem zalivu in obalnih vodah, ki so zdaj spet dostopne
kopalcem. Januarja 2007 so imele Atene težave pri ravnanju z odpadki zaradi
bližine odlagališča Ano Liosia v atenskem predmestju, ki je preseglo
zmogljivost. Smeti so začeli odvažati na začasno odlagališče.

V Atenah imajo različna prevozna sredstva, to je največji javni prometni sistem
v Grčiji. Atenski Mass Transit Sistem sestavljajo veliko avtobusov, trolejbusov,
ki vozijo predvsem v centru Aten, mestni metro, primestne železnice in
tramvajsko omrežje, ki povezuje južna predmestja s središčem mesta.

Atenski metro je bolj znan v Grčiji kot Metro Atiko (grško: Αττικό Mετρό) in
zagotavlja javni prevoz po vsem atenskem mestnem območju. V njegovem območju so
ohranjeni tudi artefakti, ki so jih odkrili med gradnjo sistema. Imajo več prog,
ki so bile zgrajene v 1990-tih letih, prvi odseki so začeli delovati januarja
2000. Vse proge v celoti potekajo pod zemljo. 42 vlakov dnevno prepelje 550.000
potnikov.

Družba ISAP (grško: ΗΣΑΠ) je Electric Railway Company, ki je že vrsto let glavni
železniški prevoznik v mestu Atene. ISAP ima veliko nadzemnih odsekov. To je
bila prvotna metro linija iz Pireja do Kifisia. ISAP prepelje okoli 600.000
potnikov na dan. with a network length of 256 km (159,1 mi),

Atenska primestna železnica "Proastiakós" povezuje Elefterios Venizelos
International Airport z mestom Korint, 80 km zahodno od Aten, prek postaje
Larisa, osrednje mestne železniške postaje in pristanišča Pirej. Storitev je
včasih veljala za četrto progo podzemne železnice. Dolžina primestnega
železniškega omrežja Aten se razteza na 120 km in se še širi. Proastiakos se bo
razširil na Hilokastro zahodno od Aten in Halkidiko.

Atensko mednarodno letališče (ATH) je v bližini mesta Spati na vzhodni ravnici
Mesogia, okoli 35 km vzhodno od Aten. Letališče, ki je dobilo nagrado "evropsko
letališče leta 2004", je vozlišče za letalski promet v jugovzhodni Evropi. Leta
2014 je bilo na letališču 15.196.369 potnikov, 5.267.593 na notranjih letih,
drugi na mednarodnih.



https://sl.wikipedia.org/wiki/Nogomet

Nogomet je moštvena igra z žogo in eden najbolj priljubljenih športov na svetu.
Zato mu pravijo tudi »najbolj priljubljena postranska stvar na svetu«[navedi
vir]

Znanih je več zvrsti nogometa. Ta članek obravnava najbolj priljubljenega, ki ga
igrajo tudi pri nas in mu v angleško govorečih deželah z izjemo Britanskega
otočja pravijo soccer. V Severni Ameriki je priljubljen ameriški nogomet, v
Avstraliji pa avstralski nogomet, nobeden izmed njiju ni posebno podoben našemu.

Igra poteka na nogometnem igrišču. To je s travo prekrita in z belimi črtami
označena štirikotna površina. Pri mednarodnih tekmah mora biti dolžina med 100
in 110 metri širina pa med 64 in 75 metri. Za tekme nižjih kategorij so
dovoljena tudi manjša igrišča. Sredi obeh krajših stranic stoji gol višine 8
čevljev (2,44 m) in širine 24 čevljev (7,32 m), ki je z vseh strani z izjemo
ploskve, ki je obrnjena proti notranjosti igrišča, obdan z mrežo. Z belo barvo
so označene še črta, ki po dolžini deli igrišče na dve enaki polovici, sredina
igrišča in osrednja krožnica okoli sredine igrišča s polmerom 10 jardov (9,144
m). Pred vsakimi vrati sta ravno tako belo obrobljena dva piškota. Manjši
označuje mesto, od koder se izvede knockout. Daljša stranica je od golove črte
oddaljena 6 jardov (5,46 m), za toliko sta od obeh vratnic oddaljeni krajši
stranici. Večji pravokotnik se imenuje kazenski prostor, v žargonu tudi
šestnajsterec. Njegove stranice so od golove črte oziroma vratnic oddaljene 18
jardov (16,5 m). Znotraj kazenskega prostora je označena tudi točka, s katere se
izvaja kazen - penal ali enajstmetrovko. Del krožnice s središčem v tej točki in
s polmerom 10 jardov (9,5 m), ki pade izven kazenskega prostora, je ravno tako
označen s črtami in označuje mesto, kjer se med izvajanjem najstrožje kazni
lahko nahaja samo tisti, ki jo izvaja in tisti, ki jo prejema. Vsa štiri oglišča
igralne površine so označena s polkrogi pravil, okoli njih je označena tudi
četrtina krožnice polmera 1 jard (91 cm), od koder se izvaja udarec iz kota.
Premer nogometne žoge je lahko največ od okoli 30 do 40 cm.

Tekme so dolgo sodili po trije sodniki, pred nekaj leti so uvedli še četrtega.
Dolgo so bili skoraj brez izjeme oblečeni v oblačila črne barve (od tod
pogovorni izraz »možje v črnem«), pred leti pa so se začeli oblačiti tudi v
barvna oblačila(rdeča s črnimi hlačami).

Moštvo sestavlja 11 igralcev. Eden izmed njih je vratar, njegova oprema se mora
razlikovati od opreme soigralcev. Ostali igralci se delijo na obrambne igralce,
igralce sredine in napadalce. Ta delitev je neuradna in se nanaša
na »usmeritev« posameznih igralcev, za samo igro pa je popolnoma nepomembna, saj
npr. ob prekinitvah, ko se pričakuje podajo v kazenski prostor, večkrat
priskočijo napadalcem na pomoč tudi obrambni igralci, ki so praviloma višji od
hitrih napadalcev. Poleg tega se lahko igralcem med igro spremeni njihova vloga,
če to zahteva sprememba taktike. Taktično postavitev opišemo s tremi številkami,
katerih vsota je 10. Postavitev 3 - 5 - 2 tako pomeni, da so po trenerjevi
zamisli trije igralci v obrambni vrsti, pet jih povezuje igro na sredini
igrišča, dva pa sta napadalca.

Cilj ekipe je, dati nasprotni ekipi več golov. Če obe moštvi dosežeta enako
število zadetkov, je rezultat neodločen. Igra se lahko konča, če pa tekmovalni
sistem zahteva, da eno moštvo kljub vsemu zmaga, se odigrata dva podaljška, ki
trajata vsak po največ 15 minut. V podalških lahko velja pravilo zlatega,
srebrnega gola in bronastega gola. Zlati gol pomeni, da če igralec doseže gol v
podaljšku njegova ekipa zmaga v tistem trenutku. Zadnje čase pa se uveljavljata
pravilo srebrnega in bronastega gola. Srebrni gol pomeni, če neki igralec v
podalšku zadane gol, rezultat pa do konca tistega podaljška ni izenačen zmaga
ekipa, ki je zabila več golov, bronasti gol pa pomeni, da tekma klub temu tekma
ni končana do izteka obeh podaljškov. Če tudi po podaljških ni zmagovalca, ga
odloči izvajanje najstrožjih kazni. Najprej strelja 5 igralcev iz vsake ekipe
nato pa po en igralec dokler ena ekipa ne zmaga.

Redni del igre je razdeljen na dva polčasa, vsak je dolg 45 minut. To je le
okvirna vrednost, ker ni uradnega merjenja časa, tako da je odločitev o koncu
polčasa odvisna od glavnega sodnika. Proti koncu polčasa mu četrti sodnik
pokaže, koliko časa se je izgubilo s prekinitvami in glavni sodnik praviloma za
toliko podaljša polčas.

Krovna organizacija je FIFA, Mednarodna zveza nogometnih združenj (francosko
Fédération Internationale de Football Association), posamezna celinska
tekmovanja so pod okriljem celinskih organizacij (konfederacij), v katere so
včlanjene nogometne zveze držav s te celine:



https://sl.wikipedia.org/wiki/Gr%C5%A1ka_abeceda

Grška abeceda ali grški alfabet (po prvih dveh črkah alfa, beta) je abeceda, ki
jo uporablja grška pisava. Grki so jo verjetno prevzeli od Feničanov že v 8.
stoletju pr.n.št., pisava pa je vplivala tudi na razvoj latinice in cirilice.

Grške črke se danes precej uporabljajo tudi v znanosti na splošno in še posebno
v matematiki.

Grške črke in njihove izpeljanke so naslednje (z izgovarjavo v Mednarodni
fonetični abecedi):

Naslednje črke niso del standardne grške abecede, uporabljale pa so se v
predklasičnih časih ali v nekaterih narečjih. Črke digama, kopa in sampi so se
uporabljale tudi v grških številkah.

Sampi je označevala parni pipornik, ki se je pozneje v večini narečij razvil v
-σσ- (najverjetneje [sː]), v atiškem pa v -ττ- (najverjetneje [tː]). O njeni
natančna vrednost se veliko razpravlja; kot predlog se pogosto pojavlja [ts].

Grško abecedo imajo tudi za prednico armenske abecedet, ki je po drugi strani
vplivala na nastanek in razvoj gruzinske abecede.

Za grščino se v Spletu uporabljajo različni kodni nabori, od katerih so številni
opisani v RFC 1947 "Greek Character Encoding for Electronic Mail Messages".

Danes se predvsem uporabljata nabora ISO/IEC 8859-7 in unikod. ISO 8859-7
podpira le monotonalni pravopis; unikod podpira politonalni pravopis.

Unikod podpira politonalni pravopis dovolj dobro za običajno zvezno besedilo v
starogrški in novogrški pisavi, podpira pa celo številne starinske oblike za
epigrafiko. S kombiniranjem znakov podpira tudi grško filologijo, dialektologijo
ter številne druge posebne zahteve. Ker pa večina današnjega programja za prikaz
besedila kombiniranja znakov ne podpira dovolj dobro, se, čeprav lahko alfo s
strešico in ostrivcem predstavimo kot U+03B1 U+0304 U+0301, to le redko prikaže
pravilno: ᾱ́.

Za podrobno obravnavo težavnih grških oblik črk glej Greek Unicode Issues (v
angleščini).

V unikodu obstajata dva glavna bloka grških znakov. Prvi se imenuje »Grščina in
koptščina« (U+0370 do U+03FF). Ta temelji na ISO 8859-7 in za zapis nove grščine
zadostuje. Vsebuje tudi nekatere starinske črke in na grščini osnovane tehnične
simbole.

Ta blok podpira tudi koptščino. V preteklosti so si številne koptske črke kodne
točke delile s podobnimi grškimi črkami. Ker pa v številnih strokovnih delih
najdemo obe pisavi, ki imata precej različno oblikovane črke, sta od različice
unikoda 4.1 koptščina in grščina razdruženi. V bloku še naprej ostajajo koptske
črke, ki nimajo grških ekvivalentov.

Politonalno grščino lahko zapisujemo bodisi s kombinatornimi diakritičnimi znaki
ali z vnaprej sestavljenimi znaki v bloku »Razširjena grščina« (U+1F00 do
U+1FFF).

Kombinatorni in razmikalni (brezčrkovni) diakritični znaki v zvezi z grščino so:

Grški simboli se tradicionalno uporabljajo v matematiki, fiziki in drugih
znanstvenih mejah. Številni simboli imajo tradicionalen pomen, tako na primer
malo pisani epsilon (ε) za poljubno majhno pozitivno število, malo pisani pi (π)
za odnos med obsegom kroga in njegovim premerom, veliko pisana (Σ) je znak za
seštevanje, malo pisana sigma (σ) se uporablja za standardno deviacijo.

Za označevanje svetlejših zvezd v oseminosemdesetih ozvezdjih se uporabljajo
grške črke. V večini ozvezdij je najsvetlejša zvezda označena kot Alfa,
naslednja kot Beta itd. Nađ primer najsvetlejša zvezda v ozvezdju Kentaver je
znana kot Alfa Kentavri. Iz zgodovinskih razlogov pa se pri nekaterih od
ozvezdij grške oznake ne začenjajo z Alfa.



https://sl.wikipedia.org/wiki/Mesec

Mésec je enota za čas, uporabljena predvsem v koledarjih. Njegovo trajanje je
približno enako trajanju enega obhoda Lune na tiru okoli Zemlje.

Včasih so se v slovenščini uporabljala domača imena mesecev, vendar so jih do
danes skoraj povsem izpodrinila latinizirana imena; isto velja tudi za Ruse.
Nekaj jezikov pa je še ohranilo izvirna imena. Pri nas se največkrat srečamo s
hrvaškimi, češkimi in poljskimi imeni, ki jih podajamo v tabeli. Za primerjavo
so dodana še imena mesecev v litovščini. Od baltskih jezikov je to edini, ki je
ohranil izvirna imena mesecev.

Ob uveljavljenih in splošno sprejetih starih slovenskih imenih poznamo še celo
vrsto različic, ki so pomensko motivirani po dejavnostih, dogajanju ali
pomembnih praznikih v tistem obdobju. Najstarejši seznam slovenskih imen za
mesece je Škofjeloški rokopis iz 1466, ki je precej podoben standardnemu
seznamu, navedenemu v preglednici. Nekatera slovenska imena so tudi kalkirana:
tako se ime rožnik po vsej verjetnosti ne nanaša na rože; prvotno izpričana je
različica rženi cvet, torej označuje mesec, v katerem cveti rž. Ime rožnik se je
razvilo šele pod nemškim vplivom.



https://sl.wikipedia.org/wiki/Ljubljanski_potni%C5%A1ki_promet

Ljubljanski potniški promet (kratica LPP) je javno prevozniško podjetje (družba
z omejeno odgovornostjo), ki deluje v sklopu holdinga Javni holding Ljubljana in
primarno zagotavlja javni mestni in medkrajevni avtobusni prevoz v Ljubljani in
njeni okolici.

Poleg tega podjetje ponuja tudi naročene avtobusne prevoze, servisiranje in
popravila gospodarskih vozil in njihovih delov, tehnične preglede vozil in
homologacije ter registracije vozil.

Sedež podjetja z upravno zgradbo, garažnimi površinami, s servisnimi delavnicami
in stavbo tehničnih pregledov se nahaja v obsežnem kompleksu v Zgornji Šiški med
Celovško, Litostrojsko in Cesto Ljubljanske brigade.

Ko je v Ljubljani ob koncu 19. stoletja živelo okrog štirideset tisoč
prebivalcev, se je mestna oblast odločila, da uvede
javna »mehanizirana« prevozna sredstva. Zato je bila leta 1900 uradno
ustanovljena Splošna maloželezniška družba, ki je skrbela za javni prevoz v
mestu. Brez posebnih slovesnosti je tramvaj v Ljubljani uradno speljal 6.
septembra leta 1901. Prvi dan so prodali kar 6.400 voznih listkov. Splošna
maloželezniška družba je bila leta 1901 v resnici zelo majhna, saj je premogla
le 13 pogonskih voz, 1 prikolico in voz za soljenje cest v zimskem času,
zaposlovala pa je 64 ljudi. V vsakem od pogonskih voz je bilo prostora za
trideset ljudi (16 sedežev in 14 stojišč), tramvaji pa so dosegali hitrost do
trideset kilometrov na uro. Do konca leta 1901 so ljubljanski tramvaji prevozili
okrog 136.000 kilometrov in prepeljali 330.000 potnikov. Splošna maloželezniška
družba, ki je upravljala s tramvaji v Ljubljani, je bila avstrijska zasebna
delniška družba pod vodstvom tujega vlagatelja, podjetja Siemens & Halske. Po
izteku petindvajsetletnega obratovanja cestne železnice je mestu končno pripadla
pravica odkupiti tramvajsko podjetje.

Zato se je leta 1929 Splošna maloželezniška družba preimenovala v Električno
cestno železnico (ECŽ) in po letu 1930 se je mesto pospešeno lotilo
posodabljanja voznega parka in prog. Nakupili so nova in rabljena vozila, tako
da je vozni park leta 1940 štel 52 enot, razširili so mrežo tramvajskih prog in
središče povezali s predmestji ter preselili remizo in remontne delavnice iz
Vodmata v Zgornjo Šiško ob Celovško cesto.

Med drugo svetovno vojno je tramvajski promet potekal brez večjih posebnosti.
Vozila so bila opremljena z dvojezičnimi napisi, vozni čas je bil prilagoen
policijski uri, primanjkovalo pa je rezervnih delov. Zanimivo je, da se je
promet s tramvaji povečal, saj so se lahko italijanski vojaki prevažali
brezplačno. Tramvajska proga do Šentvida je celo prečkala državno mejo, in sicer
je bil na Celovški cesti postavljen mejni blok med Italijo in Nemčijo, vendar so
Nemci promet tramvajev preko meje prepovedali, tako da so bile vožnje do
Šentvida ukinjene oz. skrajšane od oktobra 1941 dalje.

Po končani drugi svetovni vojni se je Ljubljana hitro širila in tramvaj ni več
bil kos rastočim prevoznim potrebam v mestu. Ko so se pričeli uveljavljati
osebni avtomobili, je bil to dodaten razlog za drugačno ureditev prometa po
ljubljanskih ulicah, ki bi osebnim avtomobilom jemala manj voznih površin. Maja
1951 je Mestni ljudski odbor Ljubljana ustanovil komisijo, ki je pripravila
predlog o prehodu mestnega prometa s tramvaja na trolejbus in avtobus. Prehod je
bil postopen. Sredi petdesetih let so po ljubljanskih ulicah že redno vozili
trolejbusi in prvi avtobusi, leta 1958, ko je tramvaj dokončno prenehal voziti,
pa se je tedanja ECŽ preimenovala v Ljubljana-Transport. Tramvaj se je na svojo
zadnjo vožnjo odpeljal 20. decembra 1958. Tako kot tramvaji so bili tudi
trolejbusi na električni pogon in zato odvisni od napeljanih električnih vodov
po mestu. V obratovanju so bile naslednje trolejbusne proge:

Izkušnje z obratovanjem trolejbusov niso bile najboljše. Tokovni odjemniki so se
trolejbusom mnogokrat iztaknili iz kontaktne mreže in jih je bilo treba vsakič
ponovno namestiti. Pozimi so bile dodatne težave zaradi snega in posipanja cest
s soljo. Slana voda je namreč prihajala v stik z električno napeljavo in
povzročala kratek stik. Dogajalo se je celo, da je bila pod napetostjo celotna
karoserija trolejbusa. To so občutili vstopajoči potniki, ki jih je pošteno
streslo, če so se le dotaknili kovinskih delov vozila. Zadnjič je trolejbus
vozil po Ljubljani 4. septembra 1971, in sicer na progi št. 1, nakar so ga v
celoti zamenjali avtobusi.

Šestdeseta in sedemdeseta leta 20. stoletja so prinesla nesluten razvoj mestnega
javnega prometa in podjetje, ki se je leta 1971 preimenovalo v Viator, je svoje
poslovanje postopoma razširilo po vsej Sloveniji. Razvoj ene dejavnosti se je
nadaljeval v razvoj druge, in tako so se iz mestnega prometa razvile dejavnosti
medkrajevnega, tovornega in turističnega prometa, kar je spodbudilo razvoj
turistično-agencijske dejavnosti, v nadaljevanju pa še izgradnjo in prevzem
žičnic in pripadajočih objektov na Voglu, Veliki planini, Zatrniku, Španovem
vrhu, Rakitni, v Martuljku ...

Poleg prometa in turizma je nova dejavnost podjetja postala še gostinstvo. Od
leta 1971 v podjetju javni prevoz opravljajo izključno z avtobusi. Tri leta
kasneje je bila ustanovljena taksi služba (s prvimi rumenimi avtomobili Renault
12) in sposojevalnica avtomobilov. Leta 1977 se je Viator povezal s podjetjem
SAP in nastalo je podjetje s skupnim imenom SOZD SAP-VIATOR, v okviru katerega
je že delovala delovna organizacija Mestni potniški promet.

Sledile so nadaljnje združitve ter razdružitve in povezave med različnimi
prometnimi, turističnimi in hotelskimi organizacijami po vsej Sloveniji in tako
se je Viator 25. marca 1981 znašel v okviru SOZD INTEGRAL. V okviru slednjega se
prvič pojavi današnje ime podjetja, in sicer kot delovna organizacija
Ljubljanski potniški promet. Leta 1989 se je LPP odločil za izstop iz Integrala,
saj v njegovem sestavu ni bilo več razvojnih možnosti za nadaljevanje dejavnosti
javnega mestnega prometa za Ljubljano, njene prebivalce in obiskovalce ter njeno
primestje. LPP je tako postal javno podjetje v službi prebivalcev glavnega mesta
in vseh tistih, ki živijo v primestnih občinah.

V času osamosvojitvene vojne je veliko vozil sodelovalo v protitankovskih
blokadah, ki so bile postavljene na mestnih vpadnicah in v bližini vojašnic in
skladišč orožja. Nekaj vozil je bilo tedaj popolnoma poškodovanih (blokade na
cesti proti Toškemu Čelu, Šmartinski cesti, Aškerčevi cesti ...).

Mestni potniški promet je javna služba, ki se izvaja po vnaprej objavljenih
trasah in voznih redih. Trenutno obratuje 32 linij v skupni dolžini 460
kilometrov. Pokrivajo približno 97% urbanega območja Mestne občine Ljubljana,
kar pomeni, da je 97% ljubljanskih gospodinjstev oddaljenih od najbližjega
postajališča manj kot 500 metrov. Letno se z avtobusi prepelje okoli 40.000.000
potnikov.

Avtobusi povezujejo središče mesta z mestnimi predeli in obrobnimi naselji
znotraj meja Mestne občine Ljubljana, nekatere linije pa se končujejo tudi na
področjih sosednjih občin.

Take linije so št. 15, 25 in 30 v Občini Medvode, št. 21 v Občini Dol pri
Ljubljani, št. 6B in 19B v Občini Brezovica, št. 3B, N3B in 3G v Občini
Škofljica, št. 3G tudi v Občini Grosuplje, št. 19I v Občini Ig, št. 30, 60 in 61
v Občini Vodice, št. 51, 52, 53 in 56 v Občini Dobrova-Polhov Gradec, št. 56 v
Občini Horjul.

V voznem parku mestnega potniškega prometa je trenutno 219 mestnih avtobusov, ki
so v uporabi v treh izvedbah vozil, in sicer 17 midi, 56 enojnih in 146 zgibnih
avtobusov. Enojni nizkopodni avtobusi so dolžine 12 metrov, zgibni oz. zglobni
nizkopodni avtobusi pa so dolžine 18 metrov.

Midi avtobusi obratujejo na linijah št. 15, 21, 24, 26 in 30, ob sobotah,
nedeljah in praznikih tudi na linijah št. 12, 12D, 13, 18, 18L, 19B in 19I.
Enojni avtobusi praviloma obratujejo na linijah št. 2, 12, 12D, 15, 18, 18L,
19B, 19I, 21, 22, 24, 26, 27, 27B, 27K, ob sobotah, nedeljah in praznikih tudi
na linijah št. 3, N3, 5, N5, 6B, 9, 13, 14 in 25. Zgibni avtobusi praviloma
obratujejo na linijah št. 1, 1B, N1, 3, 3B, N3, N3B, 5, N5, 6, 6B, 7, 7L, 8, 8B,
9, 11, 11B, 13, 14, 20, 20Z in 25.

Konfiguracija terena, kjer potekajo linije, je zelo raznolika. Precejšen del
linij se zaključuje na hribovitih območjih ljubljanske kotline, 25 kilometrov
linij je še vedno makadamskih. Prevoz na 32 rednih linijah, katerih skupna
trenutna dolžina znaša 675 kilometrov, poteka po objavljenem voznem redu. V
sklopu medkrajevnega potniškega prometa pa se izvajajo tudi redni pogodbeni
šolski prevozi otrok v šolo, ki so prilagojeni šolskemu pouku na posameznih
področjih.

Od uvedbe tramvajskega prometa so bili v prodaji vozni listki (vozovnice) za eno
vožnjo. Ti so ostali v uporabi vse do konca leta 1974, ko so posodobili plačilni
sistem. Tedaj so bili uvedeni žetoni in različne mesečne vozovnice, sočasno so
tudi spremenili način vstopanja v vozilo. Vstopanje je bilo do tedaj le pri
zadnjih vratih, kjer je bil sprevodnik, pri prvih vratih pa so smeli vstopati le
potniki z mesečnimi vozovnicami. Z ukinitvijo delovnega mesta sprevodnik 13.
oktobra 1973, sprva le v enojnih mestnih avtobusih, kasneje tudi v zglobnikih,
je bilo vstopanje dovoljeno le še pri prvih vratih, kjer je plačevanje nadziral
voznik. Sprva so bili žetoni papirnati, najbolj prepoznavni so bili kovinski
žetoni z luknjo, vmes so jih nadomestili plastični žetoni različnih barv in
oblik. Jeseni leta 1981 je bilo na progi št. 20 Reboljeva – Bavarski dvor
poskusno uvedeno polavtomatsko plačevanje voznine, ki naj bi postopoma
nadomestilo žetone. Ponujene so bile predplačilne vozovnice za deset voženj.
Potniki z njimi so lahko ponovno vstopali tudi pri zadnjih vratih, pri sprednjih
pa poleg njih tudi potniki z gotovino ali žetoni. V avtobusih sta bila nameščena
avtomata, ki sta odštevala število voženj, preizkus delovanja so preverjali
kontrolorji. Tak način plačevanja voznine se ni obnesel. Žetoni so bili po tem
dokončno ukinjeni šele 1. januarja 2010, plačevanje z gotovino pa z 10. majem
2010. Po tem datumu je plačilo možno le s plačilno kartico Urbana in Moneto
(plačilo preko mobilnega telefona).

Enotna mestna kartica Urbana je plačilno sredstvo, ki omogoča plačilo storitev
Mestne knjižnice Ljubljana, plačilo parkirnine na parkiriščih v upravljanju JP
LPT, plačilo vožnje z mestno vzpenjačo in nenazadnje plačilo vožnje z mestnim
avtobusom. Urbano je mogoče kupiti v posebnih avtomatih, imenovanih urbanomati,
v potniških centrih LPP, trafikah, na Avtobusni postaji Ljubljana in
turistično-informacijskem centru.

Mestna občina Ljubljana je za izvedbo novega sistema izbrala zagorsko podjetje
Ultra. Sistem je prestal trimesečno preizkusno obdobje, v tem času je sistem
plačila vožnje z mestnim avtobusom vestno preizkušalo 1500 ljudi, med drugimi
zaposleni v Mestni občini Ljubljana, v podjetju LPP ter ljubljanski
osnovnošolci. 15. avgusta 2009 je bila kartica Urbana že naprodaj, s 1.
septembrom 2009 pa so bile kot prve zamenjane stare šolske mesečne vozovnice. S
1. januarjem 2010 je Urbana dokončno nadomestila tudi plačevanje z žetoni na
avtobusih. S 1. avgustom 2013 je Urbana postala plačilno sredstvo tudi na
medkrajevnih linijah, ki obratujejo v sklopu LPP.



https://sl.wikipedia.org/wiki/Cristiano_Ronaldo

Cristiano Ronaldo dos Santos Aveiro, portugalski nogometaš, * 5. februar 1985,
Funchal, Madeira, Portugalska.

Rodil se je 5. februarja 1985 v Funchalu na Madeiri, materi Mariji Dolores dos
Santos Aveiro in očetu Joséu Dinisu Aveiro. Odraščal je s starejšim bratom
Hugom, ima pa še dve starejši sestri Elmo in Katio. Katia je pevka in je na
Portugalskem znana pod vzdevkom »Ronalda«. Ime Ronaldo je na Portugalskem zelo
redko, Cristiano pa je dobil ime po ameriškem predsedniku Ronaldu Reaganu.

Z nogometom se je začel ukvarjati, ko je bil star tri leta in kasneje pri šestih
letih, ko je začel hoditi v šolo. V mladosti je navijal za klub Benfica, čeprav
se je kasneje pridružil Sportingu. Njegova prva ekipa je bila amaterska
Andorinha, za katero je začel igrati pri osmih letih. Po letu 1995, ko je bil
star deset let, je njegov sloves na Portugalskem začel rasti. Obe najboljši
ekipi Madeire sta si želeli njegov podpis - CS Marítimo in CD Nacional. Boljša
ekipa, Marítimo, je zamudila sestanek z managerjem Andorinhe Ruiem Santosem in
tako je Ronaldo podpisal z Nacionalom. Po uspešni kampanji pri Nacionalu, ga je
odkupil Sporting.

Pri Sportingu je začel trenirati v Alcocheti, znanem Sportingovem mladinskem
pogonu. Tam se mu je pridružila tudi njegova mama, saj so v klubu menili, da
potrebuje podporo. Za Sporting je debitiral proti Moreirenseju in takoj zabil 2
gola. Nastopil pa je tudi za Portugalsko U-17 reprezentanco na evropskem
prvenstvu. Na tem prvenstvu je vzbudil zanimanje Liverpoola, ker pa je bil star
16 let, so menili, da potrebuje še nekaj časa da se razvije v pravega igralca.
Je pa kasneje Ronaldo vzbudil pozornost Sira Alexa Fergusona na tekmi za
otvoritev stadiona Alvalade XXI, ko je Sporting premagal United 3-1 z Ronaldom
na čelu, poleti 2003. Nad Ronaldovo predstavo so bili navdušeni vsi - prav tako
igralci in uprava Manchester Uniteda, ki je teden kasneje poslala Sportingu
ponudbo težko 12,24 milijonov £. Sporting ponudbe ni mogel zavrniti in tako je
Ronaldo postal najdražji najstnik v angleškem nogometu - vse dokler ni United
odštel već za Wayna Rooneya. Podedoval je številko 7, ki so jo nosili nekateri
najboljši igralci, ki so kdaj koli oblekli dres Manchester Uniteda: George Best,
Bryan Robson, Eric Cantona in David Beckham. Čeprav je na začetku hotel številko
28, ki je bila njegova številka pri Sportingu in tudi zato, ker ni maral
pritiska svete sedmice, se je na koncu vseeno sprijaznil in jo prvič oblekel na
tekmi proti Boltonu, ko je v igro prišel v šestdeseti minuti in takoj navdušil.
Ronaldova predstava je bila odlična in Rdeči Vragi so dobili novo zvezdo,
najstniško senzacijo - Cristiana Ronalda.

Iz sezone v sezono je njegova nogometna vrednost rasla. Njegove koncentracije
nista mogla zmesti niti prepir z Van Nistelrooyem, ki je poleti 2006 zapustil
klub in incident na svetovnem prvenstvu v Nemčiji 2006 (Anglija - Portugalska).
Po incidentu na SP v Nemčiji so se pojavila ugibanja o njegovem prestopu k Realu
iz Madrida, ki pa jih je Ronaldo utišal, ko je zvestobo Unitedu obljubil vse do
leta 2012. Kljub incidentu je bil po prvenstvu Ronaldo še vedno ljubljenec
navijačev Manchester Uniteda. Povsem drugače pa je bilo drugje po Angliji, kjer
je bil vedno deležen žvižgov in žaljenja, ampak odgovoril je na najboljši možen
način - z odlično igro in goli. Tako je do decembra 2006 postal eden
najvplivnejših igralcev Manchester Uniteda in na njegovih krilih je klub osvojil
naslov prvaka angleške Premier League 2007 in 2008.

V sezoni 2006/07 je Ronaldo prejel nagrado za najboljšega igralca leta po izboru
igralcev Premier League in najboljšega mladega igralca Premier League in je tako
šele drugi, ki mu je uspelo osvojiti obe lovoriki v istem letu, pred njim je to
uspelo le še Andyju Grayu leta 1977. V letu 2007 pa je osvojil tudi nagrado
Igralec leta navijačev in je tako prvi, ki mu je uspelo vse troje v enem letu. V
lasti ima tudi rekord za največ golov sredinskega igralca v eni sezoni. V sezoni
2006/07 je zabil 17 golov.

V sezoni 2007/08 je bil proglašen za najboljšega igralca na svetu in je prejel
zlato žogo. Istega leta je z Manchestrom osvojil tudi ligo prvakov. Sezono
kasneje, je poskušal vse, da bi obranil naslov najboljšega igralca sveta, a mu
je po zmagi v finalu Lige prvakov ta naslov vzel nogometaš katalonske Barcelone,
argentinec Lionel Messi. Od sezone 2009/10 je član Reala Madrid.



https://sl.wikipedia.org/wiki/Dr%C5%BEavni_prazniki_v_Sloveniji

Državni prazniki in dela prosti dnevi v Sloveniji so tisti prazniki in dnevi, ki
so predpisani z Zakonom o praznikih in dela prostih dnevih v Republiki
Sloveniji. Imena praznikov in posebnih datumov se po Slovenskem pravopisu pišejo
z malimi začetnicami, razen tistih, ki so izpeljana iz osebnih lastnih imen.

Ustava Republike Slovenije določa ločitev države in verskih skupnosti, zato
verski prazniki ne morejo biti hkrati tudi državni, vendar pa država z zgoraj
omenjenim zakonom zagotavlja nekaterim pomembnejšim krščanskim praznikom (po
Gregorijanskem koledarju) dela prost dan. V Sloveniji je 20 prazničnih dni v
letu, od katerih jih je 15 dela prostih, 5 pa delovnih.

Nedelja v Sloveniji ni splošno veljaven dela prost dan; so pa v kolektivnih
delavskih pogodbah (po panogah) določena omejujoča pravila o razporejanju
delavcev na delo ob nedeljah ter povečanje plačila za tako delo. Za delo v
sektorju trgovine so v zakonodajnem referendumu o odpiralnem času trgovin 21.
septembra 2003 državljani izglasovali zaprtje trgovin ob nedeljah, vendar pa je
Državni zbor februarja naslednje leto sprejel novelo zakona, ki referendumskega
izida ni upoštevala.



https://sl.wikipedia.org/wiki/%C5%A0panija

Kraljevina Španija (špansko Reino de España), krajše Španija (špansko España) je
obmorska država na jugozahodu Evrope, na Iberskem polotoku, ki si ga deli skupaj
s Portugalsko na zahodu in Gibraltarjem na jugu. Na severovzhodu preko gorske
verige Pireneji meji na Francijo in žepno državico Andoro. Kraljevina Španija
vključuje Balearske otoke v Sredozemskem morju, Kanarske otoke v Atlantskem
oceanu in mesti/enklavi Ceuta in Melilla v severni Afriki. Uradni jezik je
španščina.

Španija leži na jugozahodu Evrope in zavzema večji del Iberskega polotoka. Na
severu meji s Francijo in Andoro, na zahodu s Portugalsko in z britansko
kolonijo Gibraltar na jugu. Severnoafriški mesti pod špansko upravo mejita z
Marokom. Del njenega ozemlja sta tudi dva arhipelaga: v Sredozemskem morju
ležijo Balearski otoki in v Atlantskem oceanu Kanarski otoki, del Španije pa sta
tudi severnoafriški primorski mesti Ceuta in Melilla, ki sta pod špansko upravo
in enklava Llívia v francoskih Pirenejih. Skupna dolžina španske kopne meje je
1918 km.

Večji del pirenejskega področja je po nastanku stara visoka planota Meseta
(zgrajena iz pred-kambrijskih in paleozojskih kristalinskih kamnin in drugih
starih kamnin), ki jo Kastiljsko pogorje deli na severno in južno Kastiljo.
Severno in južno od Mesete se razprostirajo gorske verige: Kantabrijsko pogorje
in Pireneji (Pico de Aneto, 3404 m) na severu, Betijske Kordiljere ali
Andaluzijsko pogorje na jugu. Andaluzijsko pogorje se sestoji iz nekaj masivov,
ki se raztezajo vzporedno z obalo Sredozemskega morja; osredji del sestavlja
Sierra Nevada z najvišjim vrhom celinske Španije (Mulhacu, 3481 m). Najvišja
točka v Španiji je sicer Teide, 3718 m, aktivni vulkan na Kanarskih otokih. Med
južnim robom Mesete (Sierra Morena) in Andaluzijskim pogorjem se nahaja velika
Andaluzijska tektonska depresija ob reki Guadalquivir. Na severovzhodnem robu
Mesete se razteza Ibersko pogorje, zgrajeno iz krednih in jurskih sedimentov,
med Iberskim pogorjem, Pireneji in Kantabrijskim pogorjem pa je depresija reke
Ebro (Aragonska dolina). Iz planote Mesete se dvigajo gorski masivi Sierra de
Gata, Sierra de Gredos in Sierra de Guadarrama, ki so nastali v terciaru. Obala
je v glavnem strma in slabo razčlenjena. Dobro je razčlenjena samo obala
Galicije in severozahodne Španije z mnogimi zalivi karakterističnih oblik.
Aluvialne ravnice se nahajajo ob obali, od njih je največja Guadalquivir v
Andaluziji.

Španija se nahaja v zmernem pasu, njen neenakomeren relief pa vpliva na veliko
klimatsko raznolikost. Pogosto se za podnebje Španije reče da je sredozemsko
(mediteransko). To je le približno prav, saj ima samo priobalno področje vzhoda,
jugovzhoda in juga sredozemsko podnebje. Po zemljepisni širini bi sicer moral
imeti največji del sredozemsko podnebje, vendar nekatere druge naravne
karakteristike ustvarjajo drugačne pogoje. Na spremembo podnebja primarno vpliva
visok relief oziroma višja nadmorska višina tako da prihaja do vertikalne
podnebne slojevitosti. Ker se gorovja v glavnem dvigajo ob robu države oziroma
Iberskega polotoka, predstavljajo pomembno prepreko širjenju podnebnih vplivov
iz okoliškega prostora. Zato ima osredji del Španije, visoka planota Meseta,
precej drugačno podnebje od tistega, ki bi odgovarjal zemljepisni širini tega
prostora in je bolj kontinentalno. Na vzhodu in jugu Španije, kjer prevladuje
sredozemsko podnebje (pogosto se navaja tudi kot subtropsko), so srednje mesečne
temperature preko leta od 13 °C do 25 °C, v poprečju pade od 350 do 500 mm
padavin. Za to področje je značilno dolgo, toplo, suho in sončno poletje, ko
maksimalne temperature dosežejo tudi 48 °C. Sredozemska obala ima največje
število sončnih ur v Evropi. Na vseh obalah so zime prijetne, na jugu celo
tople. Severozahod Španije (atlantska obala, ki meji tudi na Biskajski zaliv)
ima bolj sveže podnebje, kjer se temperature gibljejo med 8 - 20 °C. Iz
Biskajskega zaliva se proti Iberskemu polotoku gibljejo vlažne zračne mase, zato
na gorskih območjih pade največ padavin (900 - 2000 mm). Zaradi blagega
oceanskega podnebja in dovolj padavin, je celotno območje poraslo z relativno
bujno in zeleno vegetacijo, zato to regijo pogosto imenujejo tudi Zelena obala
(Costa Verde). Za notranjost Španije, s kontinentalnim podnebjem, so značilne
srednje mesečne temperature med 3 - 23 °C, pozimi pa temperature pogosto padejo
pod nič stopinj. V tej regiji poprečno letno pade manj kot 500 mm padavin,
ponekod celo manj kot 300 mm. Vzhodni del te regije ima nekatere značilnosti
mediteranskega podnebja, severozahodni rob pa se približuje oceanskemu podnebju.

Med pomembnejšimi pa so še: Tagus, Júcar, Segura, Turia in Minho. Reke na
severozahodu imajo več vode, krajši tok, relativno velik padec, njihova
estuarijska ustja pa omogočajo razvoj vodnega prometa. Reke, ki se spuščajo iz
visokih gora (Pirenejev, Betijske kordiljere, Kastiljkega pogorja in dr.), imajo
velike padce in pomemben hidroenergetski potencial. V apnenčastem terenu so reke
pogosto izoblikovale kanjone, slapove in brzice.

Večino pitne vode pridobivajo iz akumulacijskih jezer. Največji del rek je bil
zajezen v času vladavine Francisca Franca, kar je ena redkih zadev po kateri ga
pomnijo, v kolektivni zavesti španskega naroda, kot dobrega. Dobrobiti od
umetnih jezer so izjemne za državo kot je Španija, ki se zaradi klimatskih
sprememb spreminja v puščavsko področje. Razen pitne vode, imajo korist od
pridobivanja električne energije, turizma, itd.

Španija je po smrti diktatorskega generala Franca, s sprejetjem ustave leta
1978, postala ustavna monarhija, razdeljena na 17 avtonomnih skupnosti (špansko:
comunidad autónoma, množina comunidades autónomas) in dve avtonomni mesti
(ciudad autónoma, množina ciudades autónomas) na afriški obali z veliko stopnjo
avtonomije. Avtonomne pokrajine, ki se nadalje delijo na 50 provinc, so (izvorna
imena v oklepaju so v španščini, kjer ni izrecno navedeno drugače):

Španija ima dolgo in nestabilno zgodovino svoje ustavnosti, zahvaljujoč
političnim pretresom v 19. in 20. stoletju:

Po podatkih iz začetka 2008 ima Španija 46 milijonov prebivalcev. Gostota
poselitve, 91 prebivalcev na km², je nižja kot v primerljivih zahodnoevropskih
državah in poseljenost je zelo neenakomerna. Z izjemo prestolnice in njene
okolice je notranjost države redko poseljena, ostali centri so ob obalah. Glavno
mesto Kraljevine Španije je Madrid. Mesto s 3.155.359 prebivalcev
(metropolitanska regija Madrid 5.964.143) leži v središču Pirenejskega polotoka.
Druga večja mesta so Barcelona, Valencia, Sevilla, Zaragoza in Málaga.

Tekom 20. stoletja, predvsem v 1960. in 1970. letih, je Španija doživela
eksplozijo prebivalstva, med katero se je število prebivalcev podvojilo. Rast
števila se je močno zmanjšala v 1980. letih, danes pa so trendi ponovno
usmerjeni navzgor, predvsem zaradi vračanja Špancev, ki so se izselili v druge
evropske države, in velikega števila priseljencev, ki danes predstavljajo 12 %
prebivalstva. Ti izvirajo predvsem iz Latinske Amerike (39 %), Severne Afrike
(16 %), Vzhodne Evrope (15 %) in podsaharske Afrike (4 %).

Člen 16.3 sedanje španske ustave določa, da je Španija sekularna država: »Nobena
religija ne sme imeti državnega značaja.« Država mora zagotavljati svobodo vere
in čaščenje posameznikov ter zagotoviti medsebojne odnose med vlado in vsemi
veroizpovedmi. Skoraj 75 odstotkov Špancev se opredeljuje za katolike.

Z bruto domačim proizvodom okoli 1.280.000 milijard € (2014) in njegovim
porastom 3,1 % (2015) je špansko gospodarstvo eno od vodilnih v Evropi. Po
klasifikaciji Svetovne banke in Mednarodnega denarnega sklada (IMF) je Španija
štirinajsta gospodarska sila sveta.

Ena od glavnih gospodarskih panog je turizem. Podnebje Španije, njena geografska
lokacija, priljubljene obale, raznolika pokrajina, zgodovinska zapuščina,
živahna kulturna dejavnost in odlična infrastruktura, je povzdignila Španijo med
največje na svetu po mednarodni turistični industriji. V zadnjih petih
desetletjih, je mednarodni turizem v Španiji zrasel in postal drugi največji na
svetu v smislu porabe, vreden približno 40 milijard evrov ali približno 5% BDP v
letu 2006.

Španski cestni sistem je predvsem centraliziran, s šestimi avtocestami, ki
povezujejo Madrid z Baskijo, Katalonijo, Valencijo, zahodno Andaluzijo,
Extremaduro in Galicijo. Poleg tega obstajajo avtoceste vzdolž Atlantika (Ferrol
do Vigo), v Kantabriji (Oviedo v San Sebastian) in v Sredozemlju (Girona -
Cádiz). Španija naj bi dala en milijon električnih avtomobilov na ceste do leta
2014 kot del vladnega načrta za varčevanje z energijo in večjo energetsko
učinkovitost. Minister za industrijo Miguel Sebastian je dejal, da »je
električno vozilo prihodnosti in motor industrijske revolucije.« 

Španija ima najširše železniško omrežje visokih hitrosti v Evropi in je drugo
najobsežnejše na svetu za Kitajsko. Od oktobra 2010 ima Španija skupaj 3500 km
prog za visoke hitrosti, ki povezujejo Málago, Seviljo, Madrid, Barcelono,
Valencijo in Valladolid, z vlaki dosegajo hitrosti do 300 km/h. V povprečju so
španski vlaki visokih hitrosti najhitrejši na svetu, sledi japonski bullet vlak
in francoski TGV. Glede na točnost so drugi na svetu (98,54% prihod na čas) -
Japonski Shinkansen (99%). Če bodo izpolnjeni cilji ambicioznega AVE programa
(Španski vlaki za visoke hitrosti) do leta 2020, bo v Španiji 7000 km prog, ki
bodo s hitrimi vlaki povezale skoraj vsa deželna mesta z Madridom v manj kot
treh urah in Barcelono v štirih urah.

Tudi organizacija zračnega prometa je dobra: 96 letališče od tega 47 javnih,
razporejenih po državi skrbi za zračni promet, ki se hitro razvija. Najvažnejša
letališča so Madrid s 50 milijonov potnikov v letu 2011 (15 na svetu), Barcelona
(El Prat) s 35 milijonov potnikov v letu 2011, ne zaostaja niti Palma de
Mallorca (23 milijonov potnikov), kamor prihajajo številni turisti. Ostala so
še: Málaga (13 milijonov potnikov), Las Palmas (Gran Canaria) (11 milijonov
potnikov), Alicante (10 milijonov potnikov) in manjša, število potnikov med 4 in
10 milijonov, na primer Tenerife (dve letališči), Valencia, Sevilja, Bilbao,
Ibiza, Lanzarote, Fuerteventura. Prav tako je več kot 30 letališč s številom
potnikov, pod 4 milijone.

Španija ima tudi mnogo pristanišč: Barcelona je ena od najpomembnejših evropskih
pristanišč tako za potniški kot za tovorni promet. Med ostalimi sta pomembni
luki še Valencia na Sredozemskem morju in Bilbao na Atlantiku. Španska trgovska
flota je močna in važna za zunanjo trgovino. Rečni promet obsega mrežo linij
dolgih okoli 100 km. Tudi največje reke so samo delno plovne.

Španija je ena od vodilnih držav na svetu v razvoju in proizvodnji energije iz
obnovljivih virov. V letu 2010 je Španija postala vodilna svetovna proizvajalka
sončne energije, ko je prehitela ZDA z veliko elektrarno imenovano La Florida v
bližini Alvarado, Badajoz. Španija je tudi glavni evropski proizvajalec vetrne
energije. V letu 2010 so njene vetrnice ustvarile 42.976 GWh, kar predstavlja
16,4% vse električne energije, proizvedene v Španiji.. Dne 9. novembra 2010 je
vetrna energija dosegla trenutno zgodovinsko najvišjo vrednost, saj pokriva 53%
celinskega povpraševanja po električni energiji in ustvarja količino energije,
ki je enakovredna tisti iz 14 jedrskih reaktorjev. Drugi obnovljivi viri
energije, ki se uporabljajo v Španiji so hidroenergija, biomasa in marine (2
elektrarni v gradnji).

Neobnovljivi viri energije, ki se uporabljajo v Španiji, so jedrski reaktorji (8
delujočih), plin, premog in nafta. Fosilna goriva skupaj ustvarijo 58% španske
električne energije (v letu 2009), tik pod OECD povprečno 61%. Jedrska energija
ustvari še 19%, veter in hidro približno 12% vsak.



https://sl.wikipedia.org/wiki/Nizozemska

Kraljevina Nizozemska (ali Nizozemska; nizozemsko Nederland) je evropska ustavna
monarhija z ozemlji tudi izven Evrope. Nizozemska se nahaja v severozahodni
Evropi in na severu in zahodu meji na Severno morje, na jugu na Belgijo, na
vzhodu pa na Nemčijo. Nizozemska je ena najbolj naseljenih in zemljepisno nizko
ležečih na svetu in je znana po svojih mostovih, mlinih na veter, coklah,
tulipanih in stopnji družbene strpnosti. Njena liberalna politika se v tujini
pogosto omenja. Država gosti tudi Mednarodno kazensko sodišče v Haagu, kjer je
tudi administrativno središče s sedežem vlade, kraljičina rezidenca in večina
veleposlaništev, čeprav je glavno mesto države Amsterdam. Nizozemsko pogosto
napačno imenujejo Holandija, vendar je to le skupno ime za dve njeni glavni
provinci (Severna in Južna Holandija). Skupaj z Luksemburgom in Belgijo je del
ekonomske unije Beneluks.

Nizozemska je parlamentarna monarhija. V veljavi je ustava iz 17. februarja
1983, ki temelji na ustavi iz leta 1815. Po njej je bila kraljevina sestavljena
iz Nizozemske, Arube in Nizozemskih Antilov; po statutu kraljevine iz 29.
decembra 1954 so bili vsi trije deli povsem avtonomni in enakopravni, združeni
na podlagi skupnih interesov in medsebojne pomoči. Od 10. oktobra 2010 pa je v
veljavi nova ureditev države, opisana v poglavju Upravna delitev. Aktivno in
pasivno volilno pravico imajo vsi nizozemski državljani starejši od 18 let.

Od 30. aprila 1980 je na prestolu kraljica Beatrix Wilhelmina Armgard iz rodbine
Oranje-Nassau. Prestol se enakopravno deduje po moški in ženski liniji glede na
vrstni red rojstva. Kraljica ima pravico razpustiti oba domova parlamenta.
Imenuje in odstavlja predsednika vlade ter ministre in ima še druge pristojnosti
zakonodajne in izvršilne oblasti. Uradna rezidenca vladarjev je v Haagu, druga
rezidenca v Amsterdamu.Dvodomni parlament je sestavljen iz prve in druge
zbornice. Sedež parlamenta je v Haagu. Prva zbornica je sestavljena iz 75
članov, ki jih za štiri leta izvolijo parlamenti provinc. Druga zbornica ima 150
poslancev, za štiri leta jih izvolijo na splošnih volitvah po proporcionalnem
sistemu. Zakonski predlogi morajo biti sprejeti v obeh provincah, potrditi pa
jih mora kraljica. Če ni izrecno določeno drugače, veljajo zakoni le za evropski
del kraljevine. Formalno je del izvršilne oblasti tudi Državni svet, dejansko pa
je posvetovalni organ kraljice, njegov oddelek deluje tudi kot ustavno sodišče.
Predseduje mu kraljica, sestavljajo ga še predsednik in največ 28 članov, ki jih
imenuje kraljica.

Nizozemska je bila ustanovljena leta 1581 po dolgem boju proti španski nadvladi.
Od takrat naprej državo predstavlja kraljeva rodbina. Kraljice in kralji
Nizozemske so potomci princa Viljema l. Oranskega, ki je v letih 1572-1581 vodil
zmagoviti boj za versko in politično svobodo.

V zlati dobi Nizozemske so pritekala v deželo neznanska bogastva iz daljnih
dežel velikanskega nizozemskega kolonialnega imperija. Nizozemska je bila v 17.
stoletju središče bančništva, industrije in umetnosti ter vodilna evropska
pomorska sila. Pred tem je bila dolga stoletja pod tujo oblastjo.

Od 9. do sredine 16. stoletja so ji zaporedoma vladali francoski kralji, potem
burgundski vojvode, ki so jih nasledili habsburški cesarji in nazadnje španski
kralj Filip II. Protestantski Nizozemci so se uprli katoliškemu španskemu kralju
in po 80 let trajajoči vojni dosegli neodvisnost. V samostojni državi, republiki
Nizozemski, so se še bolj razcvetele trgovina, kultura, znanost in umetnost,
vendar le za dobrih sto let. Vojne z Anglijo in Francijo so državo oslabile in v
18. stoletju je začela stagnirati. Po francoski revoluciji je nastala na njenem
mestu Batavska republika, ki pa jo je Napoleon že naslednje leto spremenil v
kraljevino in potem priključil Franciji. Z dunajskim kongresom je leta 1815 na
ozemlju današnjega Beneluksa nastala kraljevina Združene Nizozemske in po
odcepitvi kraljevine Belgije (1831) današnja kraljevina Nizozemska.

V 1. svetovni vojni je Nizozemska ostala nevtralna, med 2. svetovno vojno pa je
spet doživela tujo oblast, tokrat nemško. Leta 1957 je bila soustanoviteljica
Evropske gospodarske skupnosti in sedaj aktivno sodeluje pri oblikovanju
Evropske unije. Njena liberalna politika se v tujini pogosto omenja. Država
gosti tudi Mednarodno kazensko kazensko sodišče v Haagu, kjer je tudi
administrativno središče s sedežem vlade, rezidenca kraljice, in večina
veleposlaništev, čeprav je glavno mesto države Amsterdam. Nizozemsko pogosto
napačno imenujejo Holandija, vendar je to le skupno ime za dve njeni glavni
provinci (Severna in Južna Holandija).

Kraljevina Nizozemska je sestavljena iz štirih "držav" (nizozemsko landen), in
sicer:

Vse province so nadalje razdeljene na občine, ki jih je skupaj 467. Od
1.januarja 2007 pa 443, kar je posledica združevanja manjših občin v večje.

Tri posebna območja (nizozemsko openbaare lichamen) so "Otoki BES". Ti trije
otoki so:

Po ustavi spada Kraljevina Nizozemska med evropske ustavne monarhije. Spomladi
2013 je kraljica Beatrix svoj prestol predala sinu Willem-Alexandru. Kralj ni
samo predstavnik države, temveč sodeluje tudi pri oblikovanju vlade in s svojim
državnim svetom lahko vpliva na zakonodajo. Zakonodaja je seveda večinoma v
rokah vlade in parlamenta. Ta se imenuje Generalstaaten (Generalni stanovi), ime
izvira iz časov burgundske Nizozemske, ko se je leta 1464 prvič sestalo splošno
(generalno) zastopstvo stanov, in leta 1814 ga je takratni parlament prevzel.
Parlament ima dve zbornici. Senatorje (skupno 75) za prvo zbornico izvolijo za
šest let deželni zbori enajstih pokrajin (provinc), 150 poslancev druge zbornice
pa izvoli za štiri leta ljudstvo na neposrednih volitvah. Druga zbornica lahko
spreminja zakonske predloge vlade ali tudi sama daje pobude Za zakone, senatorji
v prvi zbornici pa lahko predlagani zakon samo potrdijo ali v celoti zavrnejo.

Na razmejevanje strank in združevanje državljanov so dolgo odločilno vplivala
verska in družbenopolitična nasprotja. Posledica delovanja dveh različnih
verstev je predvsem večstrankarska ureditev. Tako so katoliki in protestanti
ustanavljali vsak svoje stranke, sindikate, podjetniška združenja, kmečke zveze
itd. Iz nasprotovanja verskim strankam sta nastali liberalna stranka in delavska
stranka, ki sta sicer zastopali različne razredne koristi, vendar sta se skupno
zavzemali za ločitev posvetno-državnega in cerkveno-veroizpovednega področja. V
zadnjih desetletjih pa so napetosti med velikimi skupinami vedno bolj izginjale.
Krščanski stranki sta se združili v Krščansko-demokratični apel (CDA), s čimer
je oslabelo dosedanje nasprotje med protestantskim in rimskokatoliškim deležem v
delitvi strank. Socialnodemokratska delavska stranka (PvdA) se zmeraj bolj
odpira še drugim socialnim skupinam volivcev. Tudi sindikati in delavske
organizacije so se začeli povezovati. Nova družbena gibanja in državljanske
pobude pa so poskrbeli za novo pisanost nizozemskega političnega življenja.

Po drugi svetovni vojni se je Nizozemska razvila iz večinoma kmetijske v močno
industrijsko državo. Ugodne izhodiščne možnosti: nizki stroški, nizke cene
nepremičnin in razvita infrastruktura so spodbudile vlaganja in v petdesetih
letih povzročile pospešen gospodarski razvoj. Gospodarska ureditev temelji na
načelih svobodnega tržnega gospodarstva, vendar pa država tudi občutno posega v
gospodarstvo, na primer z državno pomočjo za izboljševanje gospodarske strukture
na manj razvitih območjih. Energetski krizi leta 1973 in 1979 sta tudi na
Nizozemskem povzročili precejšen gospodarski upad, po katerem si dežela še dolgo
ni opomogla. Nizozemska nima svojih surovin (razen zemeljskega plina) in je
odvisna od neoviranega trgovanja s tujino. Najpomembnejše trgovske partnerice so
članice Evropske unije.

Nizozemska ima na voljo le malo kmetijskih površin, kljub temu pa ima kmetijstvo
že dolgo zelo velik gospodarski pomen. Poglavitni pridelki so žito, krompir,
pesa in vrtnine. Nizozemci so posebno uspešni pri pridelavi rezanega cvetja in
čebulic. Zaščitni znak nizozemskega cvetličarstva je že od nekdaj tulipan. V 16.
stoletju so ga uvozili iz Azije in kmalu se je pridelovanje tulipanov in
njihovih čebulic izredno razvilo. Doslej so vzgojili več kot 6.000 različnih
sort. Tulipane in druge cvetlice, na primer Hijacinte, in njihove čebulice
izvažajo po vsem svetu. Veliko cvetic pridelajo v steklenjakih. Na Nizozemskem
je s steklom prekritih več tisoč hektarov obdelovalne zemlje, česar ne premore
nobena druga dežela. V steklenjakih pridelujejo poleg cvetlic in njihovih
čebulic še paradižnike, kumare in jagode. Malo manj znana je uspešnost
Nizozemcev pri gojenju šampinjonov, dežela je po izvozu svežih šampinjonov prav
na vrhu svetovne lestvice. Približno dve tretjini skupne vrednosti kmetijske
pridelave dajeta živinoreja in mlekarstvo. Izredno pomemben izdelek je sir,
večino ga izvozijo in holandski sir velja po vsem svetu za pojem kakovosti. Za
domačo živilsko industrijo in izvoz je velikega pomena tudi obrežno in
globokomorsko ribištvo. Vsako leto ulovijo okoli pol milijona ton rib (predvsem
sledov, skuš, trsk, listov) in školjk.

Nizozemska industrija je bila med vodilnimi v Evropi, vendar je zaradi krize v
sedemdesetih letih ta položaj izgubila. V skoraj vseh gospodarskih panogah se je
zmanjšalo število zaposlenih in brezposelnost je v osemdesetih letih močno
presegala mejo desetih odstotkov. Gospodarstva ni zajel samo upad konjunkture,
temveč globoka strukturna kriza, zaradi katere se je začelo dolgotrajno
prestrukturiranje. V krizi so se znašle številne desetletja uspešne panoge.
Položaj ladjedelništva, na primer, je postal naravnost obupen zaradi
vzhodnoazijske konkurence so se nizozemske ladjedelniške zmogljivosti morale med
letoma 1975 in 1985 zmanjšati za polovico, število zaposlenih pa je upadlo s
36.000 na 12.000. Država je priskočila na pomoč s subvencijami, da bi ne bilo
treba popolnoma opustiti gradnje trgovskih in potniških ladij. Nekatere panoge,
recimo kemična industrija, predelava nafte in pridobivanje zemeljskega plina, pa
se močno razvijajo. Največ prometa dosegajo živilska in kemična industrija,
pridobivanje zemeljskega plina, naftna in elektrotehnična industrija ter
izdelava strojev. Za zadovoljevanje energetskih potreb industrije so posebnega
pomena domače zaloge zemeljskega plina, ki znašajo po ocenah okoli 2 bilijona
kubičnih metrov. Po obsegu zalog zemeljskega plina je torej Nizozemska na drugem
mestu v Evropi, takoj za Norveško. Največja nizozemska ležišča so blizu
Groningena in pod Severnim morjem.

Nizozemska je že zdavnaj znala izrabiti prednosti, ki jih prinaša lega ob
Severnem morju in spodnjem toku plovnega Rena. Razvila je pristanišče Rotterdam,
ki je s podaljškom Europoort zdaj po obsegu pretovorjenega blaga vodilno
pristanišče na svetu in največje naftno prečrpavališče v Evropi Sedaj
pretovorijo v rotterdamskem pristanišču več kot četrt milijarde ton blaga;
kakšna tretjina te količine odpade na nafto. Zaradi povezave z evropskimi
notranjimi plovnimi potmi je Rotterdam postal najpomembnejše uvozno in izvozno
pristanišče za evropsko železarstvo in jeklarstvo.

Po letu 1949 je iz nekdanjih nizozemskih kolonij prišlo priseljencev. Največ je
bilo Surinamcev iz nekdanje kolonije Surinam na severovzhodu južne Amerike. V
sedemdesetih letih so z nenavadnimi akcijami opozarjali na svojo drugačnost
Molučani, ki so prišli z azijskega otočja Moluki v nekdanji koloniji Nizozemska
Indija. Zato si je vlada začela prizadevati, da bi se Molučani bolj vključevali
v nizozemsko družbo in hkrati imeli boljše možnosti za ohranitev kulturne
samobitnosti.

Zaradi množičnih imigracij v državo, ima islamska veroizpoved skoraj 6 % delež
med verujočimi. Z nadaljnjimi imigracijami in visoko stopnjo rodnosti, se ta
odstotek še povečuje.

Nizozemska je ena najgosteje naseljenih držav na svetu. Na vsak kvadratni
kilometer pride več kot 360 ljudi. Tudi delež v mestu živečih prebivalcev je
zelo velik. Mestne oblike poselitve so na gosto prepredle zlasti ravne nižine,
zato je tam skoraj popolnoma izginil podeželski način življenja. Zaradi velike
osredotočenosti trgovine, industrije in ladjarstva, pa tudi zaradi ugodne
povezovalne lege med zelo industrializiranim evropskim zaledjem in morjem so
mesta na območju provinc južna Holandska, Severna Holandska in Utrecht tako
narasla, da se zdaj med seboj dotikajo. Tako je na okoli 70 kilometrov dolgem in
60 kilometrov širokem ozemlju nastal velik splet mest, tako imenovani Randstad.
V njem živi okoli 30 odstotkov vsega nizozemskega prebivalstva na samo desetini
vse državne površine. Randstad, ime je leta 1930 skoval ustanovitelj nizozemske
letalske družbe KLM AlbertPelsman, je sestavljen iz več središč, ki imajo
različne vloge. V Den Haagu so osredotočene državne upravne naloge (tu je sedež
vlade), Rotterdam je značilno pristaniško mesto z veletrgovino, ladjedelništvom
in sodobno veliko industrijo, Amsterdam (v njem zaseda parlament) pa se je
razvil predvsem v denarniško in kulturno središče dežele. Sredi mestnih središč
pa se nahaja ozemlje za kmetovanje.

Zgodovina mesta se je začela z letom 1250, ko je Viljem, grof Holandske in
nemški kralj, razglasil lovski dvorec grofov Holandske za kraljevi sedež. Uradno
ime mesta Den Haag je s'Gravenhage in pomeni »Grofov log«, ki označuje gozdiček,
ki je obdajal lovski dvorec. Zdaj je Den Haag upravno središče pokrajine Južna
Holandija, prebivališče kraljevske družine in sedež nizozemske vlade. Mesto
velja za eno najbolj negovanih in imenitnih evropskih mest, hkrati pa je sedež
uglednih mednarodnih ustanov, in sicer Mednarodnega sodišča, Združenih narodov
in Stalnega razsodišča. Središče Den Haaga je slikovit štirioglat trg, okoli
katerega so nanizane palače. V osrednji palači je Viteška dvorana (Ridderzaal),
v kateri kraljica vsako leto slovesno odpre zasedanje parlamenta. Blizu nekdanje
kraljevske rezidence je kraljeva galerija Mauritshuis, ki ima dragoceno zbirko
slik starih holandskih mojstrov in največjo nizozemsko zbirko Rembrandtovih del.
V osrčju starega mesta je Groenmarkt (Zelenjavni trg) s starim rotovžem iz 16.
stoletja in Veliko cerkvijo (Grote Kerk) iz 15. in 16. stoletja. Med številnimi
muzeji izstopata muzeja Mesdag s Francoskimi in nizozemskimi likovnimi
umetninami ter Mestni muzej z največjo zbirko del Pieta Mondriana na svetu. V
gaju Haagse Bos je nekdanji zabaviščni dvorec Huis Ten Bos, občasno bivališče
kraljevske družine.

Glavno mesto province enakega imena je v delti Rena ob kanalu Amsterdam-Ren na
meji med maršami in greesti. Utrecht je središče cestnega in železniškega
omrežja ter se je zato razvil v središče notranje trgovine s pomembnimi sejmi.
Od leta 48 je bilo tu rimsko oporišče Traiectum ad Rhenum. Utrecht je eno
najstarejših nizozemskih mest, od leta 695 je sedež škofije in je že v srednjem
veku slovel kot slikovito mesto s številnimi cerkvami in samostani. Z vodnimi
jarki obdano in s kanali prepredeno mesto, polno hiš z okrašenimi zatrepi,
pritegne vsako leto nešteto turistov. Razpoznavno znamenje Utrechta je gotska
stolnica Sv. Martina s 112 m samostojno stoječim zvonikom, ki je najvišjim na
Nizozemskem. Z zvonika je čudovit razgled na mesto in okolico. Blizu stolnice je
univerza, ki je bila ustanovljena leta 1636 in je zdaj ena največjih v državi.
Tako kot vsa nizozemska mesta je tudi to znano po muzejih, znan so zlasti:
Osrednji muzej, Nadškofijski muzej, Nizozemski muzej glasbenih skrinjic in lajn
ter Nizozemski železniški muzej.

Delft leži med Den Haagom in Rotterdamom v provinci Južna Holandska. Ustanovili
so ga v 11. stoletju in je leta 1246 dobil mestne pravice. Že v srednjem veku je
veljal za cvetoče trgovsko središče, v katerem sta bila doma suknarstvo in
pivovarstvo. Velik razcvet pa je dosegel zlasti v 17. in 18. stoletju zaradi
slovitih porcelanskih izdelkov. Delftsko modro, nekoč najbolj cenjeno fajanso na
svetu, izdelujejo še zdaj v dveh manufakturah po starih vzorcih. Hkrati je tu
delovala delftska slikarska šola Jana Vermeera in Jana Steena. Mesto je v
velikem obsegu ohranilo arhitekturno bogastvo iz teh časov in velja za eno
najlepših nizozemskih mest. Na trgu sredi starega mesta je gotska Nieuwe Kerk
(Nova cerkev) z nagrobnikom Viljema I. Oranskega, utemeljitelja nizozemske
neodvisnosti. Čisto blizu sta rotovž s čudovitim renesančnim pročeljem ne
slikami iz 16. do 18. stoletja ter cerkev Oude Kerk iz 13. stoletja. V Prinčevem
dvorcu, v katerem je Viljem Oranski živel od leta 1573 in bil leta 1584 umorjen,
je zdaj muzej.



https://sl.wikipedia.org/wiki/Jupiter

Júpiter je zunanji, peti planet od Sonca in je največji planet znotraj našega
Osončja. Nekateri so opisali, da Osončje sestavljajo Sonce, Jupiter in
razporejene razbitine.[navedi vir] Plinaste orjake Jupiter, Saturn, Uran in
Neptun včasih imenujejo tudi »jupitrovski planeti«. Ime je dobil po rimskem bogu
Jupitru.

Ta plinasti orjak je 2,5-krat masivnejši kot vsi planeti skupaj, čeprav ima samo
1/1047 Sončeve mase. Ker ima Jupiter tako veliko maso, leži masno središče
Jupitra in Sonca nad Sončevo površino, 1,068 Sončevega polmera od središča
Sonca. Jupiter je 318-krat masivnejši od Zemlje s premerom, 11-krat večjim od
Zemlje, in s 1310-kratno Zemljino prostornino. Ima 10-krat manjši premer kot
Sonce in skoraj enako srednjo gostoto. Mnogi so ga označili kot »neuspešno
zvezdo«, čeprav bi bila ta primerjava sorodna označitvi asteroida kot »neuspešne
Zemlje«. Čeprav je Jupiter res presunljiv, so odkrili zunajosončne planete z
veliko večjo maso. Verjamemo pa da je njegov premer karseda velik za dano
sestavo, ker bi se s povečanjem mase planet še neprav gravitacijsko stiskal,
dokler ne bi steklo jedrsko zlitje. Ni natančno jasno kaj razlikuje velik in
masiven planet kot je Jupiter od rjave pritlikavke, čeprav imajo rjave
pritlikavke posebne spektralne črte. Kakorkoli, Jupiter bi moral imeti sedemkrat
večjo maso, da bi postal zvezda.

Jupiter se tudi najhitreje vrti okoli svoje osi kot katerikoli drug planet v
Osončju z vrtilno hitrostjo 12.700 m/s. Zaradi tega je njegov disk precej
sploščen, kar se da lepo videti skozi daljnogled. Polarni premer je več kot
10.000 km manjši od ekvatorskega premera. Od planetov je le Saturn še bolj
sploščen. Njegova najbolj znana zunanja oblika je verjetno Velika rdeča pega,
nevihta večja od Zemlje. Planet je neprestano prekrit s plastjo oblakov.

Jupiter je za opazovalca z Zemlje ob opoziciji četrto najsvetlejše nebesno telo
na nebu za Soncem, Luno, in Venero. Včasih je svetlejši le še Mars. Jupiter je
znan že iz pradavnine. Galilejevo odkritje leta 1610 Jupitrovih štirih velikih
lun: Io, Evropa, Ganimed in Kalisto (sedaj znane kot Galilejeve ali Galilejevske
lune) je bilo prvo odkritje nebesnega gibanja, ki ni bilo navidezno osredotočeno
na Zemljo. Bilo je velika podpora Kopernikovi heliocentrični sliki gibanja
planetov. Galilejeva javna podpora Kopernikovi teoriji je prišla v navzkrižje z
inkvizicijo.

Jupiter je v glavnem sestavljen iz dokaj majhnega skalnatega jedra, ki ga obdaja
kovinski vodik, njega obdaja tekoči vodik, vse skupaj pa plinski vodik.

Jupitrovo atmosfero sestavlja ~86 % vodika in ~14 % helija (po številu atomov,
atmosfera predstavlja ~75 %/24 % mase z ~1 % mase drugih snovi. Notranjost
vsebuje gostejše snovi tako, da je porazdelitev ~71 %/24 %/5 %). Atmosfera
vsebuje sledi metana, vodne pare, amonijaka, in »skalnate« snovi. Poleg tega so
prisotne majhne količine ogljika, etana, vodikovega sulfida, neona, kisika,
fosfatov, in žvepla. Ta sestava atmosfere je zelo podobna sestavi sončne
meglice. Saturn ima podobno sestavo, Uran in Neptun pa imata veliko manj vodika
in helija. Zgornji sloji Jupitrove atmosfere so izpostavljeni različnemu
vrtenju. Pojav je prvi odkril Cassini 1690. Vrtenje Jupitrove polarne atmosfere
je daljše za ~5 minut kot vrtenje atmosfere na ekvatorju. Poleg tega se oblaki,
na različnih širinah vrtijo v nasprotni smeri. Vzajemno delovanje teh
nasprotujočih se krožnih vzorcev povzroča nevihte in vrtinčenja (turbulence).
Hitrost vetra je velikokrat 600 km/h.

Zunanji oblačni sloj atmosfere vsebuje ledene kristale, kristale zmrznjenega
amonijaka in kristale amonijevega hidrosulfida.

Jupiter ima šibek sestav planetnega obroča. Obroč sestavljajo prašni delci, ki
so jih z lun odnesli meteorji. Glavni obroč je nastal iz prahu s satelitov
Adrasteje in Metisa. Dva širša tanka obroča obkrožata glavni obroč in izvirata
iz Tebe in Amalteje. Na zunanji strani leži izjemno redek in oddaljen zunanji
obroč, ki obkroža Jupiter v nasprotni smeri. Njegov izvor je negotov, lahko pa
je nastal iz ujetega medplanetarnega prahu.

Jupiter ima zelo veliko in močno magnetosfero. Če bi lahko videli njegovo
magnetno polje z Zemlje, bi bilo na nebu navidezno 5-krat večje od ščipa, kljub
temu, da je veliko dlje. To magnetno polje zadržuje velik tok sevanja delcev v
Jupitrovih sevalnih pasovih kjer tudi nastaja ogromen plinski kolobar in valj
toka, povezan z Io. Da je Jupiter močan vir radijskih valov so po naključju
odkrili ameriški raziskovalci leta 1955. Večina energije je pri valovnih
dolžinah nekaj deset metrov in desetin metrov.

Veliko vesoljskih sond so poslali na Jupiter. Vse do sedaj so bile ameriške.
Pioneer 10 je letel mimo planeta decembra 1973. Sledil mu je Pioneer 11 natanko
leto kasneje. Voyager 1 je letel mimo leta 1977, Voyager 2 pa leta 1979. Sonda
Galileo se je vtirila v Jupitrovo tirnico leta 1995, vrgla manjši raziskovalni
satelit v Jupitrovo atmosfero in opravila več preletov vseh Galilejevih lun.
Sonda Galileo je bila leta 1994 priča tudi trku kometa Shoemaker-Levy 9 z
Jupitrom, ko se je bližala planetu. Nudila je ugoden pogled na ta presenetljiv
dogodek.

Po odkritju tekočega oceana na Jupitrovi luni Evropa in zaključku odprave
Galileo, ki je zapustil tir septembra 2003 NASA načrtuje odpravo, ki bo
raziskovala ledene lune. Odprava JIMO bodo iztrelili do leta 2012 ali še
pozneje.

Tiri Ie, Evrope in Ganimeda tvorijo vzorec znan kot Laplaceova resonanca. Na
vsake štiri Iunine obhode okoli Jupitra naredi Evropa natančno dva obhoda,
Ganimed pa natanko enega. Ta resonanca povzroča, gravitacijske pojave na vse tri
lunine tire in popači njihove tire v eliptične oblike, saj na vsako luno deluje
dodatni povlek sosednjih lun v vsaki točki njenega tira. Na drugi strani plimska
sila z Jupitra zaokrožuje njihove tire. To stalno vlečno delovanje povzroča
redno upogibanje oblik vseh treh lun. Jupitrova težnost razteza lune močneje med
območji tirov, ki so bližje planetu in jim dopušča, da privzamejo bolj krogelne
oblike, ko so dlje stran. To upogibanje povzroča plimsko segrevanje njihovih
jeder. Najbolj opazen je ta pojav pri Ii, kjer njeni ognjeniki neobičajno močno
delujejo, manj pa na geološko mladi površini Evrope, ki nakazuje nedavno ponovno
preoblikovanje njene površine.

V času med 16. julijem in 22. julijem 1994 je več kot dvajset drobcev kometa
Shoemaker-Levy 9 treščilo v Jupitrovo južno poloblo. Na ta način so prvič
neposredno opazovali trk dveh teles v Osončju. V Jupiter zaradi njegove velike
mase in položaja blizu notranjega predela Osončja po vsej verjetnosti največkrat
trčijo kometi od vseh planetov Osončja.

Sir Arthur Charles Clarke je v znanstvenofanstastčnem romanu 2010: Druga odiseja
(2010: Odyssey Two) prikazal spremembo Jupitra v zvezdo s pomočjo izredno
napredne tehnologije, ki je še povečala gostoto njegovega že gostega jedra. Na
Zemlji sta od tedaj na nebu svetili dve zvezdi.

Po Jupitru se imenuje Jupitrova postaja, domišljijska vesoljska postaja v
vesolju Zvezdnih stez.



https://sl.wikipedia.org/wiki/Janez_Nanut

Janez Nanut, slovenski duhovnik, * 16. maj 1925, Brdo pri Slovenskih Konjicah, †
13. januar 2011, Senovo.

Prav rad bom vse žrtvoval, tudi samega sebe popolnoma žrtvoval za vaše duše.
(prim. 2 Kor 12,15)

Rodbina Nanut oz. oče Anton Nanut (*25.12. 1884 + 3.11. 1934) izhaja iz
Notranjske – iz Starega trga pri Ložu. Mama Marija Nanut, roj. Rak (*17.1. 1894
+ 4.1. 1972) je bila doma iz Brda pri Slovenskih Konjicah. Zakoncema Nanut se je
rodilo deset otrok, od katerih je ostalo 8 živih, dva pa sta umrla takoj po
porodu. Otroci so: Frančiška, Marija (*23.1. 1922), Janez (*16.5.1925
+13.1.2011), Alojzij, Jožef, Franc, Ljudmila, Ivanka (*27.3. 1934);

Rudarski kraj Senovo se je v 20. stoletju naglo razvijal. Nobena vojna ni
prekinila razvoja. Rastle so delavske kolonije kot gobe po dežju. Neka pobožna
žena, Sinkučeva Pepa, ki je zaradi ene nedolžne šale o Titu preživela 6 mesecev
v zloglasnem komunističnem ženskem zaporu v rajhenburškem gradu, je zelo zgodaj
napovedala, da se bo nekoč ustanovila samostojna župnija Senovo. S to idejo se
ukvarjal župnik Kolenko, v kaplanu Janezu Nanutu pa je videl človeka, ki bo to
sposoben uresničiti in škofijo je o tem sproti obveščal. 1.1.1964 je mariborski
škof Maksimiljan Držečnik ustanovil novo župnijo Senovo in za prvega upravitelja
postavil Janeza Nanuta. Potreboval je gospodinjo, ki jo je našel doma med
svojimi sestrami. Najprej je prosil najstarejšo sestro Micko. Mama pa je
predlagala najmlajšo Ivanko, ki do 4 leta starosti ni niti shodila. Janez pa je
rekel, da te noče, ker se mu bo še v fari poročila, in bo spet brez. Po nekem
času je le pristal na to, vendar s pogojem, da Ivanka opravi gospodinjski tečaj
oz. kuharsko šolo. Na jesen 1963 je prišla na Senovo za gospodinjo sestra
Ivanka. Janez Nanut je v začetku stanoval v cerkvici, v čisto majhni sobi na
vrhu zakristije, njegova sestra Ivanka pa pri družini Žlender. Za potrebe
župnije je Nanut odkupil Lipovškovo hišo blizu cerkve, ki je bila nato
spremenjena v župnišče. Sestra Ivanka je začela skrbeti za gredice, sama
izkopala jarke za vodovod, začela urejati stezice, obrezovati živo mejo,
posadila je vrtnice in je cvetelo kot v arboretumu Vovčji Potok. Iz šole so nemo
opazovali to veličanstno urejeno okolico cerkve. Iz Radeč so prišli ocenjevalci
kraja, ki so laskavi naziv za najbolj urejeno gredico želeli nameniti župnijski
gospodinji Ivanki, toda ker je bila gredica cerkvena, se to žal ni zgodilo.
Namesto tega so senovske žene gospodinji Ivanki kupile novo kolo. Zgodilo se je,
preden so napeljali javni vodovod, da je gospodinja Ivanka prosila hišnika šole
za vode za umivanje, ki bi jo drugače morala prinesti iz potoka. Prijazen hišnik
ji je odvrnil: »Kaj vendar prosiš, vzami si jo!« Pa jo je zalotila ravnateljica
Urbančičeva in jo grdo nahrulila, češ nič ne bo z vodo zate: »Cerkev je vendar
ločena od države!« Ivanka je šla v cerkev in se v njej zjokala, nad
nesprejetostjo, ki sta jo v začetku doživljala s svojim bratom duhovnikom. Tisto
leto so napeljali javni vodovod na Senovo. Nadzorni delavec je sporočil, da bo
voda takoj, ko bo skopana razdalja 80m, globine 90 cm. Pogumno se je Ivanka
Nanut sama lotila izkopa z motiko in lopato, in je od štirih zjutraj do desete
zvečer uspela izkopati zahtevano razdaljo in globino. Kot edinega pomočnika ji
je Bog nasproti poslal Draga Avsenaka, ki je edini duhovni poklic iz senovske
župnije do danes, novomašnik leta 1975. Ko je pričakovala, da bo naslednji dan
že voda v hiši, je nadzornik povedal, da se mora še skopati enaka razdalja do
novega naselja, ki je rastlo poleg šole. Štirje možakarji so za enako razdalje v
novo naselje potrebovali teden dni, da so jo izkopali. Tako je poleg krstne vode
leta 1964 bil na Senovem napeljan tudi vodovod.

Na Senovem je bil dve leti kaplan Vlado Zupančič, ki rodom izhaja iz Brežic.
Nanut je bil trikrat tudi upravitelj župnije Koprivnica (1965-1966; 1967-1972;
1973-1974). Nato je prišlo do velikanskega cerkvenega projekta: izgradnje nove
cerkve Vstalega Odrešenika na Senovem. Lokalno oblast in takratne šolnike je
zelo motila cerkev sv. Janeza Krstnika, ki je stala ob šoli. Nanut je želel to
cerkev širiti, pa so mu vedno zavrnili prošnjo za gradbeno in lokacijsko
dovoljenje. Zato je bil pripravljen skleniti kravjo kupčijo z lokalnimi
oblastniki, ki so imeli do njega rešpekt. Ponudili so mu naslednje: »Če podereš
staro cerkev izpred šole, smo ti pripravljeni urediti vsa dovoljenja na novi
lokaciji.« Lokacija se je ponujala ob rudniški železnici, na zapuščenem,
močvirnatem zemljišču, ki ga je imel v lasti gostinec Miha Senica, bratranec
kasnejšega premiera in finančnega ministra Andreja Bajuka. Njegov brat Jože
Senica je bil proti prodaji zemljišča Cerkvi, medtem ko Miha je končno pristal
na prodajo. Mati od obeh bratov bi celo podarila zemljišče, saj je veliko trpela
pod komunizmom. Miha Senica je prejel pošteno plačilo za celotno zemljišče, kjer
stoji danes cerkev, župnišče in parkirni prostori. Začela se je intenzivno
gradnja nadomestne cerkve, za katero si je Janez prizadeval, da bi bila
posvečena sv. Jožefu. Nanut je imel pomisleke zaradi škofa Grmiča, ki bi
verjetno tega božjega ženina vedno izkoriščal za promocijo svoje mešanice med
komunizmom in krščanstvom. Zato je duhovnik Janez, preden se je odločil za
zavetnika cerkve, odšel na duhovne vaje in po vrnitvi naznanil, da bo nova
cerkev imenovana po Vstalem Odrešeniku. Glede dovoljenj je imel kasneje večje
težave na škofiji kot pa na občini, saj je škofija zahtevala, da preden se
prične gradnja, da je izdelana podrobna finančna konstrukcija. Vse mu je uspelo
v rokih, saj je abrahamovsko zaupal v božjo previdnost. Po vsej Sloveniji je z
duhovnikom Paničem iz Sv. Petra pod Sv. Gorami vodil ljudske misijone. Ob
nedeljah pa je leta zbiral denar tako, da je nagovarjal in prosil za darove po
Slovenije. Okrajni komunistični oblastniki so naredili vse, da bi proces
izgradnje nove cerkve ustaviti že na samem začetku, toda Nanut je lokalne
veljake držal za besedo, pa četudi so ga gledali morda s figo v žepu. Cerkev je
bila zgrajena leta 1975. In ko je bila v njej bila prva maša, so se daleč daleč
slišale znamenite Nanutove besede: »Kristus, zmagal si, cerkev stoji!« Te besede
so postale pregovorne za nekoč rudarski kraj Senovo.



https://sl.wikipedia.org/wiki/Oson%C4%8Dje

Naše Osónčje (tudi Sónčev sistém ali sestàv) je sestav astronomskih teles, ki ga
sestavljajo zvezda Sonce in množica drugih teles, ki kroži okrog njega.[a] Okrog
Sonca kroži osem planetov, izmed katerih je tretji - planet Zemlja - naseljen.
Poleg planetov sestavlja Osončje še vsaj 158 naravnih satelitov, ki krožijo
okrog planetov, ter večje število preostalih majhnih teles, kot so asteroidi,
planetoidi, kometi in meteoroidi.

Naše Osončje leži v spiralni galaksiji, imenovani Rimska cesta oziroma kar
Galaksija z veliko začetnico. Obhodni čas njegovega tira je galaktično leto.

Več tisoč let se človeštvo, razen nekaj izjem, ni zavedalo obstoja Osončja.
Ljudje so verjeli, da Zemlja miruje v središču vesolja in da je kategorično
različna od božanskih in eteričnih teles, ki se premikajo čez nebo. Čeprav je že
antični grški astronom in matematik Aristarh teoretiziral o heliocentrični
ureditvi vesolja, je bil Nikolaj Kopernik v 16. stoletju prvi, ki je razvil
matematično predvidljiv heliocentrični sistem. Njegovi nasledniki iz 17.
stoletja, Galileo Galilei, Johannes Kepler in Isaac Newton, so povečali
razumevanje fizike, kar je vodilo do postopnega sprejemanja ideje, da Zemlja
potuje okrog Sonca in da za planete veljajo isti fizikalni zakoni kot za Zemljo.
Poleg tega je izum teleskopa vodil do odkritja bolj oddaljenih planetov in lun.
V zadnjem času so izboljšave teleskopa in uporaba vesoljskih plovil brez posadke
omogočile raziskovanje geoloških pojavov, kot so gore in kraterji, in sezonskih
meteoroloških pojavov, kot so oblaki, puščavski viharji in ledeniške kape, na
drugih planetih.

Prvo raziskovanje Osončja je potekalo s pomočjo teleskopa, ko so astronomi prvič
lahko kartirali telesa, ki so bili do takrat slabo vidni prostemu očesu.

Galileo Galilei je bil prvi, ki je odkril fizične podrobnosti posameznih teles
Osončja. Odkril je, da ima Luna kraterje, da so na Soncu sončne pege in da okrog
Jupitra krožijo štirje sateliti. Galilejevim odkritjem je sledil Christiaan
Huygens, ki je odkril Saturnovo luno Titan in obliko Saturnovih obročev.
Giovanni Domenico Cassini je kasneje odkril še štiri Saturnove satelite,
Cassinijevo ločnico v Saturnovih obročih.

Edmond Halley je leta 1705 ugotovil, da so ponavljajoča beleženja kometa videnja
istega telesa, ki se redno vrača vsakih 75–76 let. To je bil prvi dokaz, da
okrog Sonca krožijo tudi druga telesa in ne samo planeti. Približno v tem času
(1704) se je v angleščini prvič pojavil izraz »Solar System«.

Leta 1781 je William Herschel v ozvezdju Bika iskal dvojne zvezde, ko je opazil
komet (kot je o njem takrat mislil). Njegova tirnica je odkrila, da je to nov
planet, Uran, ki je bil takrat prvič odkrit.

Giuseppe Piazzi je leta 1801 odkril Ceres, majhen svet med Marsom in Jupitrom za
katerega so prvotno mislili, da je to nov planet. Kasnejša odkritja tisočih
manjših teles v tej regiji so vodila v reklasifikacijo med asteroide.

Do leta 1846 so nepravilnosti v Uranovi tirnici marsikoga napeljale do
razmišljanja, da mora biti izza Urana še en velik planet. Urbain Le Verrierjevi
izračuni so vodili k odkritju Neptuna. Leta 1859 so njegovi računi pokazali, da
prisončje Merkurja prehiteva, kar je napeljalo Le Verrierja do predpostavke, da
je med Merkurjem in Soncem še en neodkrit planet, ki ga je poimenoval Vulkan -
to pa se je kasneje izkazalo za zmoto zaradi nepoznavanja.

Čeprav je stvar razprave kdaj so Osončje resnično »odkrili« so brez vsakega
dvoma tri opazovanja v 19. stoletju opredelila njegovo naravo in umestitev v
vesolju. Prvič, leta 1838 je Friedrich Bessel uspešno izmeril zvezdno paralakso,
navidezni kotni premik zvezde, ki je nastal zaradi gibanja Zemlje okrog Sonca.
To ni bil samo prvi neposredni, eksperimentalni dokaz o heliocentričnosti, ampak
je tudi prvič razkril ogromne razdalje med našim Osončjem in zvezdami. Potem sta
leta 1859 Robert Bunsen in Gustav Kirchhoff s spektrografom proučevala
absorbcijske črte v Sončevem spektru in odkrila, da so sestavljene iz istih
elementov kot obstajajo na Zemlji, to je bil prvi dokaz fizične povezave med
Zemljo in Soncem. Potem je Pietro Angelo Secchi primerjal spektralni podpis
Sonca z drugimi zvezdami in odkril, da so skoraj vsi podpisi identični.
Zavedanje, da je Sonce zvezda, je vodilo do hipoteze, da bi lahko tudi druge
zvezde imele svoj sistem, čeprav tega niso dokazali še naslednjih 140 let.

Nadaljnja odstopanja v tirnici zunanjih planetov so vodila Percivala Lowella do
sklepa, da se mora za Neptunom nahajati še en planet, »Planet X«. Po njegovi
smrti, je Lowllov observatorij vodil iskanje, ki je leta 1930 vodilo Tombaugha k
odkritju Plutona. Odkrili so, da je Pluton premajhen, da bi lahko motil tirnice
zunanjih planetov, tako da je bilo njegovo odkritje naključno. Podobno kot tudi
Ceres, ki so ga prvotno označili kot planet, je po odkritju množice drugih
podobno velikih teles v njegovi okolici IAU leta 2006 reklasificirala v
pritlikavi planet.

Leta 1992 sta astronoma David C. Jewitt z Univerze Havajev in Jane Luu s
Tehnološkega inštituta Massachusettsa odkrila (15760) 1992 QB1. To telo je prvo
izmed nove populacije, ki je postala znana kot Kuiperjev pas.

Mike Brown, Chad Trujillo in David Rabinowitz so leta 2005 objavili odkritje
Eride, telo razpršenega diska, ki je večje kot Pluton.

Glavni sestavni del Osončja je Sonce, zvezda glavnega niza tipa G2, ki vsebuje
99,86 % znane mase sistema in gravitacijsko prevladuje. Sončeva štiri največja
krožeča telesa, plinski velikani, predstavljajo 99 % preostale mase, od tega
samo Jupiter in Saturn skupaj več kot 90 %.[b]

Večina velikih teles, ki kroži okrog Sonca, se nahaja blizu ravnine Zemljine
tirnice, poznane kot ekliptika. Planeti so zelo blizu ekliptike, medtem ko so
kometi in telesa Kuiperjevega pasu pogosto pod večjim kotom. Vsi planeti in
večina drugih teles krožijo okrog Sonca v smeri njegovega vrtenja, vendar
obstajajo tudi izjeme, kot je Halleyjev komet.

Tok nabitih delcev iz Sonca - Sončev veter - odriva navzven medzvezdno snov in
tvori mehur, ki se razteza mnogo dlje od najbolj oddaljenih planetov Osončja.
Pravimo mu heliosfera. Sončev veter, ki postaja z oddaljenostjo od Sonca vse
šibkejši, se v regiji, imenovani terminacijski šok, nenadoma upočasni. Dlje od
te regije je ovojnica heliosfere, na njeni zunanji meji - heliopavzi - pa sta
pritisk Sončevega vetra in medzvezdne snovi izenačena. Heliopavza je tako meja
med Osončjem in medzvezdnim prostorom. Oblika heliosfere ni pravilna,
terminacijski šok naj bi se nahajal na oddaljenosti med 75 in 90 astronomskih
enot od Sonca.

Ovojnica heliosfere se deloma prekriva z regijo, imenovano razpršeni disk, ki
vsebuje zelo malo trdnih teles. Na notranjem robu razpršenega diska se konča
Kuiperjev pas asteroidov, na zunanjem pa se začne Oortov oblak, domnevno območje
pretežno ledenih planetezimalov, od koder naj bi izvirala večina kometov.
Zunanji rob tega oblaka na razdalji okrog 50.000 astronomskih enot oz. skoraj
enega svetlobnega leta je kozmografska meja Osončja, kamor še sega gravitacijski
vpliv Sonca.

Osončje se je oblikovalo pred 4,568 milijardami let zaradi gravitacijskega
sesedanja območja znotraj večjega molekularnega oblaka. Ta prvotni oblak je bil
po vsej verjetnosti širok več svetlobnih let in je oblikoval nekaj zvezd. Kot je
tipično za molekularne oblake, je bil sestavljen predvsem iz vodika, nekaj
helija in manjše količine težkih elementov. Ko se je regija, ki bo kasneje
postala Osončje (poznana kot pred-sončeva meglica) sesedla, je ohranjanje
vrtilne količine povzročilo hitrejše vrtenje. Središče, kjer se je oblikovala
zgoščina materiala, je postajalo bolj vroče od okoliškega diska. Ker se je
meglica vrtela hitreje, se je začela sploščevati v protoplanetni disk s premerom
približno 200 a. e., v njegovem središču pa je nastajala vroča, gosta
protozvezda. Planeti so nastajali zaradi akrecije iz diska - prah in plini se
gravitacijsko privlačijo in zlivajo v čedalje večja telesa. V zgodnjem Osončju
je verjetno obstajalo stotine protoplanetov, ki pa so se ali združili ali pa
uničili in za seboj pustili planete, pritlikave planete ter ostanke manjših
teles.

Zaradi svojih višjih vrelišč lahko v trdni obliki v vročem notranjem Osončju
bliže Sonca obstajajo le kovine in silikati, in ti prej ali slej oblikujejo
kamnite planete, Merkur, Venero, Zemljo in Mars. Ker so kovinski elementi
sestavljali le majhen del sončeve meglice, zemeljski planeti niso mogli veliko
zrasti. Veliki planeti (Jupiter, Saturn, Uran in neptun) so se oblikovali bolj
daleč, onkraj meje zmrzovanja (frost line - točka med Marsom in Jupitrom kjer je
material dovolj hladen, da hlapljive ledene sestavine ostanejo trdne). Ledu, ki
je oblikoval te planete, je bilo več kot kovin in silikatov, ki so oblikovali
notranje planete - to je omogočilo dovolj veliko rast z atmosfero iz vodika in
helija, dveh najlažjih in najbolj množično zastopanih elementov. Ostanki, ki
nikoli niso postali planeti, so se zbrali v območjih, kot so asteroidni pas,
Kuiperjev pas in Oortov oblak.

V 50 milijonih let sta tlak in gostota vodika v središču protozvezde dovolj
narasla, da se je lahko začela termonuklearna fuzija. Temperatura, hitrost
reakcije, tlak in gostota so naraščali, dokler ni bilo doseženo hidrostatično
ravnovesje; termični tlak je bil uravnovešen s silo gravitacije. V tej točki je
Sonce postalo zvezda glavnega niza. Sončev veter iz Sonca je ustvaril heliosfero
in pometel ostanke plina in prahu iz protoplanetnega diska v medzvezdni prostor
ter s tem končal proces oblikovanja planetov.

Osončje bo ostalo takšno, kot ga poznamo danes, dokler ne bo vodik v Soncu
popolnoma spremenjen v helij, kar se bo zgodilo čez približno 5,4 milijarde let.
To bo konec življenja Sonca kot zvezde glavnega niza. Takrat se bo sredica Sonca
sesedla in izhodna energija bo veliko večja od današnje. Zunanje plasti Sonca se
bodo razširile na približno 260-kratnik današnjega premera in Sonce bo postalo
rdeča orjakinja. Zaradi izrednega povečanje površine, bo površina Sonca znatno
hladnejša. Širitev Sonca bo uparilo Merkur in Venero ter Zemljo naredilo
neprimerni za bivanje, saj se bo naseljivo območje pomaknilo za tirnico Marsa.
Nazadnje bo postalo jedro dovolj vroče za fuzijo helija. Tega bo hitro
zmanjkalo, za fuzijo težjih elementov pa Sonce ne bo imelo dovolj mase in
jedrska reakcija v jedru se bo praktično ustavila. Zunanje plasti bodo nato ušle
v vesolje in Sonce bo postalo bela pritlikavka. To je stabilna, majhna zvezda
brez jedrskega goriva, ki zaradi gravitacijskega stiskanja še vedno ustvarja bel
sijaj in radiacijo. Imela bo pol manjšo maso kot izvorno Sonce in velikost
Zemlje. Izvržene zunanje plasti bodo formirale planetarno meglico in nekaj
materiala, ki je sestavljalo Sonce, bo obogatilo medzvezdno snov s težkimi
elementi, kot je ogljik.

Sonce je zvezda in glavno telo našega Osončja. Njegova velika masa (332.900
Zemljinih mas) proizvaja dovolj visoke temperature in gostoto korone, ki omogoča
jedrsko zlivanje, pri katerem se sprošča ogromna količina energije, ki večinoma
seva v prostor kot elektromagnetno valovanje (svetloba z valovno dolžino od 400
do 700 nm je vidna svetloba).

Sonce je zvezda tipa G2 glavnega niza. V primerjavi z večino drugih zvezd v
krajevni Galaksiji, je Sonce precej veliko in svetlo. Zvezde so razvrščene po
Hertzsprung-Russllovem diagramu, grafu, ki prikazuje svetlobo zvezd s
temperaturo njihovega površja. V splošnem so bolj vroče zvezde svetlejše. Za
zvezde, ki se držijo tega vzorca, se reče, da so v glavnem nizu, in Sonce se
nahaja prav v njegovi sredini. Zvezde, ki so bolj vroče in svetlejše od Sonca,
so redke. Zvezde, ki so precej bolj temačne in hladnejše, so običajnejše in
znane kot rdeče pritlikavke ter predstavljajo 85 % zvezd v naši Galaksiji.

Velik del Osončja je sestavljen iz vakuuma, ki ga imenujejo medplanetarna snov
ali medplanetarni medij. Skupaj s svetlobo Sonce seva neprekinjen tok nabitih
delcev (plazmo), t.j Sončev veter. Ta tok delcev, ki se širi navzven s hitostjo
približno 1,5 milijona kilometrov na uro, ustvarja šibko atmosfero (heliosfero),
ki prežema medplanetarno snov do najmanj 100 a. e. (glej heliopavza). Aktivnosti
na površju Sonca, kot so Sončevi izbruhi (angl. solar flare) in izbruhi koronske
mase (angl. coronal mass ejection), mešajo heliosfero, ustvarjajo vesoljsko
vreme in povzročajo geomagnetne nevihte. Največja struktura znotraj heliosfere
je heliosferična tokovna plast, spiralna oblika, ki so jo ustvarile aktivnosti
Sončevega izmeničnega magnetnega polja.

Zemljino magnetno polje nas ščiti pred sicer zelo nevarnimi vplivi sončnega
vetra. Venera in Mars nimata magnetnih polj, rezultat tega pa je, da se njuna
atmosfera počasi izgublja v vesolje. Izbruhi koronske mase in podobni dogodki
sprostijo iz površine Sonca magnetno polje in velike količine matariala.
Interakcija tega magnetnega polja in materiala z Zemljinim magnetnim poljem
preusmeri nabite delce v Zemljino zgornjo atmosfero. Posledico tega pojava na
Zemlji je mogoče opazovati v višinah stratosfere v obliki polarnega sija.

Helisofera in planetarna magnetna polja (tistih planetov, ki ga imajo) delno
ščiti Osončje pred visokoenergijskimi medzvezdnimi delci - kozmičnimi žarki.
Gostota kozmičnih žarkov v medzvezdni snovi in moč Sončevega magnetnega polja se
spreminjata skozi dolgo časovno obdobje, tako da se nivo vdiranja kozmičnih
žarkov v Osončje spreminja, ni pa znano, za koliko.

V medplanetarni snovi se nahajata najmanj dve diskom podobni regiji kozmičnega
prahu. Prva, zodiakalni oblak prahu, se nahaja v notranjem Osončju in povzroča
zodiakalno svetlobo. Najverjetneje je nastal zaradi trka znotraj asteroidnega
pasu. Drugi oblak prahu se razširja od 10 a. e. do približno 40 a. e., in je
verjetno nastal zaradi trka znotraj Kuiperjevega pasu.

Notranje Osončje je tradicionalno ime za območje, ki obsega zemeljske planete in
asteroide. Telesa se nahajajo razmeroma blizu Sonca in so v glavnem sestavljena
iz silikatov in kovin; polmer celotnega območja je krajši od razdalje med
Jupitrovo in Saturnovo tirnico.

Štirje notranji oz. zemeljski planeti imajo gosto, skalnato zgradbo, imajo nekaj
lun ali pa so brez njih in nimajo sistema obročev. V glavnem so sestavljeni iz
ognjevzdržnih mineralov, kot so silikati, ki oblikujejo skorjo in plašč, ter
kovin kot sta železo in nikelj, ki oblikujejo jedro. Trije od štirih notranjih
planetov (Venera, Zemlja in Mars) imajo dovolj izdatno atmosfero, da lahko
proizvaja vreme; vsi imajo kraterje in tektonske značilnosti površja, kot so
tektonski jarki in ognjeniki. Izraz notranji planet se ne bi smel zamenjevati s
spodnjim planetom, s katerim so označevali tiste planete, ki so bližje Soncu kot
Zemlji (tj. Merkur in Venera).

Merkur obkroži Sonce v 88 dneh, Venera v 243 dneh, Zemlja v 365,25 dneh in Mars
v 687 dneh. Največji je naša Zemlja, sledijo ji dvojčica Venera in kasneje Mars
ter Merkur, ki je še zmeraj večji od Plutona.

Asteroidi so mala telesa Osončja[a] sestavljena večinoma iz ognjevzdržnih kamnin
in kovinskih mineralov, z nekaj ledu.

Asteroidni pas zavzema tirnico med Marsom in Jupitrom, med 2,3 and 3,3 a. e. od
Sonca. Za njih se predvideva, da so ostanki tvorjenja našega Osončja, ki se
zaradi vpliva Jupitrove gravitacije niso združili.

Asteroidi so različnih velikosti od širine več 100 kilometrov do mikroskopskih.
Vsi asteroidi z izjemo Ceresa, so klasificirani kot mala telesa Osončja.

Asteroidni pas vsebuje več 10 tisoč, verjetno milijone, teles, ki imajo polmer
večji od enega kilometra. Kljub temu skupna masa asteroidnega pasu najverjetneje
ne presega tisočino Zemljine. Asteroidni pas je redko posejan; vesoljska vozila
potujejo skozi brez incidentov. Asteroidi s premerom med 10 in 10−4 m se
imenujejo meteoroidi.

Ceres (2,77 a. e.) je največji asteroid, protoplanet in pritlikavi planet.[a]
Njegov premer je malo manjši od 1.000 km, in njegova masa je dovolj velika, da
ga je lastna gravitacija oblikovala v okroglo obliko. Za Ceres je ob odkritju
leta 1891 veljalo, da je planet in so ga v 1850-ih preklasificirali v asteroid.
Kot pritlikavi planet je bil klasificiran leta 2006.

Asteroidi v asteroidnem pasu so razdeljeni v asteroidne skupine in družine, ki
imajo podobne elemente tirnic. Asteroidne lune so asteroidi, ki krožijo okrog
večjih asteroidov. Ne razlikujejo se veliko od lun planetov in so včasih tako
velike kot njihov partner. Asteroidni pas vsebuje tudi komete asteroidnega pasu,
za katere domnevajo, da so izvor Zemljine vode.

Jupitrovi trojanci se nahajajo na obeh Jupitrovih L4 ali L5 točkah
(gravitacijsko stabilna območja, ki držijo in vodijo planet v svoji tirnici);
izraz »trojanec« se nanaša tudi na majhna telesa v katerikoli Lagrangeevi točki
satelita ali planeta. Hildini asteroidi so z Jupitrom v resonanci 2:3; tj. okrog
Sonca zakroži trikrat v času dveh Jupitrovih tirnic.

Notranje Osončje je zaprašeno tudi z asteroidi, od katerih mnogi križajo tirnice
z notranjimi planeti.

Zunanje območje Osončja je območje plinskih velikanov in njihovih velikih lun. V
tem območju prav tako kroži veliko kometov s kratkotrajno obhodno dobo, vključno
s kentavri. Zaradi njihove velike oddaljenosti od Sonca trdna telesa v zunanjem
Osončju vsebujejo višji odstotek hlapljivih snovi (kot so voda, amonijak in
metan) od skalnatih prebivalevi notranjega Osončja, ker nižje temperature
omogočajo tem snovem ostati v trdnem stanju.

Štiri zunanji planeti ali plinski velikani (včasih imenovani tudi jupitrovski
planeti) skupaj tvorijo 99 % znane mase, ki kroži okrog Sonca.[b] Jupiter in
Saturn imata vsak desetkrat več mase od Zemlje in ju sestavljata večinoma vodik
in helij; Uran in Neptun imata veliko manjšo maso (<20 Zemljinih mas) in
vsebujeta več ledu. Zaradi tega nekateri astronomi predlagajo, da spadata v
lastno kategorijo ledenih velikanov. Vsi štirje plinski velikani imajo obroče,
čeprav je z Zemlje enostavno viden le Saturnov sistem obročev. Izraz zgornji
planet označuje planete, ki ležijo zunaj Zemljine tirnice, torej vključuje poleg
zunanjih planetov še Mars.

Kentavri so telesa, podobna ledenim kometom, katerih tirnica ima veliko polos
daljšo od Jupitrove (5,5 a. e.) in krajšo od Neptunove (30 a. e.). Največji znan
Kentaver, 10199 Chariklo, ima premer približno 250 km. Prvi odkriti Kentaver,
2060 Hiron, je bil klasificiran kot komet (95P), ker je takrat razvil komo, kot
jih razvijejo kometi, ko se približujejo Soncu.

Kometi so mala telesa Osončja,[a] običajno široki le nekaj kilometrov,
sestavljeni pa so pretežno iz ledu. Imajo visoko eliptično tirnico in imajo
običajno prisončje (perihelij) znotraj tirnic notranjih planetov, odsončje
(afelij) pa daleč za Plutonom. Ko komet vstopi v notranje Osončje, bližina Sonca
povzroči, da njegova ledena površina sublimira in ionizira, kar ustvari komo:
dolg rep plinov in prahu, pogosto viden s prostim očesom.

Kometi s kratko obhodno dobo imajo tirnice z obhodno dobo krajšo kot 200 let,
tisti z dolgo obhodno dobo pa več tisoč let. Kratkoperiodični kometi naj bi
izhajali iz Kuiperjevega pasu, medtem ko naj bi dolgoperiodični, kot je
Hale–Bopp, izvirali iz Oortovega oblaka. Veliko skupin kometov, kot so Kreutzovi
blizusončevi kometi, izvira iz enega samega kometa. Nekateri kometi s
hiperbolično tirnico lahko izvirajo zunaj Osončja, določanje njihove točne
tirnice pa je težavno. Stare komete, ki so zaradi Sončeve toplote že izgubili
svoje hlapljive snovi, astronomi pogosto uvrščajo med asteroide.

Območje za Neptunom ali »Čezneptunska regija« je še vedno precej neraziskano.
Sestavljeno je iz majhnih teles (največja imajo le petino Zemljinega premera in
maso, ki je veliko manjša od Lunine), zgrajenih iz skal in ledu. To regijo
včasih imenujejo tudi »zunanje Osončje«, čeprav drugi uporabljajo ta izraz za
regijo za asteroidnim pasom.

Kuiperjev pas je obroč razbitih delcev, ki so podobni tistim v asteroidnem pasu,
vendar so v glavnem zgrajeni iz ledu. Razteza se med 30 in 50 a. e. od Sonca.
Čeprav je ocenjeno, da vsebuje nekje od ducat do nekaj tisoč pritlikavih
planetov, je v glavnem sestavljen iz malih teles Osončja. Pri več večjih telesih
Kuiperjevega pasu, kot so Kvaoar, Varuna in Ork, se bo morda po nadaljnjih
raziskavah izkazalo, da so pritlikavi planeti. Ocenjujo, da je v Kuiperjevem
pasu več kot 100.000 teles s premerom, večjim od 50 km, skupna masa Kuiperjevega
pasu pa je le desetina ali celo samo stotina Zemljine. Veliko teles Kuiperjevega
pasu ima več satelitov in večina jih ima tirnico, ki jih vodi izven ravnine
ekliptike.

Kuiperjev pas lahko na grobo razdelimo v »klasični« pas in resonance. Resonance
so tirnice, povezane z Neptunovo (t.j dvakrat na vsake tri Neptunove tirnice,
ali enkrat na vsaki dve). Prva resonanca se začne znotraj tirnice samega
Neptuna. Klasični pas je sestavljen iz teles, ki nimajo resonance z Neptunom,
okvirno se raztezajo od 39,4 a. e. do 47,7 a. e. Telesa klasičnega Kuiperjevega
pasu so klasificirana kot kubevani, ki so poimenovani po prvem odkritem telesu,
(15760) 1992 QB1.

Pritlikavi planet Pluton (povprečno 39 a. e.) je največji znani planet v
Kuiperjevem pasu. Za Pluton so ob odkritju leta 1930 menili, da je deveti
planet, kar pa se je spremenilo leta 2006 ob sprejetju uradne definicije
planeta. Pluton ima eliptično tirnico, ki je glede na ravnino ekliptike nagnjena
za 17 stopinj, in je oddaljen od Sonca od 29,7 a. e. v periheliju do 49,5 a. e.
ob apoheliju.

Haron, Plutonovo največjo luno, včasih skupaj s Plutonom opisujejo kot del
dvojnega planetnega sistema, saj obe telesi krožita krožita okrog njunega
skupnega težišča (tj. izgleda, kot da »krožita drug okrog drugega«). Za Haronom
krožijo štirje poznani manjši sateliti, Stiks, Nikta, Kerber in Hidra.

Pluton ima z Neptunom resonanco 3:2, kar pomeni, da Pluton zakroži okrog Sonca
vsake 3 Neptunove tirnice. Telesa Kuiperjevjevega pasu, katerih tirnice se
ujemajo s to resonanco, se imenujejo plutini.

Makemake (povprečno 45,79 a. e.), ki je manjši od Plutona, je največje znano
telo v klasičnem Kuiperjevem pasu (t.j, ni v potrjeni resonanci z Neptunom).
Makemake je za Plutonom najsvetlejše telo v Kuiperjevem pasu. Svoje ime in
opredelitev za pritlikavi planet je dobil leta 2008. Ima bolj nagnjeno tirnico
od Plutonove, tj. 29°.

Haumea (povprečno 43,13 a. e.) je v podobni tirnici kot je Makemake, s to
razliko, da je ujet v resonanci 7:12 z Neptunom. Je približno iste velikosti kot
Makemake in ima dva naravna satelita. Hitra, 3,9-urna rotacija mu daje ploščato
in podolgovato obliko. Svoje ime in opredelitev za pritlikavi planet je dobil
leta 2008.

Razpršeni disk, ki se prekriva s Kuiperjevim pasom in širi daleč navzven, je
verjetno izvor kometov s kratkotrajno obhodno dobo. Nekatere teorije pravijo, da
je nastal zaradi razpršitve Kuiperjevega pasu, ki je nastala zaradi težnostnih
vplivov zunanjih planetov (predvsem Neptuna). Večina teles razpršenega diska ima
perihelij znotraj Kuiperjevega pasu, toda afelij daleč izven njega (nekateri
imajo afelij oddaljen več kot 150 a. e. od Sonca). Tirnice teles razpršenega
diska imajo večji naklon na ekliptiko in so pogosto nanjo tudi pravokotne.
Nekateri astronomi imajo razpršeni disk le za regijo Kuiperjevega pasu in telesa
razpršenega diska opisujejo kot »razpršena telesa Kuiperjevega pasu«. Nekateri
astronomi klasificirajo kentavre kot notranja-razpršena telesa Kuiperjevega pasu
skupaj z zunaj-razpršenimi telesi razpršenga diska.

Erida (povprečno 68 a. e.) je največje znano telo razpršenega diska. Kaj
sestavlja planet, je še stvar razprave, saj je njegova masa za 25 % večja od
Plutona, imata pa enak premer. Je najmasivnejši znani pritlikavi planet. Znan
ima en satelit, Disnomijo. Podobno kot pri Plutonu je tirnica Eride močno
eliptična, s perihelijem 38,2 a. e. (približna oddaljenost Plutona od Sonca) in
afelijem 97,6 a. e.

Točka, kjer se konča Osončje in se začne medzvezdni prostor, ni točno določena,
ker zunanje meje oblikujeta dve ločeni sili: Sončev veter in njegova
gravitacija. Zunanja meja vpliva sončevega vetra je približno enaka štirikratni
oddaljenosti Plutona od Sonca; za to heliopavzo velja, da je začetek medzvezdne
snovi. Sončeva Hillova krogla, kjer ima Sonce gravitacijski vpliv na druga
telesa, naj bi segala tisočkrat dlje.

Heliosfera je razdeljena v dve ločeni regiji. Sončev veter potuje približno
400 km/s, dokler ne trči z medzvezdnim vetrom (tok plazme v medzvezdni snovi).
Do trka pride v področju terminacijskega šoka (področje, kjer se hitrost
sončevega vetra upočasni z nadzvočnih na počasnejše hitrosti),, ki je približno
80–100 a. e. od Sonca v smeri toka in približno 200 a. e. od Sonca proti toku.
Tukaj se veter bistveno upočasni in postane turbulenten, formira veliko ovalno
strukturo, znano kot ovojnica heliosfere. Zunanja meja heliosfere, heliopavza,
je točka, kjer se sončev veter konča in se začne medzvezdni prostor. Plovili
Voyager 1 in Voyager 2 sta zaznali, da sta prečkali terminacijski šok in
vstopili v ovojnico heliosfere, 94 in 84 a. e. od Sonca. Voyager 1 je poročal
tudi, da je dosegel heliopavzo.

Na obliko in zgradbo zunanjega roba heliosfere najverjetneje vpliva
hidrodinamika interakcij z medzvezdno snovjo. Za heliopavzo, pri približno 230
a. e., se nahaja udarni val (bow shock) (ker se Sonce giblje glede na medzvezdno
snov s hitrostjo, ki je večja od hitrosti zvoka v medzvezdni snovi, ustvari v
medzvezdni snovi udarni val).

90377 Sedna (povprečno 520 a. e.) je veliko rdeče telo z izredno raztegnjeno
eliptično tirnico, ki ga vodi od približno 76 a. e. v periheliju do 940 a. e. v
aheliju in za obhod potrebuje 11.400 let. Mike Brown, ki je leta 2003 to telo
odkril, je pripomnil, da ne more biti del razpršenega diska ali Kuiperjevega
pasu, ker je v periheliju preveč oddaljen, da bi nanj lahko vplival Neptun.
Skupaj z drugimi astronomi meni, da je Sedna prva izmed popolnoma nove
populacije teles, poimenovane »oddaljena ločena telesa« (distant detached
objects - DDOs), ki naj bi vključevala tudi telo 2000 CR105 s perihelijem 45 a.
e., ahelijem 415 a. e. in orbitalno periodo 3.420 let. Brown imenuje to
populacijo »notranji Oortov oblak« (inner Oort cloud), saj se je verjetno
formirala s podobnimi procesi, čeprav je veliko bližje Soncu. Sedna je verjetno
pritlikavi planet, čeprav njegova oblika še ni definirana. Drugo nedvoumno
ločeno telo, s perihelijem, ki je oddaljen od Sedne za približno 81 a. e., je
2012 VP113, ki so ga odkrili leta 2012. Njegov ahelij je pri 400–500 a. e.

Oortov oblak je hipotetičen okrogel oblak, ki vsebuje na milijone ledenih teles,
ki so verjetno izvor vseh kometov z dolgotrajno obhodno dobo in naj bi obdajal
Osončje pri približno 50.000 a. e. (približno 1 svetlobno leto) ter segal do
100.000 a. e. (1,87 sv.l.). Oortov oblak naj bi bil sestavljen iz kometov, ki so
bili izvrženi iz Osončja zaradi gravitacijskega učinka zunanjih planetov. Telesa
Oortovega oblaka se premikajo zelo počasi in se lahko preusmerijo iz svojega
tira zaradi redkih dogodkov, kot so trki in drugi zunanji vplivi. Ti lahko
komete preusmerijo proti notranjosti Osončja ali pa v medzvezdni prostor.

Večina Osončja je še neraziskanega. Ocenjen obseg Sončevega gravitacijskega
polja, kjer prevlada gravitacijske sile okoliških zvezd je približno 2 svetlobni
leti (125.000 a. e.). Ocena polmera Oortovega oblaka je 50.000 a. e. Kljub
odkritjem, kot je Sedna, je območje med Kuiperjevim pasom in Oortovim oblakom s
polmerom na desettisoče a. e. še vedno slabo kartirano. Poleg tega so v teku
tudi raziskave regije med Merkurjem in Soncem.

Novembra 2012 je NASA objavila, da se je sonda Voyager 1 približala območju
prehoda v zunanje meje Osončja; njegovi instrumenti so zaznali močno povečanje
magnetnega polja. Ker pa hkrati niso zaznali tudi spremembe smeri magnetnega
polja, so Nasini znanstveniki to intpretirali tako, da Voyager 1 še ni zapustil
Osončja.

Osončje se nahaja v Rimski cesti. To je spiralna galaksija s prečko s premerom
okrog 100.000 svetlobnih let, ki vsebuje približno 200 milijard zvezd. Sonce se
nahaja na robu enega od zunanjih krakov Rimske ceste, znanega kot Orionov krak.
Od središča galaksije je oddaljeno med 25.000 in 28.000 svetlobnih let ter
potuje okrog njega s hitrostjo približno 220 kilometrov na sekundo, tako da en
obhod traja 225–250 milijonov let. To dobo imenujemo galaktično leto Osončja.

Lega Osončja v galaksiji vpliva na evolucijo življenja na Zemlji. Njegova
tirnica je skoraj okrogla in tirnice okrog Sonca imajo približno enako hitrost
kot jo imajo spiralni kraki. Zato Sonce le redko prečka krake. Ker je v
spiralnih krakih veliko večja koncentracija supernov, gravitacijskih
nestabilnosti in radiacije, ki lahko motijo Osončje, je to dalo Zemlji na voljo
dolgo obdobje stabilnosti za razvoj življenja. Prav tako Osončje leži dovolj
daleč stran od galaktičnega centra, v katerem se nahaja množica zvezd. Bližje
centra bi lahko gravitacijski vlek bližnjih zvezd vrgel iz tira telesa v
Oortovem oblaku in poslal komete v notranje Osončje, kar bi lahko povzročilo
trke s potencialno katastrofičnimi posledicami za življenje na Zemlji. Radiacija
galaktičnega centra lahko prav tako moti razvoj kompleksnega življenja. Kljub
današnji legi Osončja so nekateri znanstveniki postavili hipotezo, da so imele
nedavne supernove negativen vpliv na življenje v zadnjih 35.000 letih.

To poglavje vsebuje vzorec teles v Osončju, izbran glede na velikost in
kvaliteto fotografij in urejeno glede na volumen. Nekatera večja telesa (na
primer Erida) so izpuščena, ker ni na voljo kvalitetnih slik.



https://sl.wikipedia.org/wiki/Kurbanbajram

Kúrbanbájram, tudi kúrban bájram ali prečrkovano iz arabščine ejd ul Adha, je
muslimanski praznik. Spominja na trenutek, ko je Alah dejal Ibrahimu (Abrahamu),
naj žrtvuje svojega sina. Nekateri muslimani na praznično jutro žrtvujejo kozo
ali ovco. Ta zgodba je pomembna tudi za Jude.

Eid al-Adha oz., Ejd Ul Adha je arabska beseda, ki pomeni Praznik žrtvovanja in
se nanaša na Kurbanbajram. Torej je arabsko ime za Bajram, ki pa je eden od dveh
praznikov, ki ga muslimani slavijo. Ta dva sta Ramadanski in Kurbanski Bajram.

Ejd Ul Adha ima po celotnem islamskem svetu različna imena. Na balkanu in v
Turčiji se, kot že omenjeno imenuje Kurban-Bajram. Isto ime, le drugačen zapis
pa še ima v regijah kot so Rusija,Azerbejdžan, Kazahstan. Drugod pa ima imena
kot npr. Eid el-Kibir ('Veliki' Praznik), to poimenovanje zasledimo v Maroku,
Alžiriji, Tuniziji, Egiptu in Libiji. V Indiji in Pakistanu ima ime Bari Eid,
kar pravtako pomeni Veliki Praznik. Tabaski ali Tobaski v Zahodni Afriki. Babbar
Sallah v Nigeriji. Ciidwayneey v Somaliji in somalijsko govorečih predelih
Kenije in Etiopije. Waliya Perunnal v Maleziji. Peru Naal v Šri Lanki. Eyd e
Qorbán v Iranu in Afganistanu. Idul Adha v Singapurju, Indoneziji in na
Brunejih.



https://sl.wikipedia.org/wiki/Srbija

Republika Srbija (srbsko Република Србија / Republika Srbija) je kontinentalna
država, ki leži na Balkanskem polotoku in v srednji Evropi (Panonska nižina).

V Republiko Srbijo spada tudi avtonomna pokrajina Vojvodina. Do 17. februarja
2008 je pod avtonomno pokrajino Srbije spadalo tudi Kosovo, ki pa je na ta dan
razglasilo neodvisnost, ki ga Srbija in ZN ne priznavata.

Republika Srbija je opredeljena kot demokratična država srbskega naroda in vseh
drugih državljanov, ki živijo v Srbiji. Država temelji na demokratičnih
temeljih, tržni ekonomiji, človekovih pravicah in vladavini prava.

Srbija na severu meji na Madžarsko, na vzhodu na Romunijo in na Bolgarijo, na
jugu na Republiko Makedonijo in na Kosovo, na zahodu pa na Črno goro, Hrvaško in
na Bosno in Hercegovino.

Srbija je bila od konca prve svetovne vojne večino časa sestavni del skupne
države z večino balkanskih Južnih Slovanov, najprej v Kraljevini Srbov, Hrvatov
in Slovencev, ki se je kasneje preimenovala v Kraljevino Jugoslavijo, za tem pa
v Socialistično federativno republiko Jugoslavijo. Po razpadu SFRJ je Srbija
postala del Zvezne republike Jugoslavije in kasneje del državne skupnosti Srbije
in Črne gore. Od 5. junija 2006 je Srbija kot naslednica državne skupnosti
Srbije in Črne gore ponovno postala suverena in neodvisna država. Glavno mesto
je Beograd s skoraj 2 milijonoma prebivalcev, je administrativno, kulturno in
gospodarsko središče Srbije.

Prvi podatki o srbski državi so iz sedmega stoletje, ko je Srbiji vladala
dinastija Vlastimirović. Vodja najznamenitejše srednjeveške srbske države,
imenovane Raška je bil Veliki župan Stefan Nemanja, srbski vladar iz 12.
stoletja iz dinastije Nemanjić. Srbska srednjeveška država je bila pod velikim
političnim in kulturnim pritiskom Bizantinskega cesarstva. Leta 1217, tekom
vladavine Stefana Prvovenčanega, postane Srbija neodvisna kraljevina, svoj
vrhunec pa doseže leta 1346 pod vladavino Stefana Dušana, ki se je proglasil za
Cara Srba i Grka (Cesarja Srbov in Grkov). Turki so porazili srbsko plemstvo
leta 1389 v bitki na Kosovskem polju, dokončno pa so jo zavzeli, ko je leta 1459
padlo Smederevo. Med letoma 1459 in 1804 je bila Srbija pod neposredno vladavino
Osmanskega cesarstva, čeprav le v krajših intervalih, najdaljši je bil od 1718
do 1739. Habsburška monarhija je imela pod nadzorom le večji del osrednje
Srbije.

Leta 1804 so Srbi, pod vodstvom Đorđa Petrovića, ki so ga klicali Karađorđe
(tudi Črni Đorđe), organizirali upor in tako so leta 1815 so dobili avtonomno
srbsko kneževino. Od 1813 do 1882 so srbsko državo vodili knezi, od leta 1882 pa
kralji dinastije Obrenović. Prvo ustavo je Srbija dobila 15. februarja leta 1835
(Sretenjska ustava). Na Berlinskem kongresu leta 1878 je Srbija dobila
mednarodno priznanje.

Srbi na južnem Ogrskem so v sredini 19. stoletja dobili avtonomijo pod imenom
Vojvodina Srbska.

Po Majskem preobratu 1903 in atentatu na kralja Aleksandra Obrenovića in
kraljico Drago, je na oblast zopet prišli Karađorđevići. Za novega kralja je bil
imenovan Peter II. Karađorđević. Po zmagah v balkanskih vojnah se je Srbija zelo
razširila na jug. Kljub velikim človeškim in materialnim izgubam je Srbija
pomagala silam antante do zmage v prvi svetovni vojni.

1. decembra leta 1918 se je kraljevina Srbija s Črno goro združila z Državo
Slovencev, Hrvatov in Srbov ((SHS) v Kraljevino Srbov, Hrvatov in Slovencev,
leta 1929 pa se je ta preimenovala v Kraljevino Jugoslavijo.

V drugi svetovni vojni je bila Srbija pod okupacijo Sil Osi, torej pod okupacijo
nacistične Nemčije in njenih zaveznikov; Italije, Bolgarije, Madžarske, Albanije
in marionetske pro-fašistične državne tvorbe imenovane Neodvisna država Hrvaška
(NDH).

Po končani vojni leta 1945 Srbija, kot naslednica Kraljevine Jugoslavije,
ustanovi državo pod imenom Demokratična federativna Jugoslavija, ki je bila pod
vodstvom komunističnega režima na čelu z Josipom Brozom-Titom. To državo je
sestavljalo 5 republik: Srbija, Hrvaška, Slovenija, Črna gora, Makedonija. Še
istega leta (1945) se država preimenuje v Federativno ljudsko republiko
Jugoslavijo, leta 1963 pa se je država zopet preimenovala v Socialistično
Federativno Republiko Jugoslavijo in dobila svojo šesto članico, Socialistično
Republiko Bosno in Hercegovino.

Od leta 1992, ko razpade Socialistična federativna republika Jugoslavija, pa vse
do leta 2003, je Srbija s Črno goro tvorila Zvezno Republiko Jugoslavijo. Leta
2003 je Srbija postala del države imenovane Srbija in Črna gora. 21. maja 2006
je imela Črna Gora referendum, na katerem so se prebivalci Črne gore odločili za
neodvisnost, nakar Republika Srbija deluje kot neodvisna in suverena država. 17.
februarja 2008 pa se je od Srbije de facto osamosvojila nekdanja srbska
avtonomna pokrajina Kosovo, ki je takrat postala suverena država z glavnim
mestom Priština.

Srbija leži na jugovzhodu Evrope (približno 80 % ozemlja) in v Panonski nižini
(približno 20 % ozemlja). Glede na podnebne in geografske značilnosti se jo
uvršča tudi med sredozemske države. Skupna dolžina državnih meja znaša 2.027 km.
Dolžina meje s posamezno sosednjo državo pa je: Albanija 115 km, Bosna in
Hercegovina 302 km, Bolgarija 318 km, Hrvaška 241 km, Madžarska 151 km,
Republika Makedonija 221 km, Črna gora 203 km in Romunija 476 km.

Severni del republike je ravninski, južni deli pa so bolj razgibani in gorati.
Na tem delu države leži tudi 15 gorskih vrhov ki so višji od 2000 metrov,
najvišji vrh pa je Džeravica (na Prokletijah) z višino 2656 metrov.

Gorski relief Srbije ima veliko kanjonov in pečin (Resavska pečina, Ceremošnja,
Risovača), lepoto te narave pa še povečujejo zaščiteni in ohranjeni gozdovi, v
njih pa prebiva veliko endemitskih živali, veliko je tudi voda, potokov,
pašnikov itd.

Srbija ima 5 narodnih parkov: Džerdap, Kopaonik, Tara, Šar in Fruška gora. Vsi
narodni parki imajo zelo visoke klimatske in zdravstveno-rekreativne vrednosti.

Večji del Srbije spada v povodje Donave (81.261 km², 92 %), katere tok v dolžini
588 kilometrov teče od severa proti jugu do Beograda, nato pa proti vzhodu.
Poleg Donave so plovni tudi nekateri njeni pritoki: Sava (206 km), Tisa (168 km)
in delno tudi Velika Morava (celoten tok 185 km). Del južnih srbskih voda se
izliva v povodje rek Beli Drim in Radika na Kosovu (4.500 km², 5 %), ki se
izlivata v Jadransko morje. Povodja rek Pčinja, Lepenac in Dragovštica na
jugovzhodu, se izlivajo v Egejsko morje (2.650 km², 3 %). Ostale velike reke so
še Zahodna Morava (308 km), Južna Morava (295 km), Ibar (272 km), Drina, ki je
mejna reka z BiH (220 km) in Timok (202 km).

Največje jezero v Srbiji je akumulacijsko Džerdapsko jezero z 163 km² (z
romunskim delom 253 km²). Največje naravno jezero je Belo jezero v Vojvodini s
površino 25 km². Ostala pomembnejša jezera so še Vlasinsko jezero in jezero
Perućac. Največji rečni otok je otok na Donavi pri Kostolcu s površino 60 km².

Največji slap v Srbiji je Jelovarnik (71 metrov) na Kopaoniku. Največji in
najdaljši kanjon v Srbiji in hkrati tudi v Evropi je Džerdap na Donavi.

Srbija leži na Balkanskem polotoku, ki je obkrožen s toplimi morji (Jadransko,
Egejsko, Črno), na severu pa se naslanja na evropsko celino. Poleg tega na
podnebje Srbije močno vpliva relief. Na severu prevladuje celinsko podnebje, ki
prehaja v zmerno-celinsko na jugu, v višjih legah pa je gorsko podnebje. Zime v
Srbiji so kratke, hladne in snežne, poletja pa topla. Najhladnejši mesec je
januar, najtoplejši pa julij. Najnižja izmerjena temperatura v Srbiji je
–39,5 °C (13. januara 1985 v naselju Karajukića Bunari na Pešteru), najvišja pa
44,9 °C (24. julija 2007 v Smederevski Palanki). Povprečna letna temperatura v
Srbiji je 10.9 °C (predeli pod 300 m.n.m.), 10 °C (300–500 m.n.m.), 6 °C
(1000–1500 m.n.m.), 3 °C (nad 1500 m.n.m.). Povprečna letna količina padavin je
896 mm. Največ padavin pade junija in maja, najbolj suha meseca pa sta februar
in oktober.

Pred oblikovanjem statističnih regij leta 2009, sta bili v ustavi Republike
Srbije določeni 2 avtonomni pokrajini:

Ostala Srbija, ki ni bila vključena v pokrajini, se je imenovala Centralna
Srbija, ki pa ni bila posebna administrativna enota, temveč je bila pod
neposredno upravo republike.

Srbija je razdeljena na 29 okrožij in območje mesta Beograd. Na področju
avtonomne pokrajine Vojvodine je 7 okrožij, medtem ko je na področju centralne
Srbije 17 upravnih okrajev in ozemlje mesta Beograd. Vsako upravno okrožje je
sestavljeno iz več občin, občine pa so sestavljene iz mestnih skupnosti.

Po popisu leta 2002, ki ne vključuje Kosova, ima Srbija 7.498.001 prebivalcev,
od tega jih kar 52 % živi v mestih.

V večini so Srbi z 82,86 % prebivalcev , sledijo Madžari 3,91 %, Bošnjaki
1,82 %, Romi 1,44 %, Jugoslovani 1,08 %, Hrvati 0,94 %, Črnogorci 0,92 %,
Albanci 0,82 %, zatem pa sledijo še Slovaki, Vlahi, Romuni, Makedonci, Bolgari,
Bunjevci, Rusini, Ukrajinci, Slovenci, gorani, Nemci, Rusi, Čehi, Turki in
drugi.

Uradni jezik je srbščina. V Vojvodini so poleg srbščine uradni tudi madžarščina,
slovaščina, hrvaščina, romunščina in rusinščina.

Največje število vernikov v Srbiji je pravoslavne vere. Sledijo muslimani
(suniti), rimokatoličani in protestanti, druge vere pa so bolj malo zastopane. V
Srbiji živi tudi veliko število ateistov.

Himna Republike Srbije je »Bože pravde«, ki je bila je tudi nekdanja himna
Kraljevine Srbije, ima samo nekoliko spremenjenim besedilo.

Grb Republike Srbije je v uporabi še od časa Kraljevine Srbije, iz leta 1882, ko
je vladala dinastija Obrenović. Sestavljen je iz dvoglavega orla s ščitom na
sprednji strani na katerem je srbski križ, nad glavo orla pa leži krona lože
Nemanjić.

Republika Srbija ima narodno zastavo, ki je trobarvnica, ki je sestavljena iz
treh horizontalnih barv, te pa so rdeča, modra, bela. Poleg narodne obstaja tudi
Državna zastava, ki je v osnovi enaka kot narodna, razlika je samo v tem, da ima
državna na tretjini dolžine iz leve proti desni na modrem polju majhen grb
Republike Srbije.

Po parlamentarnih volitvah 11. maja 2008 je Srbija 7. julija dobila koalicijsko
vlado Liste za evropsko Srbijo, skupaj z Demokratski stranko, G17+ in z listo
Socialistične stranke Srbije, ki jo vodi Mirko Cvetković.

Večje parlamentarne stranke v parlamentu Srbije so: Srbska radikalna stranka,
Demokratska stranka Srbije, Nova Srbija, Liberalno-demokratska stranka.

Republika Srbija je članica naslednjih mednarodnih organizacij: Organizacija
združenih narodov (ZN), Organizacija za varnost in sodelovanje v Evropi (OVSE),
Pakt stabilnosti za jugovzhodno Evropo, Svet Evrope (SE), Natov program
Partnerstvo za mir, Mednarodna organizacija za migracije, Mednarodni komite
Rdečega križa in Rdečega polmeseca.

Glavna sodišča so: občinska sodišča, okrožna sodišča, pritožbena sodišča in
vrhovno sodišče.

Gospodarstvo Srbije je doživelo kolaps v 1990-tih. Zaradi tega kolapsa je bila
leta 1993 evidentirana druga največja inflacija v zgodovini gospodarstva Srbije
in to kar 2,35 x 1023 procenta (64 % na dan). Povprečna mesečna plača je leta
1993 znašala 21 mark.



https://sl.wikipedia.org/wiki/Seznam_matemati%C4%8Dnih_vsebin

Seznam matematičnih vsebin poskuša podati vse članke, ki se v Wikipediji
nanašajo na matematiko in prvenstveno služi za nadzorovanje sprememb. Naslovi
člankov so izpisani z malo začetnico tam, kjer je potrebno, drugače pa z veliko.
Sicer programje Wikipedije vse članke samodejno zapiše z veliko začetnico. Na
tem seznamu so mnoge sopomenke, a je to namenoma, da jih bralci najdejo, zato
jih, prosimo, ne odstranjujte.

-40 - -1 - 0 - 0,999... - 1 - 1 + 1 + 1 + 1 + ··· - 1 + 2 + 3 + 4 + ··· - 1 + 2
+ 4 + 8 + ··· - 1 − 1/2 + 1/3 − 1/4 + ··· - 1 − 1 + 1 − 1 + ··· - 1 − 1 + 2 − 6
+ 24 − 120 + ··· - 1 − 2 + 3 − 4 + ··· - 1 − 2 + 4 − 8 + ··· - 1/2 + 1/4 + 1/8 +
1/16 + ··· - 1/2 + 2/3 + 3/4 + 4/5 + ··· - 1/2 − 1/4 + 1/8 − 1/16 + ··· - 1/2 −
2/3 + 3/4 − 4/5 + ··· - 1/4 + 1/16 + 1/64 + 1/256 + ··· - 1/4 − 1/16 + 1/64 −
1/256 + ··· - 2 - 3 - 3-sfera - 4 - 4-ortopleks - 4-simpleks - 5 - 5-celica -
5-simpleks - 6 - 6-simpleks - 7 - 7-simpleks - 8 - 8-kocka - 8-simpleks - 9 -
9-simpleks - 10 - 10-simpleks - 11 - 11-celica - 12 - 13 - 14 - 15 - 16 -
16-celica - 17 - 18 - 19 - 20 - 21 - 22 - 23 - 24 - 24-celica - 25 - 26 - 27 -
28 - 29 - 30 - 31 - 32 - 33 - 34 - 35 - 36 - 37 - 38 - 39 - 40 - 41 - 42 - 43 -
44 - 45 - 46 - 47 - 48 - 49 - 50 - 51 - 52 - 53 - 54 - 55 - 56 - 57 - 57-celica
- 58 - 59 - 60 - 61 - 62 - 63 - 64 - 65 - 66 - 67 - 68 - 69 - 70 - 71 - 72 - 73
- 74 - 75 - 76 - 77 - 78 - 79 - 80 - 81 - 82 - 83 - 84 - 85 - 86 - 87 - 88 - 89
- 90 - 91 - 92 - 93 - 94 - 95 - 96 - 97 - 98 - 99 - 100 - 101 - 102 - 103 - 104
- 105 - 106 - 107 - 108 - 109 - 110 - 111 - 112 - 113 - 114 - 115 - 116 - 117 -
118 - 119 - 120 - 120-celica - 121 - 122 - 123 - 124 - 125 - 126 - 127 - 128 -
129 - 130 - 131 - 132 - 133 - 134 - 135 - 136 - 137 - 138 - 139 - 140 - 141 -
142 - 143 - 144 - 145 - 146 - 147 - 148 - 149 - 150 - 151 - 152 - 153 - 154 -
155 - 156 - 157 - 158 - 159 - 160 - 161 - 162 - 163 - 164 - 165 - 166 - 167 -
168 - 169 - 170 - 171 - 172 - 173 - 174 - 175 - 176 - 177 - 178 - 179 - 180 -
181 - 182 - 183 - 184 - 185 - 186 - 187 - 188 - 189 - 190 - 191 - 192 - 193 -
194 - 195 - 196 - 197 - 198 - 199 - 200 - 201 - 202 - 203 - 204 - 205 - 206 -
207 - 208 - 209 - 210 - 211 - 212 - 213 - 214 - 215 - 216 - 217 - 218 - 219 -
220 - 222 - 230 - 240 - 250 - 255 - 256 - 257-kotnik - 260 - 270 - 273 - 280 -
290 - 300 - 360 - 369 - 400 - 496 - 500 - 600 - 600-celica - 666 - 700 - 720 -
800 - 880 - 900 - 1000 - 1001 - 1100 - 1200 - 1300 - 1313 - 1331 - 1400 - 1500 -
1600 - 1700 - 1729 - 1800 - 1900 - 2000 - 2520 - 3000 - 4000 - 5000 - 5555 -
6000 - 6666 - 7000 - 8000 - 9000 - 10.000 - 65537-kotnik- 100.000 - 142.857 -
1.000.000 - 275.305.224 - 2.147.483.647 - 4.294.967.297 - 9.814.072.356 -

Aaboe, Asger - Abel, Niels Henrik - Abel-Planova formula - Abelov integral -
Abelov izrek - Abelov izrek vsote integralov algebrskih funkcij - Abelova enačba
- Abelova funkcija - Abelova grupa - Abelova integralska enačba - Abelova
kategorija - Abelova nagrada - Abelova raznoterost - Abelova sumacijska formula
- Abelova transformacija - Abelova varieteta - Abelova vsota - abelovska
razširitev - abelovski in tauberski izreki - Abel-Ruffinijev izrek - Abbt,
Thomas - abscisa - abscisna os - absolutna konvergenca - absolutna monotonost -
absolutna vrednost - absolutni diferencialni račun - abstraktna algebra -
abstraktna analitična teorija števil - abstraktni nesmisel - abstraktni politop
- Abul Vefa - abundantno število - Ackermann, Wilhelm - Ackermannova funkcija -
Adams, Clarence Raymond - Adams, John Couch - Adelard - Adelbold II. - adicija -
aditivna funkcija - aditivna konstanta - aditivni funktor - aditivni inverz -
adjungirana matrika - Adrain, Robert - afina geometrija - afina preslikava -
afina ravnina - afina transformacija - afina varieteta - afini prostor - Agnesi,
Maria Gaetana - Agnesin koder - Ahiezer, Naum Iljič - Ahilovo število - Ahlfors,
Lars Valerian - Ahmes - Airy, George Biddell - Aizenman, Michael - akrofonično
število - aksiom - aksiom določitve - aksiom izbire - aksion ločljivosti -
aksiom regularnosti - aksiomatična teorija množic - aksiomatični sistem -
aksiomatika - aksiomatizacija - aksiomi grupe - aksiomi zaprtja Kuratowskega -
al-Baghdadi - Albanese, Giacomo - Albatani - Aleksandrov, Aleksander Danilovič -
Aleksandrov, Pavel Sergejevič - d'Alembert, Jean le Rond - d'Alembertov kriterij
- Alexander, James Waddell II. - Alexandrov polinom - algebra - algebra nad
obsegom - algebra števil - algebra z deljenjem - algebrska enačba - algebrska
forma - algebrska funkcija - algebrska geometrija - algebrska grupa - algebrska
kombinatorika - algebrska krivulja - algebrska množica - algebrska mnogoterost -
algebrska neodvisnost - algebrska operacija - algebrska ploskev - algebrska
razširitev - algebrska Riccatijeva enačba - algebrska struktura - algebrska
teorija števil - algebrska teorija grafov - algebrska topologija - algebrska
varieteta - algebrski izraz - algebrski obseg - algebrski prostor - algebrsko
celo število - algebrsko število - algoritem - algoritem Tarskega in
Kuratowskega - al-Hvarizmi - alikvotno zaporedje - Aljančić, Slobodan -
al-Karadži - al-Kindi - Al Madšriti - Almagest - Alon, Noga - Alspach, Brian
Roger - alternacija - alternirajoča funkcija zeta - alternirajoča grupa -
alternirajoča harmonična vrsta - alternirajoča vrsta - Ammen, Jacob - Ampère,
André-Marie - American Journal of Mathematics - American Mathematical Monthly -
analitična funkcija - analitična geometrija - analitična preslikava - analitična
rešitev - analitična struktura - analitična teorija števil - analitično
nadaljevanje - analiza - analiza na mnogoterostih - analogon - Anđelić, Tatomir
P. - Anderson, Alexander - alternirajoča grupa - Antemij - Anthonisz, Adriaen
Antifon - antikomutativnost - antinomija - antiprizemski graf - antiprizma -
Anosov, Dimitrij Viktorovič - Apastamba - apeiroeder - apeirogon - apeirogonska
antiprizma - apeirogonska prizma - Apéry, Roger - Apéryjev izrek - Apéryjeva
konstanta - aplikata - aplikatna os - Apolonij - Apolonijev izrek - Apolonijev
krog - Apolonijev problem - Apolonijeva mreža - Apolonijevo tesnilo - Apostol,
Tom Mike - apotema - aproksimacija - arabske številke - arbelos - Arbogast,
Louis François Antoine - Archibald, Raymond Clare - Arf, Cahit - Argand,
Jean-Robert - Argandov diagram - Argandova ravnina - argument (kompleksna
analiza) - argument funkcije - Arhimed - arhimedična lastnost - Arhimedov aksiom
- Arhimedov dvojček - Arhimedov kvadruplet - Arhimedov palimpsest - Arhimedov
problem goveda - Arhimedova grupa - Arhimedova spirala - arhimedska krožnica -
arhimedska spirala - arhimedski dual - arhimedski graf - arhimedsko telo - Arhit
- Arhitova krivulja - Arhiv zgodovine matematike MacTutor - Arima, Jorijuki -
Aristarh - Aristej - Aristip - Aristotel - aritmetična funkcija - aritmetična
množica - aritmetična operacija - aritmetična sredina - aritmetična vrsta -
aritmetični izraz - aritmetično zaporedje - aritmetično-geometrična sredina -
aritmetika - aritmetika drugega reda - aritmetika prvega reda - argument - arkus
kosekans - arkus kosinus - arkus kotangens - arkus sekans - arkus sinus - arkus
tangens - armenske številke - Arnol'd, Vladimir Igorjevič - Arrowsov paradoks -
Artin, Emil - Artin, Michael - Aryabhata I. - Arzelà, Cesare - d'Ascoli, Cecco -
Ascoli, Giulio - asimptota - asimptotična funkcija - asimptotična točka -
asimptotičnost - asimptotski zapis - Askey, Richard - asociaeder - asociativnost
- asociativna algebra - astroida - astronomija - Ašihmin, Valerij Nikolajevič -
Atal z Rodosa - Atbasheva števka - Atiyah, Michael Francis - Atiyah-Singerjev
indeksni izrek - atraktor - atriftaloida - Atwood, George - Avtolik -
avtomatično dokazovanje izrekov - avtomorfizem - avtomorfizem grafa -
avtomorfizem grupe - avtomorfna funkcija - avtomorfno število - azteški romb -

babilonska matematika - babilonska metoda - babilonske številke - Babbage,
Charles - Bäcklund, Albert Victor - Baer, Reinhold - Baerjev kolobar - Baerjeva
grupa - al-Bagdadi - Bailey, David Harold - Bailey-Borwein-Plouffejeva formula -
Baire, René-Louis - Baireova mera - Baker, Alan - Baldi, Bernardino - Balmer,
Johann Jakob - Banach, Stefan - Banachov izrek o negibni točki - Banachova
algebra - Banachiewicz, Tadeusz - Bankoff, Leon - Bankoffov kvadruplet -
Bankoffova krožnica - Barbeau, Edward Joseph - Barenblatt, Grigory Isaakovich -
baricentrične koordinate - Barlow, Peter - Barnes, Ernest William - Barnesov
integral - Barricelli, Nils Aall - Barrow, Isaac - Barrow, John David -
Bartholin, Thomas - barvanje grafa - baselski problem - Bategelj, Vladimir -
Baudhajana - Bauer, Andrej - baza (linearna algebra) - bazni vektor - Beal,
Andrew - Bealova domneva - Beattyjev izrek - Beeckman, Isaac - Bejlinson,
Aleksander Aleksandrovič - Bell, Eric Temple - Bellova vrsta - Bellovo število -
Bellman, Richard Ernest - Beltrami, Eugenio - Bernoulli, Daniel - Bernoulli I.,
Jakob - Bernoullijev poskus - Bernoulli II., Jakob - Bernoulli I., Johann -
Bernoulli II., Johann - Bernoulli III., Johann - Bernoulli I., Nicholas -
Bernoulli II., Nicholas - Bernoullijeva lemniskata - Bernoullijevo število -
Bernstein-von Misesov izrek - Bernsteinov polinom - Bertrand, Joseph Louis
François - Bertrandova domneva - besedni problem za grupe - Bessel, Friedrich
Wilhelm - Besslova funkcija - Besslova transformacija - Bézierov trikotnik -
Bézierov zlepek - Bézierova krivulja - Bézierova površina - Bezikovič, Abraham
Samojlovič - Bézout, Étienne - Bézoutov izrek - Bézoutov kolobar - Bézoutova
enakost - Bézoutova matrika - Bhaskara - Bhaskara I. - Bhaskara II. - Biancani,
Giuseppe - Bianchi, Luigi - bicentrični enakokraki trapez - bicentrični
mnogokotnik - bicentrični trikotnik - bicentrični štirikotnik - Bieberbachova
domneva - bigraf - bifurkacija - Biggs, Norman Linstead - biharmonična enačba -
bijekcija - bijektivnost - bijektivna preslikava - bikompleksno število -
bikvadrat - bikvadratno število - bikvaternion - bilinearna forma - binarna
matrika - binarna operacija - binarni logaritem - binarni operator - Binet,
Jacques Philippe Marie - Binet-Cauchyjeva enakost - binom - binomska formula -
binomska porazdelitev - binomski koeficient - binomski izrek - binomski simbol -
binormala - Bion Abderski - Biot, Jean-Baptiste - bipartitni graf - bipiramida -
biprisekanost - biracionalna geometrija - Birch, Bryan John -
Birch-Swinnerton-Dyerjeva domneva - al-Biruni - bisektrisa - bistvena
singularnost - bitna negacija - bivektor - Blanuša, Danilo - Blanušev graf -
bločna matrika - Boben, Marko - bogato število - Bogoljubov, Nikolaj Nikolajevič
- Bolyai, Farkas Wolfgang - Bolyai, János - Bolza, Oskar - Bolzova ploskev -
Bolzano, Bernard - Bolzano-Cauchyjev izrek - Bolzano-Weierstrassov izrek -
Bolzanov izrek - Bombelli, Rafael - Bombieri, Enrico -
Bombieri-Friedlander-Iwaniecov izrek - Boole, George - Booleova algebra - Booth,
James - Boothova lemniskata - Bonati, Guido - Bondy, John Adrian -
Bondy-Chvátalov izrek - Bonferroni, Carlo Emilio - Borcherds, Richard Ewen -
Borel, Émile - Borelova lema - Borelova mera - Borelova množica Borelova vsota -
Borel-Cantellijeva lema - Borel-Carathéodoryjev izrek - Borelli, Giovanni
Alfonso - Borsuk, Karol - Borwein, Peter - Bose, Radž Čandra - Bošković, Ruđer
Josip - Bott, Raoul - Bouquet, Jean Claude - Bourbaki - Bourbaki, Nicolas -
Bourgain, Jean - Boussinesq, Joseph Valentin - Bowditch, Nathaniel - Bouwkamp,
Christoffel Jacob - Boyer, Carl Benjamin - Bradwardine, Thomas - brahistohrona -
Brahmagupta - Brahmagupta-Fibonaccijeva enakost - Brahmaguptov izrek -
Brahmaguptov polinom - Brahmaguptova enačba - Brahmaguptova enakost -
Brahmaguptova matrika - Brauer, Richard - Brauer-Fowlerjev izrek -
Brauer-Nesbittov izrek - Brauer-Sieglov izrek - Brauer-Suzukijev izrek -
Brauerjev izrek o induciranih karakterjih - Brauerjeva algebra - Brauerjeva
grupa - Brauerjevi glavni izreki - Brauerjevo drevo - Brešar, Matej - Brianchon,
Charles Julien - Brianchonov izrek - Briggs, Henry - Briggsov logaritem - Brill,
Alexander von - Brink, Raymond Woodard - Briot, Charles Auguste - Briš, Nikolaj
Ivanovič - Brizon - brodnikov problem - Brouwer, Luitzen Egbertus Jan -
Brouwerjev izrek o negibni točki - Brouwerjeva funkcija beta - Berndt, Bruce
Carl - Brun, Viggo - Brunova konstanta - Bruno, Giordano - Buckingham, Richard
Arthur - Bulletin of the American Mathematical Society - Bunjakovski, Viktor
Jakovljevič - Burali-Forti, Cesare -

C*-algebra - Cahen, Eugène - Cahenova konstanta - Cameron-Erdőseva domneva -
Campanus, Johannes - Candelas, Philip - Cantor - Cantor, Georg Ferdinand -
Cantorjev diagonalni dokaz - Cantorjev prah - Cantorjeva funkcija - Cantorjeva
množica - Cantorjevo praštevilo - Cantorjevo število - Carathéodory, Constantin
- Carleson, Lennart Axel Edvard - Carlesonova mera - Carmichael, Robert Daniel -
Carmichaelov izrek - Carmichaelova domneva o Eulerjevi funkciji fi -
Carmichaelova funkcija - Carmichaelovo število - Carmo, Manfredo do - Cartan,
Élie Joseph - Cartan, Henri Paul - Cartwright, Mary Lucy - Cassels, John William
Scott - Cassini, Giovanni Domenico - Cassinijev oval - Cassinijeva jajčnica -
Catalan, Eugène Charles - Catalanova domneva - Catalanova funkcija beta -
Catalanova konstanta - Catalanovo število - Catalanovo telo - Cataldi, Pietro
Antonio - Cauchy, Augustin Louis - Cauchy-Binetova formula - Cauchy-Eulerjeva
enačba - Cauchy-Lorentzova porazdelitev - Cauchy-Riemannovi diferencialni enačbi
- Cauchy-Schwarzeva neenakost - Cauchyjev indeks - Cauchyjev integralski izrek -
Cauchyjev izrek - Cauchyjev kondenzacijski kriterij - Cauchyjev kriterij -
Cauchyjev pogoj - Cauchyjev problem - Cauchyjev produkt - Cauchyjeva
funkcionalna enačba - Cauchyjeva glavna vrednost - Cauchyjeva integralska
formula - Cauchyjeva matrika - Cauchyjeva porazdelitev - Cauchyjevo zaporedje -
Cavalieri, Bonaventura Francesco - Cavalierijev izrek - Cavalierijeva
kvadraturna formula - Cavalierijevo načelo - Cayley, Arthur - Cayley-Dicksonova
konstrukcija - Cayley-Hamiltonov izrek - Cayley-Mengerjeva determinanta -
Cayleyjev graf - Cayleyjev izrek - Cayleyjev sekstet - Cayleyjeva algebra -
Cayleyjeva formula - Cayleyjeva sekstika - Cayleyjeva tabela - Cayleyjevo
število - cel kolobar - cela funkcija - cela racionalna funkcija - celi del -
celica - celo število - celoštevilčna matrika - celoštevilska particija -
celoštevilska razcepitev - celoštevilski graf - celoštevilsko zaporedje - center
- centralni binomski koeficient - centroid - Cesàro, Ernesto - Cesàrov izrek -
Cesàrova enačba - Cesàrova sredina - Cesàrova vsota - Giovanni Ceva - Cevov
izrek - Cevov krog - Cevov trikotnik - Cevova daljica - Cevova trisektrisa -
Chaitinova konstanta - Champernownova konstanta - Charlierovi polinomi -
Chasles, Michel - Chvátal, Václav - Chvátalov graf - cifra - cikel - cikel
(graf) - ciklična grupa - ciklična permutacija - ciklična simetrija v treh
razsežnostih - ciklični graf - cikloida - ciklometrična funkcija - ciklometrično
število - ciklotomsko celo število - cilinder - cilindrični koordinatni sistem -
ciljna funkcija - cirkulantni graf - cisoida - Clausius, Rudolf Julius Emmanuel
- Clifford, Alfred Hoblitzelle - Cliffordova teorija - Clifford, William Kingdon
- Clifford-Kleinova forma - Cliffordov izrek o posebnih deliteljih - Cliffordov
torus - Cliffordova algebra - Cliffordova vzporednost - Cockle, James - Collatz,
Lothar - Collatzeva domneva - Colson, John - Conway, John Bligh - Conway, John
Horton - Conwayjev zapis verižnih puščic - Conwayjeva grupa - Conwayjeva
notacija poliedrov - Conwayjeva verižna puščica - Conwayjevo zaporedje -
Copeland-Erdőseva konstanta - Costa, Celso - Costova ploskev - Cotes, Roger -
Cotesova spirala - Cours d'Analyse - Coxeter, Harold Scott MacDonald -
Coxeter-Dinkinov diagram - Coxeterjev element - Coxetrov graf - Coxeterjeva
grupa - Coxeterjeva notacija - Coxeterjevo število - Cramer, Gabriel - Cramerjev
izrek - Cramerjev paradoks - Cramerjevo pravilo - Cramér, Harald - Cramér–von
Misesov kriterij - Cramér–von Misesov test - Cramérjeva domneva - Crelle, August
Leopold - Crelleova revija - Cullen, James - Cullenovo praštevilo - Cullenovo
število - Cvetković, Dragoš -

Čanić, Sunčica - Čang Heng - čas Ljapunova - časovni integral - časovni odvod -
če - potem - če in le če - če in samo če - Čebišov, Pafnuti Lvovič -
Čebišov-Markov-Stieltjesove neenakosti - Čech, Eduard - Čen Džing Ran - Čenovo
praštevilo - Čern, Šing-Šen - Černe, Miran - četrta potenca - četrtina -
četverec - četverica - četversko število - četverokotnik - Či-Hong Sun - Čin Čiu
Šaj - Čin Džjušao - činitelj - čista matematika - Či-Vei Sun - člen - Čovla,
Sarvadaman - Čovla-Mordellov izrek - črta - Ču Čung Či - Ču Čungdži - Ču Šidžije
- čudno število - Čudov, Lev Aleksejevič -

Dajczer, Marcos - daljica - Dantzig, David van - Darboux, Jean Gaston Darboux -
Darbouxjev integral - Darbouxjev vektor - Davenport, Harold - de
Bruijn-Newmanova konstanta - De Morgan, Augustus - De Morganova medalja - De
Morganovi zakoni - de Spinadel, Vera Winitzky - decimalni del - decimalni
številski sistem - decimalno število - Dedekind, Julius Wilhelm Richard -
Dedekindov presek - Dedekindov rez - Dejnostrat - Dejter, Italo José - Dejterov
graf - De Donder, Théophile Ernest - deficientno število - definibilno število -
definicija - definicijsko območje - definitnost - Degen, Carl Ferdinand - Dehn,
Max Wilhelm - Dehn-Nielsenov izrek - Dehn-Sommervilleove enačbe - Dehnov
algoritem - Dehnov zasuk - Dehnova invarianta - Dehnova kirurgija - Dehnova lema
- Dehnova ravnina - Dejnostrat - dekaeder - Deligne, Pierre - delitelj -
delitelj niča - delitelj ničle- delitev daljice - deljenje - deljenje z nič -
deljenje z ostankom - deljivost - deljivost (teorija kolobarjev) - deljivost
brez kvadrata - delna množica - delna vsota - delno izračunljiva množica - delno
urejena množica - delovanje grupe - delski problem - deltaeder - deltoid -
deltoida - deltoidni heksekontaeder - deltoidni ikozitetraeder - Demisiani,
Giovanni - Descartes, René - Descartesov list - Descartesov oval - Descartesova
jajčnica - deset - deseterokotnik - deseterokotniško število - desetica -
desetina - desettisočkotnik - desetiški logaritem - desetiški logaritem števila
2 - desetiški številski sestav - desetiški številski sistem - desetiški ulomek -
desetiško število - desetkotnik - desetkotniško število - desetstrana bipiramida
- desetstrana prizma - desni odvod - determinanta - devet - devetdesetkotnik -
deveterokotnik - deveterokotniško število - devetina - Devetinpetdeset
ikozaedrov - devetiški številski sistem - devetkotnik - devetkotniško število -
devetnajstkotnik - devetstrana prizma - Devidé, Vladimir - Devlin, Keith -
diadični monoid - diagonala - diagonalna matrika - diagram stelacije - diameter
- diara - diedrska grupa - diedrska grupa reda 6 - diedrska grupa reda 8 -
diedrska simetrija - diedrska simetrija v treh razsežnostih - diedrski kot -
difeomorfizem - difeomorfizem Anosova - diferenca - diferenciabilna mnogoterost
- diferencial - diferencialna algebra - diferencialna enačba - diferencialna
forma - diferencialna Galoisova teorija - diferencialna geometrija -
diferencialna geometrija krivulj - diferencialna struktura - diferencialna
topologija - diferencialni operator - diferencialni račun - difuzijska enačba -
digraf - dimenzija - dinamični biljardi - dinamični pravokotnik - dinamični
sestav - dinamični sistem - Dinkin, Jevgenij Borisovič - Dinkinov diagram -
Diofant - diofantska analiza - diofantska enačba - diofantska množica - Diokles
- Dioklesova cisoida - Dionisidor - dipiramida - Dirac, Gabriel Andrew - Diracov
izrek - Dirac, Paul Adrien Maurice - Diracova funkcija delta - direktni produkt
- direktrisa - Dirichlet, Johann Peter Gustav Lejeune - Dirichletov integral -
Dirichletov izrek - Dirichletov izrek o aritmetičnih zaporedjih - Dirichletov
izrek o enotah - Dirichletov karakter - Dirichletova L-funkcija - Dirichletova
funkcija beta - Dirichletova funkcija eta - Dirichletova funkcija lambda -
Dirichletova konvolucija - Dirichletova vrsta - Dirichletovo jedro - disdiakisni
triakontaeder - disfenoid - disjunktni množici - diskretna Fourierjeva
transformacija - diskretna grupa - diskretna matematika - diskretna slučajna
spremenljivka - diskretni logaritem - diskretni prostor - diskriminanta -
diskriminantna analiza - distributivnost - divergenca - divergentna vrsta - DMFA
- dodekaeder - dodekaedrski graf - dokaz - dokaz Bertrandove domneve - dokaz s
protislovjem - dokaz s sklepanjem - dokaz z indukcijo - dokaz z neskončnim
spustom - dolga premica (topologija) - določljivo število - dolžina - dolžina
loka - dolžina loka krivulje - domena (teorija kolobarjev) - domneva - domneva
kontinuuma - domneva praštevilskih dvojčkov - Domninos - Donaldson, Simon Kirwan
- Doppler, Christian Andreas - dotikališče - dotikalnica - Douglas, Jesse -
drevo (teorija grafov) - drevo (teorija števil) - drsna ravnina- drsna simetrija
- drsno zrcaljenje - druga ekscentričnost - druga izsrednost - Društvo
matematikov, fizikov in astronomov Slovenije - družabno število - družina
krivulj - družina politopov - du Sautoy, Marcus - dualni polieder - dualni
prostor - dualno število - dualnost - Duhamel, Jean Marie Constant - duocilinder
- duoprizma - Dupin, Charles - Dupinova ciklida - Dupinova indikatrika - dva -
dvajsetkotnik - dvanajsti koren števila 2 - dvanajstkotnik - dvanajststrana
prizma - dvočlena relacija - dvočlena operacija - dvočleni operator - dvočlenik
- dvodelni graf - dvojiška Golayjeva koda - dvojiška matrika - dvojiška
oktaedrska simetrija - dvojiški logaritem - dvojiški številski sestav - dvojiški
številski sistem - dvojiško zaporedje - dvojna fakulteta - dvojna prizma -
dvojni stožec - dvojni ulomek - dvojni valj - dvojno prisekavanje - dvokotnik -
dvorazmerje - dvorazsežni prostor - Džu Šidžje -

e - Earnshaw, Samuel - Eddington, Arthur Stanley - edinstveno praštevilo -
Edison, Thomas Alva - Edwards, Harold Mortimer - egipčanski trikotnik -
egipčanski ulomek - Ehrenfest, Paul - Einstein, Albert - Einsteinova uganka -
Eisenbud, David - Eisenhart, Luther Pfahler - Eisenstein, Ferdinand Gotthold Max
- ekscentričnost - eksplicitna funkcija - eksponent - eksponentna funkcija -
eksponentni integral - ekstrem - ekstrem funkcije - ekstremalna kombinatorika -
ekvipolentnost - ekvivalenčna relacija - ekvivalenčni razred - element - element
(matematika) - elementarna algebra - elementarna funkcija - elementarna
specialna funkcija - elementarni dokaz - elipsa - elipsoid - eliptična funkcija
- eliptična geometrija - eliptična hiperboloida - eliptična krivulja - eliptična
parcialna diferencialna enačba - eliptični integral - eliptični logaritem -
Elkies, Noam David - Embree-Trefethenova konstanta - ena - enačaj - enačba -
enačba Čebišova - enačba četrte stopnje - enačba Ljapunova - enačba Markova -
enačba pete stopnje - enačba tipa KPP - enajstkotnik - enajststrana prizma -
enakokotna spirala - enakokotni mnogokotnik - enakokraki trapez - enakokraki
trikotnik - enakomerna konvergenca - enakomerna zveznost - enakostranični
trikotnik - enakostranični mnogokotnik - enakostranični petkotnik - enakost -
enakoštevčno število - Encyclopedia of Mathematics - Encyclopedia of Triangle
Centers - endomorfizem - eneaeder - Engel, Friedrich - Engelov razvoj - Engelova
vrsta - Engquist, Björn - enica - eniški številski sistem - Enneper, Alfred -
Enneperjeva ploskev - enočlena operacija - enočlenik - enokotnik - enolična
funkcija - enolična razcepitev - enorazsežne simetrijske grupe - enorazsežni
prostor - enostavna grupa - enostavna Liejeva grupa - enostavni verižni ulomek -
enota - enota (teorija kolobarjev) - enotina stopnica - enotni vektor - enotno
popolno število - enotska grupa - enotska hiperbola - enotska kocka - enotska
krogla - enotska matrika - enotski interval - enotski krog - enotski ulomek -
enotski vektor - enotski vektor smeri vektorja - Enriques, Federigo -
Enriques-Kodairova razvrstitev ploskev - enumerativna kombinatorika -
enumerativna teorija grafov - epicikloida - epispirala - epitrohoida - Eratosten
- Eratostenovo rešeto - Eratostenovo sito - Erdős, Paul - Erdős-Borweinova
konstanta - Erdős-Faber-Lovászova domneva - Erdős-Grahamova domneva -
Erdős-Gyárfásova domneva - Erdős-Heilbronnova domneva - Erdős-Kacev izrek -
Erdős-Mengerjeva domneva - Erdős-Mordellova domneva - Erdős-Rubin-Taylorjeva
domneva - Erdős-Stewartova domneva - Erdős-Strausova domneva - Erdős-Turanova
domneva - Erdős-Woodsova domneva - Erdőseva domneva o deljivosti brez kvadrata -
Erdősevo število - ergodičnost - ergodična teorija - Erlang, Agner Krarup -
Erlangenski program - Esclangon, Ernest Benjamin - Esson, William -
Ettingshausen, Andreas von - Euler, Leonhard - Euler-Maclaurinova enačba -
Euler-Maclaurinova metoda seštevanja - Euler-Mascheronijeva konstanta -
Euler-Poincaréjeva karakteristika - Euler-Poisson-Darbouxjeva enačba -
Euler-Riemannova funkcija zeta - Eulerjev diagram - Eulerjev disk - Eulerjev
integral - Eulerjev izrek - Eulerjev izrek o poliedrih - Eulerjev izrek za
vrtenje - Eulerjev kriterij - Eulerjev kvader - Eulerjev obrazec - Eulerjev
obhod - Eulerjev polinom - Eulerjev produkt - Eulerjev sistem - Eulerjeva
domneva - Eulerjeva enačba - Eulerjeva enačba četrte stopnje - Eulerjeva enakost
štirih kvadratov - Eulerjeva funkcija - Eulerjeva funkcija fi - Eulerjeva
funkcija gama - Eulerjeva karakteristika - Eulerjeva mera - Eulerjeva premica -
Eulerjeva sumacijska metoda - Eulerjeva srečna števila - Eulerjeva
transformacija - Eulerjeva vsota - Eulerjevi koti - Eulerjevo število -
eulerjevski logaritemski integral - Euwe, Max - Evans, Griffith Conrad - Evans,
Lawrence Craig - Evdem - Evdoks - Evdoksova kampila - Evklid - Evklidov
algoritem - Evklidov izrek - Evklidov izrek o praštevilih - Evklidova lema -
Evklidovo število - evklidska geometrija - evklidska grupa - evklidska metrika -
evklidska norma - evklidska ravnina - evklidska razdalja - evklidski prostor -
evklidski vektor - evolventa - evolventa krožnice - evoluta - Evropski
matematični Kenguru - Evtokij - Exetrova točka -

Faà di Bruno, Francesco - Faà di Brunova formula - faceta - facetiranje -
Faddejev, Ljudvig Dimitrijevič - faktor - faktoriela - faktorizacija - faktorska
grupa - fakulteta - Fakulteta za matematiko, naravoslovje in informacijske
tehnologije Koper - Fakulteta za matematiko in fiziko v Ljubljani - Fakulteta za
naravoslovje in matematiko v Mariboru - fakultetno praštevilo - Faltings, Gerd -
Fano, Gino - Fantappiè, Luigi - Fareyjevo zaporedje - Farisi, Al- - Favard, Jean
- Favardova konstanta - Faudree, Ralph Jasper - Fefferman, Charles Louis -
Feigenbaum, Mitchell Jay - Feigenbaumova konstanta - Feigenbaumovi konstanti -
Feit, Walter - Feller, Vilim Srečko - Fermat, Pierre de - Fermatov izrek
mnogokotniških števil - Fermatov mali izrek - Fermatov veliki izrek - Fermatov
zadnji izrek - Fermatova krivulja - Fermatova spirala - Fermatovo praštevilo -
Fermatovo število - Ferrari, Lodovico Ferro, Scipione del - Fet, Abram Iljič -
Feuerbachova krožnica - Feuerbachova točka - Feynman, Richard Phillips -
Feynman-Kaceva formula - Fibonacci, Leonardo - Fibonaccijeva enakost -
Fibonaccijevo število - Fibonaccijevo zaporedje - Fieldenova stolica za čisto
matematiko - Fieldsova medalja - figurativno število - Fihtengolc, Grigorij
Mihajlovič - fiksna točka - Filippov, Aleksej Fjodorovič - Filolaj - Filon -
filter - Fine, Henry Burchard - Fincke, Thomas - Fisher, Michael Ellis - Fiske,
Thomas Scott - Fjodorov, Jevgraf Stepanovič - Florenski, Pavel Aleksandrovič -
FMF - Fok, Vladimir Aleksandrovič - foliacija - Folkman, Jon - Folkmanov graf -
Fomenko, Anatolij Timofejevič - Fomin, Sergej Vasiljevič - Ford, Lester Randolph
- Fordov krog - Ford, Lester Randolph mlajši - formalna potenčna vrsta - formula
- formula BBP - Forsyth, Andrew Russell - Fourier, Joseph - Fourierjev integral
- Fourierjeva analiza - Fourierjeva transformacija - Fourierjeva vrsta -
Fourierjevo zaporedje - Fowler, Ralph Howard - Fraenkel, Adolf Abraham Halevi -
Fraenkel, Aviezri - fraktal - fraktal Ljapunova - fraktalna geometrija -
fraktalna razsežnost - Frank, Philipp - Frattini, Giovanni - Frattinijeva
podgrupa - Fréchet, Maurice René - Fredholm, Erik Ivar - Freedman, Michael
Hartley - Frege, Friedrich Ludwig Gottlob - Frenet, Jean Frédéric - Frénicle de
Bessy, Bernard - Frenkel, Igor Borisovič - Fresnelov integral - Fresnelova
transformacija - Frézier, Amédée-François - Friedlander, John Benjamin -
Fridman, Aleksander Aleksandrovič - Friedmanovo število - Friedrichs, Kurt Otto
- Frisius, Johannes Acronius - Frisius, Regnier Gemma - frizijska grupa -
Frobenius, Ferdinand Georg - Fuchs, Lazarus Immanuel - fundamentalna domena -
fundamentalna grupa - funkcija - funkcija beta - funkcija Čebišova - funkcija
deliteljev - funkcija digama - funkcija gama - funkcija identitete - funkcija
Ljapunova - funkcija Minkowskega - funkcija napake - funkcija omega - funkcija
poligama - funkcija predznaka - funkcija sigma - funkcija theta - funkcija
trigama - funkcija Z - funkcijska enačba - funkcijska vrsta - funkcionalna
analiza - Fuss, Nicolaus - Fuss, Pavel Nikolajevič -

Galilei, Galileo - Galilejeva grupa - Galilejeva spirala - Galilejeva
transformacija - Galois, Évariste - Galoisova povezava - Galoisova teorija -
Gårding, Lars - Gardner, Martin - Gauss - Gauss, Carl Friedrich -
Gauss-Jordanova eliminacija - Gauss-Jordanova metoda - Gauss-Kuzminova
porazdelitev - Gauss-Legendrov algoritem - Gauss-Wantzlov izrek - Gaussov
integral napak - Gaussov izrek - Gaussov oklepaj - Gaussov problem o krogu -
Gaussov verižni ulomek - Gaussova diferencialna enačba - Gaussova eliminacijska
metoda - Gaussova funkcija - Gaussova hipergeometrična funkcija - Gaussova
konstanta - Gaussova krivulja - Gaussova lema - Gaussova lema (polinomi) -
Gaussova lema (teorija števil) - Gaussova porazdelitev verjetnosti - Gaussova
ravnina - Gaussova ukrivljenost - Gaussovo celo število - Gaussovo praštevilo -
Gaussovo število - gaussovska mera - Gegenbauer, Leopold - Gegenbauerjevi
polinomi - Gelfand, Izrail Mojisejevič - Gelfond, Aleksander Osipovič -
Gelfondova konstanta - Gellibrand, Henry - Gemin - generativna funkcija -
generator - generatrisa - Gentzen, Gerhard - geodetka - geodetska črta -
Geometriae Dedicata - geometrična kombinatorika - geometrična sredina -
geometrična teorija grup - geometrična teorija mere - geometrična teorija števil
- geometrična topologija - geometrična vrsta - geometrično mesto - geometrično
zaporedje - geometrija - geometrija mrež - geometrija premic - geometrija števil
- geometrijska algebra - geometrijska konstrukcija - geometrijska sredina -
geometrijska teorija števil - geometrijska topologija - geometrijska vrsta -
geometrijski lik - geometrijsko mesto točk - geometrijsko telo - geometrijsko
zaporedje - Gergonnova točka - Germain, Sophie - Gerono, Camille-Christophe -
Geronova lemniskata - Geršgorin, Semjon Aranovič - Getaldić, Marin - giracija -
giroid - giro podaljšana kvadratna bipiramida - giro podaljšana kvadratna
piramida - giro podaljšana tristrana bikupola - giro podaljšana tristrana kupola
- Gjunter, Nikolaj Maksimovič - gladka funkcija - gladka mnogoterost - gladko
število - Glaisher, James Whitbread Lee - Glaisherjev izrek -
Glaisher-Kinkelinova konstanta - glavna diagonala - glavna ukrivljenost - glavna
vejitev - Gleason, Andrew Mattei - Glimm, James Gilbert - Gödel, Kurt - Gödlov
izrek o neodločljivosti - Gödlova izreka o nepopolnosti - Gödlovo število -
Golay, Marcel Jules Edouard - Golayjeva koda - Goldbach, Christian - Goldbachova
domneva - Goldbergov polieder - Gompertz, Benjamin - Gompertzeva konstanta -
goniometrična enačba - goniometrična funkcija - goniometrija - Goodwin-Statonov
integral - Gordan, Paul Albert - Gosper, Bill - Gosperjeva krivulja - Gosset,
William Sealey - gosta množica - gostota (geometrija) - gostota verjetnosti -
Goursat, Édouard - Gowers, William Timothy - Grabiner, Judith Victor - Gradić,
Stjepan - gradient - graf - graf (matematika) - graf funkcije - graf prirezane
kocke - graf prirezanega dodekaedra - graf prisekane kocke - graf prisekanega
dodekaedra - graf prisekanega ikozaedra - graf prisekanega ikozidodekaedra -
graf prisekanega kubooktaedra - graf prisekanega oktaedra - graf prisekanega
tetraedra - Graham, Ronald Lewis - Grahamovo število - Gram, Jørgen Pedersen -
Gram-Schmidtov proces - Gramova matrika - Gramova točka - Grandi, Luigi Guido -
Grandijeva vrsta - Granville, Andrew - Graphs and Combinatorics - Grassmann,
Hermann Günther - Grassmann-Cayleyjeva algebra - Graves, John Thomas - Green,
Ben Joseph - Green, George - Greenova funkcija - Gregory, James - Gregoryjevo
število - Grinbergs, Emanuels - Grinbergsov izrek - Grisogono, Fridrik -
Grossmann, Marcel - Grothendieck, Alexander - grške številke - grško-latinski
kvadrat - grupa - grupa izometrij - grupa na premici - grupa osmerka - grupa par
- grupa permutacij - grupa preslikav s pokritjem - grupa simetrije - grupa
simetrij - grupa vozla - grupa vrtenj - grupni objekt - grupoid - grupoid
(teorija kategorij) - Gudermann, Christoph - Gudermannova funkcija - Guldin,
Paul - Guo Šoudžing -

Haar, Alfréd - Haarova mera - Hačijan, Leonid Genrihovič - Hadamard, Jacques
Salomon - Hadamardov izrek o treh krožnicah - Hadamardova koda - Hadamardova
matrika - Hadamardova transformacija - hagen, Johann George - Hahn, Hans - ibn
al-Haitam - Hajam, Omar - Hall, Marshall - Hall, Philip - Halley, Edmond -
Hamel, Georg - Hamelova razsežnost - Hamilton, Richard Streit - Hamilton,
William Rowan - Hamiltonov cikel - Hamiltonova funkcija - Hamiltonova pot -
Hamming, Richard Wesley - Hammingova koda - Hankel, Hermann - Hankelova funkcija
- Hankelova kontura - Hankelova matrika - Hankelova transformacija - hanojski
stolpi - Harary, Frank - Hardy, Godfrey Harold - Hardy-Ramanudžanov izrek -
Hardy-Ramanudžanovo število - harmonična analiza - harmonična sredina -
harmonična vrsta - harmonično število - Harshadovo število - Hartleyjeva
transformacija - Hartree, Douglas Rayner - Hasse, Helmut - Hassejev diagram -
Håstad, Johan - Hausdorff, Felix - Hausdorff-Bezikovičeva razsežnost -
Hausdorffov prostor - Hausdorffova mera - Hausdorffova razsežnost - Heath-Brown,
Roger - Heaviside, Oliver - Heavisidova funkcija - Heavisidova koračna funkcija
- Heavisidova skočna funkcija - hebrejske številke - Hecke, Erich - Heckejev
operator - Heegner, Kurt - Heegnerjeva lema - Heegnerjeva točka - Heegnerjevo
število - Heine, Eduard - Heine-Borelov izrek - heksaeder - heksaedrski graf -
heksagon - heksagram - heksahemioktakron - heksahoron - helikoid -
hemidodekaeder - hemiikozaeder - hemikocka - hemioktaeder - hemipolieder -
hendekaeder - hendekagon - Hénonova preslikava - heptaeder - heptagon - Herman
Koroški - Helmholtz, Hermann Ludwig Ferdinand von - Hemsterhuis, Tiberius -
Hermite, Charles - Hermite-Lindemann-Weierstassov izrek - Hermite-Lindemannov
izrek - Hermitov izrek - Hermitov polinom - hermitska matrika - hermitski
operator - Heron - Heronov štirikotnik - Heronova enačba - Heronova metoda -
heronski trikotnik - Herschlov graf - Heuraet, Hendrik van - Higgsovo praštevilo
- Higham, Nicholas John - Hilbert, David - Hilbert-Speiserjev izrek -
Hilbert-Waringov izrek - Hilbertov izrek 90 - Hilbertov izrek o ničlah -
Hilbertov paradoks velikega hotela - Hilbertov prostor - Hilbertov simbol -
Hilbertova kocka - Hilbertova krivulja - Hilbertova matrika - Hilbertova
transformacija - Hilbertovi problemi - Hill, George William - Hillova
determinanta - Hillova enačba - Hinčin, Aleksander Jakovljevič - Hinčin-Lévyjeva
konstanta - Hinčinov izrek - Hinčinova harmonična sredina - Hinčinova konstanta
- Hipas - Hipatija - hiperbola - hiperbolična funkcija - hiperbolična geometrija
- hiperbolična parcialna diferencialna enačba - hiperbolična ravnina -
hiperbolična spirala - hiperbolične koordinate - hiperbolični kosekans -
hiperbolični kosinus - hiperbolični kotangens - hiperbolični kvaternion -
hiperbolični prostor - hiperbolični sekans - hiperbolični sinus - hiperbolični
tangens - hiperbolično število - hiperboloid - hipercelica - hipercelo število -
hiperfakulteta - hipergeometrična diferencialna enačba - hipergeometrična enačba
- hipergeometrična funkcija - hipergeometrična porazdelitev - hipergeometrična
vrsta - hipergraf - hiperkocka - hiperkompleksno število - hiperoktaedrska grupa
- hiperploskev - hiperpopolno število - hiperpovršina - hiperravnina -
hiperrealno število - hipersfera - hipertranscendentno število - Hipija -
Hipijeva kvadratrika - hipocikloida - hipohamiltonov graf - Hipokrat - hipopeda
- hipotenuza - hipoteza - hipotrohoida - Hipsiklej - Hirn, Gustave-Adolphe -
Historia Mathematica - Hočevar, Franc - Hoffman-Singletonov graf - Hoffmanov
graf - Hölder, Otto Ludwig - holomorfna funkcija - Holtov graf - homeomorfizem -
homeomorfizem grafov - homogen prostor - homogene koordinate - homogeni polinom
- homogenost - homogenost (matematika) - homološka grupa - homološki obroč -
homomorfizem - homomorfizem grafov - homomorfizem grupe - homomorfizem kolobarja
- homotopija - Hopfova algebra - l'Hôpital, Guillaume de - l'Hôpitalovo pravilo
- l'Hospitalovo pravilo - Hopper, Grace - Horner, William George - Hornerjev
algoritem - Hortonov graf - Hove, Maarten van den - Hoyle, Fred - hozoeder -
Hugoniout, Pierre Henri - hudičeva krivulja - Humbertov izrek - Hurwitz, Adolf -
Hurwitzev izrek o avtomorfizmu - Hurwitzeva funkcija zeta - Hurwitzeva matrika -
Hurwitzeva ploskev - Huttonova enačba - Huygens, Christiaan -

ideal - ideal kolobarja - idealski faktor - idealsko število - idempotentnost -
idempotentna matrika - identična matrika - identična transformacija - identiteta
- ikozaeder - ikozaedrska simetrija - ikozaedrski graf - ikozidodekaeder -
ikozikaitetragon - ikozitetragon - imaginarna enota - imaginarna os - imaginarno
število - imena števil - imenovalec - imerzija - implicitna enačba - implicitna
funkcija - Imšenecki, Vasilij Grigorjevič - incidenčna matrika - indijske
številke - indikator - inducirani podgraf - infinitezimala - infinitezimalni
račun - Ingham, Albert Edward - injektivna preslikava - injektivni kogenerator -
Inštitut za matematiko, fiziko in mehaniko - integrabilna funkcija - integracija
po delih - integracija z uvedbo nove spremenljivke - integracijska konstanta -
integracijski interval - integral - integral Čebišova - integralna eksponentna
funkcija - integralna funkcija - integralni graf - integralni logaritem -
integralni račun - integralni sinus - integralska enačba - integralska funkcija
- integralska transformacija - integralski logaritem - integrand - interpolacija
- interval - intuicionizem - invarianta - invarianta grafa - invarianta j -
invariantna točka - inverz - inverzija - inverzija točke - inverzivna geometrija
- inverzna funkcija - inverzna matrika - inverzni element - involucija -
iracionalna enačba - iracionalno število - iregularno praštevilo - I Sin -
istosrediščnost - iteracija - iteracija (matematika) - iterirana funkcija -
Ivasava, Kenkiči - Ivasavova teorija - Kenneth Eugene Iverson - Iversonov
oklepaj - Iwaniec, Henryk - izbočeni kot - izhodišče - Izidor iz Mileta -
izjavna forma - izjavna logika - izjemno obilno število - izmenična kota -
izoedrska oblika - izogonalna oblika - izogonalna trajektorija - izohipsa -
izohrona krivulja - izolirana točka - izometrija - izomorfizem - izomorfizem
grafov - izomorfizem grupe - izoperimetrična neenakost - izoperimetrični problem
- izotoksalna oblika - izotopizem - izpeljana grupa - izračunljiva množica -
izračunljivo število - izraz - izraz z oklepaji - izredno zelo sestavljeno
število - izrek - izrek Aleksandrova - izrek Bertranda in Čebišova - izrek
Cartwrightove - izrek Čebišova - izrek Gaussa in Markova - izrek Gaussa in
Ostrogradskega - izrek Hasseja in Minkowskega - izrek glavne limite - izrek
gostote Čebotareva - izrek Kuratowskega - izrek Minkowskega - izrek monodromije
- izrek o dobri urejenosti - izrek o dotikalnici - izrek o dveh barvah - izrek o
enoličnem razcepu - izrek o gostoti praštevil - izrek o implicitni funkciji -
izrek o katetah - izrek o kolobarju - izrek o končnem prirastku funkcije - izrek
o modularnosti - izrek o negibni točki - izrek o nepomični točki - izrek o
neskončni opici - izrek o obodnem kotu - izrek o ostankih - izrek o praštevilih
- izrek o petih barvah - izrek o petkotniških številih - izrek o povprečni
vrednosti - izrek o potenci točke - izrek o residuih - izrek o sečnicah - izrek
o sekantah - izrek o simetrali kota - izrek o štirih barvah - izrek o štirih
temenih - izrek o tangenti - izrek o tetivah - izrek o vmesni vrednosti - izrek
omejenosti funkcije - izrek petih barv - izrek sedmih krožnic - izrek Skolema in
Noetherjeve - izrek štirih barv - izrek vmesne vrednosti - izreki izomorfizma -
izreki skladnosti - izrojenost - izrojena porazdelitev - izsek - izsrednost -
iztegnjeni kot -

j-invarianta - Jacobi, Carl Gustav Jakob - Jacobijev simbol - Jacobijevi
polinomi - Jacobijeva determinanta - Jacobijeva diferencialna enačba -
Jacobijeva enakost - Jacobijeva funkcija theta - Jacobijeva matrika - Jakub ibn
Tarik - Jang Hui - Janko, Zvonimir - japonske številke - Jeans, James Hopwood -
Jeffreys, Harold - Jegorov, Dimitrij Fjodorovič - John, Fritz - Johnova
transformacija - Johnson, Norman - Johnsonov graf - Johnsonovo telo - Jordan,
Ernst Pascual - Jordan, Marie Ennemond Camille - Jordan-Schönfliesov izrek -
Jordanov krivuljni izrek - Jordanov mnogokotnik - Jordanova mera - Journal für
die Reine und Angewandte Mathematik - Journal of Approximation Theory - Journal
of Graph Theory - Journal of Inequalities and Applications - Journal of
Mathematical Analysis and Applications - Journal of Number Theory - Julia,
Gaston Maurice - Juliajeva množica - ibn Junis - junktor -

k-celica - Kac, Mark - Kagan, Venjamin Fjodorovič - Kakeja, Soiči - Kakejev
problem igle - kalkulator - Kampen, Egbert van - Kamran, Niky - kanonizacija
grafa - kanonska baza - kantelacija - Kantorovič, Leonid Vitaljevič - kaotična
dinamika - Kaprekar, Šri Datatreja Ramačandra - Kaprekarjevo število - Kapoor,
Šašičand Fatehčand - karakterizacija - karakteristična funkcija -
karakteristična funkcija (konveksna analiza) - karakteristična funkcija
verjetnostne porazdelitve - karakteristični eksponent Ljapunova -
karakteristični polinom - karakteristično število Ljapunova - Karamata, Jovan -
kardinalno število - kardinalnost - kardinalnost kontinuuma - kardioida -
Kármán, Theodore von - Karnaughov graf - Karpos - kartezični koordinatni sistem
- kartezični oval - kartezični produkt - Kästner, Abraham Gotthelf - kategorija
- katenoid - kateta - kategorija - Katjajana - Ke Čao - Keithovo število -
Kepler, Johannes - Kepler-Bouwkampova konstanta - Kepler-Poinsotov polieder -
Kepler-Poinsotovo telo - Keplerjev trikotnik - kiralnost - Kirkman, Thomas
Penyngton - Kirkmanov problem o učenki - kistetraeder - kitajske številke -
kitajski izrek o ostankih - Klarreich, Erica - klasična modularna krivulja -
klasifikacija končnih enostavnih grup - klasifikacija Petrova - Klee, Victor
LaRue - Kleen, Stephen Cole - Kleenejev izrek o negibni točki - Kleenejeva
algebra - Klein - Klein, Felix - Klein, Felix Christian - Kleinov četverček -
Kleinov kvadrik - Kleinov kvartik - Kleinova grupa - Kleinova steklenica -
Kleinova štirikratna grupa - klin - klinasto število - klitop - klotoida -
Kneser, Adolf - Kneser, Hellmuth - Kneserjev graf - Knjiga lem - Knödel, Walter
- Knödlovo število - Knott, Cargill Gilston - Knuth, Donald - Knuthov zapis z
dvignjeno puščico - Kochova krivulja - kocka - kocka Tihonova - kockin graf -
Kodaira, Kunihiko - Kodairova razsežnost - koeficient - kofaktor - kohleoida -
kohomologija obsega - kohomološka grupa - koincidenčna točka - kokvaternion -
količnik - kolinearne točke - kolinearnost - Kolmogorov, Andrej Nikolajevič -
kolobar - kolobar (algebra) - kolobar (geometrija) - kolobar množic - kolobar
Noetherjeve - kolobar period - kolobarski ideal - kombinacija - kombinatorična
konstrukcija - kombinatorična optimizacija - kombinatorična preslikava -
kombinatorika - kompaktifikacija - kompaktna množica - kompaktni prostor -
kompaktni obseg - komplanarnost - kompleksija - kompleksna analiza - kompleksna
premica - kompleksna projektivna ravnina - kompleksna ravnina - kompleksni
logaritem - kompleksni prostor - kompleksno število - kompleksnost Kolmogorova -
komplement - komplement grafa - komplement množice - komplementarna množica -
komplementarni graf - komplanarnost - kompozicija - kompozitum funkcij -
komutativna algebra - komutativni monoid - komutativni obseg - komutativnost -
koncentričnost - Koncevič, Maksim Lvovič - končna grupa - končna množica -
končna razlika - končna razširitev - končni obseg - končnoporojena Abelova grupa
- konfiguracija oglišča - konfiguracija stranskih ploskev - konformna preslikava
- konformna transformacija - konfluentna hipergeometrična funkcija - kongruenca
- kongruenca (geometrija) - kongruenčna enačba - kongruenčna relacija - konhoida
- Kőnig, Dénes - konkavna funkcija - konkavna množica - konkurentne premice -
Konon - konstanta - konstanta integracije - konstanta omega - konstanta
praštevilskih dvojčkov - konstrukcije z ravnilom in šestilom - konstruktabilna
točka - konstruktibilne točke - konstruktabilno število - konstruktivizem -
kontinuum - kontinuum (teorija množic) - kontinuum (topologija) - konveksna
funkcija - konveksna lupina - konveksna množica - konveksna ogrinjača -
konveksni polieder - konveksno uniformno satovje - konvergenca - konvergenčni
polmer - konvergent - konvergentna vrsta - Koopman, Bernard Osgood - koordinatni
sistem - koordinatno izhodišče - koplementarni kot - koračna funkcija -
korelacijska matrika - koren - koren enote - korenjenje - korenova črta -
korenska črta - Korkin, Aleksander Nikolajevič - Korteweg, Diederik Johannes -
Korteweg-de Vriesova enačba - kosekans - kosinus - kosinus versus - kosinusni
integral - kosinusni izrek - kosoma linearna mnogoterost - kot - kot nič -
kotangens - Kotelnikov, Aleksander Petrovič - kotna ekscentričnost - kotna
funkcija - kotna izsrednost - kotna stopinja - kotni primanjkljaj - Kovalevska,
Sofija Vasiljevna - kovinska sredina - kovinsko število - krajišče - Kramp,
Christian - krat - Kravčuk, Mihajlo Pilipovič - Kravčukovi polinomi - Kravčukove
matrike - kritična premica - krivočrtne koordinate - krivulja - krivulja četrte
stopnje - krivulja Minkowskega - krivulja s konstantno širino - krivulja
Sierpińskega - krivulja šeste stopnje - krivulja tretje stopnje - krivuljni
integral - Križanič, France - križna antiprizma - križna kapica - krog - krog
devetih točk - krogelna funkcija - krogla - kromatični indeks - kromatično
število - Kronecker, Leopold - Kroneckerjev delta - Kroneckerjev izrek -
Kroneckerjev simbol - Kroneckerjev tenzor - Kroneckerjeva množica - krožna
algebrska krivulja - krožna funkcija - krožna matrika - krožne točke v
neskončnosti - krožni kolobar - krožni izsek - krožni graf - krožni lok - krožni
odsek - krožnica - krožnica devetih točk - Ksenokrat - kub - kubična enačba -
kubična funkcija - kubična ravninska krivulja - kubični graf - kubični koren -
kubično število - kubiprisekan kubooktaeder - kubno praštevilo -
kubohemioktaeder - kuboid - kuboktaeder - kubooktaeder - Kučera, Oton - Kummer,
Ernst Eduard - kupola - Kuratowski, Kazimierz - Kurepa, Đuro - Kurepa, Svetozar
- Kušner, Boris Abramovič - Kutta, Martin Wilhelm - kvader - kvadrat - kvadrat
(algebra) - kvadrat (geometrija) - kvadrat Sierpińskega - kvadratični
reciprocitetni zakon - kvadratna antiprizma - kvadratna enačba - kvadratna forma
- kvadratna kupola - kvadratna matrika - kvadratna piramida - kvadratni koren -
kvadratni koren števila 2 - kvadratni koren števila 3 - kvadratni koren števila
5 - kvadratni obseg - kvadratni ostanek - kvadratni polinom - kvadratni
prisekani trapezoeder - kvadratni recipročnostni zakon - kvadratno iracionalno
število - kvadratno piramidno število - kvadratno število - kvadratno tlakovanje
- kvadratrika - kvadratrisa - kvadratura - kvadratura (matematika) - kvadratura
kvadrata - kvadratura kroga - kvadratura parabole - kvadrik - kvadrik
(projektivna geometrija) - kvartični graf - kvaternion - kvaternionska grupa -
kvaternionska Juliajeva množica - kvazidiedrska grupa - kvazigrupa -
kvazipravilni polieder - kvocient - kvocientna grupa - kvocientna množica -
kvocientni kolobar - kvocientni obseg -

L-funkcija - L-vrsta - La Vallée Poussin, Charles-Jean de - La Vallée Poussinov
graf - Ladiženska, Olga Aleksandrovna - Lagarias, Jeffrey - Lagrange,
Joseph-Louis de - Lagrange-Bürmannova enačba - Lagrangeev izrek - Lagrangeev
izrek (matematična analiza) - Lagrangeev izrek (teorija grup) - Lagrangeev izrek
(teorija števil) - Lagrangeev izrek obratne funkcije - Lagrangeev izrek štirih
kvadratov - Lagrangeev mmnožitelj - Lagrangeev multiplikator - Lagrangeev
polinom - Lagrangeeva enakost - Lagrangeeva funkcija - Lagrangeeva
interpolacijska enačba - Lagrangeevo število - lakuna Petrovskega - Laman,
Gerard - Lamanov graf - Lambert, Johann Heinrich - Lambertova funkcija W -
Lambertova vrsta - Lanczos, Cornelius - Lanczosev algoritem - Lanczoseva
aproksimacija - Landau, Edmund - Landau-Ramanudžanova konstanta - Landauov izrek
o praštevilskih idealih - Landauov simbol - Landauova funkcija - Landauovi
problemi - Lang, Serge - Langer, Rudolf Ernest - Langlands, Robert - Langlandsov
program - Laplace, Pierre-Simon - Laplace-Stieltjesova transformacija -
Laplaceova diferencialna enačba - Laplaceova enačba - Laplaceova matrika -
Laplaceova transformacija - lastna množica - lastna vrednost - lastni vektor -
lastnost Markova - Laurentova vrsta - latinski kvadrat - latinski pravokotnik -
Laugwitz, Detlef - Laurent, Pierre Alphonse - Laurentov polinom - Laurentova
vrsta - Lax, Peter David - Lebesgue, Henri Léon - Lebesgue-Stieltjesov inegral -
Lebesguov integral - Lebesguova mera - Lefschetz, Solomon - Lefschetzov izrek o
hiperravnini - Lefschetzov izrek o negibni točki - Lefschetzova dualnost -
Lefschetzovo število - Legendre, Adrien-Marie - Legendrov simbol - Legendrova
domneva - Legendrova enačba - Legendrova funkcija - Legendrova funkcija hi -
Legendrova konstanta - Legendrova transformacija - Legendrovi polinomi - Lehman,
Russell Sherman - Lehmanov faktorizacijski algoritem - Leibniz, Gottfried
Wilhelm - Leibnizev harmonični trikotnik - Leibnizev kriterij - Leibnizeva
izohrona - Leibnizeva vrsta - lema - lema Zolotarjova - lema o rokovanju -
lemniskata - Leonardova trojica - Lesterjev izrek - Lesterjev krog - Lerch,
Matyáš - Lerchev transcendent - Lercheva funkcija zeta - leva fakulteta -
LeVeque, William Judson - Levi-Civita, Tullio - Levi-Civitajev obseg -
Levi-Civitajev simbol - levi odvod - Lévy, Paul Pierre - Lévyjeva konstanta -
Lévyjeva krivulja C - Lexell, Anders Johan - L-funkcije - l'Hôpital, Guillaume
de - l'Hôpitalovo pravilo - Li Či - Libri Carucci dalla Sommaja, Guglielmo -
Lijev kriterij - Lie, Marius Sophus - Liejev algebroid - Liejev grupoid -
Liejeva algebra - Liejeva grupa - Liejeva teorija - Lieb, Elliott Hershel -
Liebova konstanta kvadratnega ledu - liha funkcija - liho število - lihost -
limita (matematika) - limita (topologija) - limita funkcije - limitna točka -
Lin Či - Lindemann, Ferdinand von - Lindemann-Weierstrassov izrek -
Lindenstrauss, Elon - Lindner, Ignaz - linearna algebra - linearna
ekscentričnost - linearna enačba - linearna forma - linearna funkcija - linearna
izsrednost - linearna kombinacija - linearna neodvisnost - linearna odvisnost -
linearna transformacija - linearni funkcional - linearni operator - linearni
podprostor - linearni prostor - Linnik, Jurij Vladimirovič - Linnikov izrek -
Lions, Jacques-Louis - Liouville, Joseph - Liouvillov izrek - Liouvillova
funkcija - Liouvillova konstanta - Liouvillova ploskev - Liouvillovo število -
Lissajous, Jules Antoine - Lissajousova krivulja - lituus - Littlewood, John
Edensor - Liu Hui - Ljapunov, Aleksander Mihajlovič - Ljubljanski graf -
Lobačevski, Nikolaj Ivanovič - logaritem - logaritemska funkcija - logaritemska
spirala - logaritemski integral - logaritemski odvod - logaritemski sinus -
logaritemski tangens - logaritemsko računalo - logaritmični integral -
logaritmično računalo - logika - logistična funkcija - logistična krivulja - lok
(geometrija) - lokalna analiza - lokalni homomorfizem - lokalni obseg - lokalno
konstantna funkcija - lokalno konveksni prostor - loksodroma - lomljenka -
lomnica - Londonsko matematično društvo - Longberg, Christen - de Longchampsova
točka - Lorenz, Edward Norton - Lorenzov atraktor - Löwenheim-Skolemov izrek -
Loyd, Samuel - Lucas, François Édouard Anatole - Lucasovo število - Lucasovo
zaporedje - Lucasov profesor matematike - Łukasiewicz, Jan - Luzin, Nikolaj
Nikolajevič - Lvovska matematična šola -

MacCullagh, James - Macfarlane, Alexander - John Machin - Machinova formula -
Maclaurin, Colin - Maclaurinova sektrisa - Maclaurinova trisektrisa -
Maclaurinova vrsta - Macunaga, Jošisuke - magični kvadrat - Magnicki, Leontij
Filipovič - Mahler, Kurt - majevske številke - majevski kvadrat - mali Fermatov
izrek - mali rombiikozidodekaeder - Malmsten, Carl Johan - Mandelbrot, Benoît -
Mandelbrotova množica - Mangoldt, Hans Carl Friedrich von - von Mangoldtova
funkcija - Manin, Jurij Ivanovič - Mann, Henry Berthold - Mannov izrek - Abu
Nasr Mansur - Mardešić, Sibe - Marinos - Markov, Andrej Andrejevič (mlajši) -
Markov, Andrej Andrejevič (starejši) - Markov, Vladimir Andrejevič - markovska
mreža - markovska trojica - markovska veriga - markovski proces - matematična
analiza - matematična disciplina - matematična fizika - matematična indukcija -
matematična kemija - matematična konstanta - matematična operacija - matematična
panoga - matematična singularnost - matematična struktura - matematična
tekmovanja - matematična terminologija - matematične znanosti - matematični
dokaz - matematični inštitut - Matematični inštitut, Univerza v Oxfordu -
Matematični inštitut Steklova - matematični intuicionizem - matematični izraz -
matematični konstruktivizem - matematični model - matematični objekt -
matematični priročnik - Matematični priročnik (Bronštejn, Semendjajev) -
matematični problem - matematični simbol - matematični znak - matematično
naključje - matematik - matematika - matematika na Slovenskem - matematika na
šahovnici - Mathematica Balkanica - Mathematics of Computation - Mathematische
Annalen - Mathematische Zeitschrift- MathWorld - matrična algebra - matična
struktura - matrično množenje - matrika - matrika enic - matrika evklidskih
razdalj - matrika identitete - matrika M - matrika P - matrika razdalj - matrika
sosednosti - matrika stopenj - matrika Z - matroid - Maupertuis, Pierre-Louis
Moreau de - Maurolico, Francesco - Mayer, Tobias - McIlroy, Douglas - mediana -
Mednarodna matematična zveza - Mednarodni matematični kongres - mehanik -
mehanika - Meissel-Mertensova konstanta - Meixner-Pollaczekovi polinomi -
Meixnerjevi polinomi - Mellin, Hjalmar - Mellinova transformacija - Menehmo -
Menelaj - Menelajev izrek - menger, Karl - mengerjev izrek - Mengerjeva spužva -
mera - mera iracionalnosti - mera štetja - Mercator, Nicholas - Mercatorjeva
vrsta - Meredithov graf - Merjenje kroga - meromorfna funkcija - Mersenne, Marin
- Mersennovo praštevilo - Mersennovo število - Mertens, Franz - Mertensova
funkcija - mestna vrednost - mestni zapis - mešani produkt - mešano število -
meta dvojno izginjajoč ikozaeder - metamatematika - Metius, Adriaan - metoda
čakravala - metoda izčrpavanja - metoda končnih elementov - metoda najmanjših
kvadratov - metode računanja kvadratnih korenov - metrični prostor - metrika -
Metzlerjeva matrika - Midyjev izrek - Mihajlov, Valentin Petrovič -
mikrozveznost - Milne, Edward Arthur - Milnor, John Willard - mimobežnica -
minimalna ploskev - Minkowski, Hermann - Minkowski-Bouligandova razsežnost -
minus - mirjagon - Mises, Richard von - von Misesova porazdelitev - Miškis,
Anatolij Dimitrijevič - Mittag-Leffler, Magnus Gösta - mittenpunkt - mnogočlenik
- mnogokotnik - mnogokotniško število - mnogokratnik - mnogokratno popolno
število - mnogolična funkcija - mnogoploščnik - mnogoterost - množenec -
množenje - množica - množica deliteljev - množica parov - množica slik - množica
točk - množitelj - množitvena tabela - Möbius, August Ferdinand -
Möbius-Kantorjev graf - Möbiusov trak - Möbiusova funkcija - Möbiusova inverzna
formula - Möbiusova transformacija - moč množice - močno praštevilo močno
regularni graf - močno število - modul - modul (algebrska teorija števil) -
modul nad kolobarjem - modularna aritmetika - modularna forma - modularna
funkcija - modularna grupa - modularna krivulja - Mohr, Georg - Moivre, Abraham
de - de Moivreov izrek - de Moivreova formula - Monatshefte für Mathematik -
Monge, Gaspard - monodromija - monodromijska grupa - monoid - monom - monotonost
- monotona funkcija - monotono zaporedje - Mordell, Louis Joel - Mordellova
domneva - Mordellova enačba - Mordellova krivulja - Morduhaj-Boltovskoj Dimitrij
Dimitrijevič - morfizem - Mori, Šigefumi - Morozov, Nikita Fjodorovič - Morrey,
Charles Bradfield - Morse, Harold Calvin Marston - Moserjev mnogokotniški zapis
- Moskovski papirus - most - Mostow, George Daniel - Mrčun, Janez - mreža -
mreža telesa - multigraf - multikompleksno število - multinomski izrek -
multiplikacija - multiplikativna funkcija - Mumford, David - Muséjevo
hiperštevilo -

n-terica - nadobilno število - Nagelova točka - nagibna funkcija - nagnjeni
mnogokotnik - najmanjši skupni mnogokratnik - najpomembnejša enačba na svetu -
največja skupna mera - največji skupni delitelj - naključni poskus - naključnost
- napačni dokaz - napaka - Napier, John - Napierov logaritem - Narajanovo
število - naraščajoča funkcija - naravna baza - naravna gostota - naravni
logaritem - naravni logaritem števila 2 - naravni parameter - naravno število -
Nash, John Forbes - Nashevo ravnovesje - Nash-Williams, Crispin - nasprotna
vrednost - nasprotni vektor - nasprotno število - navadna diferencialna enačba -
navadna hipergeometrična funkcija - navadni verižni ulomek - navidezni paradoks
- navidezno popolno število - neasociativni kolobar - necelo število -
neciklični graf - nedefinitna matrika - nedoločena enačba - nedotakljivo število
- neelementarna funkcija - neenačba - neenakost - neenakost bratov Markov -
neenakost Cauchyja-Bunjakovskega - neenakost Čebišova - neenakost Markova -
neevklidska geometrija - nefroida - negativno definitna matrika - negativno
število - negibna premica - negibna točka - Nehari, Zeev - Neharijeva
mnogoterost - Neile, William - Neilova parabola - Nelson, Harry Lewis -
nemerljiva množica - nenegativna matrika - nenegativno število - neničelni
vektor - neničelno število - neodvisna enačba - neprava rotacija - nepravi
ulomek - nepravilni petkotnik - neprazna množica - nepreštevna množica -
neprotislovnost - nerešeni matematični problemi - nerešeni problemi v matematiki
- neskladnost - neskončna aritmetična vrsta - neskončna diedrska grupa -
neskončna množica - neskončna vrsta - neskončni desetiški ulomek - neskončni
nagnjeni polieder - neskončni produkt - neskončni verižni ulomek - neskončno
zaporedje - neskončnost - nesoizmerljivost - nestandardna analiza - Nesterenko,
Jurij Valentinovič - neštevna množica - neštevnost - Netto, Eugen - Neukirch,
Jürgen - Neumann, John von - von Neumannovo naravno število - Neumann, Franz
Ernst - neveselo število - nevtralna mreža - nevtralni element -
Newman-Shanks-Williamsonovo praštevilo - Newton, Isaac - Newton-Gaussova premica
- Newton-Leibnizeva enačba - Newton-Mercatorjeva vrsta - Newtonov izrek -
Newtonov polinom - Newtonova metoda - Newtonova premica - Newtonova serpentina -
nezadostno število - Ngô, Bảo Châu - Nice, Vilko - nič - ničelni vektor - ničla
- ničla (kompleksna analiza) - ničla funkcije - Nieuwentyt, Bernard - nikjer
gosta množica - Nikomah - Nikomed - Nikomedova konhoida - nilpotentna grupa -
nilpotentnost - Nirenberg, Louis - Noether, Emmy - Noether, Max - norma - norma
(teorija obsegov) - norma matrike - norma operatorja - norma vektorja - normala
- normalizirani vektor - normalna podgrupa - normalno število - normirani
vektorski prostor - notacija orbifold - notranja mera - notranji kot - notranji
produkt - Nouvelles Annales de Mathématiques - nova matematika - nožišče -
nožiščna krivulja - numerična analiza - numerična ekscentričnost - numerična
izsrednost -

O krogli in valju - O notacija - O spiralah - obilno število - oblikovna
potenčna vrsta - obodni kot - obratna Fibonaccijeva konstanta - obratna funkcija
- obratna matrika - obratna trigonometrična funkcija - obratna vrednost -
obratni element - obrazec - obrnjeni poljski zapis - obrnljiva matrika - obseg -
obseg (algebra) - obseg (geometrija) - obseg (teorija grafov) - obseg algebrskih
števil - Obzornik za matematiko in fiziko - očrtana krožnica - očrtani krog -
Odlyzko, Andrew - odpravljiva singularnost - odprta množica - odprta podmnožica
- odprti interval - odštevanje - odvedljiva funkcija - odvedljivost - odvod -
odvod kvocienta - odvod po času - odvod produkta - odvojna krivulja - oglišče -
Ohm, Martin - Oinopid - okljuk - okolica (topologija) - okrajšani ulomek -
oktaeder - oktaedrska grupa - oktaedrska simetrija - oktaedrski graf -
oktaedrsko število - oktahemioktaeder - oktonion - Okunkov, Andrej Jurjevič -
Olejnik, Olga Arsenjevna - Olver, Frank William John - omniprisekani tetraeder -
omniprisekanost - onduloid - Ono, Ken - operator - opisna geometrija - Oppolzer,
Theodor von - optimizacija - ordinalno število - ordinata - ordinatna os -
ordinatni logaritemski integral - Ore, Øystein - Oresme, Nicole - orientabilnost
- ortocenter - ortocentrični tetraeder - ortodroma - ortogonalna baza -
ortogonalna funkcija - ortogonalna grupa - ortogonalna matrika - ortogonalna
preslikava - ortogonalna projekcija - ortogonalna trajektorija - ortogonalne
koordinate - ortogonalni koordinatni sistem - ortogonalni polinomi - ortogonalni
sistem - ortogonalnost - ortonormalna baza - ortonormalnost - ortonormirani
sistem - osamljeno število - osem - osemdesetkotnik - osemkotnik - osemkotniško
število - osemnajstkotnik - osemstrana bipiramida - osemstrana piramida -
osemstrana prizma - Osgood, William Fogg - osmerec - osmerokotnik -
osmerokotniško število - osmersko število - osmina - osmiški številski sestav -
osmiški številski sistem - osna simetrija - osni vektor - osnove matematike -
osnovna enota (teorija števil) - osnovna grupa - osnovna ploskev - osnovna
teorija množic - osnovni izrek algebre - osnovni izrek analize - osnovni izrek
aritmetike - osnovni izrek infinitezimalnega računa - osnovni izrek
homomorfizmov - osnovni izrek matematične analize - osnovni ulomek - ostri kot -
Ostrogradski, Mihail Vasiljevič - ostrokotni trikotnik - Otho, Valentinus -
Oughtred, William - oval - ovoid - ovojnica - Ozanam, Jacques - označeni graf -
označevanje grafa -

p-adično število - p-grupa - padajoča funkcija - Padé, Henri Eugène - Padéjeva
aproksimacija - Padéjeva tabela - Padovanovo zaporedje - Paganini, Nicolo -
palindromno praštevilo - palindromno Smithovo število - palindromno število -
Palmer, Theodore Windle - para dvojno povečana šeststrana prizma - parabola -
parabolična parcialna diferencialna enačba - paraboloid - paradoks - paradoks
Borela-Kolmogorova - paradoks brivca - paradoks lažnivca - paradoks rojstnega
dne - paradoks treh vrat - paradoks zanimivega števila - paralela - paraleloeder
- paralelepiped - paralelogram - parameter - parametrična enačba - parametrična
krivulja - parastrof - paratopizem - parcialna diferencialna enačba - parcialni
odvod - Paris-Harringtonov izrek - Parker, Ernest Tilden - particija - particija
množice - particijska funkcija - pasanta - Pascal, Blaise - Pascalov aritmetični
trikotnik - Pascalov polž - Pascalov trikotnik - Pascalova matrika - Peano,
Giuseppe - Peanov eksistenčni izrek - Peanova krivulja - Peanovi aksiomi -
Peanovi izreki - Pearson, Karl - Peitgen, Heinz-Otto - Pell, John - Pellova
enačba - Pellovo število - Penrose, Roger - Penroseova transformacija -
pentaeder - pentagon - pentagram - pentagramska antiprizma - pentagramska
prekrižana antiprizma - pentagramska prizma - pentahoron - pentakisni dodekaeder
- Perelman, Grigorij Jakovljevič - Pérès, Joseph Jean Camille - perioda -
periodična funkcija - periodična točka - periodični verižni ulomek - periodično
zaporedje - permutacija - permutacijska grupa - permutacijska matrika -
Perrinovo število - Perron, Oskar - Perronova enačba - Perzej - pet -
petdesetkotnik - Peter, Fritz - Peter-Weylov izrek - peterokotnik -
peterokotniško število - Petersen, Julius Peter Christian - Petersenov graf -
petina - petiški številski sistem - petkotnik - petkotniško število -
petnajstkotnik - Petrie, John Flinders - Petriejev mnogokotnik- Petrov, Aleksej
Zinovjevič - Petrović Alas, Mihailo - Petrovski, Ivan Georgijevič - petstrana
antiprizma - petstrana bipiramida - petstrana piramida - petstrana prizma -
petstrani heksekontaeder - petstrani ikozitetraeder - petstrani trapezoeder -
Pfaff, Johann Friedrich - Pfaff, Johann Wilhelm Andreas - Pi - Picard, Charles
Émile - Picard-Lefschetzova enačba - Picardova iteracija - Pick, Georg Alexander
- Pickov izrek - Pintz, János - piramida - piramida (geometrija) - Pisot,
Charles - Pisot-Vidžajaraghavanovo število - Pisotovo število - Pitagora -
pitagorejska sredina - pitagorejska trojica - pitagorejska trojka - pitagorejsko
praštevilo - Pitagorov izrek - Pitagorova konstanta - Pitotov izrek - PlanetMath
- planimetrija - plastična konstanta - plastično število - platonski graf -
platonsko telo - Plemelj, Josip - ploskev - ploskev drugega reda - ploščina -
ploščina kroga - Ploffe, Simon - Plouffejeva formula - Plücker, Julius - plus -
Pochhammer, Leo August - Pochhammerjev simbol - Pochhammerjeva kontura -
podaljšana kvadratna girobikupola - podaljšana kvadratna kupola - podaljšana
petstrana kupola - podaljšana tristrana girobikupola - podaljšana tristrana
kupola - podaljšanje - podgrupa - podhamiltonov graf - podmnožica - podobnost -
podolgovati sferoid - podolžno število - podvojitev kocke - podzaporedje -
pogojna konvergenca - Poincaré, Henri - Poincaréjev krožni model - Poincaréjev
model polravnine - Poincaréjeva domneva - Poincaréjeva grupa - Poinsot, Louis -
Poinsotova spirala - Poisson, Siméon-Denis - Poissonova enačba - Poissonova
porazdelitev - pokritje - pokrivni prostor - pokrivni sistem - pol (kompleksna
analiza) - polarni vektor - polarni koordinatni sistem - polcelo število -
poldodekaeder - poldirektni produkt - polgrupa - polieder - poliedrska grupa -
poliedrska kombinatorika - poliedrska mreža - poliedrski graf - poliedrski
sestav - poliforma - poligon - poligonalna poteza - poligonska črta - polikocka
- polikozaeder - polilogaritem - polinom - polinomi Čebišova - polinomi
Žegalkina - polinomska enačba - polinomska funkcija - polinomska interpolacija -
polinomski kolobar - polinomsko zaporedje - poliomina - politop - polje -
poljski zapis - polkocka - polkrog - polkrožnica - polkubična parabola - polmer
- polmer očrtane krožnice - polmer očrtanega kroga - polmer včrtane krožnice -
polmer včrtanega kroga - polna prirezana 24-celica - polni dvodelni graf - polni
graf - polni kot - polni obseg - polobseg - poloktaeder - polovica - polpolieder
- polpopolno število - polpraštevilo - polpravilni polieder - polravnina -
polsimetrični graf - poltrak - Pólya, George - Pólyev izrek - Pólyeva domneva -
Pólyeva nagrada - pomanjkljivo število - pomožna funkcija - Poncelet,
Jean-Victor - Poncelet-Steinerjev izrek - Ponceletov izrek o zaprtju -
Ponceletov porizem - Pontrjagin, Lev Semjonovič - Pontrjagin-Thomova
konstrukcija - Pontrjaginov izrek o dualnosti - Pontrjaginov produkt -
Pontrjaginov razred - Pontrjaginova dualnost - Pontrjaginova površina - popolna
indukcija - popolna disjunkcija - popolna množica - popolna potenca - popolni
diferencial - popolni graf - popolni kvadrat - popolno število - porazdelitev -
porazdelitev delta - porazdelitvena funkcija - Porfirij - porizem - posebna
funkcija - posebna linearna grupa - posebna teorija relativnosti - posebni
pravokotni trikotniki- pospeševanje konvergence - posplošena hipergeometrična
funkcija - posplošena Riemannova domneva - posplošene Eulerjeve konstante -
posplošeni deltoid - posplošeni integral - posplošeni verižni ulomek - posredna
funkcija - Post, Emil Leon - Post-Turingov stroj - postulat - poševnosimetrična
matrika - pot (matematika) - pot (teorija grafov) - potenca - potenca praštevila
- potenca točke - potenciranje - potenčna funkcija - potenčna množica - potenčna
premica - potenčna sredina - potenčna vrsta - potratno število - povečana
petstrana prizma - povečanje - povezani digraf - povezani graf - povezani
prostor - povezanost - povezanost s potmi - povratnost - površina - pozicijski
sestav - pozitivno definitna matrika - pozitivno število - požrešno zaporedje
brez ponavljanj - prafaktor - praktično število - praštevilo - praštevilo
Germainove - praštevilska konstanta - praštevilska razcepitev - praštevilska
vrzel - praštevilski dvojček - praštevilski ideal - praštevilski izrek -
praštevilski razcep - praštevilskost - prava delna množica - prava podmnožica -
prava rotacija - pravi delitelj - pravi kot - pravi paradoks - pravi ulomek -
pravilni mnogokotnik - pravilni nagnjeni mnogokotnik - pravilni oktaeder -
pravilni polieder - pravilni politop - pravilni tetraeder - pravilno telo -
pravilo desnosučnega vijaka - pravilo kvocienta - pravilo produkta - pravilo
trojnega produkta - pravokotna hiperbola - pravokotni trapez - pravokotni
trikotnik - pravokotnica - pravokotnik - pravokotniška funkcija - pravokotniško
število - pravokotnost - prazna množica - prazni produkt - prebodena ravnina -
prečna črta - prečnica - predloga:mala tabela kvazilegularni-3 - predloga:mala
tabela razširjenih tlakovanj - predloga:ikozaedrska prisekavanja -
predloga:mnogokotniki - predloga:oktaedrska prisekavanja - predloga:poliedri -
predloga:ravninske krivulje - predloga:tabela kvazilegularni-4 - predloga:tabela
prirezani - predloga:tabela omniprisekani - predloga:tetraedrska prisekavanja -
predloga:uniformne prizme - predpostavka - predznačena mera - prehodna funkcija
- prehodnost - prekomerno število - prekotnica - prema izsrednost - premer -
premica - premik - premonosna ploskev - preproga Sierpińskega - preprosti
mnogokotnik - presečišče - presečna krivulja - presečnica - presek - Presek -
presek množic - presek torusa - preskus praštevilskosti - preslikava - preštevna
množica - preštevni račun - prevoj - prevojna točka - približek - Price,
Griffith Baley - pričakovana vrednost - prijateljsko število - prikaz grupe -
primarno psevdopopolno število - primitivna funkcija - primitovni koren -
primitivni problem o krogu - primitivno polpopolno število - primitivno
rekurzivna aritmetika - primoriela - primorielno praštevilo - prirezana 5-celica
- prirezana 24-celica - prirezana 120-celica - prirezana dodekaedrska antiprizma
- prirezana dodekaedrska prizma - prirezana kocka - prirezana kubična antiprizma
- prirezana kubična prizma - prirezana tetraedrska antiprizma - prirezani
disfenoid - prirezani dodekadodekaeder - prirezani dodekaeder - prirezani
heksaeder - prirezani ikozidodekaeder - prirezani kubooktaeder - prirezani
polieder - prirezani teserakt - prirezanost - prisekana ikozaedrska prizma -
prisekana kocka - prisekana piramida - prisekani dodekaeder - prisekani
heksaeder - prisekani ikozaeder - prisekani ikozidodekaeder - prisekani
kubooktaeder - prisekani oktaeder - prisekani rombiikozidodekaeder - prisekani
rombski dodekaeder - prisekani rombski triakontaeder - prisekani tetraeder -
prisekano šestkotno tlakovanje - prisekanost - pritisnjena krožnica - prizemski
graf - prizma - prizmatični uniformni polieder - prizmatoid - prizmoid - problem
196 - problem Hanojskega stolpa - problem izomorfizma grafov - problem
izomorfizma podgrafa - problem königsberških mostov - problem kvadrature kroga -
problem momentov - problem podvojitve kocke - problem šahovskega tipa - problem
štirih barv - problem topovskih krogel - problemi pakiranja - proces
Gaussa-Markova - produkt - produkt grup - produkt kolobarjev - produkt mer -
profesor Sadleirove čiste matematike - Prohorov, Jurij Vasiljevič - projekcija -
projektivna geometrija - projektivna ravnina - projektivni polieder -
projektivni prostor - Prony, Gaspard de - prostor Kolmogorova - prostor
Minkowskega - prostor stolpcev - prostor vrstic - prostor z notranjim produktom
- prostor-čas Minkowskega - prostornina - prostorska diagonala - prostorska
krivulja - prostorski kot - protiprimer - protislovje - Proth, François -
Prothov izrek - Prothovo praštevilo - Prothovo število - prva ekscentričnost -
prva izsrednost - prvotna funkcija - psevdoevklidski prostor - psevdograf -
psevdopraštevilo - psevdoriemannovska mnogoterost - Ptolemej - Publications de
l'Institut mathématique (Beograd) - Puiseux, Victor Alexandre - Mihajlo
Pupin-Idvorski -

Raabe, Joseph Ludwig - Raabejev kriterij - racionalna funkcija - racionalna
normalna krivulja - racionalna vrsta zeta - racionalne funkcije Čebišova -
racionalno število - računalo - računanje - računska operacija - računska
teorija števil - Rademacher, Hans Adolph - radian - radikal - radiodroma - Rado,
Richard - Radojev graf - Radon, Johann - Radonova mera - Radonova transformacija
- Ramanudžan, Srinivasa Ajangar - Ramanudžan-Nagellova enačba -
Ramanudžan-Peterssonova domneva - Ramanudžan-Soldnerjeva konstanta -
Ramanudžanov graf - Ramanudžanov verižni ulomek - Ramanudžanova funkcija tau -
Ramanudžanova funkcija theta - Ramanudžanova konstanta - Ramanudžanova tričlena
kvadratna forma - Ramanudžanova trigonometrična vsota - Ramanudžanova vsota -
Ramanudžanove kongruence - Ramanudžanovo praštevilo - Ramanudžanovo seštevanje -
Ramsey, Frank Plumpton - Ramseyjev izrek - Ramseyjevo število - rang - rang
matrike - rangirani poset - rastoča funkcija ravna črta - ravnina - ravninska
krivulja - ravninska particija - ravninski graf - ravninski kot - razcep -
razcep matrike - razcep na prafaktorje - razčlenjevanje - razdalja - razdalja
(teorija grafov) - razdaljno-regularni graf - razlika - razlika množic -
razmerje - raznostranični trikotnik - razpolovišče - razpolovitev kota -
razpolovnica - razred (teorija množic) - razred izomorfizmov - razred ostankov -
razredno število - razsežnost - razširitev - razširitev obsega - razširjeni
Evklidov algoritem - razširjena številska premica - razvedrilna matematika -
razvrstitev oglišč - Read, Ronald C. - realna os - realna algebrska geometrija -
realna analiza - realna premica - realna projektivna premica - realna
projektivna ravnina - realni obseg - realni polinom - realno število -
recipročna vrednost - redka matrika - reflektivnost - Regiomontan - regularna
singularna točka - regularni graf - regularno praštevilo - reularno število -
regularnost - Rejewski, Marian - rekreativna matematika - rektifikacija -
rektifikacija (geometrija) - rektifikacija krivulje - rekurenčna enačba -
rekurenčno zaporedje - rekurzija - rekurzivna funkcija - rekurzivna teorija -
relacija - relacija ekvipolence - relacija enakosti - relacija urejenosti -
relativno praštevilo - relativno število - renormalizacijska grupa - rentgenska
transformacija - reprezentacija grupe - residuum - residuum (kompleksna analiza)
- rešetka - rešljiva grupa - revno število - Rhindov papirus - Riccati, Jacopo -
Riccatijeva enačba - Richelot, Friedrich Julius - Riemann, Bernhard -
Riemann-Hurwitzeva formula - Riemann-Sieglova formula - Riemann-Sieglova
funkcija theta - Riemann-Stieltjesov integral - Riemann-von Mangoldtova enačba -
Riemannova diferencialna enačba - Riemannova domneva - Riemannova funkcija ksi -
Riemannova funkcija števila praštevil - Riemannova funkcija zeta - Riemannova
geometrija - Riemannova ploskev - Riemannova površina - Riemannova sfera -
riemannovska mnogoterost - Ries, Adam - Riesel, Hans Ivar - Rieselovo število -
Riesz, Frigyes - rimska ploskev - rimske številke - Ringelbergh, Joachim Sterck
van - Rischev algoritem - Ritt, Joseph Fels - Rjabenki, Viktor Solomonovič - rob
- Robbins, David Peter - Robbinsova konstanta - rodovna funkcija -
Rogers-Ramanudžanove enakosti - Rollov izrek - romb - rombiikozidodekaeder -
rombikubooktaeder - rombitetraeder - rombitrišestkotno tlakovanje - romboeder -
romboid - rombski dodekaeder - rombski triakontaeder - Roomen, Adriaan van -
Rosen, Michael Ira - Rota, Gian-Carlo - rotacijska ploskev - rotacijska
simetrija - Roth, Klaus Friedrich - rotunda - Routh, Edward John - Routhov izrek
- Ruffini-Hornerjev algoritem - runcinacija - Runge, Carl David Tolmé - Rungejev
pojav - Russell, Bertrand - Russlov paradoks - Russlova antinomija -

Saaty, Thomas Lorie - Saccheri, Giovanni Girolamo - Saint-Vincent, Grégoire de -
Sachs, Horst - salinon - samodejno zaporedje - samopodobnost - samoštevilo -
samsko praštevilo - sanje nezrelega - sanktpeterburški paradoks - Saradha, K. -
Saradha, Natarajan - Sarasa, Alphonse Antonio de - Sarnak, Peter - Satge,
Philippe - satovje - Savileov profesor geometrije - Sheffer, Isador Mitchell -
Scheiner, Christoph - Scherk, Heinrich Ferdinand - Scherkova ploskev -
Schiffler, Kurt - Schifflerjeva točka - Schläfli, Ludwig - Schläfli-Hessov
polihoron - Schläflijev simbol - Schläflijev zapis - Schlegel, Victor -
Schleglov diagram - Schleglov graf - Schönflies, Arthur Moritz - Schönfliesov
izrek - Schönfliesov premik - Schönfliesov simbol - Schönfliesova notacija -
Schooten, Frans van - Schröder, Friedrich Wilhelm Karl Ernst -
Schröder-Hiparhovo število - Schröderjevo število - Schuh, Frederik - Schwartz,
Laurent - Schwartzev prostor - Schwarz, Hermann Amandus - Schwarz-Christoffelova
preslikava - Schwarzev odvod - Schwarzev seznam - Schwarzev trikotnik -
Schwinger, Julian Seymour - Scott, Dana - Scottova zveznost - sebidualnost -
sebidualni graf - sebidualni mnogokotnik - sebidualni polieder - sebidualni
politop - sebikomplementarni graf - sečnica - sedem - sedemdesetkotnik -
sedemkotnik - sedemkotniško piramidno število - sedemkotniško število -
sedemnajstkotnik - sedemstrana antiprizma - sedemstrana prizma - sedemstrani
trapezoeder - sedenion - sedlasta točka - sedmerokotnik - sedmerokotniško
število - sedmina - sedmiški številski sistem - Segre Beniamino - sekans -
sekanta - Seki, Takakazu Šinsuke - Selberg, Atle - semigrupa - septagon - Seren
- Serre, Jean-Pierre - sestav aksiomov - sestav dveh prirezanih dodekaedrov -
sestav petih prisekanih tetraedrov - sestav štirih tetraedrov - sestav treh
tetraedrov - sestavljeno število - seštevanje - seštevek - seznam ameriških
matematikov - seznam angleških matematikov - seznam avstralskih matematikov -
seznam avstrijskih matematikov - seznam belgijskih matematikov - seznam
bolgarskih matematikov - seznam čeških matematikov - seznam danskih matematikov
- seznam diedrskih kotov poliedra - seznam finskih matematikov - seznam
fraktalov po Hausdorff-Bezikovičevi razsežnosti - seznam francoskih matematikov
- seznam funkcij zeta - seznam grup ravninske simetrije - seznam grup sferne
simetrije - seznam hrvaških matematikov - seznam integralov eksponentnih funkcij
- seznam integralov Gaussovih funkcij - seznam integralov hiperboličnih funkcij
- seznam integralov inverznih hiperboličnih funkcij - seznam integralov
iracionalnih funkcij - seznam integralov krožnih funkcij - seznam integralov
logaritemskih funkcij - seznam integralov trigonometričnih funkcij - seznam
iranskih matematikov - seznam irskih matematikov - seznam italijanskih
matematikov - seznam izotoksalnih poliedrov in tlakovanj - seznam izraelskih
matematikov - seznam kanadskih matematikov - seznam kompleksnih in algebrskih
ploskev - seznam krivulj - seznam Liejevih grup - seznam madžarskih matematikov
- seznam malih grup - seznam matematičnih funkcij - seznam matematičnih simbolov
- seznam matematičnih vsebin - seznam matematikov - seznam mnogokotnikov,
poliedrov in politopov - seznam mnogoterosti - seznam modelov Wenningerjevih
poliedrov - seznam nemških matematikov - seznam neperiodičnih množic tlakovanj -
seznam nizozemskih matematikov - seznam norveških matematikov - seznam
novozelandskih matematikov - seznam ploskev - seznam poliedrov po številu oglišč
- seznam pravilnih politopov - seznam ruskih matematikov - seznam sestavov
uniformnih poliedrov - seznam slovenskih matematikov - seznam srbskih
matematikov - seznam škotskih matematikov - seznam španskih matematikov - seznam
števil - seznam švedskih matematikov - seznam švicarskih matematikov - seznam
uniformnih poliedrov - seznam uniformnih poliedrov po sliki oglišč - seznam
uniformnih tlakovanj - seznam vrst funkcij - seznam vrst matrik - seznam vrst
števil - sfera - sferna trigonometrija - sferni dvokotnik - sferni koordinatni
sistem - sferni polieder - sferni trikotnik - sfernost - sferoid - Shallit,
Jeffrey - Shannon, Claude Elwood - Shefferjevo zaporedje - Shephard, Geoffrey
Colin - Short, James - Siegel, Carl Ludwig - Siegel-Weilova formula - Sieglov
disk - Sieglov zgornji polprostor - Sieglova lema - Sieglova modularna forma -
Sieglova parabolična podgrupa - Sierpiński, Wacław Franciszek -
Sierpiński-Erdőseva domneva egipčanskih ulomkov - sigma-algebra - silogizem -
simetrala - simetrija - simetrična razlika množic - simetrična matrika -
simetrični graf - simetrijska grupa - simbolna logika - simpleks - simplektična
geometrija - Simplikij - Simpson, Thomas - Simpsonovo pravilo - Singer, Isadore
- Singmaster, David - singularna točka - singularna točka algebrske varietete -
singularni razcep - sinus - sinus versus - sinusni integral - sinusni izrek -
sinusoida - sistem enačb - sistem iterirane funkcije - sistem linearnih enačb -
skalar - skalarni produkt - skalarno množenje - Skewes, Stanley - Skewesovo
število - skladnost - skočna funkcija - Skolem, Albert Thoralf - skolemizacija -
Skolemova funkcija - Skolemova normalna oblika - skoraj celo število - skoraj
Johnsonovo telo - skoraj popolno število - skoraj praštevilo - sled matrike -
slika - slika grafa - slika oglišč - Sloane, Neil - slovar izrazov teorije
grafov - Slowinski, David - slučajna spremenljivka - Smale, Stephen - smer -
smerni koeficient premice - Smirnov, Stanislav Konstantinovič - Smith, Henry
John Stephen - Smith-Minkowski-Sieglova masna formula -
Smith-Volterra-Cantorjeva množica - Smithova nagrada - Smithovo število -
Smullyan, Raymond - snark - Snel van Royen, Rudolph - Snell van Royen,
Willebrord - soda funkcija - sodo število - sodost - sodost in lihost funkcije -
Sohotski, Juljan Karl Vasiljevič - soizmerljivost - sokot - sokrožne točke -
Soldner, Johann Georg von - Soldnerjeva konstanta - somernica - somnožica -
Sondow, Jonathan - sosednja kota - sosednja ulomka - Sosigen - specialna
funkcija - specialna ortogonalna matrika - spekter grafa - spekter Markova -
spektralna teorija grafov - spinoda - Spletna enciklopedija celoštevilskih
zaporedij - sploščeni sferoid - splošna algebra - splošna linearna grupa -
splošna teorija relativnosti - splošna topologija - spodnji celi del - Sporos -
spremenljivka - srčnica - srebrni rez - srečno praštevilo - srečno število -
sredinski graf - središče - središče kroga - središče grupe - središče očrtane
krožnice - središče očrtanega kroga - središče šopa - središče včrtane krožnice
- središče včrtanega kroga - središčni binomski koeficient - središčni kot -
središčno devetkotniško število - središčno kvadratno število - središčno
kubično število - središčno mnogokotniško število - središčno osemkotniško
število - središčno petkotniško število - središčno sedemkotniško število -
središčno šestkotniško število - središčno štirikotniško število - središčno
trikotniško število - srednja ukrivljenost - srednja vrednost - stabilnost
Ljapunova - stacionarni proces - standardna baza - standardni odklon -
standardni pogrešek - Stark, Harold - Stark-Heegnerjev izrek - statistika -
Stefan, Jožef - Stefanova naloga - Steiner, Jakob - Steiner-Lehmusov izrek -
Steinerjev porizem - Steinerjev problem - Steinerjeva elipsa - Steinerjeva
ploskev - Steinerjeva veriga - Steinerjevo drevo - Steinhaus, Hugo Dyonizy -
Steinhausov mnogokotniški zapis - Steinmetz, Charles Proteus - Steinmetzevo telo
- stekališče - Steklov, Vladimir Andrejevič - stelacija - Stern, Moritz Abraham
- Stevin, Simon - Stewart, Matthew - Stewartov izrek - Stieltjes, Thomas Joannes
- Stieltjes-Wigertovi polinomi - Stieltjesov integral - Stieltjesov izrek -
Stieltjesov problem momentov - Stieltjesova matrika - Stieltjesova
transformacija - Stieltjesove konstante - Stieltjesovi polinomi - Stirling,
James - Stirlingov približek - Stirlingova aproksimacija - Stirlingova formula -
Stirlingova števila prve vrste - Stirlingova števila druge vrste - Stirlingova
vrsta - Stirlingovo število - sto - stokotnik - stohastični proces - stohastika
- Stoker, James Johnston - Stokes, George Gabriel - stolpična matrika -
stolpični vektor - Stone, Marshall Harvey - Stoneov reprezentacijski izrek za
Boolove algebre - stopinja - stopničasta funkcija - stopnja - stopnja grafa -
stopnja konvergence - stopnja polinoma - stopnja preslikave - stopnja zvezne
preslikave - Størmer, Carl - Størmerjev izrek - Størmerjevo število - stotica -
stožec - stožernica - stožnica - stranica - stranska ploskev - Straus, Ernst
Gabor - strig - strobogramatično praštevilo - strobogramatično število -
strofoida - strogo monotona funkcija - strogo naraščajoča funkcija - strogo
padajoča funkcija - Struik, Dirk Jan - Studentova t-porazdelitev - subaditivnost
- Subbotin, Mikhail Fedorovič - subdivizija - substitucijsko pravilo - Sullivan,
Dennis Parnell - suma - sumacijska metoda - Sun Či - superalgebra - superelipsa
- superelipsoid - superjajce - superkvadratik - superkvadrik - supernaloga -
supermnožica - superpraštevilo - superrealno število - supertoroid -
suplementarni kot - surjekcija - surjektivna preslikava - surrealno število -
Suter, Heinrich - Suvorov, Georgij Dimitrijevič - SVD - sveženj - Swain, Lorna
May - Swinnerton-Dyer, Peter - Swedenborg, Emanuel - Sylowi izreki - Sylow,
Peter Ludwig Majdell - Sylvester, James Joseph - Sylvester-Gallaijev izrek -
Sylvestrov graf - Sylvestrova enakost - Sylvestrova matrika - Sylvestrova
medalja - Sylvestrovo zaporedje - Synge, John Lighton - Szasz, Otto - Szegő,
Gábor - Szekeres, George - Szekeresov snark - Szilassi, Lajos - Szilassijev
polieder -

Šafarevič, Andrej Igorjevič - Šafarevič, Igor Rostislavovič - Šanin, Nikolaj
Aleksandrovič - Šalát, Tibor - šapa - šest - šestdesetica - šestdesetiški
številski sistem - šestdesetkotnik - šesterokotnik - šesterokotniško število -
šestilo - šestina - šestiški številski sistem - šestkotnik - šestkotniško
število - šestkotniško piramidno število - šestkotno tlakovanje - šestnajstiški
številski sestav - šestnajstiški številski sistem - šestnajstkotnik - šeststrana
bipiramida - šeststrana piramida - šeststrana prizma - šestrani prisekani
trapezoeder - šeststrani trapezoeder - Šimura, Goro - Ših Huang Ti - Šikarazi,
Anania - Šilov, Georgij Jevgenjevič - Šindel, Jan - Širjajev, Albert Nikolajevič
- Širokov, Jurij Mihajlovič - Šrikhande, Šaradčandra Šankar - Šrikhandov graf -
Šmidt, Otto Juljevič - Šnireljman, Lev Genrihovič - Šnireljmanova gostota - šop
premic - šop ravnin - Štalec, Ivan - Štefan, Peter - števec - številka - število
- število 0 - število 1 - število alef - število bet - število deliteljev -
število Markova - število praštevil - število PV - število s harmoničnimi
delitelji - število Sierpińskega - število taksija - število zlatega reza -
številska množica - številska premica - številska vrsta - številski sestav -
številski sistem - številski obseg - številsko zaporedje - števka - števna
množica - števna neskončnost - števnost - števno neskončna množica - štiri -
štiridesetkotnik - štiriindvajsetkotnik - štirinajstkotnik - štirirazsežni
prostor - štiristrana piramida - štiristrani trapezoeder -

tabela deliteljev - tabela integralov - tabela množenja - tabela prafaktorjev
števil - Tabit ibn Kora - Tabitovo praštevilo - Tabitovo število - Tabit Ibrahim
- Tait, Peter Guthrie - Taitova domneva - tajnopisje - Takebe, Tahakiro - Tales
- Talesov izrek - tangens - tangensni izrek - tangenta - tangenta krožnice -
tangentni četverokotnik - tangentni kot - tangentni štirikotnik - Tanijama,
Jutaka - Tanijama-Šimura-Weilova domneva - Tanijama-Šimurova domneva -
Tanijamova grupa - Tao, Terence - tapetna grupa - Tarski, Alfred - Tartaglia,
Niccolo Fontana - Taub, Abraham Haskel - tauber, Alfred - Taussky-Todd, Olga -
tavtohrona krivulja - Taylor, Brook - Taylorjev izrek - Taylorjeva vrsta -
Taylor, Geoffrey Ingram - Taylor, Richard Lawrence - Teajtet - Teajtetov izrek -
Teano - telegrafski enačbi - telesa z ikozaedrsko simetrijo - telesna particija
- teme - temelji matematike - temeljni mnogokotnik - Temperley, Harold Neville
Vazeille - Temple, George Frederick James - Tenenblat, Keti - tenzor - tenzorska
algebra - tenzorski račun - Teodor iz Kiren - Teodorova konstanta - Teodozij -
Teon I. - Teon II. - teorija analitičnih funkcij - teorija aproksimacij -
teorija dinamičnih sistemov - teorija diofantskih približkov - teorija grafov -
teorija grup - teorija iger - teorija informacij - teorija invariant - teorija
izračunavanja - teorija kalupov - teorija kaosa - teorija kategorij - teorija
kolobarjev - teorija kvazimnožic - teorija matrik - teorija mehke mere - teorija
mere - teorija množic - teorija približkov - teorija računanja - teorija
razrednega obsega - teorija razredov - teorija reprezentacij - teorija števil -
teorija tipov - teorija transcendentnosti - teorija verjetnosti - Ter-Krikorov,
Aleksander Martinovič - Terwilligerjeva algebra - teselacija - teserakt -
teseraktno število - Tesla, Nikola - test Kolmogorova-Smirnova - test Ljapunova
- tetiva - tetivni četverokotnik - tetivni mnogokotnik - tetivni štirikotnik -
tetivnotangentni štirikotnik - tetraeder - tetraedrska simetrija - tetraedrski
graf - tetraedrsko število - tetrahemiheksaeder - tetrahemiheksakron -
tetrakisna kocka - tetrakisni heksaeder - tetrakosagon - tetratetraeder -
težišče - težišče trikotnika - težiščnica - TeX - Thom, René - Thue, Axel -
Thue-Morsejevo zaporedje - Thue-Siegel-Rothov izrek - Thuejev izrek - Thurston,
William - Tihonov, Andrej Nikolajevič - Timarid - tisočica - Ţiţeica, Gheorghe -
Tits, Jacques - tlakovanje - točka - točka (geometrija) - točka obrata - točka v
neskončnosti - točka vejitve - točkovna grupa - točkovno zrcaljenje - Todd, John
Arthur - togi premik - Tohoku Mathematical Journal - tok - Toland, John Francis
- Tomšič, Gabrijel - topi kot - topokotni trikotnik - topologija - topologija
produktov - topološka grupa - topološka invarianta - topološka konjugacija -
topološka lastnost - topološka teorija grafov - topološki prostor - topološki
vektorski prostor - Toponogov, Viktor Andrejevič - topos - toroid - toroidni
polieder - Torricelli, Evangelista - torus - tovariško število - traktrisa -
Tralles, Johann Georg - transcendentna funkcija - transcendentna krivulja -
transcendentno število - transformacija - transformacija Kontoroviča-Lebedeva -
transformacija zaporedja - transformacijska geometrija - transformacijska grupa
- transponiranje - transponirani graf - transponiranka - transpozicija -
transverzala - tranzitivna relacija - trapez - trapezo-rombski dodekaeder -
trapezoeder - trapezoid - Trautman, Andrzej Mariusz - trditev - tretja
ekscentričnost - tretja izsrednost - tretjina - tretjinjenje kota - tri -
triakisni ikozaeder - triakisni oktaeder - triakisni tetraeder - triakisno
trikotno tlakovanje - triakistetraeder - triakontagon - tridesetkotnik -
trigonometrična funkcija - trigonometrična vrsta - trigonometrični integral -
trikotnik - trikotnik Sierpińskega - trikotniška grupa - trikotniška neenakost -
trikotniško kvadratno število - trikotniško število - trikotno tlakovanje -
trinajstkotnik - trirazsežni prostor - trisekcija kota - trisektrisa -
trisektrisa Pascalovega polža - tristrana bipiramida - tristrana
hebesfenorotunda - tristrana prizma - tristrani prisekani trapezoeder -
tristrani trapezoeder - trivialna grupa - trohoida - trojiška Golayjeva koda -
trojiški številski sistem - Tschiernhaus, Ehrenfried Walter - Tsu Čung Či -
Tucker, Albert William - tuje število - tuji množici - tujost - Turing, Alan -
at-Tusi, Nasir - Tutte, William Thomas -

učinek grupe - Uhler, Horace Scudder - Uhlerjevo število - al-Uklidisi -
ukrivljenost - Ulam, Stanislaw Marcin - Ulamov prt - Ulamovo število - Ulamovo
zaporedje - Uljanov, Peter Lavrentjevič - ulomek - ulomljeni del - ultrafilter -
Ulug-beg - unarna operacija - uniformna antiprizmatična prizma - uniformna
tlakovanja v hiperbolični ravnini - uniformni polieder - uniformni polihoron -
uniformni politop - uniformni zvezdni polieder - uniformno barvanje - uniformno
tlakovanje - unija - unija množic - unipotentna matrika - unipotentnost -
unitarna matrika - univerzalna diferencialna enačba - univerzalna množica -
univerzalna parabolična konstanta - upodobitev grupe - uporabna matematika -
urejena dvojica urejena n-terica - urejeni kolobar - urejeni par - urejeno
Bellovo število - urejenost - Urison, Pavel Samujilovič - urna grupa - usmerjeni
graf - Uspenski, Jakov Andrejevič - Uspenski, Vladimir Andrejevič - uteženi graf
- uteženo praštevilo - utežna funkcija -

Vacca, Giovanni - Vaidja, Prahalad Čunnilal - Vakselj, Anton - valovna enačba -
valovna transformacija - vampirsko število - Van Amringe, John Howard - van
Vleck, John Hasbrouck - Van Vleck, Edward Burr - Varadarajan, Veeravalli
Seshadri - varčno število - variacija - variacija (matematika) - variacijski
račun - Varignon, Pierre - varno praštevilo - včrtana in pričrtana krožnica
trikotnika - včrtana krožnica - včrtani krog - vdrti kot - Veblen, Oswald -
veččlenik - večkotnik - večkratna množica - večkratnik - večlična funkcija -
Vega, Jurij - vejišče - vektor - vektor nič - vektorska enota - vektorska mera -
vektorski nič - vektorski produkt - vektorski prostor - vektorski račun - velika
antiprizma - veliki dodekaeder - veliki dvojnoprirezani dirombidodekaeder veliki
Fermatov izrek - veliki ikozaeder - veliki ikozidodekaeder - veliki
ikozihemidodekaeder - veliki ikozihemidodekakron - veliki krog - veliki prisekan
kubooktaeder - veliki rombiikozidodekaeder - veliki rombikubooktaeder - veliko
število - velikostni red - Venn, John - Vennov diagram - Vennov graf - Verhulst,
Pierre François - verižni ulomek - verižnica - verižno pravilo - verjetno
praštevilo - verjetnost - verjetnost in statistika - verjetnostna funkcija -
verjetnostna funkcija gostote - verjetnostna mera - verjetnostna porazdelitev -
verjetnostna teorija števil - verjetnostni račun - verjetnostni prostor -
Veršik, Anatolij Mojisejevič - veselo praštevilo - veselo število - vezna črta -
viba - Vidav, Ivan - Vidav-Palmerjev izrek - Vidžajaraghavan, Tirukkannapuram -
Viète, François - Viètove enačbe - Viètovo pravilo - Vietoris, Leopold -
Vigodski, Mark Jakovljevič - Villani, Cédric - Villarceau, Yvon - Villarceaujevi
krožnici - Ville, Jean-André - Vince, Samuel - Vinogradov, Ivan Matvejevič -
Visser, Matt - Viswanathova konstanta - višina trikotnika - višinska točka
trikotnika - višinski izrek - višja algebra - višje razsežnosti - Vitt,
Aleksander Adolfovič - Vituškin, Anatolij Georgijevič - Viviani, Vincenzo -
Vivianijev izrek - Vivianijeva krivulja - Vladimirov, Vasilij Sergejevič -
vložitev - vložitev grafa - vodilna krožnica - vodilni koeficient - vodnica -
Voigt, Johann Henrich - Vojevodski, Vladimir Aleksandrovič - volumen - Voronoj,
Georgij Feodosjevič - Voronojev diagram - votla matrika - vozel - vozli Čebišova
- Vrabec, Jože - Vranić, Vladimir - vražji kvadrat - Vries, Gustav de - vrsta -
vrtnica - vrstična matrika - vrstični vektor - vrtilna simetrija - vseštevčno
število - vsota - vsota deliteljev - vsota Minkowskega - vsota potenc -
vzajemnost - vzporedna projekcija - vzporedni premik - vzporedni razteg -
vzporednica - vzporednost - vzvišeno število -

Waerden, Bartel Leendert van der - Wall, Donald Dines - Wall-Sun-Sunovo
praštevilo - Wallis, John - Wallisov produkt - Wallisova konstanta - Walsh,
Joseph Leonard - Walsheva funkcija - Walsheva matrika - Wang Fan - Waring,
Edward - Waringov problem - Watt, James - Weber, Heinrich Martin - Weibull,
Waloddi - Weierstrass, Karl - Weierstrassova funkcija - Weil, André -
Weil-Mordellov izrek - Weilov kriterij - Weisstein, Eric Wolfgang - Welsh,
Dominic - Werner, Wendelin - Wessel, Caspar - Weyl, Hermann - Weylov kriterij -
Weylov postulat - Weylov skalar - Weylov tenzor - Weylova algebra - Weylova
domneva o ukrivljenosti - Weylova formula karakterjev - Weylova grupa - Weylova
transformacija - Weylova vsota - Whewellova enačba - Whiston, William - Whitney,
Hassler - Whitneyjev izrek - Whittaker, Edmund Taylor - Widder, David Vernon -
Wieferich, Arthur Josef Alwin - Wieferichev izrek - Wieferichev par -
Wieferichevo praštevilo - Wiener-Hinčinov izrek - Wienrov tauberski izrek -
Wigner, Eugene Paul - Wijdenes, Pieter - Wijngaarden, Adriaan van - van
Wijngaardenova transformacija - Wikipedija:WikiProjekt števila - Wiles, Andrew
John - Williams, Kenneth Powers - Wilson, Alexander - Wilson, John - Wilsonov
izrek - Wilsonovo praštevilo - Witten, Edward - Wolfova nagrada za matematiko -
Wolstenholme, Joseph - Wolstenholmeov izrek - Wolstenholmeovo praštevilo -
Woodallovo praštevilo - Woodallovo število - Wren, Christopher - Wythoff, Willem
Abraham - Wythoffov simbol - Wythoffova konstrukcija -

Zacuto, Abraham - Zadeh, Lotfi Asker - Zagier, Don Bernard - Zahradnik, Karel -
Zajączkowski, Władysław - zajčja konstanta - zajčje zaporedje - zakon oblikovne
grupe - zakon trihotomije - zakon velikih števil - Zalgaller, Viktor Abramovič -
zaloga vrednosti - zamenjalna števka - zamenljivo praštevilo - zaokrožanje -
zaporedje - zaporedje celih števil - zaporedje polinomov - zaprta množica -
zaprta množica točk - zaprti interval - Zaremba, Stanisław - Zariski Oscar -
zastava - zasuk - zbirna porazdelitvena funkcija Zeilberger, Doron - Zeitschrift
für angewandte Mathematik und Physik - Zejliger, Dimitrij Nikolajevič - Zeller,
Christian - Zellerjeva kongruenca - Zelmanov, Jefim Izakovič - zelo obilno
število - zelo sestavljeno število - Zenodor - Zenon - Zenon Sidonski - Zermelo,
Ernst - Zermelo-Fraenklova teorija množic - Zernov, Nikolaj Jefimovič - ZFC -
zgodovina matematike - zgodovina števila π - zgornja polravnina - zgornji celi
del - zlata spirala - zlati graf - zlati pravokotnik - zlati rez - zlato
razmerje - zlato število - zlepek - zmanjševanje - zmnožek - znakovni niz -
znamenite točke trikotnika - Znám, Štefan - Známov problem - znanstveni zapis -
Zolotarjov, Jegor Ivanovič - zonoeder - zonotop - Zorn, Max August - Zornova
lema - zrcaljenje - zrcalna simetrija - Zuckermanovo število - Zudilin, Vadim
Valentinovič - zunanja mera - zunanji kot - zunanji krog - zunanji produkt -
zvezdni mnogokotnik - zvezdno število - zvezna funkcija - zveznost - Zygmund,
Antoni -

žarek - Žarinov, Viktor Viktorovič - Žegalkin, Ivan Ivanovič - Židkov, Jevgenij
Petrovič - Žukovski, Nikolaj Jegorovič - Žuravljov, Jurij Ivanovič -



https://sl.wikipedia.org/wiki/Bosna_in_Hercegovina

Bosna in Hercegovina (Bosna i Hercegovina - BiH) je država na Balkanskem
polotoku, nekdanja socialistična republika SFRJ. Na zahodu in severu meji na
Hrvaško, na vzhodu na Srbijo in na jugovzhodu na Črno goro, na jugu pa ima pri
kraju Neum dostop do Jadranskega morja.

BiH je etnično razdeljena med tri skupine: najštevilnejša med njimi so Bošnjaki
oziroma muslimansko prebivalstvo, sledijo bosanski Srbi in Hrvati.
Nacionalno-politične napetosti med skupinami in državljanska vojna ob razpadu
Jugoslavije so oblikovale decentralizirano in mednarodno nadzorovano državo dveh
entitet: Federacije BiH ter Republike srbske.

Bosna in Hercegovina je izšla iz Jugoslavije leta 1992, po vojni pa je
demokratična republika s tržno usmerjenim gospodarskim sistemom. Danes je
potencialna kandidatka za članstvo v Evropski uniji in zavezništvu NATO.

Bosna in Hercegovina leži na zahodnem Balkanu in si deli zahodno ter severno
mejo s Hrvaško (932 km), vzhodno s Srbijo (302 km) in jugovzhodno s Črno goro
(225 km). Topografsko podobo države večinoma oblikuje Dinarsko gorovje - z
najvišjim vrhom države Maglič, 2387 m -, na severovzhodu se spusti v Panonsko
kotlino; 26-kilometrski pas na jugu države se dotika Jadranskega morja. Večji
del površja leži na kraških tleh. Severni del pokrivajo obsežni redko prekinjeni
gozdovi, medtem ko so na jugu mnogokrat rodovitna tla pogosteje kultivirana.

Večji reki sta Bosna in Sava ter njuni pritoki Una, Drina in Vrbas. Vse omenjene
reke so usmerjene proti severu in sodijo v savsko porečje, le nekaj tokov, med
njimi Neretva, se izliva v Jadran. Rečne ravnice ob Savi na severu BiH so
rodovitna območja.

Jug države zaznamuje sredozemsko podnebje s sončnimi in toplimi poletji ter
milimi, deževnimi zimami. V notranjost celine umaknjen severni del države ima
celinsko podnebje z vročimi poletji in hladnimi zimami. Na podnebne razmere
močno vpliva visoka topografija osrednje Bosne in Hercegovine.

Podlago v glavnem sestavljajo rjave prsti, na katerih se kot primarna naravna
vegetacija razprostirajo bukovi gozdovi. Zaradi velike gozdnatosti je biotska
raznovrstnost v državi velika. Obilna so tudi naravna bogastva BiH: velike
površine obdelovalne zemlje, obširni gospodarsko pomembni gozdovi, nahajališča
soli, mangana, srebra, svinca, bakra, železove rude, kroma in premoga.

Okoljski in povezani problemi, kakršni so industrijsko onesnaževanje zraka,
primanjkovanje pitne vode in neustrezna sanitarna oskrba, so sicer pereči že več
desetletij, a je zastarela in zaradi državljanske vojne opustošena
infrastruktura preusmerila pozornost s potrebe po naložbah v varovanje okolja na
zagotavljanje osnovnih potreb in storitev, ki mnogokrat niso v skladu s
sodobnimi okoljskimi standardi.

V obdobju neolitika so na območju današnje Bosne in Hercegovine živeli Iliri.
Celotna Ilirija je prešla pod oblast Rimskega imperija do leta 9 n.š., ob
razkolu krščanstva na zahodno rimokatoliško in vzhodno pravoslavno cerkev pa je
meja - prvič zarisana okoli leta 285 - potekala prav prek Bosne.

V zgodovinskem času med Rimljani in Slovani, ti so se na zahodnem Balkanu
naselili v 6. stoletju, so po območju večkrat pustošile nomadske skupine Gotov,
Alanov, Hunov in Avarov. V drugem valu slovanskega naseljevanja v 7. stoletju so
v regijo prišla srbska in hrvaška plemena. Nedolgo zatem, leta 958, se je
pojavila prva omemba imena Bosna.

V srednjem veku si je regijo zaradi goratosti in slabe dostopnosti istočasno
lastilo več bližnjih imperijev in kraljestev. Tamkajšnji Slovani pa so bili
pretežno kristjani obeh vej. 1180. leta je ban Kulin zasnoval prvo jedro
bosanske države, ki ga je nadalje razvijal ban Štefan II. Kotromanić v obdobju
svoje vladavine 1322-1353, med drugim tudi z osvojitvijo takratnega Huma
(območje, danes znano kot Hercegovina). Država je svoj vrh doživela pod vodstvom
Štefana Tvrtka I. v času med 1353 in 1391, ko je za kratko obdobje uživala
status najmočnejše in najbolj cvetoče slovanske države na Balkanu.

Čas po Tvrtku je pomenil zaton moči bosanske države, leta 1448 je Štefan Vukčić
od nje uspel celo odcepiti Hercegovino. Ozemlje Bosne pa je bilo med prvimi na
poti otomanskih osvajalcev v notranjost Evrope, tako je bilo zasedeno že med
letoma 1463 in 1483. To je bil začetek več kot 400 let trajajočega otomanskega
vpliva, ki je dodobra spremenil še danes značilno kulturno krajino. Nova oblast
je kmalu prinesla naselitev judov in muslimanov: prvi so bili tjakaj pregnani
leta 1492 iz Španije, drugi pa so bili imigranti iz preostalih delov Otomanskega
imperija. Kasneje se je muslimanska vera utrjevala zlasti s spreobračanjem
domačega prebivalstva.

Bosna je bila poleg Albanije edina regija otomanske Evrope, kjer so kristjani v
večjem številu religijo zamenjali za muslimansko. Najverjetnejšo razlago gre
iskati v dejstvu, da je bila vera v tem mejnem območju velikih religij le slabo
institucionalizirana, zraven tega je sprejetje islama pomenilo možnost
vključenja v vladajoči družbeni sloj - Bosna je tako edini primer Otomanskega
imperija, kjer je domače islamizirano prebivalstvo (v tem primeru muslimanski
Slovani) vladalo nižjim razredom kristjanov.

Muslimanska slovanska elita si je do 19. stoletja zagotovila veliko mero
notranje neodvisnosti od centralne oblasti in je zato nasprotovala takratnim
reformam (tanzimat), ki bi modernizirale družbeni ter upravni sistem in
zmanjšale pravice lokalnih vladajočih elit do izkoriščanja že tako slabo
preskrbljenega in posledično upornega prebivalstva. Izrazita trenja so zato v
najpoznejšem obdobju otomanske prisotnosti v Evropi potekala tako med lokalnimi
in centralnimi oblastmi kot med krščanskim ruralnim prebivalstvom in lokalnimi
oblastmi.

Nemiri so leta 1875 prerasli v kmečko vstajo, ki je v naslednjem letu dosegla
tudi Bolgarijo in nakazovala mednarodno krizo. 1877 je Rusija Otomanskemu
imperiju napovedala vojno in se že v naslednjem letu bližala prestolnici
Carigrad, zato je propadajoči imperij na berlinskem kongresu privolil v rešitev
razmer z avstro-ogrskim okupiranjem in upravljanjem bosanskega ozemlja.
Zamenjava oblasti sicer ni potekala gladko zaradi lokalnega odpora v prvi vrsti
muslimanskega, pa tudi pravoslavnega prebivalstva - razmere so se stabilizirale
s pomočjo 82.000-glave armade šele po štirih mesecih. Mnogi muslimani so vtem
emigrirali v preostanek otomanske države, a se njihovi strahovi glede poseganja
Avstro-Ogrske v družbeno in zemljiškoposestno ureditev Bosne niso uresničili.
Nova država se je bolj kot na druge teme osredotočila na gospodarsko preobrazbo
regije.

Bosna je bila Avstro-Ogrskemu cesarstvu uradno priključena leta 1908, a to ni
zadušilo takratnih zgodnjih idej hrvaškega in srbskega nacionalizma, ki so
slonele na prepričanju, da so bosanski muslimani zgolj islamizirani Srbi oziroma
Hrvati. V svojem vzponu je bila zlasti v tridesetih letih 19. stoletja tudi
panslovanska ideja, ki je zagovarjala združitev vseh južnih Slovanov v eno
državo. Njen pripadnik je bil v okviru gibanja Mlada Bosna tudi Gavrilo Princip,
ki je v znak protesta avstro-ogrske nadvlade nad južnoslovanskimi narodi 28.
junija 1914 v Sarajevu streljal na in ubil državnega prestolonaslednika Franca
Ferdinanda. Po nizu zapletov je prizadeto cesarstvo mesec dni zatem Srbiji
napovedalo vojno in s tem vnelo prvo svetovno vojno. V njenem času je večina
bosanskih Srbov, Hrvatov in muslimanov ostala zvesta Avstro-Ogrski.

Konec svetovne vojne leta 1918 je pomenil tudi konec Avstro-Ogrskega imperija,
Bosna je postala del novoustanovljene Kraljevine Srbov, Hrvatov in Slovencev, v
letu 1929 preimenovane v Kraljevino Jugoslavijo. Oblast v novi državi južnih
Slovanov je prevzela srbska dinastija Karađorđevićev, politične stranke, sicer
ukinjene ob vzpostavitvi diktature leta 1929, pa so bile z izjemo komunistične
stranke zasnovane na nacionalni podlagi. Večinsko muslimansko prebivalstvo Bosne
je od leta 1919 zastopala Jugoslovanska muslimanska organizacija pod vostvom
Mehmeta Spaha, ki je dosegel veliko prepoznavnost stranke in političnih
interesov jugoslovanskih muslimanov tudi v večini drugih delov kraljevine. Spaho
vendarle ni dočakal delitve kraljevine na banovine, ki je prinesla združitev
delov Bosne s hrvaškimi demografskimi regijami.

Okupacijske sile osi, ki so Jugoslavijo napadle aprila 1941, so ozemlje Bosne
razdelile med nemške in italijanske okupacijske cone, del pa je pripadel ustaški
državi NDH. Zaradi načrtov ustašev, uničiti dva milijona Srbov, se je velik del
srpskega prebivalstva pridružil dvema nasprotujočima si odporniškima gibanjema:
četniki pod vostvom Dragoljuba Mihailovića so bili privrženi pobeglemu kralju,
medtem ko partizani pod Titom prejšnjih oblasti niso priznavali.

Bosna je pridobila osrednjo vlogo v bojnih operacijah partizanov, in sicer na
dveh ravneh: proti tujim silam osi na eni ter tako proti četnikom kot proti
ustašem na drugi. Bila je tudi kraj političnega delovanja rojevajoče se
socialistične države in njene ustanovitve novembra 1943 v bosanskem Jajcu, na
drugem zasedanju AVNOJa. Slednji je kot eno izmed enakopravnih jugoslovanskih
etnij prepoznal tudi bosanske muslimane, zato so se ti, kot tudi drugi narodi
Jugoslavije, v nadaljnjem času do konca vojne v velikem številu vključevali v
partizanske oborožene sile.

Partizanska vojska in v njej vodilna komunistična partija je bila ob koncu vojne
zaradi svoje pomembne protifašistične vloge prepoznana kot legitimna oblast nove
države, federacije šestih republik. Od teh jih je bila peterica domovina
jugoslovanskih Srbov, Hrvatov, Slovencev, Makedoncev in Črnogorcev, šesta,
Bosna, pa naj bi bila skupna domovina tam pomešanih Srbov, muslimanov in
Hrvatov. Muslimani so bili leta 1968 priznani kot šesta uradna narodnost
Jugoslavije. Zveza komunistov Bosne je v svoji politiki tudi po političnem
razhodu Sovjetske zveze in Jugoslavije ostala bolj represivna in nasprotujoča
množici družbenopolitičnih reform zveznih komunističnih oblasti.

Čas smrti Josipa Broza Tita leta 1980 in še posebno obdobje po njem je prineslo
večje in večje družbenopolitične napetosti med narodi Jugoslavije, srbski
nacionalizem pa se je utelesil v Slobodanu Miloševiću in njegovem režimu. Takšno
stanje je pomenilo slabe obete za narodnostno mešano Bosno.

Leta 1990 so se v napetem ozračju razpadle ZKJ in razpadajoče Jugoslavije odvile
volitve v vseh republikah federacije. Izvoljene stranke so bile oblikovane na
nacionalnih osnovah, tako je Muslimanska stranka demokratične akcije pod
vodstvom Alije Izetbegovića prejela 34 % glasov, Srbska demokratska stranka
(SDS) pod Radovanom Karađićem 30 % in Hrvaška demokratska zveza Bosne in
Hercegovine (HDZ BiH) pod de facto vodstvom Franja Tuđmana 18 %. Predsednik
tripartitnega predsedstva zvezne republike je postal Izetbegović, do razpada
federacije 1991 pa so po predvolilnem dogovoru tri nacionalne stranke
vzpostavile koalicijsko vlado.

Pogajanja novih voditeljev zveznih držav o ohranitvi Jugoslavije v neki obliki
so neuspešno potekala v prvi polovici leta 1991. Odcepili sta se Slovenija in
Hrvaška, v obeh je prišlo do oboroženih konfliktov in videti je bilo, da se jim
ne bo mogla izogniti niti Bosna, ki se je ravno tako kot Makedonija in že
odcepljeni državi močno nagibala k razglasitvi samostojnosti. Mnogoštevilno
srbsko prebivalstvo Bosne je bilo namreč odločeno, da ne bo postalo manjšina v
svoji domovini, stališče bosanskih Hrvatov pa je bilo, da v primeru srbske
odcepitve ravno tako ne bodo ostali v državi z muslimansko večino.

Milošević in Tuđman sta se tako že dogovarjala o delitvi problematične države na
dva dela, medtem pa je Karađićeva Srbska demokratska stranka že pričela z
ustanavljanjem srbskih avtonomnih pokrajin (SAO) ter vzpostavljanjem srbskih
oblasti. Te so v novembru 1991 izvedle lasten referendum, na katerem se je
velika večina srbskih prebivalcev izrekla za ohranitev federacije z Jugoslavijo,
a se je od nje že v istem mesecu odcepila tudi Makedonija. Slovenija in Hrvaška
sta januarja 1992 prejeli priznanje mednarodne skupnosti, ta pa je kot pogoj za
priznanje suverenosti od Bosne in Hercegovine zahtevala referendum o
neodvisnosti. Bojkotirala ga je velika večina bosanskih Srbov, medtem ko je 97 %
udeležencev pretežno bošnjaške in hrvaške narodnosti potrdilo referendumsko
vprašanje. Tako so bosanski Srbi januarja razglasili samostojnost svojega
teritorija: Republika srbska Bosna in Hercegovina. Na drugi strani, v zahodnem
delu razpadajoče države, je hrvaška skupnost že novembra 1991 razglasila Hrvaško
republiko Herceg-Bosno, ki je imela pod vodstvom Hrvaškega obrambnega sveta vso
podporo vlade in oboroženih sil sosednje Hrvaške. Bosna in Hercegovina je bila
tako učinkovito razdeljena med tri nacionalno-politične skupine in sile, a 6.
aprila 1992 s strani ZDA in Evropske skupnosti uradno priznana kot suverena
država.

Še v istem tednu so izbruhnili spopadi v BIH. Poleti je srbska vojska
nadzorovala že več kot 60% bosanskega ozemlja. Bošnjaki so ustanovili Armado
BiH, ki se dolgo časa ni mogla učinkovito upirati srbski vojski, ki je osvojila
velik del ozemlja na severu in vzhodu države. Sarajevo, ki je bilo večinoma
poseljeno z bošnjaškim prebivalstvom, v okolici pa s srbskim, se je znašlo v
srbskem obroču. Mednarodna skupnost se ni odzvala drugače kot z misijo UNPROFOR,
ki je delen uspeh dosegla zgolj pri dostavljanju in razdeljevanju humanitarne
pomoči.

Mednarodna skupnost se je medtem le medlo odzivala na razmere, in sicer s
pogajanji in gospodarskimi sankcijami. Izjalovil se je tudi poskus vzpostavitve
demilitariziranih območij, med drugim v Srebrenici, kjer je julija 1995 prišlo
do največjega pokola v Evropi po drugi svetovni vojni. Že maja 1993 pa je bilo
ustanovljeno Mednarodno sodišče za vojne zločine na območju nekdanje
Jugoslavije, ki je do 1999 hujših zločinov obtožilo več kot 50 oseb, med njimi
voditelja bosanskih Srbov Radovana Karađića. S časom so se pod pritiskom
mednarodne skupnosti na čelu z ZDA pričeli umirjati zlasti konflikti med
muslimansko in hrvaško stranjo, slednja se je bila naposled marca 1994 primorana
strinjati z vzpostavitvijo muslimansko-hrvaške federacije.

Oboroženi konflikt se je ob koncu leta 1995 prenehal zaradi več dejavnikov:
mednarodna pogajanja pod taktirko državnega sekretarja ZDA Richarda Holbrookea,
pomembni porazi srbskih oboroženih sil proti muslimansko-hrvaškemu zavezništvu
na zahodu Bosne ter zračno posredovanje zavezništva NATO. Novembra 1995 so v
letalskem oporišču v ameriškem Ohiu potekala intenzivna pogajanja, katerih
sklepe so tri vpletene strani (Tuđman, Izetbegović in Milošević) podpisale v
Daytonskem mirovnem sporazumu decembra tega leta.

Sporazum je uveljavil novo ustavo, mednarodno organizirane volitve in Bosno kot
državo dveh entitet, bošnjaško-hrvaško federacijo na eni ter Republiko srbsko na
drugi strani. Poskrbljeno naj bi bilo za neovirano vrnitev 2,3 milijona beguncev
(nekaj več kot 50 % predvojnega prebivalstva države), misijo UNPROFOR naj bi
nadomestila nova 60.000-članska Implementation Force (IFOR) pod vodstvom
organizacije NATO, kasneje preoblikovana v Stabilization Force (SFOR) z 31.000
člani. Daytonski sporazum pa tudi danes ne zagotavlja trdnega miru ali
učinkovitega sodelovanja med še vedno sprtimi stranmi. S svojih domov ostaja
izseljenih več kot 800 tisoč beguncev, medetnično kulturno sodelovanje je šibko,
predstavnik OZN v Bosni pa deluje kot pomemben de facto nadzornik, ki ustvarja
podobo Bosne in Hercegovine kot nesuverenega protektorata zveze NATO in EU.

Tudi niz volitev do današnjega dne je nakazal na nerešene nacionalno-politične
probleme BiH. Neposredno po vojni so večino sedežev parlamenta osvojile tri že
znane stranke na nacionalni podlagi, na političnih položajih pa je ostalo mnogo
ljudi, znanih iz predvojnega in vojnega obdobja. Leta 1997 je Radovana Karađića,
ki je pod pritiski odstopil z mesta predsednika Republike srbske, nasledila
Biljana Plavšić z nekoliko bolj spravnimi stališči, a se kasneje tudi sama
znašla pod obtožbami Mednarodnega sodišča za vojne zločine.

Po obdobju vladavine nenacionalno osnovanih strank so volitve leta 2002 zopet
zaznamovali dobri rezultati treh nacionalnih strank.

V Bosni prebivajo tri velike etnične skupine: Bošnjaki, Srbi in Hrvati. Spori
med njimi so še vedno pogosti in privedejo do številnih političnih nasprotij.
Študija iz leta 2005, ki je preučevala haploskupine kromosomov Y, je ugotovila,
da so vse tri skupine, kljub nekaj kvantitavnim razlikam, del istega genskega
bazena, ki je značilen za območje Balkana.

Ob popisu prebivalstva leta 1991 je imela Bosna in Hercegovina 4.377.033
prebivalcev. Od tega je bilo 1.902.956 (43 %) Bošnjakov, 1.366.104 (31 %) Srbov
in 760.852 (17 %) Hrvatov; 242.682 (6 %) pa se jih je opredelilo za Jugoslovane.
Po podatkih CIA World Factbook iz leta 2000 so odstotki naslednji: 48 %
Bošnjakov, 37 % Srbov in 14 % Hrvatov. Podobnost med etnično indentiteto in vero
je zelo visoka: 45 % je muslimanov, 36 % je srbskih pravoslavcev, 15 % pa
rimokatolikov. Nekaj (4 %) je tudi judov in protestanov.

Selitve znotraj in iz države, ki so se pojavile kot posledica vojne v
devetdesetih, so povzročile demografske spremembe v državi. Popis prebivalstva
ni bil organiziran že od leta 1991, saj so to onemogočila politična nesoglasja.
Naslednji popis prebivalstva je bil izveden oktobra 2013, vendar rezultati
popisa niso bili razkriti. Zaradi tega je večina povojnih statistik izračunana
na podlagi predvidevanj. Kljub temu so ocene o prebivalstvu podobne, okoli 4
milijone, kar je 350.000 manj kot leta 1991.

Bosanski politično-upravni sistem je tudi v današnjem času močno navezan na
etnične razmere in razvoj dogodkov med vojno in po njej. Moč oblasti v državi je
razdeljena na etnični podlagi, ob tem pa je izrazit nadzor mednarodne skupnosti.

Bosna in Hercegovina je svojo prvo novodobno ustavo dobila ob odcepitvi iz
federacije leta 1992. Delno preoblikovan dokument na osnovi pretekle,
jugoslovanske ustave, je določil dvodomni parlament, vlado in predsedstvo iz
treh etnično določenih članov. Takratna de iure oblast je bila sicer v prid
muslimanskemu prebivalstvu, a je bila njena moč tako in tako bistveno omejena z
vzpostavljenimi separatističnimi oblastmi Srbov in Hrvatov v pomembnih delih
države.

Nova ustava, uveljavljena z Daytonskim sporazumom, ravno tako določa dvodomni
parlament in tripartitno predsedstvo, a imajo te centralne oblasti z izjemo
mednarodnega trga in političnih odnosov le skromen vpliv na dejansko življenje
države. Svoji ustavi in sistema oblasti ima tako vsaka od političnih entitet
BiH, a tudi znotraj tega sistema vladajo neskladja: vlada Federacije BiH v
glavnem skrbi zgolj za zunanje zadeve, medtem ko se prebivalci v praktičnih
zadevah izrazito ločijo na dve etnični skupini. Življenje hrvaškega prebivalstva
federacije je namreč močno navezano na Hrvaško, tako v uporabi denarja in
volitev, kot na področju telefonskih in električnih omrežij. Ravno tako pa ima
svojo ustavo in oblasti tudi Republika srbska; ta določa institucijo predsednika
in enodomni parlament.

Zaradi neefektivnosti sistema oblasti v državi ima pomembno vlogo visoki
predstavnik Bosne in Hercegovine, postavljen s strani EU in ZDA, ki od podpisa
Daytonskega sporazuma dalje skrbi za uveljavljanje njegove vsebine in
vzdrževanje miru ter je zaradi svojih pooblastil najvišja politična osebnost
države. Zakonodajne in izvršilne odločitve predstavnika so bile pravzaprav edino
učinkovito vladanje v BiH med letoma 1995 in 1998, med drugim je slednji izbral
tudi zastavo nove države in s položaja razrešil ali že kar z volilnih seznamov
umaknil več nezmernih politikov, ki bi lahko povzročili napetosti.

Na mednarodni ravni je današnji prednostni cilj BiH vključitev v Evropsko unijo,
že od leta 2002 pa je članica Sveta Evrope, ravno tako pa OZN in Sredozemske
unije.

Daytonski sporazum priznava tri etnične skupine Bosne in Hercegovine, delno pa
temu sledi tudi upravna razdelitev ozemlja. Na najvišji ravni je to delitev na
dve politični entiteti, izmed katerih je ena Federacija Bosne in Hercegovine
oziroma politična skupnost Bošnjakov ter bosanskih Hrvatov, druga pa Republika
srbska, ki združuje bosanske Srbe. Med obema entitetama ni vzpostavljene fizične
meje. Distrikt Brčko ne pripada nobeni izmed omenjenih državnih enot, pač pa je
narodnostno mešano in mednarodno nadzorovano območje državnega ozemlja.

Federacija BiH je razdeljena na 10 kantonov, ti pa dalje na občine, medtem ko se
upravno ozemlje Republike srbske od vrhovne vlade deli neposredno na občine.

Tradicionalne bosanske pesniške oblike so ganga, rera, iz časov Otomanskega
cesarstva pa je najbolj znana sevdalinka. Prav tako je priljubljena pop in rock
glasba, znani glasbeniki so: Goran Bregović, Davorin Popović, Kemal Monteno,
Zdravko Čolić, Edo Maajka, Dino Merlin in Tomo Miličević. Iz časov Jugoslavije
so popularne številne pop/rock skupine: Bijelo Dugme, Indexi, Plavi Orkestar,
Zabranjeno Pušenje; in sedanji Dubioza Kolektiv Znani skladatelji klasične
glasbe so Đorđe Novković, Esad Arnautalić, in Kornelije Kovač.

V zadnjih desetletjih je izredno pribljubljena tudi izrazito komercialna
turbofolk glasba.

Bosanska kuhinja je mešanica zahodnih in vzhodnih vplivov. Ker je bila Bosna 500
let pod vladavino Otomanov, je bosanska kuhinja zelo podobna turški, grški in
ostalim, ki so spadale v Otomansko državo. Vladavina Avstrije pa je pozneje
prinesla še vplive iz srednje Evrope. Znana je po uporabi številnih začimb,
vendar v zmernih količinah. Jedi so večinoma lahke, saj se kuhajo v velikih
količinah vode,; omake pa so povsem naravne, narejene iz naravnih zelenjavnih
sokov. Značilna zelenjava je krompir, paradižnik, čebula, česen, poper, kumare,
buče, korenje, zelje, gobe, špinača, fižol in paprika, poleg te pa še mleko,
slive in kisla smetana imenovana pavlaka. Značilne mesne jedi vsebujejo
svinjino, govedino in jagnjetino. Lokalne specialitete so: čevapčiči, burek,
dolma, sarma, pilaf, golaž, ajvar in številne slaščice, značilne za turški svet.

V Hercegovini pridelujejo tudi vinsko trto in vino, med žganimi pijačami pa sta
najpogostejši slivovka (rakija) in sadjevec (jabukovača). V času Jugoslavije so
v hercegovskih distilarnah pridelali velike količine vinjaka, s katerimi so
zalagali jugoslovansko industrijo alkoholnih pijač.



https://sl.wikipedia.org/wiki/Zadnji_spust_po_Savi

Zadnji spust po Savi je bila odprava s kanuji po reki Savi od Sevnice do
Brestanice, ki jo je organiziral sevniški župan Kristijan Janc. Odvijala se je v
četrtek, 3. julija 2008. Končala se je tragično s 13 preminulimi. Velja za
najhujšo nesrečo na vodi v Sloveniji.

Namen spusta je bil še zadnjič ogledati si Savo, preden jo ujamejo v pregrado
Hidroelektrarne Blanca, se družiti z vsemi, ki so vpeti v projekt gradnje
elektrarne in pokazati, da se lahko imajo prijetno. Dejanje bi imelo simbolni
pomen, saj po zaprtju prehodnosti reke na Blanci spust ne bo več možen.

26. junija 2008 je Kristjan Janc poslal Vabilo na zadnji spust po naravni strugi
reke Save od Boštanja do Brestanice. V njem je zapisal: »Reka Sava spreminja
svojo zunanjo podobo, zato vas vabim, da se še zadnjič, predno jo ujamejo v
pregrado Hidroelektrarne Blanca, spustimo po njenem naravnem toku od
železniškega mostu v Šmarju do Brestanice s čolni. V Savo se bomo spustili z
rafti pod železniškim mostom v Šmarju v četrtek, 3. julija 2008 ob 16. uri v
spremstvu izkušenih raftarjev in pod nadzorom gasilcev, ki nas bodo spremljali.
Vožnjo bomo končali v Brestanici, kjer bomo nato ob Brestaniškem ribniku spust
primerno zaključili. V Sevnico do naših avtomobilov se bomo vrnili z
avtobusom...« Vabilu so se odzvali vsi povabljenci.

Dolžina načrtovane poti znaša okoli 15 kilometrov. Preveslali naj bi jo
približno v dveh in pol do treh urah. Peljali naj bi se mimo hidroelektrarne
Blanca, ki je bila uradno še vedno gradbišče. Na gradbišču so v ponedeljek, in
sicer prej kot je bilo sprva načrtovano, minirali zaščitni zid. Ta je gradbišče
varoval pred vdorom vode. Tako so reko iz struge preusmerili čez jez in prelivna
polja. Pot po naravni strugi reke Save torej ni bila več mogoča. Čeprav
osnovnega namena spusta ni bilo več možno doseči, so ga nameravali izpeljati.
Predstavniki sevniške občine, ki so spust organizirali, so se oglasili na
podjetju Hidroelektrarne na spodnji Savi, kjer so jim odločno odsvetovali spust
čez prelivna polja blanške hidroelektrarne.

Spusta se je udeležilo 31 ljudi, od tega 27 v štirih kanujih (v treh čolnih po 7
ljudi in v enem 6) in 4 v gasilskem spremljevalnem čolnu.

Preminule osebe so zapisane krepko, seznam se nanaša na čas ob vkrcanju v
Boštanju.

V četrtek, 3. julija, so se povabljenci iz krške občine zbrali ob 15.15h pri
gostišču Pečnik ob brestaniškem mostu. Ob pomenkovanju in pijači so se počasi
odpravljali proti Sevnici. Tja so šli z nekaj avtomobili, ki jim je sledil kombi
s prikolico in natovorjenimi kanuji. Ti so bili iz podjetja RentA iz Čateža ob
Savi. Zbirališče je bilo pod železniškim mostom, kjer se je že zbrala vsa
sevniška ekipa. Med pripravami so se dogovarjali tudi glede obhoda
Hidroelektrarne Blanca. Po pričevanju novinarke Bojane Mavsar je bilo dvakrat
ali trikrat slišati opozorilo: »Na Blanci se ustavimo, gremo s čolni na kopno,
potem po drugi strani izza jezu spet nadaljujemo spust!« Pri elektrarni jih je
pričakoval Bogdan Barbič, direktor Hidroelektrarn na spodnji Savi. Kristijan
Janc je zbral druščino za skupinsko fotografiranje. Trije udeleženci, ki so bili
odgovorni za čolne, so s seboj pripeljali tudi rešilne jopiče in jih ponudili,
da si jih je vzel, kdor je hotel. Vzela sta si jih dva. Ko so izpluli, se je
kombi namenil v smeri Brestanice.

Sevniški čoln je izplul prvi, zraven je krožil drugi sevniški čoln, medtem so
potniki v krška čolna še vstopali. Ura je bila 16.20, ko so odrinili. Čoln, v
katerem je bil Franc Bogovič, je že ob izpljavljanju manjši vrtinec obrnil v
nasprotno smer – proti Celju, nakar so kanuisti poprijeli za vesla in čoln
obrnili v pravo smer proti Blanci. Čolni so krenili s približno 10-metrsko
medsebojno razdaljo. Za njimi se je peljal še gasilski čoln z motorjem in
štirimi ljudmi na krovu.

Pri Radni, kjer Savo prečka peš most, je močan rečni tok zanesel drugi krški
čoln tako, da je bočno treščil v skrajni desni steber mostu in se zlomil.
Brodolomci so priplavali na obrežje. Na pomoč so jim priskočili veslači iz
prvega krškega čolna. Iz njega sta potem izstopila Bojana in Uroš Bogovič,
vstopili pa so Srečko Ocvirk in še nekaj drugih, ki so ostali brez čolna.
Božidar Resnik se je še z nekaterimi, ki so ostali na bregu, s kombijem odpeljal
do elektrarne. Krški čoln pa je v spremenjeni zasedbi skupaj s sevniškima dvema
odveslal proti Blanci. Pot je tako nadaljevalo 21 čolnarjev od 27 ter
štiričlanska ekipa gasilskega čolna. Prvi od štirih čolnov je prevozil komaj 1
kilometer poti, ko je moral zaradi nesreče odnehati.

Blanška elektrarna stoji 8 kilometrov od izhodiščne točke kanuistov. Krški čoln
je bil prvi, ki je prispel do elektrarne, za njim sta priplula še sevniška. Pred
elektrarno sta se sevniški ekipi začeli pregovarjati, ali naj zapeljejo kar čez
jez ali ne. Jez se je, kakor je kasneje izjavil Goran Rovan, zdel na prvi pogled
kakor brzica, podobna tistim na reki Krki. S čolni naj bi se preprosto zapeljali
čeznjo in nadaljevali pot. Medtem ko se je krški čoln v skladu s predhodnim
dogovorom usmeril proti levem bregu, sta si sevniški ekipi zadnji hip premislili
in se odpravili proti jezu, za katerim se nahajajo nevarna prelivna polja.
Krčani so za njimi kričali, naj se tudi oni usmerijo proti bregu oziroma naj
počakajo vsaj toliko časa, da sami vidijo od spodaj, kako izgleda. Sevničani so
se kljub temu zapeljali čez jez, najprej eden čoln, zatem še drugi, vsak v svoje
prelivno polje, čez brzico, visoko kakšen meter. Slišati je bilo krike, za
katere so veslači iz krškega čolna menili, da so posledica navdušenja in
adrenalina. Tomi Naglič je ključni trenutek ujel na kamero, v tem času pa so
bili Krčani že na kopnem. Kanuja sta se po predvidevanjih bočno prevrnila, enega
pa se je tudi prelomil. Domneva se, da se je čoln prelomil na previsu jezu. Tam
je poseben hrbet, ki se najprej dvigne, zatem pa strmo spusti 6 metrov globoko
do betonske plošče prelivnih polj. Razen Ane Janc, ki jo je vodni sunek odnesel
čez sifon, je močan rečni tok prelivnih polj ljudi pogoltnil in jih premetaval.

Krčani so takoj prenesli čoln na spodnjo stran jezu in poskušali proti toku
pripluti bliže ponesrečencem, vendar neuspešno. Tudi gasilski čoln se je, ko so
videli, da nekaj ni v redu, namenil reševat ponesrečence. V dogovoru s krškim
čolnom, da se spustijo čez skrajno levi del jezu, saj je na predelu za njem voda
najmirnejša, so se s polnim plinom pognali čez in pristali na drugi strani. Šele
od tu so tudi oni zares videli, kaj se dogaja: čoln, ki je ostal cel, je
premetavalo gor in dol, v bližini so plavala vesla, ljudi praktično ni bilo
videti, nato pa so vendarle rešili Ano Janc, ki je bila še živa, in jo
prepeljali na kopno. Od tam so se spet vrnili, nakar so iz vode potegnili še
Vojko Alif in Matejo Konajzler ter tudi njiju eno po eno prepeljali na kopno,
vendar za njiju niso vedeli, v kakšnem stanju sta. Najdene ponesrečence so že na
čolnu oživljali, zatem pa so jih prepustili čolnarjem iz Krškega in se vrnili
nazaj pred jez. Franc Bogovič je medtem tekel preko hidroelektrarne. Upal je, da
bi se mogoče s kablom dalo kako pomagati, vendar se je poskus končal neuspešno.

Občani Sevnice so ob 17.32 obvestili Operativno-komunikacijski center Policijske
uprave Krško o nesreči. Takoj po aktiviranju prostovoljnih in poklicnih gasilcev
iz Sevnice so bile aktivirane tudi podvodne reševalne službe Vidre Krško ter
službi iz Celja in Velenja, ki sta prispeli nekoliko kasneje. 15 do 20 minut po
nesreči so na kraj nesreče prispeli reševalci in policisti. Začeli so z
oživljanjem prvih treh najdenih oseb. Nato pa so jih prepeljali v bolnišnice.
Ano Janc so odpeljali v celjsko, Vojko Alif v novomeško, Matejo Konajzler pa v
brežiško. Vojko so že med prevozom ves čas oživljali in je bila brez
življenjskih znakov. Po prihodu v Novo mesto so nadaljevali z oživljanjem, ki je
bilo neuspešno. Mateja se je v brežiški bolnišnici celo noč borila za življenje.
V petek dopoldne so sporočili, da je umrla. Anino zdravstveno stanje je bilo
stabilno. V treh urah po nesreči so v dolžini do dveh kilometrov iz Save
potegnili še Bojana Lipovška, Branka Safiča in Janka Zemljaka. Potapljači do
takrat niso mogli v vodo, saj je bil tok premočan. S potopi so nameravali začeti
ob 22.30, ko naj bi spustili zapornice in ustavili pretok vode čez jez. Ker pa
zapornice še niso bile delujoče, so morali iz Maribora pripeljati hidravlični
agregat. Z njim so zapornice dvignili, odstranili zagozde in jih do konca
spustili. Ob 3. uri zjutraj so lahko prvi potapljači odšli v vodo. Hkrati ob
vseh dejavnostih je bila tudi za svojce ponesrečencev vzpostavljena vsa potrebna
pomoč. Pri akciji je ta dan sodelovalo 35 policistov iz Policijske uprave Krško,
pripadniki posebne policijske enote, vodniki reševalnih psov ter policijski
helikopter. Kraj nesreče so obiskali tudi dežurni preiskovalni sodnik, dežurni
okrožni državni tožilec ter kriminalisti in kriminalistični tehniki, ki so
opravili ogled kraja.

V petek, 4. julija, ob 4. zjutraj so tik za prelivnimi polji našli prvo truplo,
ob 5. in 6. pa še dve. To so bili Kristijan Janc, Mihael Metelko in Mitja
Špilek. Pet ljudi je bilo še vedno pogrešanih. Vodja intervencije za podvodno
reševanje Bogdan Šajnovič je povedal, da je pri akciji sodelovalo 140 ljudi
(potapljači, policisti, civilna zaščita in gasilci) in da so pregledali vseh 5
iztočnih polj. Del reševalnih ekip se je že popoldne prerazporedil nižje ob
bregu Save, kjer so opazovali vodno gladino. Potapljači so poročali, da je voda
na mestu nesreče globoka 10 metrov in da imajo zaradi umazane in deroče vode
težave z vidljivostjo, ki je pri gladini znašala 30 centimetrov, na dnu pa so se
morali zanašati zgolj na otip. Povedali so, da se je na dnu nahajal odvržen
odpadni gradbeni material, betonski bloki in železne palice, zaradi česar je
bilo potapljanje še bolj nevarno. Pod večer so reševalci privzdignili zapornici
in spustili vodni tok z namenom, da bi le-ta prinesel na površje trupla, če bi
bila morebiti zagozdena kje na dnu. Kljub temu ukrepu niso našli nobenega izmed
pogrešanih. Nad prizoriščem nesreče je ves čas krožil policijski helikopter,
krški gasilci pa so pri Hidroelektrarni Krško postavili vodno pregrado, kjer so
ves čas spremljali naplavine.

V soboto, 5. julija, je v iskalni akciji sodelovalo 175 reševalcev. Čeprav je
bilo predvideno, da bo akcija trajala le do sončnega zahoda, so z iskanjem
nadaljevali. Policisti so svojcem petih preostalih pogrešanih oseb odvzeli
vzorce DNK, da bi lahko kasneje lažje izvedli identifikacijo. Ob 20.10 je nekaj
10 metrov od jezu pod prelivnimi polji, potem ko so z gradbeno mehanizacijo
porušili del, kjer je pod jezom Sava reševalcem najbolj oteževala delo, na
površje priplavalo truplo Vladimirja Ribiča. Svojci so truplo tudi
identificirali. Zaradi možnosti, da je katero izmed trupel odneslo na hrvaško
stran, je Civilna zaščita Republike Slovenije prosila za pomoč hrvaško stran.

6. julija ob 9.30 so 6 kilometrov od elektrarne pri Brestanici s pomočjo
helikopterja in raftarjev v rečni strugi našli truplo Rudolfa Dobnika. Samo 20
minut kasneje ob 9.50 pa so 200 metrov od elektrarne našli še Bogoslava Peklarja
in Aleša Logarja. Okoli 19.55 ure je pri vasi Medsave pri Samoboru (Hrvaška), na
predelu imenovanem Stara obala, brodnik Ivan V. (38 let) na produ pri svojem
motornem čolnu naletel na truplo. Na truplu so bili že opazni znaki trohnobe.
Prepeljano je bilo na Zavod za sudsku medicinu i kriminalistiku v Zagrebu.
Slovenski policiti so zaradi velike verjetnosti, da gre za truplo še zadnjega
pogrešanega Marjana Kogovška, tja poslali primerjalni vzorec DNK za lažjo
identifikacijo.

8. julija okoli 10.00 je zagrebška policija obvestila slovenske kolege o
rezultatih analize DNK. Ta je potrdila, da je najdeno truplo pripadalo Marjanu
Kogovšku. Kraj, kjer so ga je brodnik našel, je po Savi od slovenske meje
oddaljen 6 kilometrov, od blanške hidroelektrarne pa 25 kilometrov.

V celotni reševalni akciji je sodelovalo 1040 ljudi, od tega 198 predstavnikov
specialnih enot, 140 ljudi iz podvodne reševalne službe, 16 raftarjev, 20
kajakašev, 3 jamarji oziroma gorski reševalci, 19 kinologov, 447 gasilcev, 39
delavcev v zdravstveni oskrbi in psihološki pomoči, 196 policistov, 96
pripadnikov Civilne zaščite in delavcev Uprave za zaščito in reševanje, 64
delavcev gradbišča, posredno pa še 122 policistov, ki so skrbeli za logistiko.
Nesrečo so preiskovali tudi kriminalisti. V času akcije gradbišče elektrarne ni
obratovalo. Z deli so nadaljevali po 8. juliju. Stroški akcije so znašali 28.747
evrov in jih je poravnala Vlada Republike Slovenije. Nekateri ustni viri so
navajali, da so bila trupla čisto »polomljena«. To je bila verjetno posledica
udarcev ob gradbeni material in v betonske razbijače, ki so sestavni del
ploščadi na dnu prelivnih polj, služijo pa upočasnjevanju hitrih tokov, ki
pridejo iz jezu. Po poročanju spletnega portala Radiotelevizije Slovenije naj bi
krški čoln kot edini prispel na cilj.

Nezgoda je bila še isti in naslednji dan novica dneva. V vseh večjih časopisih
ter spletnih novičarskih straneh je bila objavljena na prvi strani, podobno je
bilo tudi pri televizijskih in radijskih informativnih oddajah. Vse dni do konca
iskalne akcije (8. julija) so bile osvežene novice vedno zastopane. Sorazmerno z
velikim zanimanjem splošne javnosti so se pojavljali tudi odzivi slovenskega
političnega vrha.

Že 1 uro po nesreči, 3. julija približno ob 18.30, so na Policijski upravi v
Krškem medijem potrdili, da se je na Blanci zgodila nezgoda. Dobre 4 ure kasneje
je Generalna policijska uprava iz Ljubljane poročala, da poteka na območju
Posavja intenzivna iskalna akcija. V poznih nočnih urah so na prizorišče
prihiteli najvišji predstavniki države in nekaterih političnih strank, med njimi
slovenski predsednik Danilo Türk, predsednik vlade Janez Janša z ministri
Dragutinom Matejem, Andrejem Vizjakom in Karlom Erjavcem, generalni direktor
policije Jože Romšek, poveljnik Civilne zaščite Miran Bogataj in predsednica
Liberalne demokracije Slovenije Katarina Kresal.

V petek zjutraj je bila redna novinarska konferenca. V Državnem zboru so
odpovedali vse aktivnosti, v preddverju velike dvorane v parlamentu pa so odprli
žalno knjigo. Zaradi žalovanja so bile odpovedane prireditve v Sevnici - zaprti
so bili kulturna dvorana, kino, bazen, športni dom, športna dvorana in mladinski
center. Tudi v Občini Krško so bile odpovedane kulturne in športne prireditve, v
Škocjanu pa so odpovedali praznovanje občinskega praznika. Ob 13. uri je bila še
ena novinarska konferenca in ob 15. uri še ena v sejni sobi Občine Sevnica, na
kateri so izrekli sožalje svojcem vseh preminulih. V istem prostoru so v soboto
odprli še žalno knjigo.

7. julija (ponedeljek) je bila ob 15. uri žalna seja v spomin na Kristijana
Janca, ki jo je pripravila Slovenska ljudska stranka v Kulturnem domu Krško.
Udeležili so se je tudi strankarski župani, predsednik stranke Bojan Šrot, bivši
predsednik stranke Janez Podobnik ter vodja strankine poslanske skupine v
Državnem zboru Jakob Presečnik. Ob 18. uri je bila v kulturni dvorani Gasilskega
doma v Sevnici žalna seja. Prisostvovali so ji svojci umrlih, tudi Ana Janc,
edina preživela ponesrečenka, člani sevniškega občinskega sveta in tudi Janez
Janša, France Cukjati, delegacija Državnega zbora, ministri, župani sosednjih
občin, vodilni nekaterih podjetij, predstavniki društev in medijev. Po minuti
tišine je navzočim spregovoril podžupan Srečko Ocvirk, ki se je tudi udeležil
spusta.

V vseh župnijah na območju Občine Sevnica in tistih, od koder so bile doma
žrtve, je bil dan molitve. V sevniški župnijski cerkvi svetega Nikolaja je
potekala maša zadušnica, ki sta jo darovala celjski škof Anton Stres in
novomeški škof Andrej Glavan.

8. julija je bila ob 13. uri še zadnja novinarska konferenca, na kateri so
potrdili vseh 13 žrtev. Vlada je ta dan razglasila za dan žalovanja. Zastave na
poslopjih državnih ustanov so bile spuščene na pol droga. V državnem zboru je
potekala žalna seja, ki sta se je poleg poslancev udeležila še Janez Janša in
Danilo Türk. Občina Sevnica je odprla račun za pomoč svojcem, med katerimi je
bilo 22 otrok, od tega 15 nepreskrbljenih oziroma 10 mladoletnih. Preminulih so
se spomnili tudi Posavci, ki so počitnikovali v turističnem naselju Bučanje v
Nerezinah na otoku Lošinj. Na pobudo Slavice Mirt, predsednice sveta Krajevne
skupnosti Krmelj je v nerezinski cerkvi potekala sveta maša za pokojne, ki jo je
daroval tamkajšnji župnik Mate Žic in se je je udeležilo nekaj 10 ljudi, zatem
pa je bila v nerezinski knjižnici še kratka žalna slovesnost z vpisovanjem v
žalno knjigo.

V zahvalo reševalcem in drugim, ki so pomembno prispevali k reševalni in iskalni
akciji, je Danilo Türk 14. julija na gradu Brdo pri Kranju podelil odlikovanja.
Za tveganja, pogum in hitre odločitve pri reševanju in iskanju ponesrečenih na
Blanci je z medaljo za hrabrost odlikoval Draga Žnideršiča, Gašperja Janežiča in
Podvodno reševalno službo Slovenije. Medaljo za zasluge so zaradi povezovanja
aktivnosti in organizacije dela pri reševanju in iskanju ponesrečenih prejeli
Anton Travner, Vladimir Ban, Policijska uprava Krško ter Štab civilne zaščite za
Posavje. Franci Bogovič je prejel zavoljo nesebične pomoči in sodelovanja pri
reševanju in iskanju ponesrečenih medaljo za častno dejanje. Še isti dan pa je
Klub posavskih novinarjev na pobudo Boštjana Colariča, snemalca televizije Vaš
Kanal iz Novega mesta, poslal Uradu predsednika Republike Slovenije odprto pismo
s predlogom odlikovanja Gorana Rovana ter policista Radeta Ivkoviča, ki sta
požrtvovalno reševala ponesrečence in so ju na uradu spregledali.

O nesreči so poročali tudi tuji mediji, med njimi BBC, srbski B92, CNN (novica
na spletu je bila med najbolj branimi), spletni portal Hrvaške rediotelevizije,
portala Index.hr ter Jutranji.hr, italijanska La Repubblica.

Potekala je tudi temeljita analiza dogajanja na Savi, ki bi utegnila prispevati
tudi predloge za spremembo obstoječe zakonodaje. Občini Sevnica in Krško ter
podjetji Infra in Hidroelektrarne na spodnji Savi so ustanovile Ustanovo za
pomoč svojcem nesreč. Ta je v prvi vrsti pomagala otrokom, ki so izgubili starše
na Blanci, kasneje pa naj bi se njeno delovanje še razširilo. Fundacija naj bi
se financirala iz donacij, nasledila pa naj bi račun, ki ga je za pomoč žrtvam
odprla Občina Sevnica.

http://web.archive.org/web/20080709015722/http://www.obcina-sevnica.si/zalna_obj
ava_1.htm

Vzrokov nesreče je več. Minister za gospodarstvo Andrej Vizjak je na dan nesreče
izjavil: »Skoraj ne morem verjeti, da so šli ljudje v tako nevaren spust. Očitno
se niso resno pripravili. Šlo je zagotovo za človeško napako.« Naslednji dan je
to še poudaril in zanikal, da bi bili krivi neustrezni varnostni ukrepi na
elektrarni.

Največja napaka je bila, da so se peljali po gradbišču, kar je z zakonom
prepovedano. Danilo Sabadin, Inšpektor za plovbo po celinskih vodah, ki si je
prizorišče ogledal dan po nesreči, je povedal, da je gradbišče zelo veliko, saj
se začne že pri Sevnici. Čolnarji so pluli po gradbišču, kamor je vsakemu razen
zaposlenim vstop prepovedan. Gradbišče se namreč neprenehoma spreminja, zato se
nikoli ne ve, kakšno je trenutno stanje znotraj. Poleg tega je potrebno
upoštevati še odloke, ki določajo 500 metrov oddaljeno mejo približevanja
zajezitvam (primer Zbiljskega in Ptujskega jezera).

Pri plovbi, kakršna je bila, je vedno zaželeno, če že ne obvezno, tudi nošenje
rešilnih jopičev in čelad, česar nihče ni imel, razen že omenjenih izjem. Možna
napaka je še bila verjetno izbira čolnov. Poliesterski kanuji so namenjeni za
mirne, stoječe vode, medtem ko so za vožnjo po rekah primernejši gumijasti
raftarski čolni, ki so širši, imajo manjši ugrez, se težje prelomijo in
vsebujejo sistem za odlivanje vode.

Državno tožilstvo je zavrglo ovadbo proti Milanu Jamniku, lastniku kanujev. Bil
je osumljen povzročitve splošne nevarnosti. To je v javnosti sprožilo veliko
začudenja, saj je bil kaznivega dejanja osumljen tisti, ki je posodil kanuje in
ne organizator.



https://sl.wikipedia.org/wiki/Poljska

Republika Poljska je obmorska država v Srednji Evropi, leži med Nemčijo na
zahodu, Češko in Slovaško na jugu, Ukrajino in Belorusijo na vzhodu, ter
Baltskim morjem, Litvo in Rusijo (v obliki kaliningrajske eksklave) na severu.
Njen položaj in dostopnost ozemlja sta pomenila, da se je na njenem ozemlju bilo
mnogo vojn, in skozi stoletja so se njene meje znatno spreminjale. Med letoma
1945 in 1989 je Poljska pripadala komunističnemu vzhodnemu bloku.

Državno ime Poljska (Polska) je bilo prvič uporabljeno v 11. stoletju, izhaja pa
iz imena plemena Polanie, ki se je na območju med Odro in Vislo naselilo po
propadu Rimskega imperija v 5. stoletju.

Zgodovina poljske države sega v 10. stoletje, ko so se na ozemlju današnje
Poljske začele združevati etnične skupine pod upravo dinastije Piastov. V 12.
stoletju je prej enotna država razpadla na več manjših teritorijev, ki so bili
leta 1241 razdejani v napadu tatarsko-mongolske Zlate horde. Pod dinastijo
Jagelonov je Poljska stopila v zavezništvo s sosednjo Veliko litovsko kneževino,
kar je služilo za podlago dobi razcveta pod Poljsko-litovskim združenjem v 16.
stoletju (Lublinska unija in nastanek Republike obeh Narodov). V tej dobi so
prebivalci dežele uvedli velik pomen svobode in parlamentarnega političnega
sistema, kljub temu da je večino pridobitev izkoriščala t. i. Šlahta (Szlachta),
premožen in vpliven sloj prebivalstva. Od takrat naj bi Poljaki visoko cenili
svobodo kot zelo pomembno vrednoto, zaradi česar sami sebe še danes imenujejo
narod svobodnih ljudi.

Nemirna doba 17. stoletja, znana kot Potop, je prinesla švedsko zasedbo. V tem
času so se – vse do leta 1699 - na Poljskem bíle tudi mnoge bitke z Otomanskim
imperijem, Rusijo, Kozaki, Transilvanijo in Prusijo. Naslednjih 80 let je
prineslo zaton centralne uprave ter šibkost nekaterih pomembnih institucij,
zaradi česar je država zašla v skorajšnjo anarhijo in vse večjo odvisnost od
Rusije. Slednje je bilo zlasti posledica dejstva, da je v parlamentu Republike
obeh Narodov sleheren član lahko dal veto na vsako odločitev, množico teh pa je
v prav ta namen podkupil ruski car. Tako skozi glasovanje v parlamentu niso
prišle reforme, ki bi nadalje razvijale državni sistem.

V razsvetljenstvu je pomembno vlogo za razvoj dežele igralo gibanje za politično
prenovo, ki je napisalo prvo evropsko ustavo leta 1791 (Ustava tretjega maja
Republike obeh Narodov). Proces reformiranja se je zaključil z razpadom
Poljsko-litovske unije ter razdelitvijo poljskega ozemlja med Rusijo, Prusijo in
Avstrijo v letih 1772, 1793 in 1795. To obdobje je zaznamovalo več vstaj
Poljakov proti okupatorjem.

Država je bila novo oblikovana v času Napoleona, in sicer kot Varšavska
vojvodina. Slednja se je po padcu Napoleonove vladavine preobrazila v Kongresno
kraljestvo, ki je temeljilo na liberalni ustavi. S časom so ruski carji
oklestili poljsko samostojnost in Rusija si je kasneje priključila kraljestvo.

Prva svetovna vojna je Poljski prinesla novo priložnost za samostojnost, saj so
bile okupatorske države po vojni politično in tehnično oslabljene. Zmagovalci
vojne so se strinjali o razdelitvi, ki jo je v eni izmed Štirinajstih točk
predlagal ameriški predsednik Woodrow Wilson. Po predaji Nemčije 1918 je nastala
nova država, Druga poljska republika. Novo nevarnost suverenosti pa je pomenila
Sovjetska zveza, s katero se je Poljska zapletla v poljsko-sovjetsko vojno leta
1919 in po sporazumu ohranila samostojnost.

Druga poljska republika je trajala do druge svetovne vojne, ko sta si jo 28.
septembra 1939 sporazumno razdelili Nemčija in Sovjetska zveza. Poljska je v
obdobju svetovne vojne doživela hude izgube na vseh področjih: izmed evropskih
narodov je v vojni po deležih prebivalstva padlo največ Poljakov, in sicer več
kot 6 milijonov, od tega polovica Judje. Po vojni se je poljska država
geografsko premestila proti zahodu, in sicer do reke Odre (zahodna meja) ter
Curzonove črte (vzhodna meja). Po tem premiku je Poljska izgubila 76.000 km2
(20 %) svojega predvojnega ozemlja, ti premiki meja pa so pomenili obsežne
migracije Poljakov, Nemcev, Ukrajincev ter Judov.

Povojno obdobje je na Poljsko prineslo komunistični režim, podoben vsem ostalim
vzhodnega bloka; leta 1948 je oblikovanje sistema po stalinističnem režimu
pomenilo novo totalitarno vladavino. Ljudska republika Poljska, kot je bilo ime
novi državi, je bila razglašena leta 1952. Štiri leta kasneje je politika države
postala nekoliko bolj liberalna, zaradi česar je bilo med drugim pomiloščenih
mnogo zapornikov. Istega leta pa je prišlo tudi do krvavo zadušene delavske
vstaje v Poznańu, ki danes velja za prvo pomembno znamenje notranjega odpora
proti vzhodnemu komunističnemu sistemu in začetek dolgoletnega rušenja
slednjega. Delavski nemiri leta 1980 so vodili k ustanovitvi poljskega sindikata
Solidarność, ki je s časom postal močna politična sila. Okrnil je prevlado
Komunistične partije in leta 1989 slavil zmago na parlamentarnih volitvah. Leto
kasneje je kandidat Solidarnosti Lech Wałęsa postal predsednik države.

Trda državna politika ekonomije po demokratizaciji v začetku devetdesetih je
omogočila Poljski utrditev domačega gospodarstva. Kljub posameznemu dodatnemu
nazadovanju socialnih in ekonomskih standardov se je v tem obdobju izboljšal
demokratični vidik sistema, v primerjavi z drugimi vzhodnoevropskimi državami pa
je Poljska najhitreje dvignila svoj bruto-družbeni proizvod (BDP) na raven pred
letom 1989.

Leta 1999 se je Poljska vključila v zvezo NATO, junija 2003 pa so Poljaki
izglasovali tudi pristop k Evropski uniji; slednja se je zgodila 1. maja 2004.

Poljska skoraj v celoti leži na delu severnoevropskega Nemško-poljskega nižavja,
povprečna višina države je 173 metrov. Južna meja poteka po gorovjih Sudeti in
Karpati (tudi gorovje Tatre, kjer je najti najvišji vrh države, Rysy z 2.499
metri).

Država je največkrat razdeljena na pet naravnih topografskih območij. Največje
izmed teh je osrednje nižavje, ki se širi iz zahoda proti vzhodu. To je
ravninsko področje, ki ga je nekoč prekrival celinski ledenik, danes pa so nekoč
jezerske kotanje že zasute s sedimenti. Osrednje nižavje seka več rek, med
katerimi sta najpomembnejši Odra, ki teče čez Šlezijsko nižavje, in Visla, ki
teče čez nižavje vzhodnega dela osrednje Poljske. Južno od tega nižavja je
Malopoljsko višavje, ki je začetek višjih gora nekoliko južneje. Znano je po
svojih zalogah fosilnih goriv, zlasti premoga, ki so omogočile razvoj obsežne
industrije v Šleziji. Po južni meji države se razprostira visokogorje, ki ga
sestavljajo Sudeti na zahodu in Karpati na vzhodu. Slednji predstavljajo najbolj
slikovito gorovje v državi. Severni del države prekriva veliko jezerno območje,
ki so ga oblikovali pleistocenski ledeniki, tu pa leži tudi znana Mazurija. Še
bolj severno se dežela stika z Baltskim morjem, tu pa je področje obalnih
ravnic, napravljenih iz morskih sedimentov. Dva večja zaliva, ki jih je najti
tu, sta Pomorjanski in Gdanski. V bližini Gdanska reka Visla ustvarja obsežno
rečno delto.

Poljsko prečka nekaj večjih evropskih rek: Visla (Wisła), Odra, Varta (Warta) in
Bug. Pomembna lastnost je tudi nekaj več kot 9.300 jezer, ki so posledica
ledeniške dejavnosti in se v večji meri nahajajo na severu države, še zlasti v
Mazurskem vojvodstvu, ki slovi po svojih jezerih. Velik del površja dežele je
pokrit z gozdovi.

Poljsko podnebje je vsota različnih zračnih mas. Tako vlažni morski zrak prihaja
iznad Atlantika preko Zahodne Evrope, arktični zrak iznad severnih predelov
Atlantskega oceana, subtropski zrak pa iz področij nad južnim Atlantikom. Kljub
temu da prevladujejo hladni zračni tokovi severa, redni vdori drugih zračnih mas
ustvarjajo zmerno toplo podnebje; ko pride do izostanka teh zračnih mas, se
zimske temperature lahko spustijo tudi do -40 °C.

Poljska razpolaga z velikimi količinami premoga in zato predstavlja eno vodilnih
evropskih izvoznic slednjega. Druga naravna bogastva sestavljajo zaloge
sulfatov, bakra, zemeljskega plina, železa, cinka, svinca in soli.

Poljska je demokratična republika z ustavo, ki v trenutni različici obstaja od
leta 1997.

Vladno strukturo vodi kabinet ministrov na čelu z ministrskim predsednikom.
Ministre imenuje predsednik države glede na predloge premiera, navadno pa
izhajajo iz vladajoče koalicije v spodnjem zakonodajnem domu. Poglavar države je
predsednik, ki ga volilni upravičenci volijo vsakih pet let. Trenutni predsednik
države je Bronisław Komorowski.

Poljski volivci volijo člane dvodomnega parlamenta (narodni zbor, poljsko
Zgromadzenie Narodowe), ki sestoji iz 460 članov spodnjega doma (Sejm) in 100
članov senata. Člani spodnjega doma so izbrani po proporcionalnem volilnem
sistemu, v dom pa se lahko vključijo le stranke, ki so na volitvah dosegle vsaj
5 % glasov (z izjemo predstavnikov manjšine).

Pravosodna oblastna veja ima manjšo vlogo pri vodenju države. Osrednji
instituciji sta višje sodišče (sodnike določi predsednik republike na predlog
Narodnega zbora za pravosodje, za nedoločen čas) in ustavno sodišče (sodnike
določi sejm za obdobje devetih let). Ombudsmana oziroma komisarja za človekove
pravice (Rzecznik Praw Obywatelskich) imenuje sejm za obdobje petih let. Ta ima
dolžnost varovanja človekovih pravic in nadzora nad izvajanjem z njimi povezanih
zakonov, prav tako pa bdi nad izvajanjem socialnih pravic.

Poljska je razdeljena na vojvodstva (województwo) kot administrativne enote.
Vojvodstvo je na Poljskem razdelitvena enota vse od 14. stoletja. Po Aktu o
reorganizaciji lokalne uprave iz leta 1998 je bilo ustanovljenih 16 vojvodstev
kot nadomestilo za poprejšnjih 49, ki so obstajala od 1. julija 1975.

Poljska je postala polnopravna članica zveze NATO marca 1999, Evropske unije pa
maja 2004. Svojo zavzetost za vstop v NATO je država izkazovala z odločnim
sodelovanjem v Partnerstvu za mir, zaradi česar je bila v zvezo povabljena ob
njenem prvem širitvenem krogu na vrhu zveze julija 1997 v Madridu. Ravno tako si
je Poljska po razpadu Vzhodnega bloka prizadevala za hitro ponovno integracijo v
Zahodno ekonomijo, zato se je hitro, leta 1994, pridružila Zahodnoevropski
uniji. Leta 1996 je prejela polnopravno članstvo v Organizaciji za gospodarsko
sodelovanje in razvoj. Vkup z ostalimi članicami Višegrajske skupine je država
1. maja 2004 vstopila tudi v Evropsko unijo.

Politične spremembe, ki so končale hladno vojno in spremenile politični
zemljevid Srednje Evrope, so prinesle odprte politične odnose med državami
propadlega bloka. Poljska je sklenila mednarodne pogodbe z vsemi sedmimi
sosedami, posebne sporazume pa še z Litvo in Ukrajino, in sicer z namenom
integracije teh dveh držav v evropske sisteme.

Poljska je tudi članica Organizacije za varnost in sodelovanje v Evropi ter
aktivna udeleženka invazije na Irak leta 2003 oziroma Koalicije voljnih.

Poljska je po demokratizaciji sistema izvedla hitro in intenzivno liberalizacijo
gospodarstva, zaradi česar je danes primer agresivnega ekonomskega modela po
ameriškem zgledu.

Privatizacija malih in srednjih podjetij v državni lasti in liberalna zakonodaja
glede ustanavljanja novih družb sta omogočili hiter razvoj agresivnega
privatnega sektorja, katerega podlaga so bile poprej ustanovljene organizacije
za varstvo potrošnikov. V teku je tudi privatizacija občutljivih sektorjev, kot
je rudarstvo, kovinarstvo, železniško omrežje in energetika). Najbolj odmevni
potezi sta bili odkup narodnega telefonskega operaterja (2000; kupec je bil
francoski Telekom) in prodaja 30-odstotnega deleža največje poljske banke PKO BP
na narodni borzi (2004).

Rast bruto družbenega proizvoda (BDP) je bila precejšnja med letoma 1993 in 2000
ter nekoliko manjša v letih 2001 in 2002. Od leta 2002 dalje se je ekonomska
rast povečevala do 5,4 % leta 2004, pričakovana rast za leto 2005 pa je okoli
3,7 %.

Državna denarna valuta je zlatnik (złoty). Po vstopu v EU se Poljska pripravlja
še na vstop v območje ene denarne valute, evra. Slednji se po predvidevanjih ima
zgoditi med letoma 2009 in 2013. Po vstopu v Evropsko unijo mnogo mladih zapušča
državo zaradi iskanja boljšega življenjskega standarda, ki ga iščejo predvsem na
Irskem.

Uradne narodne manjšine v državi so Armenci, Belorusi, Čehi, Judi, Litovci,
Nemci, Rusi, Slovaki in Ukrajinci, uradne narodnostne manjšine pa so Karaimi,
Lemki, Romi in Tatari.

Uradni jezik države je poljščina, ki sodi na zahodno vejo slovanskih jezikov.
Poleg tega za pomožne uradne jezike so bili priznani jeziki narodnih manjšin na
območjih njihove strnjene naselitve ter kašubščina, ki jo govorijo Poljaki v
Pomorjanskem vojvodstvu.

Poljska je država z visoko uveljavljeno religijo: velika večina Poljakov je
rimsko-katoliške veroizpovedi, 75 % prebivalstva pa so aktivni katoličani.
Preostali verniki pripadajo judovski, pravoslavni in protestantski manjšini.

Poljska ima 8 večjih letališč, skupno pa 122 letališč. Skupna dolžina prevoznih
rek in drugih vodnih poti je 3.812 km. Trgovsko ladjevje države sestoji iz 144
ladij ter dodatnih 100 ladij, ki so registrirane v drugih državah. Glavna
pristanišča so Gdansk, Gdynia, Kołobrzeg, Szczecin, Świnoujście, Ustka, Varšava
in Wrocław.



https://sl.wikipedia.org/wiki/Meningitis

Meningitis je vnetje ovojnic (mening) možganov in/ali hrbtenjače. Pogosto je
vzrok infekcijski in je ena najpogostejših okužb osrednjega živčevja. Kadar
vnetje zajame možganske ovojnice in možgansko tkivo hkrati, govorimo o
meningoencefalitisu (kar je pravzaprav pravilnejši izraz, ker je pri vsakem
meningitisu prisotno tudi manjše vnetje možganskega tkiva). Meningitis moramo
razločevati od encefalitisa, to je vnetje samih možganov brez prizadetih mening
in nastopi samo pri okužbi z virusom stekline.

Bolezen lahko prizadene katerokoli starostno skupino, pri čemer je specifika
vzročnosti lahko različna. Tipični znaki in simptomi meningitisa vključujejo
močno povišano telesno temperaturo, glavobol, otrdel vrat, neprijetne občutke ob
močni svetlobi (fotofobijo) in bruhanje. Znaki meningitisa se lahko pojavijo v
nekaj urah ali dneh (akutni meningitis) ali pa se razvijajo dalj časa (subakutni
in kronični meningitis).

Najpogostejši obliki akutnega meningitisa sta akutni bakterijski meningitis in
aseptični meningitis. Akutni bakterijski meningitis je huda bolezen, za katero
je značilen gnojen likvor, hitro napredovanje in visoka smrtnost, če se ne
zdravi pravilno. Aseptični meningitis je blažji in po navadi mine sam od sebe.
Najpogosteje ga povzročajo virusi, lahko pa tudi nekatere bakterije, glive in
paraziti, vzrok pa je lahko tudi neinfekcijski.

Velikokrat se meningitis prične z neznačilnimi znaki, kot pri virusni okužbi.
Klasična triada vročine, glavobola in otrdelega vratu se razvije v nekaj urah
ali dneh. Pasivna fleksija vratu (izvede se tako, da bolniku nekdo drug poskuša
brado potisniti ob prsni koš) je omejena ali onemogočena in boleča, medtem ko
obračanje glave levo/desno (rotacija) in zvračanje glave nazaj (ekstenzija v
vratu) tipično nista tako boleča. V hujših primerih lahko fleksija vratu
povzroči tudi pokrčenje v kolku ali kolenu, čemur pravimo Brudzinskijev znak. Če
se pri pasivnem iztegovanju kolena, medtem ko je kolk pokrčen, pojavi upor, pa
je prisoten Kernigov znak. Otrdel vrat, Brudzinskijev in Kernigov znak so
meningealni znaki (imenovani tudi meningizmus) in se pojavijo zato, ker
premikanje živčnih korenin skozi vnete meninge povzroči draženje (z uporom in
otrdelostjo pa se to premikanje in s tem draženje zmanjša ali prepreči).

Kljub temu da možgansko tkivo samo tipično ni zgodaj vpleteno pri meningitisu,
se lahko razvijejo letargija (globokemu spanju podobno stanje), zmedenost,
epileptični napadi in žariščni nevrološki znaki, predvsem pri nezdravljenem
bakterijskem meningitisu.

Akutni meningitis predstavlja urgentno stanje, ki ga je treba hitro
diagnosticirati in zdraviti. Odvzame se kri za kulture (ki pokažejo prisotnost
bakterij) ter se opravi lumbalna punkcija za odvzem likvorja. V likvorju se
določa prisotnost bakterij (barvanje po Gramu, rast na gojiščih), število in
vrsto celic ter koncentracijo glukoze in beljakovin. Te teste je treba opraviti
čim prej.

Če pa so prisotni žariščni nevrološki znaki (žariščni izpadi, edem papile
vidnega živca, zmanjševanje zavesti, epileptični napadi ...) je treba pred
lumbalno punkcijo opraviti slikovno diagnostiko, kot je CT. Če je v možganih
prisotna določena sprememba (tumor, ognojek ...), ki zavzema prostor in viša
tlak znotraj lobanje, lahko namreč pri lumbalni punkciji zaradi razlike v tlakih
pride do premika (herniacije) možganov in s tem do njihove poškodbe.

Pri postavitvi diagnoze pomagajo izvidi preiskav likvorja. Prisotnost bakterij
je diagnostična za bakterijski meningitis. Barvanje po Gramu je pozitivno pri
približno 80 % primerov bakterijskega meningitisa in po navadi tudi loči med
različnimi bakterijami. Povečano število limfocitov (limfocitoza) in odsotnost
bakterij pa nakazuje na aseptični meningitis ali na delno zdravljen bakterijski
meningitis.

Če je bolnik videti zelo bolan in ima znake meningitisa, se dajo antibiotiki
takoj po odvzemu krvi. Če pa bolnik ne izgleda zelo prizadet in je diagnoza manj
zanesljiva, se počaka na izvide preiskav likvorja.

Bakterijski meningitis povzročajo bakterije, predvsem Neisseria meningitidis,
imenovana tudi meningokok, Haemophilus influenzae in Streptococcus pneumoniae
ali pnevmokok. Meningokokni meningitis povzroča meningokok, ki ga razvrščamo v
več skupin (v Sloveniji sta najpogostejši B in C). Te bakterije so navzoče tudi
v organizmih imunsko odpornih ljudi, ki zaradi njih ne obolevajo. Bakterije se
sicer prenašajo kapljično preko zraka (govorjenje, kihanje ...), neposredno ali
posredno. Največkrat za meningokoknim meningitisom v hladnih mesecih obolijo
otroci in mladostniki v starosti od 5 do 15 let. Inkubacijska doba traja od 2 do
7 dni, v tem času se meningokoki naselijo na možganskih ovojnicah, na katerih
povzročajo gnojno vnetje. Osebe, ki so v stiku z obolelim, morajo preventivno
uživati antibiotik ciprofloksacin.

Klopni meningitis oz. meningoencefalitis (kratica KME) je virusno vnetje
možganskih ovojnic, ki se pojavi 2 do 3 tedne po ugrizu okuženega klopa. V
Sloveniji je najbolj razširjena vrsta klopa Ixodes ricinus, katerega ugriz lahko
povzroči predvsem dve bolezni: meningoencefalitis in Lymsko boreliozo, ni pa
nujno, saj vsak klop ni okužen. (Poleg klopov so prenašalci lahko tudi nimfe in
larve). Habitat klopov je v travi, v grmovju (predvsem leska) in v podrasti
vlažnih mešanih gozdov, aktivni pa so od pomladi do jeseni. V Sloveniji so
naravna žarišča okuženosti, kjer je ob ugrizu klopov večje tveganje okužbe
(obolijo lahko tako ljudje kot živali). Začetni znaki bolezni se zato pokažejo v
letnem obdobju, povprečno letno število obolelih pa niha med 70 in 330.

Obolenje za meningitisom ugotovimo in potrdimo s preiskavo možganske tekočine, v
kateri so značilne spremembe. Edina terapija zoper to bolezen je počitek,
antipiretiki in analgetiki. Povišano telesno temperaturo znižujemo tudi z
infuzijami. Pred boleznijo se lahko zavarujemo s cepljenjem, ki sestoji iz treh
odmerkov; drugi odmerek prvemu sledi čez 14 dni do 3 mesece, tretji pa sledi
drugemu čez 6 do 12 mesecev. Učinek cepljenja obnovimo prvič po treh letih, za
tem pa vsakih 5 let z enkratnim odmerkom cepiva.



https://sl.wikipedia.org/wiki/Danska

Kraljevina Danska (krajše le Danska[N 2]) je najstarejša in najmanjša nordijska
država, ki se nahaja v Skandinaviji v severni Evropi na polotoku vzhodno od
Baltskega morja in jugozahodno od Severnega morja. Vključuje tudi številne otoke
severno od Nemčije, na katero meji tudi po kopnem, in Poljske, poleg teh pa še
ozemlja na Grenlandiji in Ferskih otokih, ki so združena pod dansko krono,
čeprav uživajo samoupravo. Le četrtina teh otokov je naseljena. Danska je
izrazito položna dežela. Najvišji vrh je Ejer Bavnehoj s 173 metri nadmorske
višine, največja reka pa Gudena.

Med skandinavskimi državami, ki imajo številne skupne kulture in zgodovinske
značilnosti ima kraljevina Danska posebno mesto. Zaradi naravnega prehoda z
evropskega kopnega na Skandinavski polotok je pomemben most med državami srednje
in severne Evrope. Hkrati je tudi most med Severnim in Baltskim morjem in s tem
med Atlantskim oceanom in Baltskim morjem, ki odpira pot daleč v celinsko
vzhodno Evropo. Čeprav je Danska majhna in je vedno imela malo prebivalcev, je
občasno bila središče politične tvorbe, ki je segala od Nordkapa do Labe, od
Grenlandije do Estonije in je vrh tega imela kot kolonialna država trgovska
oporišča na Karibskem otočju, v zahodni Afriki in Indiji.

Odnosi Danske z njenimi sosedami na severu in jugu niso bili nikoli tako dobri
kot zdaj. V preteklosti se je namreč kar pogosto vojskovala z njimi. Pred
danskimi Vikingi so od 9. stoletja do sredine 11. stoletja trepetali na vseh
zahodnoevropskih obalah. Zaradi roparskih pohodov je trpelo zlasti prebivalstvo
na Britanskem otočju pa tudi v Franciji, Portugalski in celo Italiji.

V domovini so začeli Danci v 9. stoletju pod kraljem Godfredom, prvim iz
zgodovinskih virov znanim vikinškim kraljem, graditi obmejni nasip za obrambo
pred Franki, ki so z juga prodirali v Jutlandijo. Kralj Gorm Stari je v 10.
stoletju združil majhna danska kraljestva v skupno državo. Harold Modrozobi pa
je izpeljal pokristjanjenje. Tako so začeli Danci osvajati druge dežele. Pod
Knutom Velikim so začasno osvojili Anglijo in Norveško, v 13. stoletju pa so
bili pod njihovo Holstein, Hamburg in Lübeck, Mecklenberg, Pomorjanska, Rügen in
Estonija. Margareta I. (1353-1412) je s kalmarsko zvezo leta 1397 združila
Dansko, Švedsko in Norveško. Švedska je leta 1523 izstopila iz zveze in takrat
se je začelo dolgo spopadanje za politično vodstvo na baltskem območju, Švedska
si je pridobila prevlado, moč Danske pa je zmeraj bolj plahnela. Sredi 17.
stoletja je izgubila južne švedske pokrajine, leta 1814 oblast na Norveškem, 50
let pozneje pa vojvodine: Schleswig, Holstein in Lauenburg. Leta 1920 je dosegla
na podlagi določil v versajski mirovni pogodbi plebiscit, po katerem je bila
zaradi odločitve večine prebivalstva v severnem Schleswigu meja spremenjena v
njeno korist.

Med drugo svetovno vojno, ko so nemške čete kljub danski izjavi o nevtralnosti
napadle Dansko in jo zasedle, se je osamosvojila Islandija, po vojni pa sta
dobila Grenlandija in Fersko otočje obsežno avtonomijo. Dancem ni ostalo veliko
od nekdanjega velikanskega kraljestva, toda to ni zmanjšalo njihove narodne
zavesti. Po danskem se povsod bleščijo narodne barve in na vsakem koraku je
mogoče občutiti močno povezanost prebivalcev z njihovo državo. Velika
priljubljenost kraljice Margarete II. (rojene 1940), ki je leta 1972 prevzela
kraljevino po smrti svojega očeta, prispeva k temu, da večina prebivalcev
podpira sistem parlamentarne monarhije. Politična moč vladarja je že leta 1849
omejila liberalna ustava, ki je izročila najvišjo oblast parlamentu (Folketing,
ljudski zbor).

Dansko povojno politiko izoblikovali socialno demokrati ki so začeli delovati v
sedemdesetih letih 19. stoletja. Socialni demokrati so morali več volilnih
obdobij deliti deliti politično oblast z ostalimi strankami. Njihovo nasprotje
predstavlja konzervativna Ljudska stranka. Že v tridesetih letih prejšnjega
stoletja so se na danskem lotili socialnih reform. Tako da ima država danes eno
izmed najbolje urejenih socialnih varstev v Evropski uniji. To omogoča visok
dohodek na prebivalca. Visoki davki pokrivajo drago socialno ureditev in hkrati
izravnavajo prevelike razlike v prejemkih prebivalcev.

Kraljevina je ob zadnjem popisu oktobra 2008 štela 5.505.995 prebivalcev. 91,1 %
teh se je opredelilo za Dance, sledijo številčne skupnosti Azijcev, Bosancev,
Arabcev, ostalih priseljencev iz držav nekdanje Jugoslavije, Nemcev, Grkov in
Turkov. Povprečna poseljenost je 129,16 prebivalcev na km2.

Za protestante se je opredelilo 79 % vprašanih, sledijo ostali Protestanti in
Katoliki. Zaradi imigracij prebiva na Danskem 2 % Muslimanov.

Danska ima okoli 470 manjših in večjih otok ter nešteto polotokov. Ker je država
na polotoku noben kraj ni od morja oddaljen več kot 50 km. Danska ni dežela
velikih naravnih znamenitosti, saj nima visokih hribov, velikih rek in gozdov.
Bistvo dežele je ljudska kultura, ki ima svoje korenine še v času Vikingov.
Pokrajino so skozi tisočletja izoblikovale ledene dobe in ledeniki, ki so v
pleistocenu segalei iz Skandinavije daleč na jug Evrope. Za umikajočim se ledom
so nastali velikanski ledeniški nanosi, ki pokrivajo Jutlandsko in otoško
kamnito podlago iz vodoravnih plasti apnenca. Predledenodobna podlaga je vidna
le na nekaterih krajih, predvsem na oddaljenem otoku Bornholm, v Limfjordu in v
krednem skalovju Monu. Ledeniške nanose sestavljajo večinoma kamnine, ki
izvirajo iz severne Skandinavije kjer so ledeniki nastajali. Polzeči led je na
svoji poti proti jugu krušil skale in jih drobno zdrobil. Ko se je led v toplem
obdobju stalil so nastale morene. Te so ledeniki mlajših ledenih dob zravnali v
ravno pokrajino, ki jo je moč videti danes, izjema je le veriga gričev, ki so
nastali kot posledica zadnje ledene dobe. Najvišji danski vrh je 173 m visok
Yding Skovhoj. Zaradi delovanja ledenikov v preteklosti je tako celotna dežela
plosko valovita in posejana z griči ter ponekod z jezeri, zemlja pa je zelo
rodovitna. Zadnji ledenik se je danskem stalil pred okoli 12.000 leti. Zelo
razčlenjena obala z mnogimi priobalnimi otoki pa je nastala šele z dvigom
gladine morja do katerega je prišlo zaradi taljenja ledenikov. V lijakastih
zalivih in prelivih Baltskega morja je mogoče prepoznati oblikovanost
potopljenih pokrajin. Popolnoma nasprotno je na zahodni obali Jutlandije, ki je
nenehno izpostavljena plimovanju in viharjem Severnega morja.

Na njej ni zavarovanih zalivov in večinoma, razen na majhnem območju pribrežnih
plitvin in naplavnih nižin na jugu, prevladuje zravnana obala s sipinami
plitvimi obrežnimi jezeri in obsežnimi peščinami. Zaradi zahodnih vetrov je na
zahodni obali podnebje ostro. Na vzhodu in na otokih postopoma slabi vpliv
Atlantskega oceana, vetrovi niso tako močni in padavin je manj povečuje pa se
vpliv celinskega podnebja. Tla na danskem so večinoma peščeni nanosi, kjer
prevladujejo slabo rodovitni podzoli. Naravno rastje je listnat gozd (na vzhodu
zlasti bukev, na zahodu hrast, breza in bukev), ki so ga večino izkrčili.
Gozdovi pokrivajo 11 % površine, večinoma so to umetni nasadi. Za celotno
pokrajino so značilna številna majhna jezera in barja. Reke so kratke in imajo
majhne, enakomerne pretoke.

Ferske otoke sestavlja 17 večjih in nekaj manjših otokov, ki so večinoma iz
bazalta. Prebivalci so Ferci, ki so otoke poselili v 11. stoletju. Danski
pripadajo od leta 1380. Najpomembnejši gospodarski panogi sta ribištvo in
predelava rib,pomemben je tudi turizem in živinoreja.

Ima 56.500 prebivalcev. Uradna jezika sta danski in eskimski. Poseljen je samo
JZ del otoka, z manjšimi naselji ob obali. Večji del otoka pa je pokrit z
ledenim pokrovom, ki je v osredju debel prek 3000m. Podnebje je polarno, rastje
pa večinoma tundra. Najpomembnejši gospodarski panogi sta ribištvo in predelava
rib ter tudi rudna nahajališča, ki jih zaradi slabih podnebnih razmer slabo
izkoriščajo.

Danska je ena izmed gospodarsko najrazvitejših držav na svetu, z moderno in
stabilno gospodarsko ureditvijo, ter stabilno gospodarsko rastjo, kar jim
omogoča socialne storitve na visokem nivoju. V javnem sekretorju dela tretjina
zaposlenih, 44 % odraslih pa koristi katero izmed oblik državnih storitev in
pomoči. Glavna problema sta velika javna poraba in brezposelnost.

Zaradi milega podnebja in ilovnatih tal so na Danskem ugodne možnosti za
kmetijstvo. Sedanja podoba kmetijske krajine, za katero so značilne samotne
kmetije sredi ločenih zaokroženih posestev, izvira iz 18. stoletja. Ohranile pa
so se tudi starejše vaške gruče kmetij. Vasi so zaradi trgovin, obrtnih delavnic
in nenazadnje zaradi gostiln, imenovanih kro, središča širše okolice. V
nekaterih naseljih je še zdaj mogoče razbrati značilni tloris iz konca srednjega
veka, kakršnega so začrtali po predpisih kralja Valdemarja.

Kmetijstvo je na Danskem zelo razvito in v njem uporabljajo po najsodobnejših
načelih veliko strojev. Pridelajo daleč več, kot je potrebno za oskrbo domačega
prebivalstva, zato je Danska že več desetletij med najpomembnejšimi izvoznicami
kmetijskih pridelkov in živilskih izdelkov v Evropi. Med značilnim danskim
izvoznim blagom so maslo, siri, jajca, meso, šunke in slanina. Danska ima 2.41
milijona hektarja njiv in trajnih nasadov ter 323.000 hektarjev travnikov in
pašnikov. Poudarek je na mlečni in mesni živinoreji. Poljedelstvo je usmerjeno v
pridelovanje krmnih rastlin.Glavna kmetijska območja so v vzhodni Jutlandiji in
na otokih Fyn in Sjelland. Pridelki so večinoma žito, ječmen, pšenica in rž,
sladkorna pesa, krompir in krmne rastline.

Kmetijstvu sledi ribištvo, tako da je danes danska najpomembnejša ribiška država
v EU. Ribiško ladjevje šteje približno 2.700 ladij. Glavna ribolovna območja so
v Severnem morju, Atlantskem oceanu okrog Ferskih otokov, okrog Grenlandije in v
Barentsovem morju. Lovijo predvsem polenovke, slanike, sardelice, belice in
jegulje. Letni ulov znaša 2.04 milijonov ton. Glavna ribiška pristanišča so
Esbjerg, Hanstholm, Hirtshals, skagen in Frederikshavn.

Otok v Baltskem morju, 150 km vzhodno od Kobenhavna. Številna majhna in
slikovita pristanišča, glavno mesto Ronne z ozkimi zavitimi ulicami, razvaline
trdnjave Hammershus iz 13.st., štiri okrogle cerkve, ki so jih, podobno kot
tabore na Slovenskem, prebivalci uporabljali za obrambo.

København, nekoč središče obsežne baltske in skandinavske države, je zdaj
prestolnica majhne države in kraljevine. Mesto je danes politično in kulturno
središče Danske. Glavna znamenitost mesta je kip male morske deklice iz
pravljice Hansa Christiana Andersena. Izredno znan je tudi zabaviščni park
Tivoli v centru mesta. Mesto vsako leto obišče na tisoče turistov z vsega sveta.
Poleg kipa morske deklice je v mestu prava atrakcija menjava straže pred
kraljevo palačo Amalienborg. Kraljeva palača je splet štirih palač čisto blizu
notranjega pristanišča in je kraljevo bivališče. Kopenhagen slovi tudi kot staro
univerzitetno mesto, kot mesto muzejev, gledališč, galerij in umetnosti. Izredno
je znano po kraljevem baletu in industrijskem oblikovanju, hkrati pa je mesto
znano tudi po alternativni umetnosti, ki ima svoj center v svobodnem mestu
Christiania (gre za mestno četrt v Kopenhagnu)

Mesto je nastalo iz majhne na majhne ribiške in trgovske naselbine ob Øresundu.
Leta 1167 je to zemljišče dobil od kralja Valdemarja I. v dar roskildski škof
Absalon. Dojel je pomembni vojaški položaj naselja in je za varovanje plovbe na
Švedsko zgradil utrjen grad, ki je branil pred morskimi roparji tudi majhno
naselje. To je bila pomembna podlaga za razširitev trgovine in prometa. Iz
naselja, ki se je sprva imenovalo kar Havn (Pristanišče), je kmalu zrasel
Købmanddsen Havn (Pristanišče trgovcev) in nazadnje današnji København. Ko je
Hansa spoznala, da se je tu razvil neprijeten tekmec, je leta 1369 razdejala
grad in naselbino. Toda ugodna lega s tem ni mogla izničiti. Že leta 1416 je
postalo obnovljeno naselje bivališče kraljev in leta 1443 je moral Roskilde tudi
uradno prepustiti vlogo prestolnice Københavnu.

Čeprav se je København v 20 . stoletju izoblikoval v vodilno industrijsko mesto,
je to vsaj v starem mestnem jedru komaj opaziti. Tu prevladuje vse, kar je
povezano s trgovanjem, denarništvom in storitvami, industrijo pa so iz mestnega
središča načrtno odstranili. Širše območje Københavna sega zdaj na severu do
Helsingøra, na zahodu do Roskildeja in na jugu do Køgeja, od sosednjega
švedskega mesta Malmöja pa ga ločuje samo preliv Øresund čez katerega so pred
nekaj leti zgradili cestni in železniški most.



https://sl.wikipedia.org/wiki/Avstralija

Avstralija (angleško Australia) je tako ime najmanjše celine na svetu, kot tudi
kratko ime države Avstralska zveza. Avstralska zveza (angleško Commonwealth of
Australia) je po površini šesta največja država na svetu, edina, ki v celoti
zavzema kakšno celino, in največja v regiji Avstralazija. Na severu so prek
morja Indonezija, Papua Nova Gvineja in Vzhodni Timor, na jugovzhodu pa Nova
Zelandija. Ime Avstralija izhaja iz latinske fraze terra australis incognita, ki
pomeni neznana južna dežela (glej Terra Australis).

Državna valuta je avstralski dolar. Avstralija je ena izmed gospodarskih velesil
sveta, vendar pa je po sami zasnovi svojega gospodarstva med velesilami
edinstvena. Več kot 60 % vsega njenega izvoza namreč predstavljajo kmetijski
izdelki in surovine.

Dandanes sta rudarstvo in energetika pri izvozu pomembnejša od kmetijstva,
vendar pa so velikega pomena tudi nekateri kmetijski izdelki, še posebej volna
(v Avstraliji je okoli 170 milijonov ovac) in govedina. Avstralija je v svetu na
prvem mestu po pridelavi boksita, svinca in diamantov, na drugem mestu po
pridelavi železa, cinka in urana in na tretjem mestu po pridelavi zlata in
srebra.

Avstralija je domače gospodarstvo dolgo ščitila z visokimi carinami za tuje
izdelke, po odpravi le-teh pa so začeli na njihov trg vedno bolj vdirati
izdelki »Malih azijskih tigrov«. Njihov najpomembnejši trgovski partner je
Japonska. Avstralci izvaža surovino za izdelavo aluminija boksit in mlečne ter
mesne izdelke.

Avstralija je najbolj ravna celina na svetu; najvišja točka je Mount Kosciusko,
visok 2228 m, v Novem Južnem Walesu.

Na severu je podnebje savansko. V osrednjem in zahodnem delu celine je podnebje
puščavsko zaradi česar rastja ni veliko, izjema je evkalipt. Na skrajnem jugu je
podnebje sredozemsko, rastje je tipično mediteransko (pogoste oljke, agrumi,
ipd). Na vzhodu je podnebje pretežno celinsko, zaradi česar uspeva travniško
rastlinstvo.

Avstralijo sestavlja šest držav, dva večja zemeljska teritorija in več manjših
teritorijev. (Seznam držav z glavnimi mesti in teritoriji)

Predstava o neznani južni celini (terra australis incognita) sega v čas antične
Grčije. Zgodnji raziskovalci in zemljepisci so bili prepričani, da obstaja nekje
na jugu velika celina, ki čaka, da jo bodo odkrili. V resnici je bila dežela že
poseljena, saj so jo odkrili že pred več kot 40.000 leti. Domnevajo, da so poleg
domačinov prvi pristali na neznani celini Bugi – trgovci in pomorščaki z otoka
Sulavesi (Celebes) v Indoneziji. Nizozemski kapitani so vnesli na zemljevide
velike dele obale med obdobjem velikih odkritij v 17. in 18. stoletju. Eden od
njih, Abel Tasman, je leta 1642 odkril Tasmanijo. Britanec Kapitan James Cook je
na krovu ladje Endeavour leta 1770 odkril jugovzhodno obalo Avstralije. Jadral
je proti severu in se za kratek čas ustavil v zalivu Botany (Botany Bay), ki je
danes del Sydneyja, nato pa razvil britansko zastavo na rtu York. Vso vzhodno
obalo je proglasil za britansko in ji dal ime Novi Južni Wales.

Ko je Britanija izgubila ameriške kolonije, je morala najti drug kraj, kjer bi
lahko naselila svoje kaznjence. Britanska kazenska zakonodaja je bila namreč
zelo stroga in zato so bili zapori v Veliki Britaniji prenapolnjeni. Za novo
kazensko kolonijo so izbrali zaliv Botany na vzhodni obali, in leta 1787 se je
kapitan Arthur odpravil na pot s približno 730 kaznjenci ter več kot 200 vojaki
na krovu. Nekatere vojake so spremljale tudi žene in otroci.

Osemmesečno potovanje se je končalo v velikem pristanišču približno 11 km
severno od zaliva Botany. Razvili so britansko zastavo in 26. januarja 1788 dali
zalivu ime Sydney.

Prvi naseljenci so morali na začetku premagovati hude težave. Letina je bila
slaba, domače živali so izginjale v goščavju, in priseljenci, ki so vedeli o
poljedelstvu le malo ali skoraj nič, so večkrat stradali, saj so morali čakati
na naslednjo ladjo več kot dve leti. Živeli so na razmeroma majhnem prostoru ob
obali ob vznožju mogočnih Modrih gora vse do leta 1813, ko so trije podjetni
raziskovalci, Gregory Blaxland, William Lawson in William Wentworth, končno le
odkrili pot čez gore ter prišli do prostranih ravnin, ki so vodile v notranjost
dežele.

Pretežni del prebivalstva ima britanske prednike. Ker pa je Avstralija
večnarodnostna država, govorijo njeni prebivalci tudi druge jezike, predvsem
grščino in italijanščino. V Avstraliji živi tudi zelo veliko priseljencev iz
drugih evropskih držav in Azije. Domačini – Aborigini – prvotni prebivalci
Avstralije, so danes le še manjšina.

Domačini, znani tudi kot aborigini, so prišli v Avstralijo verjetno pred več kot
40.000 leti iz Azije. Med plovbo s kanuji iz lubja so se domnevno izkrcali na
tropskem severu Avstralije. S seboj so pripeljali divje pse, prednike današnjih
dingov. Ti kamenodobski lovci in nabiralci sicer niso imeli loka in puščice, pri
lovu pa sta jim pomagali dobro premišljeni pripravi: bumerang in woomera,
posebno lučalo kopja. Ko so na avstralski obali leta 1788 pristali prvi
Evropejci, da bi ustanovili kazensko kolonijo, je živelo na vsej celini
približno 300.000 domačinov, ki so govorili 200 različnih narečij. Živeli so v
popolnem sožitju z naravo in vsemi živimi bitji, prepričani, da zemlja ne more
biti nikogaršnja last. Narava, ki jim je dajala vodo in hrano, je bila po
njihovem mnenju dediščina, ki so jo zapustili njihovi predniki vsem.

Avstralija še vedno ohranja trdne vezi z nekdanjo matično deželo, Veliko
Britanijo. Avstralci vozijo po levi strani ceste, angleščina pa je de facto
uradni jezik. Še danes je tudi v mestih pogost pozdrav »G'day, mate« (dober dan
tovariš), pozdrav, ki je spomin na pionirske čase, ko naseljenci v
negostoljubni, sovražni deželi drug brez drugega ne bi mogli preživeti.((cn)) Od
mest oddaljene družine šolajo otroke doma, kasneje jih pošljejo v mesta v
izpopolnitev izobrazbe. Le malo Avstralcev živi izven urbanih območij, a tudi ti
najpogosteje izberejo dom v rudarskih središčih.

Otroci obiskujejo v glavnem šole, ki jih financira država, približno četrtina
vseh šoloobveznih otrok pa se šola v katoliških ali drugih zasebnih šolah, kjer
plačujejo šolnino. Mnogi prebivalci redkeje poseljenih območij se šolajo na
daljavo ali doma. V večini držav velja šolska obveznost od 5.-15. leta.

V Avstraliji sta med najpomembnejšimi športi kriket ter avstralski nogomet,
avstralski športniki so pogosto uspešni tudi na jadralnih ter plavalnih
prvenstvih. Avstralci so nastopali na vseh poletnih olimpijskih igrah moderne
dobe, od katerih je Avstralija gostovala dve: leta 1956 v Melbournu in leta 2000
v Sydneyju. Med odmevnejšimi mednarodnimi športnimi dogodki sta še vsakoletna
Odprto prvenstvo Avstralije v tenisu in Velika nagrada Avstralije (Formula 1).

Avstralija je edina celina, ki je od ostalih celin fizično ločena. Zaradi tega
se je na njej razvilo popolnoma svojevrstno rastlinstvo in živalstvo, kakršnega
ne najdemo nikjer drugje. Okoli 85% vrst semenk, 84% sesalcev, več kot 45% ptic
ter 89% priobalnih vrst rib je endemnih in jih najdemo samo v Avstraliji. K
raznolikosti življenja prispeva dejstvo, da obsega zelo raznolike habitate,
čeprav je podnebje v večjem delu države suho ali polsuho.

Sever je večinoma poraščen s savano, medtem ko je na skrajnem severu prisoten
tropski deževni gozd. Večina gozdov je zimzelenih, prevladuje evkalipt.
Osrednji, južni in zahodni del so neporasli oz. je rastje skromno, v teh okoljih
prevladujejo akacije. Na jugovzhodu in jugozahodu je rastlinstvo mediteransko.
Tu gojijo vinsko trto in agrume.

Svojevrstnost avstralskega živalstva je najbolj očitna skozi veliko število vrst
vrečarjev, ki tam prebivajo. Najbolj znani med njimi so kenguruji, koale,
tasmanski vragi, vombati ter numbati in oposumi. Tudi ostali razredi živali so
se razvili ločeno. Med najbolj znanimi so tjulnji in kiti. Pomembni sta tudi
edini vrsti sesalcev, ki ležeta jajca: kljunati ježki in kljunaši. Opazen je
vpliv človeka na sestavo favne: po mnenju nekaterih paleontologov so prvi
naseljenci pred približno 46.000 leti povzročili izumrtje mnogih predstavnikov
avstralske megafavne in močno spremenili ekosistem. Nekatere druge vrste, kot je
tasmanski tiger, so izumrle po prihodu evropskih naseljencev.

Tudi avstralski plazilci so se razvili ločeno od ostalih vrst plazilcev po
svetu, vendar se od ostalih po videzu ne ločijo tako očitno kot sesalci, zato so
v splošnem manj poznani. S 755 znanimi vrstami, od katerih je 82 % endemnih, ima
Avstralija najbolj pestro favno plazilcev med vsemi državami.

Najbolj poznane so avstralske strupene kače. Tu živi 10 najbolj strupenih kač na
svetu, kljub temu pa v Avstraliji zaradi velikosti in neposeljenosti države ter
dobre zdravniške oskrbe zaradi ugriza kač umre zelo malo ljudi.

Za mnoge avstralske ptice je značilna neobičajna velikost, saj kazuarji
(predvsem emu) krepko presegajo naše predstave o velikosti ptic. Te ptice prav
zaradi svoje velikosti nimajo naravnih plenilcev, ali pa so plenilke kar same.

V avstraliji domuje veliko vrst papig, na primer kakaduji in skobčevke, pa tudi
mnoge »vodne« ptice, na primer pingvini in vodomci.



https://sl.wikipedia.org/wiki/ISO_216

ISO 216 je mednarodni standard ISO za velikost papirja, uporabljan po celem
svetu z izjemo ZDA. Standard določa med drugim velikost najbolj znanega formata
papirja velikosti A4. Standard se je razvil iz standarda DIN (DIN 476) (Nemčija
1922). ISO 216 določa tri zaporedja velikosti A, B in C.

Papir v zaporedju A ima razmerje stranic 1:√2 zaokroženo na najbližji milimeter.
A0 je definiran kot list s ploščino 1 m². A1, A2, A3, itd. so določeni z
razpolavljanjem večjega formata po krajši stranici. Najbolj pogosto uporabljen
format je A4, velikosti 210 × 297 mm. Formati zaporedja Bn so geometrična
sredina med An in An-1. Npr. B1 je geometrična sredina med A1 in A0. Podobno je
določeno zaporedje C, C1 je geometrična sredina med B1 in A1. Zaporedje C je
uporabljeno predvsem za ovojnice, A4 list gre v C4 ovojnico, če A4 razpolovimo,
dobimo A5, ki je primeren za ovojnico C5 itn. Pred uporabo standarda ISO 216 so
bili po svetu uporabljeni različni nezdružljivi formati papirja, ki jih nekatere
države še vedno uporabljajo. V ZDA so najpogosteje uporabljani naslednji
formati, z velikostmi v palcih in mm:



https://sl.wikipedia.org/wiki/Evropsko_prvenstvo_v_nogometu

Evropsko prvenstvo v nogometu (uradno angleško UEFA European Championship,
neuradno kot Euros) je glavno tekmovanje evropskih moških nogometnih
reprezentanc, ki ga prireja združenje evropskih nogometnih zvez (UEFA). Odloča
se o prvaku Evrope. Prvenstvo poteka vsake štiri leta od leta 1960.

Pred vstopom reprezentanc na glavni turnir vse ekipe, razen države gostiteljice
(ki so uvrščeni neposredno) tekmujejo v kvalifikacijah. Zmagovalci prvenstva si
prislužijo priložnost, da tekmujejo na FIFA Pokalu konfederacij.

Skupno 15 izvedb evropskega prvenstva je turnir osvojilo deset različnih
reprezentanc: Nemčija in Španija vsaka po tri naslove, Francija ima dva naslova,
Sovjetska zveza, Italija, Češkoslovaška, Nizozemska, Danska, Grčija in
Portugalska pa so osvojili po en naslov. Do danes je Španija edina ekipa v
zgodovini, ki je naslove osvojila zaporedoma, v letih 2008 in 2012.

Idejo za vseevropski nogoemtni turnir je prvič predlagal generalni sekretar
francoske nogometne zveze Henri Delaunay leta 1927, vendar pa je ideja zaživela
komaj leta 1958, tri leta po Delaunayevi smrti; v čast njemu je poimenovan tudi
pokal, ki ga podelijo zmagovalcem turnirja. Na prvem turnirju, leta 1960,
organiziranem v Franciji, je sodelovalo 4 ekip od 17-ih, ki so igrale v
kvalifikacijah. Prvak je potala Sovjetska zveza, ki je v napetem finalu v Parizu
z 2–1 premagala Jugoslavijo. Najbolj zanimivo je kako je v finale napredovala
Sovjetksa zveza. Zaradi političnih razlogov Španija ni želela igrati proti njim.
Od 17 ekip, ki so se pomerile v kvalifikacijah, se na turnir ni uspelo uvrstiti
velesilam, kot so Anglija, Nizozemska, Zahodna Nemčija in Italija.

Naslednji turnir je potekal leta 1964 v Španiji. Število ekip v kvalifikacijah
se je povečalo na 29. Zahodni Nemčiji se ponovno ni uspelo uvrstiti na turnir,
Grčija pa se je umaknila potem ko bi se morala pomeriti proti Albaniji, saj so
ti bili še vedno v vojni. V finalu so gostitelji v Madridu premagali branilce
naslova, Sovjetsko zvezo, z rezultatom 2–1.

Oblika tekmovanja je ostala enaka tudi na turnirju leta 1968, ki ga je gostila
Italija, ki je tudi postala prvak. Ta turnir je bil poseben, zaradi dveh
situacij. Prvi in edini v zgodovini Evropskega prvenstva je bila ta, da se je o
zmagovalcu v polfinalu med Italijo in Sovjetsko zvezo odločil met kovanca; drugi
pa ta, da se je morala tekma med Italijo in Jugoslavijo, ko se je ta končala z
izidom 1–1, ponovno odigrati. Italija je ponovljeno tekmo dobila z 2–0. Število
ekip v kvalifikacijah se je za ta turnir povečalo na 31, kar je bil dokaz, da je
rastla njegova popularnost.

Belgija je gostila turnir leta 1972, ki ga je dobila Zahodna Nemčija. V finalu,
v Bruslju, je z rezultatom 3–0, premagala Sovjetsko zvezo; dva gola je prispeval
Gerd Müller, enega pa Herbert Wimmer.

Leta 1976 je turnir potekal v Jugoslaviji in bil zadnji na katerem so sodelovale
le štiri ekipe in zadnje, na katerem so se morali kvalificirati tudi gostitelji.
V finalu je Češkoslovaška premagala Zahodno Nemčijo po kazenskih strelih, novost
na tem turnirju. Po sedmih uspešnih izvajanj, je za Zahodno Nemčijo zrešil Uli
Hoeneß, priložnost za zmago je tako dobil čeh Antonín Panenka, ki je z "drznim"
strelom, t.i. podkopano žogo, ki jo je UEFA opisala kot najbolj znani strel vseh
časov, zagotovil zmago Češkoslovaški z rezultatom 5–3.

Tekmovanje se je razširilo na osem ekip na turnirju leta 1980 v Italiji. Turnir
se je igral v dveh skupinah, zmagovalci skupin so se pomerili v finalu,
drugouvrščeni pa v tekmi za tretje mesto. Zahodna Nemčija je osvojila svoj drugi
evropski naslov, ki je z rezultatom 2–1 premagala Belgijo.

Francija je svoj prvi naslov osvojila na domačem turnirju leta 1984, ko je
njihov kapetan Michel Platini z dosežemi devetimi goli v samo petih tekmah,
vključno s prvim golom v finalu premagali Španijo z 2–0. Oblika tekmovanja se je
ponovno spremenila – namesto oblike iz leta 1980, sta se prvi dve ekipi iz vsake
skupine pomerili naprej v polfinalu, zmagovalci polfinala pa so napredovali v
finale. Prav tako je bila ukinjena tekma za tretje mesto.

Zahodna Nemčija je prvenstvo gostila leta 1988, vendar je izgubila z 2–1 v
polfinalu proti Nizozemski. Nizozemska je v finalu premagala Sovjetsko zvezo z
2–0, v tekmi v katerem je Marco van Basten dosegel enega najbolj znamenitih
golov v zgodovini nogometa, t.i volej.

Prvenstvo leta 1992 je potekal na Švedska, zmagovalka pa je postala Danska, ki
si je nastop na turnirju izborila ker UEFA ni dovolila Jugoslaviji, da sodeluje,
ker so nekatere države, ki so sestavljale SFR Jugoslavijo bile v vojni. Danska
je v polfinalu po izvajanju kazenskih strelov premagala in izločila branilce
naslova, Nizozemsko, v finalu z 2–0 pa še takratna svetovna prvakinjo Nemčijo.
To je bil prvi turnir, na katerem je Nemčija imela na hrbrih natisnjena imena
igralcev.

Anglija je leta 1996 gostila prvi turnir na katerem se je število reprezentanc z
osem povečalo na 16. Gostitelji so v polfinalu po kazenskih strelih zgubili
proti Nemčiji, ki pa je v finalu z 2–1 premagala novonastalo reprezentanco
Češko, s prvim zlatim golom na velikem turnirju, ki ga je zadel Oliver Bierhoff.
To je bil prvi naslov Nemčije kot enoten narod.

Prvenstvo 2000 je bilo prvo, ki je potekalo v dveh državah, na Nizozemskem in v
Belgiji. Takratni svetovni prvak Francija, je bila favorit za osvojitev
prvenstva. V finalu so po podaljkih premagali Italijo z 2–1; Francija je že
izgubljala z 1–0, vendar pa je v zadnji minuti rednega dela izid izenačila z
golom Sylvaina Wiltorda, v podaljšku pa še z golom Davida Trezegueta.

Evropsko prvenstvo 2004 je bilo podobno kot leta 1992 z Dansko. Na Portugalskem
je Grčija, ki se je kvalificirala samo na dva velika prvenstva, svetovno 1994 in
evropsko 1980, presenetljivo v finalu premagala gostitelje Portugalce z 1–0, z
golom Angelosa Charisteasa, verjetnost zmage pa 150–1, še preden se je vse
začelo. Na poti v finale so premagali branilko naslova Francijo in Češko s
srebrnim golom; pravilo, ki je nadomestilo prejšnji zlati gol, ukinjeno pa po
koncu tega turnirja.

Turnir 2008 sta skupaj gostili Avstrija in Švica. Drugi turnir, ki sta ga
organizirale dve državi in prvi na katerem se je podelil nov pokal. Turnir se je
igral od 7. do 29. junija. V finalu, ki je potekal na Dunaju sta se pomerili
Nemčija in Španija. Španija je z golom Fernanda Torresa zmagala in osvojila
drugi naslov po letu 1964. Španija je bila najboljša ekipa z 12 doseženimi
zadetki, David Villa je končal kot najboljši strelec prvenstva s štirimi
zadetki, Xavi pa kot najboljši igralec turnirja, devet španskih igralcev pa je
bilo izbranih v najboljšo ekipo prvenstva.

Turnir 2012 sta prav tako gostile dve državi, Poljska in Ukrajina. Španija je v
finalu z 4–0 premagala Italijo in tako postala prva reprezentanca, ki je
obranila naslov prvaka in prva, ki je ovojila tri glavne mednarodne turnirje
zapored (EP 2008, SP 2010 in EP 2012). Ko je tretji gol dosegel Fernando Torres,
je postal prvi igralec, ki je dvakrat zaporedoma dosegel gol v finalu prvenstva.
S tremi doseženimi zadetki je skupaj z Balotellijem, Dzagoevejem, Gómezom,
Manžukićem in Ronaldom postal najboljši strelec prvenstva.

Dne 28. maja 2010, je UEFA napovedala, da bo turnir 2016 gostila Francija. V
glasovanju je premagala Turčijo (7–6 v drugem krogu glasovanja) in Italijo, ki
je imela najmanj glasov v prvem krogu glasovanja. Turnir 2016 bo prvi, na
katerem bo 24 ekip in tretji, ki ga bo gostila Francija.

Čeprav je prišlo do kandidature Turčije, Irske–Walesa–Škotske in
Azerbajdžana–Gruzije, da gostijo prvenstvo 2020, pa je bilo objavljeno decembra
2012, da se bo turnir gostil v več evropskih mestih držav.

Zmagovalec evropskega prvenstva dobi pokal, ki je imenovan v čast Henriju
Delaunayu, prvemu generalnemu sekretarju UEFE, ki je prišel z idejo evropskega
prvenstva, a je ta umrl pet let pred prvim turnirjem leta 1960. Njegov sin
Pierre je bil zadolžen za ustvarjenje pokala. Od prvega turnirja se pokal preda
zmagovalni ekipi za štiri leta oziroma do naslednjega turnirja.

Za turnir leta 2008 so pokal Henrija Delaunaya predelali, da bi bil večji in da
bi zasenčil druge UEFA pokale, kot so pokal Lige prvakov. Nov pokal, ki je
izdelan iz čistega srebra, tehta 8 kg, visok pa je 60 cm, od starega pa je višji
za 7 cm in težji za 0,5 kg. Marmorov podstavek, ki je služil kot baza, je bil
odstranjen, da bi bil pokal bolj stabilen. Imena dosedanjih zmagovalnih
reprezentanc, ki so bila vgravirana na marmornem podstavku, so sedaj vgravirana
na hrbtni strani pokala.

Da se ekipa kvalificira na turnir, mora le-ta končati na mestu, ki tja vodijo
ali zmagati v play-offu. Kvalifikacije se običajno začne v jeseni po svetovnem
prvenstvu, skoraj dve leti pred samim turnirjem.



https://sl.wikipedia.org/wiki/Belgija

Bélgija, uradno Kraljevína Bélgija, je država v Severozahodni Evropi. Na severu
meji na Severno morje in Nizozemsko, na vzhodu na Nemčijo, na jugu pa na
Luksemburg in Francijo. Obsega 30.538 km² in ima okrog 10,5 milijona
prebivalcev. Je ena izmed ustanovnih članic Evropske unije in gosti številne
institucije, ki so potrebne za njeno nemoteno delovanje. Skupaj s svojima
sosedama, Nizozemsko in Luksemburgom, tvori skupnost Benelux (izg. Beneluks).
Zaradi svoje lege, čez državo namreč poteka pomembna evropska jezikovna meja,
sta se v državi oblikovali dve pomembni jezikovni skupini. Flamska, kjer ljudje
večinoma govorijo nizozemsko, in Valonska, kjer ljudje govorijo večinoma
francosko. Obstaja pa še manjša skupina nemško govorečih prebivalcev. Prav
zaradi teh jezikovnih in kulturnih razlik je v državi nenehno prihajalo do
političnih sporov, ki jim še danes ni videti konca.

V času rimskega imperija je današnje ozemlje Belgije predstavljalo rimsko
provinco Belgijsko Galijo (Gallia Belgica), ki je zajemala tudi del Francije,
Švice in Nizozemsko. Imenovala se je po galskih plemenih Belgov, ki jih je Cezar
v svojih Komentarjih galskih vojn označil kot "najpogumnejše med Galci".

Po propadu Rima, so na tem ozemlju zavladali Franki. Belgija je spadala pod
vzhodni del države, imenovan Francia Orientalis. Del te enote je leta 1384
pripadel Burgundiji, ki je tako vladala Belgiji in Nizozemski. Lega Burgundije
med Francijo in Nemčijo je močno vplivala na poznejšo belgijsko zgodovino.
Burgundska nadvlada se je končala leta 1477, ko je umrl zadnji vojvoda, Karel
Drzni.

Večina Burgundije je s poroko pripadla cesarju Maksimiljanu. Njegov vnuk Karel
V. je podedoval Nizozemsko (katere del je bila Belgija). Leta 1516 pa je postal
tudi španski kralj, s čimer je Nizozemska pripadla Španiji. Njegov naslednik
Filip II. se je moral soočati s hudim nasprotovanjem protestantov na severu
pokrajine. 1581 se je 7 provinc dokončno odcepilo in ustanovilo Republiko
Nizozemsko. Katoliška Belgija (Španska Nizozemska) je še naprej ostala v rokah
Španije. Ker je bila ozemeljsko ločena od matice in blizu Franciji, si jo je ta
še toliko bolj želela podrediti. To razmerje se je odrazilo tudi v tridesetletni
vojni, ko sta Nizozemska in Francija s skupnimi močmi poskušali zavzeti Belgijo,
kar pa jima ni povsem uspelo. Do 1789 si je Francija v različnih konfliktih
(španska, avstrijska nasledstvena vojna) pridobivala manjše dele ozemlja in v
Belgiji izsiljevala svoje interese.

Leta 1787 je Jožef II. Habsburški v želji po centralizaciji svoje oblasti
odpravil lokalno avtonomijo v Belgiji. Sledili so upori, ki so sovpadali z
revolucijo v Franciji. 11. januarja 1790 je bila sicer razglašena Belgijska
republika, ki pa jo je Jožefov naslednik spet uspel pokoriti. Po letu 1792 se je
Avstrija zapletla v boje z novo francosko revolucionarno vlado. Končni rezultat
spora je bil Campoformijski mir (1797), po katerem je bila Avstrija prisiljena
prepustiti Belgijo Franciji. Francoske nadvlade Belgijci resda niso marali, jim
je pa gospodarsko koristila, pridobili pa so tudi nekaj ozemlja (bogato mesto
Liege). Vendar pa se je francosko obdobje končalo že leta 1815, ko je bila
Belgija, natančneje Waterloo, prizorišče zadnjega velikega spopada Evrope z
Napoleonom. Dunajski kongres je prinesel združitev Belgije in Nizozemske pod
protestantskim vladarjem Viljemom I., kar pa je bil povod za belgijsko
revolucijo avgusta 1830. 4. oktobra istega leta je bila proglašena neodvisna
Belgija, ki so jo takoj priznale vse evropske velesile. Nizozemska je zgledu
sledila šele leta 1839.

Druga polovica 19. stoletja pomeni za Belgijo obdobje industrijskega razcveta.
Bila je ena prvih industrializiranih držav v Evropi, vsa večja mesta so bila z
železnico povezana že v 40. letih. Vendar pa so se v tem obdobju začele kazati
tudi napetosti med narodnimi skupnostmi. Problem je bil predvsem zaradi jezika,
saj so bili Flamci v večini, Valonci pa so predstavljali višji in bogatejši
razred. Osrednja pokrajina Brabant z Brusljem je bila jezikovno mešana. Vlada je
zato postopoma priznala enakopravnost obeh jezikov.

V tem obdobju je pomembna tudi belgijska kolonialna dejavnost. Kralj Leopold II.
je, ker je finančno pomagal pri odpravah v Afriko, leta 1885 dobil v kolonialno
posest Svobodno državo Kongo (danes DR Kongo; prej Zair). Zaradi nečloveškega
izživljanja nad domorodci (ocene med 8 - 10 milijoni mrtvih), so kolonijo 1908.
iz rok kralja predali državi in jo preimenovali v Belgijski Kongo.

4. avgusta 1914 so nemške oborožene sile prestopile meje nevtralne Belgije.
Belgijci so se pogumno zoperstavili okupatorju. Štiri leta so zadrževali Nemce
in obstali kljub veliko močnejšemu sovražniku. 18. septembra 1918 so zavezniki z
ofenzivo osvobodili celotno obalo in prisilili Nemce k premirju. Ob koncu vojne
je imela Belgija več kot 80 000 mrtvih, tako vojakov kot civilistov. Ogromna je
bila tudi materialna škoda, vendar pa si je Belgija s tujo pomočjo neverjetno
hitro opomogla. Na mirovni pogodbi v Versaillesu, se je njena površina na račun
Nemčije povečala za 989,3 km². Leta 1920 je Belgija zaradi slabih izkušenj
preklicala nevtralnost in podpisala vojaško zvezo s Francijo.

10. maja 1940 je bila država znova nenapovedano napadena. Tudi pomoč s strani
Velike Britanije in Francije ni pomagala v boju proti Nemčiji. 28. maja je kralj
Leopold III. podpisal brezpogojno predajo, ki pa je begunska vlada v Parizu ni
priznala. Poleg tega je 30. maja razrešila kralja vseh pooblastil. Po zasedbi
Francije je vlada pobegnila iz Pariza v London, a se že 8. septembra 1944 vrnila
v Bruselj.

Po 2. svetovni vojni je Belgija potrebovala nekaj časa, da si je opomogla,
čeprav jo je 1. svetovna vojna bistveno bolj prizadela. 26. junija 1945 je kot
ustanovna članica pristopila v skupnost Združenih narodov, aprila 1949 pa še v
NATO. Čeprav je na referendumu 57,6 % volivcev glasovalo za vrnitev kralja
Leopolda iz izgnanstva, so sledili nemiri, ki so hudo ogrozili stabilnost
države. Leopold je moral svoje pravice prenesti na sina Baudouina, ta pa je
postal kralj 17. julija 1951.

Združevanje pa je sledilo tudi med zahodnoevropskimi narodi. 1952 je bilo
ustanovljeno Evropsko združenje za premog in jeklo, katerega ustanovna članica
je bila tudi Belgija. Ko so hotele države ustanoviti še skupno obrambno
združenje, se Francija ni želela pridružiti. Zato je belgijski zunanji minister
Paul-Henri Spaak predlagal drugačno povezavo. Na njegovo pobudo je bila leta
1957 ustanovljena Evropska gospodarska skupnost. Njen sedež so postavili v
Bruselj.

Leta 1960 je Belgija dokončno izgubila svojo kolonijo Belgijski Kongo. Poleg
tega sta se 1962 osamosvojila Burundi in Ruanda, ki sta bila od 1. svetovne
vojne pod belgijsko upravo.

V 60. letih so se nasprotovanja med obema narodoma zmeraj bolj ostro kazala.
Vlada je stvari poskušala rešiti s popravki zakonodaje glede uradnih jezikov,
vendar to problema ni odpravilo. Leta 1968 je zaradi spora med Flamci in Valonci
prišlo do padca vlade. Občasna nestabilnost se je pojavljala skozi vsa 70. leta.
Zmeraj bolj jasno je bilo, da je edina možna pot sprememba ustave in cepitev na
zvezne države. To se je v resnici zgodilo 1989., ko je vlada nekatera
pooblastila predala posameznim federalnim enotam. Proces federalizacije pa se je
dokončno zaključil leta 1993. Belgija je tega leta uradno postala federacija s
tremi zveznimi enotami.

Marca 1992 je, po zamenjavi v vrhu stranke, vlado sestavil predsednik krščanskih
socialistov Jean-Luc Dehaene. V naslednjih letih je Belgija podpisala
Maastrichtski sporazum in zaključila federalizacijo. 31. julija 1993 je umrl
kralj Baudouin, nasledil pa ga je njegov brat, Albert II. Maja 1995 je
levo-sredinska koalicija spet dobila večino v parlamentu.

Avgusta 1996 je v Belgiji izbruhnil škandal, povezan z organizirano pedofilijo,
ki je v javnosti sprožil hude pomisleke glede sodnega sistema. Ko je bilo
dokazano, da so s škandalom povezani tudi ljudje v vladi, so sledile množične
protivladne demonstracije (250 000 ljudi v Bruslju oktobra 1996). Aprila 1997 je
komisija, ki je preiskovala pedofilski škandal, predstavila svoje poročilo.
Razkrila je nesposobnost sodstva in policije, ki nista uspela pravočasno
ukrepati. Aprila 1998 sta odstopila ministra za pravosodje in notranje zadeve.
Vladna kriza se je začasno končala z zaupnico premierju Dehaeneu.

Junija 1999 je bila koalicija na parlamentarnih volitvah poražena, kar je bila
tudi posledica škandala z zastrupljeno hrano, ki je izbruhnil mesec dni prej.
Nova desno-sredinska koalicija, sestavljena iz liberalcev, socialistov in
stranke zelenih, je nastopila 12. julija 1999. Kot novi predsednik vlade je
prisegel predsednik liberalcev Guy Verhofstadt. Sicer pa je bila to prva vlada
po letu 1958, ki ni vključevala katerekoli krščanske stranke. Po volitvah leta
2003 je Verhofstadt nastopil svoj drugi mandat.

Belgija je razdeljena na tri federalne regije, dve regiji pa sta nadalje
razdeljeni še vsaka na pet provinc.

Antwerpen je poleg velikega pristanišča znan tudi po diamantih. Mesto je eden
največjih centrov na svetu za trgovanje in brušenje diamantov, preko njega
poteka več kot polovica trgovine s tem najdragocenejšim kamnom. V mestu se
nahajajo kar štiri diamantne borze, pet diamantnih bank ter več tisoč diamantnih
podjetij. Večina trga z diamanti je v rokah belgijskih Judov. Anwerpen ima tako
več kot deset tisoč Judov s čimer v mestu živi največja judovska skupnost v
Evropi.

Po odcepitvi Belgije od Nizozemske je Bruselj kot prestolnica nove države
nenehno rasel in se razvijal. Razvijal se je predvsem na podlagi trgovine.
Preživel je obe svetovni vojni in je danes poleg prestolnice Belgije tudi
prestolnica Evropske Unije. V njem delujejo vse institucije, ki so potrebne za
nemoteno delovanje Evropske Unije. Zaradi številnih uradov se mesto ponaša z
mogočnimi stavbami, širokimi cestami in parki. Nasproti modernega mesta stoji
staro mestno jedro, ki si ga vsako leta ogleda več tisoč turistov iz vsega
sveta. Center starega mesta predstavlja Grand Palace (Veliki trg). Okoli trga se
nahajajo slikovite stare hiše bruseljskih trgovcev in obrtnikov, ki izvirajo iz
konca 17. stoletja. Na trgu se nahaja tudi Hotel de Ville oz. mestna hiša, ki je
ena najlepših gotskih stavb v Evropi. Na vrhu njenega stolpa stoji kip svetega
Mihaela, ki je zavetnik Bruslja. Mesto je po svetu znano tudi po kipu Manneken
Pis, kipu dečka ki lula, ter Atomiumu, stavbi ki so jo postavili leta 1958 za
potrebe svetovne razstave Expo.

Mesto se je razvilo ob ustju reke Leye in je bilo od 13. stoletja glavno mesto
Flandrije. V 13. in 14. stoletju je mesto spadalo med najpomembnejše evropske
trgovske prestolnice. Bilo je središče tekstilne industrije zaradi česar je bilo
eno najbogatejših evropskih mest. V Gentu se je rodil cesar Karl V. , ki pa je
mestu odvzel politične pravice in s tem okrnil njegov razvoj. V 18. stoletju se
je mesto s predelavo bombaža ponovno povzpelo med pomembnejša industrijska
mesta. K njegovemu hitremu razvoju so pripomogli tudi številni kanali skozi
katere so trgovci tovorili številne dobrine. Danes se v mestu nahaja tretje
največje pristanišče v Belgiji. V okolici mesta pa deluje jeklarska ter
avtomobilska industrija. Vsako leto mesto obišče na tisoče turistov iz vsega
sveta, ki si ogledajo srednjeveško podobo starega mestnega jedra skozi katerega
potekajo številni kanali in mostovi.

Brugge, pravijo mu tudi severne Benetke, je še lepše mesto od Genta. Mesto se je
začelo razvijati v 14. in 15. stoletju, ko je bilo to še povezano z morjem, in
je bilo svoj čas eno največjih trgovskih pristanišč v severni Evropi. Trgovci so
v mesto pripluli po Zwinu, ozkem morskem rokavu, naravnost v bruško pristanišče,
kjer se je trgovalo s tekstilom, svilo, zlatom, soljo, začimbami in dragim
nakitom. Bogastvo mesta je izviralo predvsem iz trgovanja z volno. Z
izsuševanjem morja in s tem oddaljevanjem mesta od morja in morskih poti se je
pomen mesta začel počasi zmanjševati. Do ponovnega razvoja je prišlo na začetku
20. stoletja ko so zgradili pristanišče Zeebrugge ter ga s kanali povezali z
Bruggeom. Danes se večina industrije nahaja v sosednjem Zeebruggeju, sam Brugge
pa je nekakšen muzej na prostem, ki ga vsako leto obišče na tisoče turistov iz
vsega sveta. S svojimi kanali, mostovi in srednjeveškimi hišami in cerkvami je
dosti bolj slikovit od sosednjega mesta Gent.

Danes je Antwerpen eden od treh glavnih centrov svetovne diamantne industrije. V
njem poteka velik delež trgovine z diamanti in obdelava najlepših primerkov.
Antwerpen je četrto največje pristanišče na svetu in drugo v Evropi,
za Rotterdamom. Leta 1920 je mesto gostilo olimpijske igre. V Antwerpnu deluje
tudi eden starejših živalskih vrtov, v katerem skrbijo za ogrožene vrste.



https://sl.wikipedia.org/wiki/Avstro-Ogrska

Avstro-Ogrska (tudi »dvojna monarhija«) je bila dualistična država, ki je
nastala po ustavni reformi Avstrijskega cesarstva leta 1867 in je obstajala do
leta 1918.

Državna tvorba je imela edinstveno notranjo ureditev. Sestavljali sta jo dve
enakopravni polovici: Ogrska (tudi dežele krone sv. Štefana) in Avstrija, ki se
je uradno imenovala Kraljestva in dežele, zastopane v državnem zboru (nemško Die
im Reichsrat vertretenen Königreiche und Länder). Po mejni reki Leithi sta se
neformalno uporabljala tudi izraza Translajtanija in Cislajtanija. Avstrijski
cesar je bil hkrati ogrski kralj. Obe državni polovici sta imeli svoja
parlamenta in vladi, le skupne zadeve so urejala skupna ministrstva za finance,
vojsko in zunanje zadeve. Med skupne institucije sta sodili skupna vojska in
vojna mornarica, obe državni polovici sta imeli tudi svoji domobranstvi.
Proračune skupnih ministrstev in ustanov sta določali delegaciji obeh
parlamentov, ki sta ločeno zasedali eno leto na Dunaju in eno leto v Budimpešti.
Zakone, ki so urejali skupne zadeve, sta morala v usklajenem besedilu sprejeti
oba parlamenta.

Od aneksije Bosne in Hercegovine (1908) sta bili sestavni del države tudi ti dve
deželi (zasedeni 1878), ki sta imeli poseben položaj izven dualistične ureditve.
Dobili sta svoj deželni zbor in vlado, upravljalo pa ju je skupno finančno
ministrstvo.

Pred I. svetovno vojno, po kateri je propadla, je Avstro-Ogrska obsegala celotno
ozemlje današnje Avstrije, Madžarske, Češke, Slovaške, Slovenije, Hrvaške, Bosne
in Hercegovine, ter dele ozemelj današnje Italije (Južna Tirolska, Trst, del
Furlanije, del Koroške in Kranjske), Romunije (Transilvanija), Srbije
(Vojvodina), Črne gore (Boka Kotorska), Poljske in Ukrajine (Galicija,
Bukovina).

Avstro-Ogrska je bila ustanovljena z nagodbo o preoblikovanju avstrijskega
cesarstva v dvojno monarhijo, ki so jo cesar in madžarski politiki sklenili v
začetku leta 1867. V skladu z njo je Ogrska že februarju 1867 dobila nov državni
zbor (namesto prejšnjega deželnega); junija 1867 je bil Franc Jožef kronan za
ogrskega kralja. Manj gladko je šlo v avstrijskem delu monarhije, katerega
državni zbor je nagodbo (poravnavo) potrdil šele decembra 1867, ko so bili
oblikovani tudi temeljni zakoni, ki so določali narodnostne in družbene odnose v
zahodnem delu monarhije (decembrska ustava). Ti so vsem narodom obljubljali
"enakopravnost in nedotakljivo pravico do varovanja in skrbi za svojo
nacionalnost in jezik". Ob iskanju načinov, kako te pravice zagotoviti, pa se je
v avstrijskem delu monarhije zapletalo od vsega začetka.

V prvem obdobju obstoja dvojne monarhije so imele v državnem zboru večino
liberalne stranke. V tem časi so liberalne ideje, hitra gospodarska rast in
nevtralnost v francosko-pruski vojni (1870-71) vsaj deloma še lahko prekrivale
narodnostna nasprotja med narodi monarhije.

Liberalna "meščanska" vlada grofa Karla von Auersperga (1868-70) je s t. i.
"majskimi zakoni" posegla v odnose med državo in cerkvijo (zakonsko zvezo so
spet urejali državni zakoni, čeprav civilna poroka za katoličane ni bila
obvezna, uveljavljeni so bili laični pogledi na šolstvo, urejeni so bili
medkonfesionalni odnosi). Zakon o šolstvu je leta 1869 vpeljal osemletno obvezno
šolanje, zadržal pa je obvezno versko vzgojo. Majski zakoni so po pričakovanju
sprožili ostro kritiko cerkvenih krogov in tudi cesarju niso bili všeč; ta ni
imel veliko simpatij do liberalnih idej, a je bil vedno lojalen do politike
vlade.

Manj uspeha je imela meščanska vlada pri poskusu reševanja narodnostnega
vprašanja, kjer so bili zelo glasni Poljaki, ki so zahtevali poseben status
Galicije, zlasti pa Čehi, ki so zahtevali celo pravico, da izvolijo
nehabsburškega kralja. Zaradi nesoglasij v vladi, koliko smejo zahtevam
popustiti, je Auersperg septembra 1868 kot predsednik odstopil. Vendar so se
tudi drugi člani vlade, ki so se s poravnavo spoprijeli za njim, uspeli
dogovoriti le s popustljivejšimi Poljaki, Slovaki in Romuni, s Čehi pa ne. Vlada
Józefa Potockega, ki je vladala od aprila 1870 do februarja 1871, je ob
razglasitvi dogme prvega vatikanskega koncila o papeški nezmotljivosti menila,
da zaradi "bistvenih sprememb narave pogodbenih partnerjev" konkordat ni več
aktualen, s čemer se je strinjal tudi cesar, kar je na obziren način sporočil v
Vatikan in kasneje, leta 1874, na pomirljiv način uredil odnose s papežem, tako
da so bili sprejemljivi tudi za cerkev.

Zmaga Prusije v francosko-pruski vojni je okrepila levo krilo liberalcev, ki se
je navduševalo za priključitev k Prusiji. Večji del prebivalstva pa je to
prestrašilo, tako da so na vplivu pridobili konservativci in slovanske stranke.
Februarja 1871 je tako dobil priložnost za sestavo vlade sovražnik
centralističnih idej Karl Sigmund von Hohenwart. Njegova fevdalno-konzervativna
vlada (februar - oktober 1871), ki predstavlja devetmesečni presledek v obdobju
liberalnih vlad, si je kot glavno nalogo zadala poravnavo s Čehi. Odložila je
sklic državnega zbora, kjer so imeli Nemci večino, in skušala soglasje doseči
najprej v deželnih zborih. Češki deželni zbor pa je 10. oktobra odgovoril z
deklaracijo (fundamentalni členi), v kateri je za Češko zahteval enak položaj v
monarhiji, kot ga je imela Ogrska, in popolno federalizacijo avstrijskega dela
monarhije, kar je povzročilo nasprotovanje Nemcev in Madžarov, kmalu pa so enake
zahteve postavili tudi zastopniki drugih zgodovinski enot in narodnosti v
monarhiji (Tirolci, Ukrajinci, Slovenci). Hohenwartova vlada je odstopila,
dogodki pa so zelo zaostrili nemško-slovanske odnose.

Tako je moral cesar novembra 1871 ponovno sprejeti liberalno vlado, to pot je
bil njen predsednik knez Adolf von Auersperg, Karlov brat. Nadaljeval je z
reformo sodstva (procesno kazensko pravo, upravno sodišče). Narodnostna
nasprotja je skušal obvladati z novim volilnim zakonom (1873), po katerem
državnega zbora niso volili več federalistično usmerjeni deželni zbori, temveč
direktno štiri stanovske kurije (veleposestniki, mesta, trgovske komore in
deželne skupnosti). Visok premoženjski volilni cenzus je dajal volilno pravico
le približno 6 % prebivalstva in je tako zagotavljal v državnem zboru nemško
liberalno večino.

Zaupanje v liberalno stranko pa se je začelo zmanjševati z zlomom dunajske
borze, 9. maja 1873, pri katerem so imeli prste vmes mnogi vplivni liberalci in
ki je močno omajala zaupanje v podjetniško (obrtno in trgovsko) svobodo. Tudi
sama liberalna stranka se je začela drobiti v manjša nemška nacionalna gibanja
(prvotno imenovana avtonomistična), v katerih so prevladovali proticerkveni,
protisemitski in protiparlamentarni poudarki; da bi ohranila svoj vpliv v
alpsko-sudetskih deželah, se je zavzemala za izločitev nenemških pokrajin
(Galicije, Bukovine, Dalmacije) iz avstrijske polovice monarhije. Liberalci so
zato leta 1878 zavrnili odobritev sredstev, potrebnih za okupacijo Bosne in
Hercegovine (po sklepih berlinskega kongresa, 1878). Ker pa si je cesar obetal,
da bo na Balkanu nadomestil leta 1859 izgubljena ozemlja v Italiji, je morala
Auerspergova vlada februarja 1879 odstopiti. To je bil konec liberalnega
obdobja.

Cesar je avgusta 1879 zaupal sestavo nove vlade svojemu zaupniku grofu Eduardu
Taaffeju, konservativnemu katoliku, patriotu irskega porekla, ki se ni čutil
niti Nemca niti Čeha. Oprl se je na t. i. "železni obroč" protiliberalne večine
v državnem zboru, ki so ga sestavljali parlamentarni člani
fevdalno-konservativnega Hohenwatovega kluba ter poljski in češki poslanci. S
taktiko malih, previdnih korakov je nameraval Taaffe postopoma spreminjati
najvažnejše stvari. Leta 1880 je na Češkem vpeljal po dva uradna jezika v uradih
in sodstvu (poleg nemškega še češkega, tudi v čisto nemških območjih Sudetov) in
tako omogočil (praviloma dvojezičnim) Čehom napredovanje v uradniških službah. Z
delitvijo praške univerze na dva dela so Čehi dobili svojo visoko šolo. Na
polovico je znižal volilni cenzus (od 10 na 5 goldinarjev plačanega davka).
Dolgoročno pa njegova politika popuščanja narodnostnim zahtevam ni bila uspešna.
Nacionalni boj na Češkem je zavzemal vse večje razsežnosti, v politiki so se
pojavili t. i. mladočehi, ki so zahtevali hitrejše spremembe. Ko se je Taaffe v
pogajanjih o poravnavi s staročehi že uskladil, je na Češkem prevladala stranka
mladočehov in januarja 1890 postavila zahteve, ki jih Taaffe ni mogel izpolniti.

Še največ uspeha je imela Taaffejeva vlada v socialni politiki, kjer je (v
mnogih ozirih po Bismarckovem zgledu) vpeljala (sicer zelo omejene) ukrepe
varstva delavcev (inšpekcijski nadzor obratov, časovne omejitve dela, prepoved
zaposlovanja mladostnikov in nočnega dela žensk, nezgodno in bolezensko
zavarovanje). Ti ukrepi pa niso zadovoljili delavskih pričakovanj in sredi
osemdesetih let je prihajalo do vedno novih delavskih nemirov, ki jih je Taaffe
skušal obvladovati s policijo in ostrejšo zakonodajo.

Vodji socialnih demokratov Viktorju Adlerju se je leta 1888 posrečilo zmerne in
radikalne socialdemokrate poenotiti in jim dati na ta način večjo politično
težo. Julija 1893 so na množičnem zborovanju zahtevali volilno pravico. Taaffe
se je odzval tako, da je državnemu zboru predložil nov volilni zakon, ki sicer
ni pomenil splošne volilne pravice, bi pa, če bi bil sprejet, zelo razširil krog
volilnih upravičencev. Vendar so se Taaffejevi koalicijski partnerji iz kroga
Hohenwarta in Poljaki ter opozicijski liberalci predlogu uprli. S tem je
Taaffejeva vlada novembra 1893 padla. Sledili sta dve desetletji avstrijske
političnih kriz, ki sta se končali s svetovno vojno.

Taaffejevi vladi je sledila vlada kneza Alfreda III. von Windischgrätza
(1893-95), ki se je oprl na tiste stranke, ki Taaffejeve reforme niso podprle
(liberalna združena levica, pristaši Hohenwarta in Poljaki). Tako z volilno
reformo ni mogel nadaljevati, pa tudi v manj pomembnih vprašanjih ni imel
njihove enotne podpore. Windischgrätzova vlada je padla leta 1995 ob vprašanju
vpeljave paralelnih slovenskih razredov na gimnaziji v Celju. Kar je bilo malo
prej izpeljano v Mariboru, za celjske Nemce ni bilo sprejemljivo, ker so se bali
pritoka učencev iz podeželske okolice. Združena nemška levica Windischgrätza, ki
je želel Slovencem izpolniti že davno dano obljubo, pri glasovanju v državnem
zboru ni podprla.

Po kratki prehodni vladi je prevzel vodenje "vlade trde roke", kakršno si je
želel cesar, poljski plemič Kazimir Feliks Badeni (1895-97). Uspel je izpeljati
volilno reformo, po kateri so tudi množične stranke dobile del sedežev v
državnem zboru (dodal je peto kurijo, v katero so brez premoženjske omejitve
volili moški državljani nad 24 let). Zataknilo pa se mu je ob širitvi
Taaffejevih jezikovnih zakonov: zahteva, da bi se morali vsi civilni uradniki na
Češkem in Moravskem v treh letih priučiti še drugega (češkega) uradnega jezika,
je sprožila po mestih ulične demonstracije nemškega prebivalstva. Opozicija je v
državnem zboru preprečevala delo z neprekinjenim govorjenjem; potem ko je Badeni
dal nekaj poslancev odstraniti s policijo, je prišlo do fizičnega obračunavanja;
cesar je 28. novembra 1897 odredil zaprtje parlamenta in odstop Badenija.

Ernest von Koerber (vladi je predsedoval od začetka leta 1900 do konca leta
1904) je sporna nacionalna vprašanja skušal prekriti z velikopoteznimi načrti
gospodarskega razvoja, usmerjenega v prometne povezave (železnice, vodne poti),
katerim je namenil veliko denarja in jih vsaj pri železnicah v precejšnji meri
tudi uresničil. Njegovi odnosi s cesarjem niso bili najboljši. Nikakor pa ni
mogel zadovoljiti narodnostnih skupin, odklanjali so ga Čehi, Poljaki, Nemci
predvsem pa Madžari, in konec leta 1904 je odstopil.

Baron Max Wladimir von Beck (vladi je predsedoval od junija 1906 do novembra
1908) je leta 1906, v času gospodarske konjunkture, uspel spraviti skozi državni
zbor nov volilni zakon s splošno, enako, tajno volilno pravico za moške. Njegova
zelo delovna vlada je dosegla tudi poravnavo med Nemci in Čehi na Moravskem:
mandate moravskega deželnega zbora so razdelili po nacionalnostih, tako da je
vsaka nacionalnost volila v deželni zbor svoje poslance. Model je leta 1910
prevzela Bukovina in tik pred vojno je bil sklenjen volilni dogovor tudi med
Poljaki in Ukrajinci v Galiciji. Vsekakor so dokazali, da je dogovarjanje
mogoče. Toda Beck je ob volilni reformi prišel v nasprotja s prestolonaslednikom
Francem Ferdinandom, vse bolj je drsel v nemilost dvora tudi zaradi nesoglasij
ob drugih zadevah in je bil novembra 1908 odpuščen, ravno v času, ko so se na
zunanjepolitičnem področju zaradi aneksije Bosne in Hercegovine ohladili odnosi
z Rusijo in Srbijo.

Madžarska samostojna državnost je med Slovenci sprožila val panslavizma, učenje
cirilice, ruščine. Po češkem vzoru so se začela pojavljati množična zborovanja -
tabori (prvo 9. avgusta 1868 v Ljutomeru, potem pa so se kar vrstili), na
katerih so zborovalci zahtevali slovenščino v uradih, bogoslovju in šolah,
Zedinjeno Slovenijo z narodno upravo, slovenske realke in gospodarske šole. Te
zahteve so začeli prenašati v deželne zbore, kjer so imeli Slovenci po volitvah
1867 že 44 svojih poslancev (na Kranjskem 25 od 36), vendar po mnenju mlajšega
rodu narodnjakov, ki so se začeli imenovati mladoslovenci, vse preponižno.
Začela so se ustanavljati delavska društva.

Konec taborov leta 1871 je obenem začetek pravega političnega življenja
Slovencev, posebno z razkolom med staro- in mladoslovenci; navzven so bili še 15
let složni, leta 1892 pa so staroslovenci ustanovili Katoliško narodno stranko
(leta 1905 preimenovano v Slovensko ljudsko stranko), mladoslovenci pa dve leti
kasneje Narodno napredno stranko. Narodnostni cilji obeh so bili enaki,
razlikovali pa so se v načinu, kako jih uresničiti.

Ko so po neuspelem poskusu Kazimirja Badenija, da bi v državnem zboru uveljavil
jezikovno reformo, in padcu njegove vlade leta 1897 tudi pri tistih nemških
strankah, ki so dotlej sodelovale s politično sorodnimi slovanskimi strankami
(npr. avstrijski krščanski-socialisti s slovensko Katoliško narodno stranko),
prevladale nemške nacionalistične težnje, so slovenski politiki uvideli, da v
dogovarjanju in sodelovanju z Nemci v Avstriji nikamor ne pridejo. Oprijeli so
se zamisli o povezovanju vseh južnoslovanskih narodov v monarhiji. Podobna
zamisel se je porajala tudi na Hrvaškem in v Vojvodini in postala po aneksiji
Bosne in Hercegovine (1908) še bolj tehtna; ujemala se je z idejo
prestolonaslednika Franca Ferdinanda o trialistično organizirani monarhiji.

Na pretežno poljedelskem Ogrskem, kjer je gospodarski razvoj precej zaostajal za
razvojem v Cislajtaniji, je bila vsa politična moč v rokah madžarskega plemstva,
ki je sooblikovalo dvojno monarhijo in je pisalo ustavo ogrskega dela monarhije.
Ustava je na papirju urejala tudi pravice drugih narodnosti, v realnosti pa so
Madžari ves čas (in tudi vse bolj brezobzirno) vabili gospodarsko dvigajoče se
sloje drugih narodov, naj sprejmejo madžarsko narodnost (madžarizacija), kar so
mnogi tudi prostovoljno storili (pri tem so bili izjeme nemški priseljenci s
Saške, pravoslavni Srbi in transilvanski uniati).

V zadnjih letih dvojne monarhije je imela na Ogrskem ponovno veliko večino
liberalna stranka. Njen vodja Štefan Tisza se je trdno držal nagodbe iz leta
1867, ki jo je poosebljal stari cesar Franc Jožef, kar pa ni bilo všeč
zagovorniku manjših narodov prestolonasledniku Francu Ferdinandu in strankam v
avstrijskem delu monarhije.

Sprva je avstro-ogrsko zunanjo politiko vodil grof Friedrich Ferdinand von
Beust, ki se je proti hegemonistični Bismarckovi politiki boril že kot saški
ministrski predsednik. Leta 1871 pa je, ob nastopu liberalne (cislajtanske)
vlade grofa Adolfa Auersperga, prevzel vodenje zunanjega ministrstva madžarski
grof Gyula Andrássy in preusmeril avstro-ogrsko zunanjo politiko v sodelovanje z
Nemškim cesarstvom. Prijateljske odnose je skušal gojiti tudi z Rusijo in
Italijo in ob svetovni razstavi so se tako na Dunaju leta 1873 srečali trije
cesarji (ruski, pruski, avstro-ogrski) in italijanski kralj.

Zaradi križanja interesov na Balkanu pa prijateljstvo z Rusijo ni moglo dolgo
trajati. V srbsko-osmansko vojno (1876-78) in rusko-osmansko vojno (1877-78) se
Avstro-Ogrska ni vmešala. Skupaj z ostalimi evropskimi velesilami pa je
nastopila proti Rusiji na berlinskem kongresu (junij-julij 1878), ki je pod
Bismarckovo taktirko ozemeljsko na novo razdelil Balkan in močno spremenil
delitev ozemelj, ki si jo je zamislila Rusija v sanstefanskem miru. Berlinski
kongres je povečani Srbiji in Črni gori še formalno potrdil samostojnost,
Avstro-Ogrska pa je dobila pravico okupirati Bosno in Hercegovino, v kateri se
je od leta 1852 zvrstilo zaporedje uporov krščanske raje proti osmanskemu
gospostvu. Deželi so naseljevali pravoslavci (preko 40 %), ki so vsaj deloma
želeli priti pod Srbijo, muslimani (manj kot 40 %), ki so imeli v svojih rokah
dejansko gospodarsko moč in so želeli ostati pod oblastjo osmanske države, in
katoličani (manj kot 20 %), ki so želeli vključitev v Avstro-Ogrsko. Ta je
morala vložiti veliko vojaških naporov (boji pri Maglaju, Jajcu in Banjaluki, v
katerih je na avstro-ogrski strani sodelovalo veliko Slovencev), da je deželi
dejansko okupirala (garnizije je do leta 1908 imela tudi v osmanskem Sandžaku,
strateško pomembni povezavi med Srbijo in Črno goro) in potem še veliko sredstev
v gospodarstvo, šolstvo in zdravstveno oskrbo, da je pridobila del prebivalstva
na svojo stran.

Po berlinskem kongresu je bila zamera ruskih vladajočih krogov do Bismarcka še
očitnejša kot prej, ta pa je začel tkati obrambni sistem zavezništev. Leta 1879
je z Avstro-Ogrsko sklenil dvojno obrambno zvezo (ki je državama zagotavljala
medsebojno vojaško pomoč v primeru ruskega napada in nevtralnost v primeru
napada kake druge sile). Leta 1882 je bila ustanovljena trojna zveza, ki je
poleg Avstro-Ogrske in Nemškega cesarstva vključevala tudi Italijo, katera naj
bi se z njo zavarovala pred možnostjo francoskega napada, pripravila pa si je
tudi kritje hrbta pri svojih agresivnih namenih v severni Afriki (leta 1887 si
je v pogajanjih z nespretnim avstrijskim zunanjim ministrom grofom Gustavom
Kalnokyjem dodatno zagotovila še pravico do soodločanja pri ozemeljskih
spremembah na Balkanu in obalah Jadranskega in Egejskega morja). Leta 1883 sta
obrambno zvezo sklenili tudi Avstro-Ogrska in Romunija. Leta 1887 sta Nemčija in
Rusija sklenili zavarovalno pogodbo, ki je obljubljala rusko nevtralnost v
primeru francoskega napada na Nemčijo in nemško nevtralnost v primeru napada
Avstro-Ogrske na Rusijo.

Leta 1903 so proruski oficirji ubili avstrijskega varovanca kralja Aleksandra
Obrenovića in njegovo ženo in na čelo države postavili njegovega tekmeca, Petra
I. Karađorđevića. Na političnem prizorišču je postal najmočnejši vodja radikalne
stranke Nikola Pašić.

Leta 1906 je vodenje avstro-ogrskega zunanjega ministrstva prevzel odločni baron
Aloys Lexa von Ährenthal in povsem spremenil previdno in k vzdrževanju
obstoječega stanja naravnano zunanjo politiko svojih dveh predhodnikov. Ko so
mladoturški revolucionarji po zrušitvi sultana Abdula Hamida hoteli izvesti
volitve tudi v Bosni in Hercegovini, je Ährenthal oktobra 1908, brez
posvetovanja z zavezniki, razglasil aneksijo Bosne in Hercegovine. S tem je
tvegal evropsko vojno, a se je nazadnje izvlekel le z denarno odškodnino Turkom
(Francozi se niso preveč razburjali, Nemci so z aneksijo soglašali, Rusi pa se
še niso opomogli od revolucionarnih nemirov leta 1905). Aneksija je še
poslabšala odnose s Srbijo in Rusijo.

Septembra 1911 je začela Italija brez pravega povoda vojno proti Turčiji za
osvojitev Tripolija in Cirenajke. Oslabelost Turčije so izkoristile balkanske
države. Na pobudo ruskega poslanika v Beogradu so Srbija, Bolgarija, Črna gora
in Grčija sklenile balkansko zvezo, katere namen je bila medsebojna razdelitev
evropskih turških ozemelj in zavarovanje proti velesili "ki je tudi nameravala
zasesti turško ozemlje". V prvi balkanski vojni (oktober 1912 - maj 1913) je
bila Turčija premagana v nekaj tednih in Albanija je razglasila samostojnost, ki
jo je Avstro-Ogrska podprla in ki je bila potem priznana tudi na konferenci
veleposlanikov v Londonu, julija 1913. V drugi balkanski vojni (junij - avgust
1913) so se zmagovalke spopadle za plen. Poraženka v tej vojni je bila
Bolgarija, ki je morala Srbiji odstopiti Vardarsko Makedonijo, Grčiji Egejsko
Makedonijo, Romuniji Dobrudžo, Grčiji del Trakije, Turčija pa je lahko spet
zasedla ozemlje do Marice (mir v Bukarešti in Istambulu, avgust in september
1913). Balkanski vojni sta okrepili Srbijo in poslabšali politični in strateški
položaj Avstro-Ogrske na Balkanu.

Zaradi cesarjeve starosti so postajala za dunajske vladne kroge vse pomembnejša
stališča prestolonaslednika Franca Ferdinanda. Ta se je zavzemal za izboljšanje
odnosov z Rusijo in mu zato ni bila po godu preostra politika do Srbije.
Notranje težave države je nameraval reševati z vzpostavitvijo še tretjega dela
monarhije (trializem), ki naj bi ga tvorile južnoslovanske dežele. Načrt je bil
v nasprotju z velikosrbskimi težnjami kraljevine Srbije, ki je računala, da bo v
svoje okrilje zajela vsaj še bosanske Srbe.

Franc Ferdinand je bil od leta 1913 generalni inšpektor avstro-ogrske vojske.
Junija 1914 je odpotoval v Bosno in Hercegovino, da bi tam prisostvoval vojaškim
vajam. Na Vidov dan (28. junija), ko se je po spodletelem prvem atentatu še kar
naprej vozil po sarajevskih ulicah v odprtem avtomobilu, je član Mlade Bosne
Gavrilo Princip izkoristil priložnost in z več streli iz pištole smrtno ranil
njega in njegovo ženo. Z atentatom so propadla upanja mnogih, ki so rešitev
Avstro-Ogrske videli v samozavestnem prestolonasledniku.

V Avstro-Ogrski je bila javnost prepričana, da so za atentat na Franca
Ferdinanda odgovorni Srbi. Avstrijsko-srbska polemika v tisku je ogorčenje še
zaostrila. Stari cesar je bil v glavnem izločen iz dogajanja. Za avstrijskega
zunanjega ministra grofa Leopolda von Berchtolda je bilo odločilno, da je
ukrepanje proti Srbiji podprla Nemčija. Srbiji je izdal ultimat z zahtevo, da
brez odlašanja aretirajo pobudnike atentata in organizatorje protiavstrijske
propagande. Srbija je sprejela vse točke ultimata razen določila, po katerem bi
morali dovoliti, da bi v preiskavi sodelovali tudi avstrijski policijski organi.
To je Avstro-Ogrski formalno zadostovalo, da je 28. junija 1914 napovedala
Srbiji vojno.

Dogodki so se potem kar vrstili: 1. avgusta je Nemčija napovedala vojno Rusiji
in 3. avgusta Franciji; nemška vojska je vkorakala v nevtralno Belgijo, zaradi
česar je 4. avgusta Velika Britanija napovedala vojno Nemčiji. 5. avgusta je
Črna gora, ki je že prej podprla Srbijo, napovedala vojno Avstro-Ogrski in 6.
avgusta je Avstro-Ogrska napovedala vojno Rusiji. Začela se je prva svetovna
vojna, ki pa se je dejansko že dolgo časa napovedovala z nemškim oboroževanjem
ter ruskim in avstro-ogrskim pritiskom na Balkan.

Kljub temu da je bila avstro-ogrska vojska slabše oborožena od vojska drugih
velesil, je v monarhiji vladalo optimistično, bojevito razpoloženje z mislijo na
hitro zmago. Vendar so že prvi boji proti Srbom na balkanskem bojišču (hud poraz
v kolubarski bitki, december 1914) in boji proti Rusom na vzhodni fronti v
Galiciji prinesli velike izgube in padec ugleda avstro-ogrske vojske. Vojaško je
postajala vse bolj odvisna od Nemškega cesarstva. Le z nemško pomočjo je lahko
leta 1915 ponovno zavzela Galicijo. Na Balkanu sta se centralnim silam
priključili Turčija in Bolgarija in leta 1915 so si podvrgle Srbijo, Črno goro
in Albanijo, niso pa uspele zavzeti Soluna. Aprila 1915 je s tajnim londonskim
sporazumom na strani antante (ki ji je tedaj bolje kazalo) vstopila v vojno
Italija, za kar je dobila obljubljeno Južno Tirolsko, Gorico, Trst, Istro, velik
del Dalmacije in protektorat nad Albanijo. Vzpostavili sta se
avstrijsko-italijanski tirolska fronta in soška fronta, na kateri se je do
oktobra 1917 odvilo 12 bitk z veliko žrtvami in z veliko udeležbo Slovencev na
obeh straneh fronte.

Že od začetka leta 1914 je, zaradi ponovnih obstrukcij v državnem zboru,
avstrijska vlada pod vodstvom grofa Karla Stürgkha vladala v razmerah izrednega
stanja po § 14, t. j. brez državnega zbora. Ko se Stürgkh na večkratne pozive,
naj skliče državni zbor, ni odzval, ga je 21. oktobra 1916, v znak nasprotovanja
avstrijski vojni politiki, ustrelil Friedrich Adler (radikalni sin zmernega
vodje socialdemokratske stranke Viktorja Adlerja). Vendar tudi ministrski
predsedniki, ki so Stürgkhu sledili, dogovora med Nemci in Čehi niso mogli
doseči. Poleg političnih nesoglasij pa je monarhijo posebno v mestih in
industrijskih predelih na zahodu že močno prizadevalo pomanjkanje hrane in
delavcev, pa tudi sabotaže v slovanskih predelih.

21. novembra 1916 je umrl Franc Jožef. Novi cesar Karel I. (sin Ota Franca
Jožefa, brata Franca Ferdinanda), je bil politično neizkušen; ker pa je prej
sodeloval v vojni kot častnik za zveze, je bolje od ostalih voditeljev poznal
krutosti vojne in jo je na vsak način skušal zaustaviti; pri tem ni naletel na
posluh okolice, ki je še vedno verjela nemški propagandi, da je končna zmaga
blizu. Karlu je bilo jasno, da Nemčija proti Združenim državam, ki so 6. aprila
1917 Nemčiji napovedale vojno, ne more zmagati. S pomočjo burbonsko-parmskih
svakov, bratov žene Cite, Siksta in Ksaverja, ki sta služila v belgijski vojski,
je navezal stike z zavezniki. Vendar so avstrijska tajna prizadevanja za mir
prišla na dan na neprimeren in popačen način, kar je povzročilo nezaupanje na
strani antante, Nemci pa so odtlej Avstrijce še močneje vezali nase, tako da v
vojaških zadevah skoraj niso mogli več samostojno odločati.

Ko se je državni zbor 30. maja 1917 ponovno sestal, je slovenski poslanec Anton
Korošec prebral majniško deklaracijo, v kateri so južnoslovanski poslanci
zahtevali združitev vseh slovenskih, hrvaških in srbskih ozemelj znotraj
Avstro-Ogrske v samostojno in od vsake tuje oblasti neodvisno državno telo pod
žezlom Habsburžanov.

Februarska revolucija v Rusiji je, potem ko se je car Nikolaj II. že odločil za
mir, na oblast pripeljala republikansko levo-meščansko vlado, ki je vojno
nadaljevala, kar je od nje odvrnilo vojne naveličani ruski narod in končno
pripeljalo do zmage komunistične oktobrske revolucije (7. november). Novi
vladarji so takoj ponudili mir, ki je bil z Nemčijo sklenjen 3. marca 1918 v
Brest-Litavsku po nareku nemških vojaških krogov; glavne ozemeljske izgube so
prizadele Finsko, obbaltske države, Poljsko in Ukrajino, medtem ko je z Rusi
naseljeno ozemlje ostalo nedotaknjeno.

Marca 1918 je ofenziva centralnih sil na zahodni fronti obtičala v krvi in
blatu. V julijskih bojih na Marni so sodelovali že Američani. Tudi avstrijska
ofenziva v zahodni Tirolski in na Piavi ni uspela in je povzročila nove izgube.

Sestanek nemškega cesarja Viljema II. in Karla I. v maju 1918 v nemškem glavnem
stanu v mestu Spa je bistveno okrepil položaj političnih emigrantov iz
Avstro-Ogrske v zavezniškem taboru. Koncem junija 1918 so Francozi priznali
češki narodni svet v Parizu (Beneš, Masaryk) kot vlado zavezniške države,
kasneje so se priznanju pridružili tudi drugi zavezniki; s tem so avstrijski
oblasti odvzelo avtoriteto nad slovanskimi narodi v monarhiji.

Avgusta 1918 so Britanci prebili nemško zahodno fronto, septembra sta napadli
srbska in francoska vojska v Makedoniji, solunska fronta je razpadla, Bolgari in
Osmani so prosili za premirje.

Avstro-Ogrska je začela od znotraj razpadati. Ameriški predsednik Wilson je v
deseti točki svojega programa štirinajstih točk zapisal, da je "treba narodom
Avstro-Ogrske ob prvi priložnosti omogočiti avtonomni razvoj". Toda dogodki so
šli dlje:

Tvorba, ki je nastajala več stoletij, je zdaj izginila v nekaj tednih. Toda
ustanovitev novih narodnih držav je bila iluzija. Iz velike večnacionalne države
Avstro-Ogrske je nastalo mnogo majhnih večnacionalnih držav, katerih manjšine še
daleč niso bile zaščitene tako, kot v domnevni ječi narodov.



https://sl.wikipedia.org/wiki/Veronika_Deseni%C5%A1ka

Poroka je bila nezaželena, zaradi česar je bila proti Veroniki sprožena gonja.
Prišlo je do prvega zabeleženega čarovniškega procesa na Slovenskem. Čeprav je
bila pred sodiščem oproščena, so jo umorili.

O prvem delu njenega življenja nimamo podatkov. S Friderikom II. Celjskim se je
Veronika poročila leta 1424 ali 1425, nekaj let zatem, ko je v sumljivih
okoliščinah umrla njegova prva žena Elizabeta Frankopanska (obstaja sum, da jo
je umoril prav Friderik II.), kar je že povzročilo ohladitev odnosov med
Friderikom II. in njegovim očetom Hermanom II. Celjskim. Veronika je bila
plemkinja nižjega stanu, po rodu iz Desinića, poroke med nižjim in višjim
življenjem pa so bile po cerkvenem pravu sicer veljavne, a med plemstvom niso
bile sprejete. Herman II je bil zaradi vseh teh dogodkov jezen, ker je bila čast
celjske dinastije s Friderikovimi dejanji omadeževana, in ker je imel s
Friderikom druge načrte. Friderik se je pred očetom skrival, a ga je v past
zvabil njegov svak, ogrski kralj Sigismund.

Med tem, ko je bil Friderik II. v ujetništvu pri svojem očetu, so Hermanovi
ljudje iskali Veroniko, ki se je nekaj časa v veliki stiski in bedi skrivala v
divjini, nekaj časa pa preživela skrita na gradu Vurberk pri Frideriku IX.
Ptujskem. Ko so jo ujeli in privedli v Celje, jo je Herman II. obtožil, da ga je
hotela zastrupiti, in da je s čarovništvom obnorela njegovega sina, da jo je
poročil. Proces proti Veroniki Deseniški je prvi zabeležen čarovniški proces na
Slovenskem. Veronika je imela dobrega zagovornika, zato jo je sodišče oprostilo
krivde, kljub temu pa jo je dal Herman II. zapreti v grad Ojstrico, kjer so jo
17. oktobra 1425 (1427? 1428?) umorili tako, da so jo utopili v kadi. Po
ljudskem izročilu naj bi po naročilu Hermana II. to storil celjski vazalni vitez
Jošt Soteški (nem. Jobst von Helffenberg).

Pokopali so jo v Braslovčah, Friderik II. pa jo je kasneje dal prekopati v
samostansko cerkev Kartuzijanskega samostana Jurklošter. Lik Veronike Deseniške
je navdihnil več umetniških literarnih del med Slovenci, Hrvati, Nemci,
Italijani in Čehi, pri Slovencih pa tudi eno opero.



https://sl.wikipedia.org/wiki/D%C5%BEingiskan

Džingiskan (mongolsko: Чингис Хаан), rojen kot Bordžigin Temüdžin (mongolsko:
Тэмүжин ali Тэмүүжин), * 1162, Henti, Mongolija, † 18. avgust 1227, ustanovitelj
in veliki kan Mongolskega cesarstva, največjega strnjenega cesarstva v
zgodovini.

Na oblast je prišel z združitvijo in pokoritvijo številnih nomadskih plemen
severovzhodne Azije. Po osamosvojitvi se je proglasil za velikega kana in začel
z vojnimi pohodi proti Kara-Kitajskemu kanatu, Kavkazu, Horezmskemu cesarstvu in
dinastijama Xi Xia in Jin ter osvojil velik del Srednje Azije in Kitajske.

Dve leti pred smrtjo je za svojega naslednika izbral sina Ögedeja, razdelil
cesarstvo na kanate in jih podelil svojim sinovom in vnukom. Umrl je leta 1227
po uspešni vojni proti Tangutom. Pokopan je v neoznačenem grobu nekje v
Mongoliji. Njegovi nasledniki so Mongolsko cesarstvo razširili preko velikega
dela Evrazije. Pokorjene ali novoustanovljene vazalne države so obsegale celo
sodobno Kitajsko, Korejo, Kavkaz, Srednjo Azijo, velik del vzhodne Evrope in
Bližnji vzhod.

Njegove največje zasluge na civilnem področju so uvedba ujgurske pisave kot
uradne pisave Mongolskega cesarstva, vzpodbujanje verske strpnosti in trgovanja
s tujimi narodi in vzpostavitev pravnega reda z zakonikom Jasa. Današnji Mongoli
ga obravnavajo kot očeta Mongolije.

Temudžin je bil po očetovi strani v sorodu s Kabul kanom, Ambagaj kanom in
Kutula kanom, ki je vodil mongolsko plemensko zvezo. Ko je dinastija Jin leta
1166 namesto Mongolov začela podpirati Tatare, so Tatari Kabul kana uničili in
na čelu vodilnih mongolskih klanov se je pojavil Džingiskanov oče in poglavar
Bordžiginov Jesugej. Za isti položaj se je potegoval tudi poglavar rivalskega
plemena Tajčutov, ki je bil neposredni Ambagajev potomec. Ko so Tatari po letu
1161 postali premočni, jim je dinastija Jin odrekla podporo in začela podpirati
Kereide.

Rojen je bil leta 1162 v pogorju Burkan Kaldun v porečju Onona in Kerulena v
Mongoliji, nedaleč od sedanje mongolske prestolnice Ulan Bator. Tajna zgodovina
Mongolov pravi, da je ob rojstvu v pesti stiskal strdek krvi, kar je pomenilo,
da bo postal velik vladar. Bil je tretji sin nepomembnega plemenskega poglavarja
Kijadov Jesugeja Bagaturja, ki je bil zaveznik kereidskega Ong kana. Mati Hölun
je bila iz plemena Olhonutov. Ime naj bi dobil po poglavarju tatarskega plemena,
ki ga je Jesugej malo pred tem ujel. Njegovo ime namiguje, da bi lahko bil
potomec družine kovačev.

Bordžigini in Olhonuti, ki so bili veja plemena Ongiratov, so bili nomadi.
Džingiskanovi predniki so bili plemenski poglavarji, zato je bil Džingiskan
plemiškega porekla. Višji socialni položaj mu je olajšal iskanje zaveznikov in
združevanje mongolskih plemen.

Noben Džingiskanov portret se ni ohranil in vse njegove ohranjene podobe so
zgolj umetniške interpretacije. Perzijski zgodovinar Rašid al-Din je v svoji
kroniki Džami al-Tavarik zapisal, da je bil Džingiskanov »sijajni« prednik
visok, bradat, rdečelas in zelenook. Rašid al-Din opisuje tudi prvo srečanje
Džingiskana s Kublajkanom, na katerem je bil Džingiskan presenečen, da Kublaj ni
rdečelas. Isti zgodovinar piše tudi to, da pleme Bordžiginov pozna legendo o
svojem poreklu: praprednika plemena sta bila Alan-ko in nek tujec, sijajen mož,
ki je imel rdeče lase in modrozelene oči. Sodobni zgodovinar Paul Ratchnevsky
omenja, da bi zaradi opisanih značilnosti lahko bil Kirgiz. Kakorkoli že,
najbolj realna podoba, ki jo sprejema večina zgodovinarjev, je njegov portret v
Narodnem muzeju v Taipeju na Tajvanu.

Temudžin je imel brate Kasarja, Kadžijuna in Temügeja, sestro Temülin ter
polbrata Bekterja in Belguteja. Njegovo otroštvo je bilo težko in podobno
življenju drugih mongolskih nomadov. Ko je bil star devet let, ga je oče zaročil
in ga poslal k družini njegove bodoče žene Börte, ki je bila iz istega plemena
kot njegova mati. Temudžin je bil vse do dvanajstega leta, ko se je lahko
poročil, v službi družinskega gospodarja Sansarja. Oče je medtem zbežal k sicer
sovražnim Tatarom, ki so ga zastrupili s hrano. Ko je Temudžin izvedel za
očetovo smrt, se je vrnil domov in zahteval očetov položaj plemenskega kana.
Očetovo pleme je njegovo zahtevo zavrnilo, ker je bil še otrok, in prepustilo
Hölun in njene otroke samim sebi.

Hölun in njeni otroci so naslednjih nekaj let živeli v uboštvu in se preživljali
predvsem z divjimi sadeži, svizci in drugimi malimi živalmi, ki so jih nalovili
otroci. Ne enem od lovov je Temudžin pri trinajstih letih v sporu za plen ubil
svojega polbrata Bekterja in si s tem utrdil položaj družinskega poglavarja.

Drug pomemben dogodek se je zgodil leta 1182, ko so Temudžina ujeli očetovi
bivši zavezniki in ga zasužnjili. Temudžinu je s pomočjo stražarja, očeta
njegovega bodočega generala Čilauna, uspelo pobegniti. Novica o njegovem pobegu
se je hitro razširila in močno povečala njegov ugled. Kmalu zatem sta se mu
pridružila bodoča generala Dželme in Arslan, ki sta skupaj s Temudžinovimi brati
ustvarila jedro bodoče Džingiskanove armade.

Pri približno šestnajstih letih se je poročil z zaročenko Börte in s tem utrdil
zvezo z njenim plemenom Ongiratov. Z Börte je imel štiri sinove: Džočija
(1185–1226), Čagataja (1187—1241), Ögedeja (1189—1241) in Toluja (1190–1232).
Več otrok je imel tudi z drugimi ženami, vendar ti otroci niso mogli biti
njegovi nasledniki. O njegovih hčerkah ni nobenega podatka.

Börte so kmalu po poroki ugrabili Merkiti in jo dali za ženo poglavarjevemu
bratu Čilger Boku. Temudžin jo je s pomočjo prijatelja Džamuka in njegovega
zaščitnika Ong kana iz plemena Kereidov rešil. Devet mesecev kasneje je rodila
sina Džočija, kar je vneslo nekaj dvoma v njegovo očetovstvo. Börte je kljub
špekulacijam ostala Temudžinova prva žena, čeprav se je kasneje skladno z
mongolsko tradicijo še večkrat poročil.

Džingiskan je bil verjetno šamanist ali tengriist, tako kot večina pripadnikov
mongolsko-turških plemen v Srednji Aziji. Bil je zelo versko strpen in se je pri
krščanskih misijonarjih, muslimanskih trgovcih in taoističnemu menihu Qiu Čuju
pogosto seznanjal z njihovo vero, filozofijo in moralo.

Srednjeazijska planota severno od Kitajske je bila v zgodnjih 1200. letih
razdeljena na več plemenskih zvez, med katerimi so bili najpomembnejši Najmani,
Merkiti, Ujguri, Tatari, Mongoli in Kereidi. Vsa plemena so bila prepričana v
svoje pravice, zato so si bila pogosto sovražna, kar se je odražalo v stalnih
vojnih pohodih, ropanju in maščevanju.

Temudžinov vzpon na oblast se je začel s ponudbo zavezništva (nekateri viri
trdijo, da vazalstva) očetovemu krvnemu bratu, kereidskemu kanu Togrilu, ki je
bolj znan kot Ong kan ali Vang kan. Nova zveza se je prvič uveljavila med
Börtinim ujetništvom pri Merkitih, ko je Temudžin prosil za pomoč prav Togrila.
Togril je svojemu novemu zavezniku ponudil 20.000 kereidskih vojščakov in mu
svetoval, naj prosi za pomoč tudi svojega prijatelja iz otroštva Džamuka, ki je
medtem postal vladar (kan) plemena Džadaranov. Pohod proti Merkitom se je končal
z njihovim popolnim porazom in rešitvijo Börte, Temudžinov uspeh pa je po drugi
strani načel njegovo prijateljstvo z Džamuko.

Glavni nasprotniki Mongolov okrog leta 1200 so bili Najmani na zahodu, Merkiti
na severu, Tanguti na jugu ter Jini in Tatari na vzhodu. Temudžin in njegovi
privrženci in svetovalci so do leta 1190 združili samo manjša mongolska plemena.
Pri vodenju vojn in podjarmljanju rivalskih plemen je Temudžin prekinil
mongolsko tradicijo podeljevanja položajev po družinskih zvezah in jih začel
podeljevati po zaslugah in lojalnosti. V zameno za absolutno poslušnost in
podrejanje zakoniku Jasa, ki ga je sam napisal, je civilistom in vojakom
obljubil del bodočega vojnega plena.

Pokorjena plemena je vzel pod svojo zaščito, njihove vojake pa vključil v svojo
vojsko. S takšnimi političnimi inovacijami je med pokorjenimi plemeni dosegel
veliko lojalnost in vedno večjo moč.

Togrilov sin Sengum je zaradi naraščajoče Temudžinove moči in Togrilove
naklonjenosti postal ljubosumen in ga je sklenil ubiti, Togril pa ga je kljub
simpatijam do Temudžina pri tem podprl. Ko je Temudžin izvedel za Sengumove
načrte, ga je napadel ter njega in njegove zaveznike porazil. Prijateljstvo med
Togrilom in Temudžinom se je prekinilo in Togril je kasneje zavrnil Temudžinovo
prošnjo, da bi dal svojo hčerko za ženo njegovemu najstarejšemu sinu Džočiju.
Njegova zavrnitev je bila znak nespoštovanja in je povzročila popoln razkol in
začetek vojne. Togril se je povezal s Temudžinovim nasprotnikom Džamuko, zaradi
nesporazmov med njima in prebega številnih njunih zaveznikov k Temudžinu pa je
povzročil Tugrilov poraz. Džamuka je med spopadom pobegnil z bojišča. Spopad je
pomenil tudi začetek padca in asimilacije plemena Kereidov.

Naslednji Temudžinovi neposredni sovražniki so bili Najmani, h katerim se je
zatekel pobegli Džamuka. Najmani se niso vdali, čeprav se je jih je velik del
prostovoljno priključil Temudžinu. Na kurultaju leta 1201 so Džamuko izvolili
za »vladarja sveta« in mu dali naslov gur kan, ki so ga sicer uporabljali
cesarji Kara-kitanskega kanata. Podelitev naslova je povzročila dokončen razkol
in Džamuka je organiziral koalicijo Temudžinu sovražnih plemen. Pred odločilnim
vojaškim spopadom je več generalov prestopilo k Temudžinu, med njimi tudi
Subedej. Po več bitkah so leta 1206 Džamuko njegovi vojaki vrgli z oblasti in ga
izročili Temudžinu.

Tajna zgodovina Mongolov pravi, da mu je Temudžin ponudil prijateljstvo in ga
povabil na svojo stran, njegove izdajalce pa je dal ubiti. Džamuka je ponudbo
zavrnil, češ da na nebu lahko sije samo eno Sonce in prosil za dostojno smrt.
Dostojna smrt je po mongolski tradiciji pomenila smrt brez prelivanja krvi, v
praksi pa je to pomenilo, da so žrtvi zlomili vrat. Džamuka je torej zase
zahteval hitro smrt, čeprav je bil znan po tem, da je sovražne generale žive
skuhal. Merkite, ki so se po porazu pridružili Najmanom, je porazil Subedej, ki
je bil najprej pripadnik Temudžinove osebne straže, kasneje pa uspešen general.
Po porazu Merkitov je Temudžin postal edini vladar mongolskih step, ker so se
vsa pomembnejša plemena s silo ali prostovoljno združila v njegovo Mongolsko
zvezo.

Pripovedi o Džingiskanomemu življenju so polne spopadov, izdajstev, zarot in
razprtij s starimi zavezniki, na primer z Džamuko, ki je tudi hotel postati
vladar mongolskih plemen, Togrilom, ki je bil očetov zaveznik, in sinom
Džočijem. Probleme je imel tudi z najpomembnejšimi šamani, ki so ga poskušali
spreti s sicer zvestim bratom Kasarjem. Njegova vojaška strategija je temeljila
na zbiranju pomembnih podatkov in razumevanju nasprotnika, zato je bila njegova
razvejana poštna mreža jam istočasno tudi obsežna vohunska mreža. Bil je tudi
zelo dojemljiv za nove ideje in tehnologije, s katerimi se je srečal.
Oblegovalne tehnike, na primer, se je hitro in zelo temeljito naučil od
Kitajcev.

Rezultat vsega tega je bil, da je do leta 1206 združil ali pokoril Merkite,
Najmane, Mongole, Kereide, Tatare in Ujgure ter več drugih manjših plemen, ki so
od takrat naprej znana kot Mongoli. Poglavarji združenih mongolskih plemen so ga
na kurultaju leta 1206 izvolili za svojega vladarja – kana in ga preimenovali v
Džingiskana. Naslov kagana je dobil posmrtno. Naslov kagana si je prvi nadel
njegov sin in naslednik Ögedej in ga nato podelil tudi svojemu očetu. Istočasno
ga je razglasil za ustanovitelja dinastije Yuan.

Leta 1206 je Džingiskanovo ozemlje in ozemlje njegovih zaveznikov na zahodu
mejilo na Tangutsko cesarstvo, bolj znano kot Xi Xia ali Zahodna Xia, na jugu in
vzhodu pa na Dinastijo Jin. Dinastijo Jin so ustanovili mandžurski Džurčeni, ki
so vladali severni Kitajski in bili več stoletij vladarji mongolskih plemen.

Džingiskan je po prihodu na oblast najprej organiziral svojo vojsko in državo,
potem pa se je začel pripravljati na vojno s Tangutskim cesarstvom, ki je bilo
najbližje. Bil je prepričan, da napadenim Tangutom mnogo močnejša dinastija Jin
ne bo prišla na pomoč, kar se je tudi zgodilo. Na začetku pohoda je imel nekaj
težav z obleganjem utrjenih mest, leta 1209 pa se je cesarstvo kljub temu vdalo.

Po porazu Zahodne Xie je Džingiskan leta 1211 sklenil napasti Dinastijo Jin.
Poveljnik jinske vojske je naredil taktično napako, da ni takoj napadel
Mongolov. Namesto tega je Mongolom poslal glasnika Ming-Tana, ki je zatem
dezertiral in obvestil Mongole, da jih na drugi strani prelaza čaka jinska
vojska. V bitki na prelazu so Mongoli premagali Jine in pobili več tisoč
njihovih vojakov. Džingiskan je leta 1215 oblegal, osvojil in nato pobil
prebivalce glavnega mesta Yanjing, kasnejšega Pekinga. Cesar Xuanzong je
pobegnil v svojo novo prestolnico Kaifeng in severno polovico svojega kraljestva
prepustil Mongolom.

Kučlug, odstavljeni kan Najmanov, je po porazu z Džingiskanom pobegnil na zahod
in prevzel (uzurpiral) oblast v Kara-Kitaju (Kara-Kitanu). Džingiskan je zato
sklenil osvojiti Kara-Kitajski kanat in vreči Kučluga z oblasti. Mongolska
vojska je bila zaradi desetletne neprekinjene vojne z dinastijama Xia in Jin
izčrpana, zato je proti Kučlugu lahko poslal samo dva tumena, se pravi okrog
20.000 vojakov. Vojski je poveljeval mladi general Džebe (Puščica).

Mongoli so bili zaradi tako majhne vojske prisiljeni spremeniti svojo
strategijo. Kučlugove privržence so začeli hujskati k uporu, tako da je kanat
postal bolj ranljiv za mongolski napad. Končni rezultat je bil Kučlugov poraz v
bitki zahodno od Kašgarja na skrajnem zahodu današnje Kitajske. Kučlug je
ponovno pobegnil, vendar so ga ujeli in usmrtili. Leta 1218 se je Kara-Kitajski
kanat dokončno vdal in Mongolsko cesarstvo je razširilo svoje ozemlje vse do
Balhaškega jezera na meji s Horezmskim cesarstvom, muslimansko državo, ki se je
raztezala od Kaspijskega jezera na zahodu do Perzijskega zaliva na jugu.

Na začetku 13. stoletja je v Horezmskem cesarstvu vladal šah Mohamed Ala ad-Din.
Džingiskan je na Horezm gledal kot na možnega trgovskega partnerja ob Svilni
cesti in je za začetek tja poslal karavano 500 mož, ki naj bi s cesarstvom
navezali uradne trgovske vezi. Guverner horezmskega mesta Otrar Inalčuk je
karavano napadel, češ da so v njej vohuni, ki kujejo zaroto proti Horezmu.
Stanje se je še poslabšalo, ker guverner ni hotel plačati odškodnine in izročiti
krivcev. Džingiskan je zatem poslal skupino treh odposlancev, dva Mongola in
muslimana. Šah je vse tri odposlance obril, muslimana obglavil, ostala dva pa
poslal z njegovo glavo nazaj v Mongolijo. Džingiskan je njegovo dejanje imel za
globoko žalitev in predrznost ter je začel načrtovati vojni pohod proti Horezmu,
ki je bil eden od njegovih največjih vojnih pohodov.

Zbral je vojsko dvajsetih tumenov, se pravi okrog 200.000 mož, najsposobnejše
generale in nekaj svojih sinov. Pred odhodom v Horezm je za svojega naslednika
pred zbrano vojsko imenoval tretjega sina Ögedeja in določil, da so naslednji
veliki kani lahko samo njegovi neposredni potomci. Za vrhovnega poveljnika vseh
mongolskih oboroženih sil, ki jih je pustil na Kitajskem, je imenoval svojega
zvestega generala Mukalija.

Mongolska vojska je preko gorovja Tjenšan vkorakala na horezmsko ozemlje. Ko je
Džingiskan zbral dovolj podatkov o nasprotniku, je vojsko razdelil na tri
skupine. Prvo skupino, ki je odšla proti severovzhodu, je vodil sin Džoči. Druga
skupina, ki je pod poveljstvom generala Džebeja skrivoma odšla proti jugovzhodu,
bi morala skupaj s prvo skupino v obliki klešč obkoliti Samarkand. Tretja
skupina pod poveljstvom Džingiskana in sina Toluja je odšla proti severozahodu.

Šahova vojska je bila razpršena na raznih poizvedovalnih pohodih in na šahov
ukaz razdeljena na manjše enote, zbrane v mestih. Razdrobitev vojske je bila
odločilna za horezmski poraz, ker je omogočila Mongolom, da so jih kljub
utrujenosti zaradi dolge poti brez težav porazili. Spopad z združeno vojsko bi
imel verjetno precej drugačen izid. Mongoli so zaradi boljše strategije in
taktike hitro osvojili Otrar. Džingiskan je po osvojitvi mesta dal usmrtiti
mnogo prebivalcev, Inalčuku pa so iz maščevanja v ušesa in oči nalili raztaljeno
srebro. Šah je proti koncu bitke pobegnil. Džingiskan je za njim poslal Subedeja
in Džebeta z dvajset tisoč vojaki in jima dal na razpolago dve leti časa, da ga
ujameta. Šah je v nepojasnjenih okoliščinah kmalu zatem umrl. Po padcu glavnega
mesta Samarkanda so prestolnico preselili v Buharo.

Po zlomu Horezmskega cesarstva leta 1220 je Džingiskan zbral svojo vojsko v
Perziji in Armeniji, da bi se nato vrnila v Mongolijo. Vojsko je po Subedejevem
nasvetu razdelil v dve koloni. Glavnina pod Džingiskanovim poveljstvom se je
vračala skozi Afganistan in severno Indijo, dva tumena z 20.000 vojaki pod
Džebetovim in Subedejevim poveljstvom pa preko Kavkaza in Rusije. Druga kolona
je prodrla globoko v Armenijo in Azerbajdžan, opustošila Gruzijo, oplenila
genovsko trgovsko postojanko in utrdbo Teodozijo na polotoku Krimu in prezimila
ob Črnem morju.

Na poti domov je Subedejeva vojska nameravala napasti Kipčake, vendar jih je
pred tem prestregla združena in slabo koordinirana vojska 80.000 vojakov iz
Kijevske Rusije pod poveljstvom Mstislava Mstislaviča Hališkega in Mstislava
III. Kijevskega. Subedej je h knezoma poslal odposlance in zaprosil za separatni
mir. Kneza sta prošnjo zavrnila in odposlance pobila. Sledila je bitka pri
Kalki, v kateri so Mongoli mnogo močnejšo kijevsko vojsko porazili, zatem pa
sami doživeli poraz z Volškimi Bolgari v bitki pri Kerneku na zavoju Samare.
Ruski knezi so po porazu zaprosili za mir. Subedej je njihovi prošnji ustregel,
s knezi pa ni imel milosti in jih je po mongolski navadi kot plemiče obsodil na
smrt brez prelivanja krvi. Subedej je dal zgraditi veliko leseno ploščad, na
kateri je obedoval s svojimi generali. Šest ruskih knezov, med njimi tudi
Mstislava III. Kijevskega, so položili pod ploščad in jih poteptali.

Džingiskan je od ujetnikov izvedel za obsežne pašnike onkraj bolgarskega
ozemlja, ki bi lahko bili dobro izhodišče za napad na Ogrsko in Evropo.
Džingiskan je zato poklical Subedeja v Mongolijo, Džebe pa je na poti v
Samarkand umrl.

Subedejev in Džebetov vojni pohod sta bila predvsem poizvedovalna pohoda,
katerih namen je bil dobiti občutek o političnih in kulturnih razmerah v teh
regijah. Leta 1225 sta se obe vojski vrnili v Mongolijo. Rezultat pohoda proti
zahodu je bila priključitev Transoksanije in Irana k že dotlej zelo obsežnemu
Mongolskemu cesarstvu in uničenje vsega, kar se je upiralo. Mongoli iz Zlate
horde pod poveljstvom Džingiskanovega vnuka Batu kana so se čez kakšnih deset
let vrnili in leta 1237 Osvojili Volško Bolgarijo in Kijevsko Rusijo. Njegov
vojni pohod se je končal leta 1240.

Džingiskam je zato takoj po vrnitvi njegove vojske z zahoda leta 1226 sprožil
povračilni napad na Tangute. Njegova vojska je kmalu zasedla zavzela Heisui,
Ganzhou in Suzhou, v jeseni pa še Xiliang-fu. Eden od tangutskih generalov je
izzval Mongole v odkrit spopad blizu Helanshana, vendar je bil poražen. Jeseni
je Džingiskan začel oblegati Lingzhou, prekoračil Rumeno reko in porazil
tangutsko vojsko, ki je prihajala na pomoč v Lingzhou. Legenda pravi, da je
Džingiskan pred bitko na nebu videl pet zvezd, postavljenih v vrsto, kar je imel
za znamenje (omen) svoje zmage.

Spomladi leta 1227 je džingiskanova vojska napadla in uničila tangutsko glavno
mesto Ning Hia in na hitro osvojila province Xining, Xindu-fu in Deshun. V
Deshunu se je general Ma Jianlong več dni silovito upiral mongolskim napadom in
osebno vodil nekaj izpadom pred mestna vrata, vendar je zaradi ran, ki jih je
dobil v bitki, kasneje umrl. Džingiskan je po osvojitvi Deshuna odšel v
Liupanshan v provinci Gansu, da bi se izognil poletni vročini. Novi tangutski
cesar se je Mongolom vdal in kmalu za njim so se vdali še ostali Tanguti.
Njihovo izdajstvo in upor se je končal s pobojem cele cesarske družine in
tangutska dinastija je dokončno izginila.

Džingiskan je imel pri izbiri svojega naslednika precej težko nalogo. Ena od
težav je bilo sporno očetovstvo najstarejšega sina Džočija, kar je še posebej
poudarjal drugi sin Čagataj. Tajna zgodovina Mongolov pravi, da je Čagataj tik
pred invazijo na Horezmsko cesarstvo pred očetom in brati izjavil, da Džočija
nikoli ne bo priznal za Džingiskanovega naslednika. Njegova izjava je bila
verjetno ključnega pomena, da je bil za Džingiskanovega naslednika izbran
Ögedej.

Džoči je umrl leta 1226 ali v začetku leta 1227, ko je bil Džingiskan še živ.
Nekateri poznavalci, predvsem Ratchnevsky, omenjajo možnost, da je bil na
Džingiskanov ukaz skrivoma zastrupljen.

Rašid al-Din poroča, da je Džingiskan spomladi leta 1223 poslal po svoje sinove.
Vsi sinovi so se na njegov poziv odzvali, Džoči pa se zanj ni zmenil in je ostal
v Horasanu.

Jurzjani pravi, da je bilo nesoglasje posledica spora med Džočijem in brati med
obleganjem Urgenča. Džoči je poskušal preprečiti popolno uničenje Urgenča, ker
je bil na ozemlju, ki je bilo del njegovega fevda. Svojo zgodbo zaključuje z
očitno ponarejeno Džočijevo izjavo: "Džingiskan je blazen, da je pobil toliko
ljudi in opustošil toliko držav. Naredil bi dobro delo, če bi svojega očeta na
lovu ubil, sklenil zavezništvo s sultanom Mohamedom, vrnil v to deželo življenje
in ponudil pomoč in podporo muslimanom." Jurzjani trdi, da je bila ravno ta
izjava glavni razlog za njegovo zastrupitev. Glede na to, da je sultan Mohamed
leta 1223 že umrl, je točnost njegove trditve vprašljiva.

Tajna zgodovina Mongolov pravi, da je Džingiskan po porazu Tangutov leta 1227
umrl. Vzrok njegove smrti ni povsem jasen in poln špekulacij. Med možnimi vzroki
se omenjajo padec s konja, posledice starih ran, tangutsko prekletstvo, starost,
bolezen in izčrpanost. Galicijsko-volinjska kronika trdi, da je bil ubit v bitki
s Tanguti. Kasnejše mongolske kronike povezujejo njegovo smrt s tangutsko
princeso, ki jo je vzel kot vojni plen. Ena od kronik iz 17. stoletja pravi celo
to, da je imela princesa v vagini skrite majhne klešče, s katerimi je do smrti
ranila Džingiskana. Mnogi mongolski avtorji so dvomili v to verzijo njegove
smrti in sumili, da so si jo izmislili rivalski Oiradi.

Džingiskan je zahteval, naj ga pokopljejo v neoznačen grob, skladno z običaji
njegovega plemena. Njegovo truplo so odpeljali v Mongolijo, domnevno v njegov
rojstni kraj v provinci Henti, in ga pokopali ob reki Onon v pogorju Burkan
Kaldun. Legenda pravi, da je pogrebna povorka pobila vse ljudi, na katere je
naletela, potem pa še večino udeležencev povorke, da bi čim bolj zakrila sled za
njegovim grobom. Mnogo let po njegovi smrti so v njegov spomin zgradili
Džingiskanov mavzolej, ki pa ne stoji na njegovem grobu.

Mongolsko ustno izročilo pravi, da preko njegovega groba zdaj teče reka, ki je
spremenila svoj tok, tako da ga je nemogoče odkriti. Na enak način pogreba
naletimo pri sumerskem kralju Gilgamešu iz Uruka in hunskemu poglavarju Atili.
Druge pripovedke pravijo, da so njegov grob steptali konji, potem pa so na tem
mestu posadili drevesa. K skrivanju groba je nekaj doprinesel tudi permafrost.

6. oktobra 2004 so med skupnimi mongolsko-japonskimi arheološkimi izkopavanji
odkrili ostanke zgradbe, za katero menijo, da je bila Džingiskanova cesarska
palača. Odkritje palače je povečalo verjetnost odkritja izgubljenega in dolgo
iskanega Džingiskanovega groba.

Mongolsko cesarstvo je bilo etnično in kulturno najbolj raznoliko cesarstvo v
človeški zgodovini. Večina nomadskega prebivalstva se je v vojaškem in civilnem
življenju prištevala k Mongolom, čeprav so bili po nacionalnosti morda Turki ali
pripadniki katere druge nacionalnosti. V cesarstvu je veljal civilni in vojaški
pravni red, predpisan z Džingiskanovim zakonikom Jasa. V državni upravi in
vojski so bile bolj kot nacionalna in verska pripadnost pomembne sposobnost in
zasluge. Izjema so bili Džingiskan in njegova družina.

Na vero so gledali kot na povsem osebno stvar, ki ni predmet zakona in
vmešavanja, zato je bila v cesarstvu velika verska strpnost in svoboda. Malo
pred prihodom Džingiskana na oblast se je njegov pokrovitelj in kasneje
nasprotnik Togril (Ong kan) spreobrnil v nestorijansko krščanstvo, sicer pa so
mongolska plemena prakticirala tudi budizem, islam, šamanizem in krščanstvo.
Verske osebnosti in delno tudi učitelji in zdravniki so bili oproščeni
plačevanja davkov.

Sodobni mongolski zgodovinarji trdijo, da je Džingiskan proti koncu svojega
življenja poskušal ustvariti civilno državo, v kateri bi veljala Velika Jasa. V
državi bi bili pred zakonom vsi enaki, tudi ženske. Za takšno trditev, pa tudi
za diskriminatorno politiko do stalno naseljenih prebivalcev, na primer
Kitajcev, ni nobenega trdnega dokaza. Ženske so v cesarstvu in v družini igrale
relativno pomembno vlogo. Töregene katun, na primer, je bila nekaj časa celo
cesarica Mongolskega cesarstva. Sodobni strokovnjaki se strinajo, da je
cesarstvo vodilo politiko, ki je vzpodbujala trgovino in komunikacije in je
znana pod imenom Pax Mongolica ali Mongolski mir.

Džingiskan se je zavedal, da za upravljanje osvojenih mest in držav ter državno
upravo potrebuje sposobne ljudi, ki jih med nomadskimi Mongoli brez tovrstnih
izkušenj ni mogel najti. Za svojega svetovalca in vodjo državne uprave je zato
vzel kitanskega kneza in vojnega ujetnika Yelü Chucaja, ki je to delo pred tem
opravljal za dinastijo Jin. Chucai je upravljal del Mongolskega cesarstva in
postal zaupnik tudi Džingiskanovega naslednika Ögedeja.

Drugo pomembno vlogo v mongolski vojaški organizaciji je igral komunikacijski in
oskrbovalni sistem cest jam, ki so ga organizirali in zgradili po kitajskih
vzorih. Džingiskan je posebno pozornost posvečal hitrosti zbiranja vojaških enot
in komunikacij med njimi, zato je bil proti koncu njegovega življenja sistem jam
vzpostavljen po skoraj celem Mongolskem cesarstvu.

Med ljudmi prevladuje mnenje, da je celotno ozemlje Mongolskega cesarstva
osvojil Džingiskan, kar seveda ne drži. V času njegove smrti se je Mongolsko
cesarstvo raztezalo od Kaspijskega jezera do Japonskega morja in se potem širilo
še naslednjo generacijo po njegovi smrti leta 1227. Svoje največji obseg je
doseglo med Ögedejevim vladanjem, ko je mongolska vojska osvojila še Perzijo,
ostanke dinastije Xia, ostanke Horezmskega cesarstva in se spopadla s kitajsko
dinastijo Song. Vojna s Songi se je končala leta 1279 z osvojitvijo celotnega
kitajskega ozemlja. Meje cesarstva so se pomaknile tudi globoko v Rusijo in
vzhodno Evropo.

Džingiskan je po ustanovitvi enotnega Mongolskega cesarstva omogočil ponovno
vzpostavitev Svilne ceste, ki je pospešila komunikacije in trgovino med
krščansko Evropo, muslimansko Srednjo Azijo in budističnim Daljnim Vzhodom.

Mnogi zgodovinarji trdijo, da je Džingiskan v svoje vladanje vpeljal določeno
stopnjo meritokracije, bil strpen do vseh verstev in je svojo politiko jasno
predočil vsem svojim vojakom. V večjem delu sodobne Turčije nanj gledajo kot na
velikega vojaškega poveljnika in po njem pogosto imenujejo svoje otroke.

V komunističnem obdobju se je pogosto prikazoval kot reakcionar, njegove
pozitivne lastnosti pa so se običajno zamolčale. Leta 1962 so mu ob 800.
obletnici rojstva v njegovem rojstnem kraju postavili spomenik in imeli
konferenco, ki je povzročila val kritik iz Sovjetske zveze in razrešitev
sekretarja centralnega komiteja vladajoče Mongolske ljudske revolucionarne
stranke Tömör-Ochirja. Ko je v zgodnjih 1990. letih prišlo v Mongoliji do
vzpostavitve demokracije, je spomin na Džingiskana in tradicionalno nacionalno
identiteto ponovno oživel, delno tudi zaradi slabega mnenja, ki so ga imeli o
njem v obdobju Mongolske ljudske republike. Postal je ena ključnih figur
nacionalne identitete. Mongoli gledajo nanj pozitivno, predvsem zaradi združitve
sprtih mongolskih plemen. Med Mongoli, predvsem med mlajšo generacijo, ni nič
nenavadnega, če Mongolijo imenujejo "Džingiskanova Mongolija", Mongole
"Džingiskanovi otroci", Džingiskana pa "oče Mongolov".

Njegovo ime in podoba se pojavljata na širikopotrošnih proizvodih, ulicah,
zgradbah in drugod. Njegov obraz najdemo na nalepkah žganih pijač, pa tudi na
bankovcih za 500, 1.000, 5.000 in 10.000 mongolskih tugrikov. Po njem se imenuje
glavno mednarodno letališče v Ulan Batorju, pred parlamentom pa stoji njegov
spomenik. Njegovo ime in lik so že večkrat poskušali zaščititi, da njegova
podoba ne bi postala preveč vsakdanja in plitva.

Kakorkoli že, v Mongoliji danes nanj gledajo kot na ustanovitelja Mongolskega
cesarstva, ki je osnova današnje mongolske države, in enega najprominentnejših
mongolskih voditeljev. Džingiskan je zaslužen, da so Mongoli izplavali iz
anonimnosti in namesto nedefinirane skupnosti različnih plemen dobili politično
in etnično identiteto. Utrdil je mnogo mongolskih običajev in zagotovil
stabilnost in enotnost v času skorajda endemičnih medplemenskih vojn. Zaslužen
je za uvedbo tradicionalne mongolske pisave in prvega mongolskega pisanega
zakonika Jasa (Ikh Zasag). Veliko se govori in piše o njegovi krutosti. Mongoli
o tem pravijo, da so zgodovinski zapisi nemongolskega porekla nepošteno uperjeni
proti Džingiskanu, da je številčnost pokolov pretirana, njegova pozitivna vloga
pa podcenjena.

V Ljudski republiki Kitajski gledajo na Džingiskana različno. V Notranji
Mongoliji, v kateri živi okrog pet milijonov Mongolov, kar je skoraj dvakrat več
kot v Mongoliji, stoji več njegovih spomenikov in se po njem imenuje več javnih
zgradb.

Džingiskan ni osvojil cele Kitajske. To je uspelo šele njegovemu vnuku
Kublajkanu, ustanovitelju dinastije Yuan, kateremu pogosto pripisujejo zasluge
za združitev Kitajske v eno državo. Džingiskan se mnogokrat pojavlja tudi v
umetnosti in literaturi, v kateri poudarjajo predvsem njegove vojaške
sposobnosti in politični genij. Obdobje mongolske dinastije Yuan je imelo
neizbrisne posledice za kitajsko politično in socialno strukturo naslednjih
nekaj generacij. Na Džingiskana in njegove naslednike, ki so uspeli okupirati
Kitajsko šele po 65 letih vojn, se še danes gleda z mešanimi občutki.

V Iraku in Iranu na Džingiskana še vedno gledajo kot na uničevalnega in
genocidnega vojaškega mogočnika, ki je na Srednjem Vzhodu povzročil strahotno
škodo in pokole prebivalstva. Podobno nanj gledajo v Afganistanu in drugih
neturških muslimanskih državah. Izjema so Hazarejci iz osrednjega Afanistana, za
katere trdijo, da so potomci vojakov velikega mongolskega garizona, ki je bil
nastanjen v tej pokrajini. Osvojitve Bagdada, Samarkanda, Urgenča, Kijeva in
Vladimira so se končale z masovnimi pokoli prebivalcev. Enako se je zgodilo v
južnem delu pokrajine Kuzistan v Iranu, kjer so Mongoli pobili skoraj celotno
prebivalstvo. Džingiskanov naslednik Hulegu kan je na podoben način uničil
večino severnega Irana. Iranska ljudstva ga zato vzporejajo z Aleksandrom
Velikim in Timur Lenkom in ga imajo ze enega najbolj preziranih osvajalcev
Irana. V večjem delu Rusije, Srednjega Vzhoda, Koreje, Kitajske, Ukrajine,
Poljske in Madžarske povezujejo Džingiskana in njegov režim z množičnimi poboji
in uničevanjem.

O izvoru imena Temüdžin obstoja mnogo teorij. Ker so prebivalci mongolske
nacionalnosti njegovo ime povezovali z besedo čing, ki v mongolščini
pomeni »moč«, je zmešnjava popolna, saj se beseda ne ujema z etimologijo.

Ena od teorij namiguje, da koren imena izhaja iz palatalizirane oblike mongolske
in turške besede tenggis, ki pomeni "ocean", "oceanski" ali »zelo razsežen«. Za
Mongole sta bila tenggis Bajkalsko jezero in morje. Če bi bila osnova
Džingiskanovega imena resnično beseda tenggis, bi njegovo ime pisali kot Tenggis
kan, kar seveda ni res.

Njegovo ime bi lahko bilo nastalo tudi iz kitajske besede Zhèng, ki
pomeni »pravi«, »pravičen« ali »resničen«. Iz besede Zhèng bi z mongolskim
pridevniškim obrazilom –s nastala beseda Žengis, ki bi se v srednjeveški
romanizirani obliki pisala kot Gengis. Njegovo ime se je v 13. stoletju v
Mongoliji zelo verjetno izgovarjalo »Čingis«.

Tajna zgodovina Mongolov pravi, da je Temüdžin dobil ime po silnem tatarskem
vojščaku, ki je bil ujetnik njegovega očeta Jesügeja. Ime Temüdžin naj bi
nastalo iz besede temür, ki pomeni »železo« (v sodobni mongolščini: төмөр,
tömör). Ime bi lahko pomenilo tudi izkušenega kovača. Ker ni nobenega
otipljivega dokaza, da bi imel Džingiskan kakršnokoli znanje in sloves kovača,
bi njegovo ime lahko kazalo na to, da je bil eden od prednikov znan kovač.
Zadnja interpretacija bi lahko pojasnila tudi imeni Temülin in Temüge, ki
izhajajo iz istega korena.

Ko je Kublajkan leta 1271 ustanovil dinastijo Yuan, je svojega starega očeta
Džingiskana vpisal v seznam vladarjev kot ustanovitelja dinastije z imenom Taizu
(kitajsko: 太祖). Džingiskan se zato v kitajskem zgodovinopisju omenja tudi kot
Yuan Taizu (kitajsko: 元太祖).



https://sl.wikipedia.org/wiki/Seznam_televizijskih_prenosov_dirk_Formule_1

LIST IS OUT OF DATE To je Seznam televizijskih prenosov dirk Formule 1 in
proizvajalcev televizijskega signala z dirk Formule 1. Formulo 1, najvišji
razred dirkanja po stezah, kot jo označuje FIA, si je mogoče v živo ali v
posnetku po televiziji ogledati skoraj v vsak državi na svetu.

Privablja veliko število gledalcev po svetu, po številu takoj za Svetovnim
nogometnim prvenstvom in Olimpijskimi igrami. Veliko nagrada Brazilijo 2006 si
je v televizijskem prenosu v živo ogledalo 83 milijonov gledalcev, skupaj pa kar
154 milijonov.

Uradni podatki, ki jih je izmeril FOM (Formula One Management), kažejo, da si
imajo televizijski prenosi dirk poprečno 58 milijard ogledov na sezono.

Vse televizijske postaje dobijo tako imenovani Svetovni signal, ki ga oddaja FOM
ali gostiteljska postaja. Ta je ena od televizijskih postaj v državi v kateri
dirka poteka, na primer TF1 na Veliki nagradi Francije. Edina postaja, ki je
izjema, je Premiere, nemška televizijska postaja, ki ponuja žive in interaktivne
posnetke dirke skozi celo sezono, tudi Onboard kanal.

Od sezone 2005 je Formula One Administration proizvajalec svetovnega signala za
Velike nagrade Avstralije, Malezije, Bahrajna, Kanade, ZDA, Turčije in Kitajske.

Spodaj so navedeni proizvajalci svetovnega signala za dirke med letoma 1990 in
2006, ki niso več na koledarju dirk Formule 1, ali so jih zamenjali drugi
proizvajalci signala. Proizvajalci signala za dirke, ki so na sporedu
neprekinjeno od sezone 1990 (ali so se priključile kasneje), so navedene zgoraj
med proizvajalci svetovnega signala za trenutno aktivne dirke.



https://sl.wikipedia.org/wiki/Mednarodna_standardna_knji%C5%BEna_%C5%A1tevilka

Mednarodna standardna knjižna številka (izvirno angleško International Standard
Book Number; kratica ISBN) je unikatna številčna oznaka komercialne knjižne
izdaje, in je bila sprva zasnovana na 9-številčni standardni knjižni številki
(Standard Book Number; SBN). Ta sistem označevanja je iznašel Gordon Foster,
danes zaslužni profesor statistike na Trinity Collegeu v Dublinu. ISBN je v
10-številčnem formatu, izdelala ga je Mednarodna organizacija za standardizacijo
in ga leta 1970 objavila kot mednarodni standard ISO 2108. (Kljub temu je bila
9-številčna koda v Združenem kraljestvu uporabljana do leta 1974).

Od januarja 2007 kode ISBN sestavlja 13 številk, tovrstno označevanje pa je
združljivo s črtnokodnimi oznakami standarda EAN-13 (European Article Number;
kakršen je v uporabi tudi pri označevanju prodajnih izdelkov v trgovinah).

Podobna številčna oznaka, imenovana mednarodna standardna številka serijske
publikacije (ISSN, International Standard Serial Number), se uporablja za
identificiranje serijskih publikacij, npr. revij ali časnikov.



https://sl.wikipedia.org/wiki/Karantanija

Karantánija (tudi Korotán) je bila slovanska plemenska kneževina oziroma
vojvodina v Vzhodnih Alpah. Najverjetneje je bila najstarejša slovanska državna
tvorba, čeprav je bila kljub večinskemu slovanskemu prebivalstvu po svojem
izvoru in po svojem razvoju sicer ves čas polietnična. Nastala je v 7. stoletju
in je kljub izgubi zunanje samostojnosti leta 745 ter vsaj delni izgubi notranje
samostojnosti v letih 820-828 kot plemenska vojvodina ostala pomembna do konca
9. stoletja. Karantanska slovanska etnična identiteta se je sredi 9. stoletja
zaradi tega razširila po vsem vzhodno-alpskem področju in je ostala dokaj močna
tudi še v 10. stoletju, nato pa sta se tako Karantanija kot etnična zavest
karantanskih Slovanov pričeli razkrajati. Na podlagi stare karantanske
državnosti se je v drugi polovici 10. stoletja z utrditvijo zahodno-evropskega
fevdalizma pričela oblikovati klasična vojvodina Koroška.

Ime Karantanija je nedvomno predslovanskega izvora, o njem pa sta možni dve
razlagi. Po prvi razlagi je ime izpeljano iz predindoevropske besede *karra v
pomenu 'skala', po drugi razlagi pa je ime keltskega izvora in izpeljano iz
besede *karantos v pomenu 'prijatelj'.

Karantanija je latinizirana oblika imena, ki so ga uporabljali njeni slovanski
prebivalci. O tem priča že končnica -ija, ki je v taki obliki povsem tuja
izvornim slovenskim toponimom (izraz »Slovenija« je učena beseda, ki je nastala
šele v 19. stoletju). Po drugi strani pa je zelo malo verjetno, da so slovanski
naseljenci izraz vzeli neposredno iz keltskih jezikov; najverjetneje je bila
staroslovenska oblika imena Korotan (*korǫtanъ) prevzeta iz latinskega
*carantanum. Iz te osnove se je kasneje (najverjetneje v visokem srednjem veku)
razvilo sodobno ime pokrajine Koroške (< praslovansko *korǫt’ьsko). Kljub temu
se je vse do 19. stoletja ohranilo tudi staro ime, Korotan, ki po vsej
verjetnosti izvira neposredno iz domačega staroslovanskega imena za
Karantanijo.[navedi vir]

Leta 568 so se s sedanjega slovenskega ozemlja v Italijo premaknili germanski
Langobardi. V izpraznjeni prostor so se začeli naseljevati Avari in Slovani.
Prostor, ki so ga poselili Slovani, so naseljevali tudi ostanki romaniziranih
staroselcev, ki so deloma še ohranili krščanstvo. Naselitev Slovanov v Vzhodne
Alpe potrjujejo propadi škofij v vzhodnoalpskem prostoru v drugi polovici 6.
stoletja, sprememba poselitve in materialne kulture, predvsem pa uveljavitev
novega, slovanskega govora.

Po letu 591 so Slovani prodrli vse do ozemlja blizu izvira Drave in se spopadli
z Bavarci. Meja z Bavarci se je začasno ustalila na vzhodnem Tirolskem. Že leta
595 se v zgodovinskih virih za vzhodnoalpski prostor pojavi ime dežela Slovanov
(latinsko Sclaborum provincia). Slovani v Vzhodnih Alpah, so bili, tako kot
Slovani v Panoniji, podrejeni oblasti avarskih kaganov. Ob slabitvi avarske
oblasti pa se je na prostoru današnje južne Koroške v začetku 7. stoletja
razvila relativno samostojna »krajina Slovanov« (latinsko marca Vinedorum), s
svojim knezom. V virih se pojavlja Valuk (latinsko Wallux dux Winedorum). Leta
623 se je verjetno pridružila plemenski zvezi Alpskih Slovanov pod vodstvom
frankovskega trgovca, kralja Sama. Po propadu Samove plemenske zveze leta 658
je »krajina Slovanov« s središčem na Krnskem gradu severno od današnjega
Celovca, ki se je že začela imenovati Karantanija, ohranila neodvisnost.

Ko so Karantanci okrog leta 743 Bavarce zaprosili za pomoč v obrambi pred Avari,
so morali priznati njihovo nadoblast ter jim za talca poslati Gorazda, ki je bil
sin kneza Boruta, in knezovega nečaka Hotimira, ki so ju Bavarci pokristjanili.
Boruta je leta 749 nasledil Gorazd, ki pa je umrl že po treh letih vladanja;
nasledil ga je bratranec Hotimir. Z vladanjem kneza Hotimirja leta 751 se je
začelo pokristjanjevanje Karantancev, ki so ga pod vodstvom karantanskega
pokrajinskega škofa Modesta vodili irski misijonarji iz Salzburga.
Pokristjanjevanje je sprožilo tri neuspele upore. Prvi se je začel po Modestovi
smrti (763), drugi 765, vendar je knez oba hitro zatrl. Zadnji upor se je začel
po smrti kneza Hotimirja, leta 769, in je trajal vse do posega bavarskega kneza
Tasila III. leta 772. V tem času je nov knez postal Valtunk, nadaljeval pa se je
tudi salzburški misijon. Prav z delovanjem misijonarjev v Karantaniji je mogoče
povezati nastanek slovanskih liturgičnih besedil, ki so bila pozneje (ob koncu
10. in v začetku 11. stoletja) zapisana v Brižinskih spomenikih.

Po porazu in odstavitvi upornega bavarskega kneza Tasila III. leta 788 je bila v
frankovsko državo Karla Velikega skupaj z Bavarsko vključena tudi Karantanija.
Po uničenju avarskega kaganata 796 in reorganizaciji teritorialne ureditve
frankovskih mejnih področij (najkasneje 803) je Karantanija postala del Bavarske
vzhodne krajine, vendar je še ohranila plemensko notranjo ureditev. Najkasneje v
tem času se je na njenem jugu razvila še ena slovanska kneževina: Karniola. Po
Valtunku so Karantaniji vladali domači vladarji Pribislav, Semik, Stojmir in
Etgar.

Ko je knez slavonskih Slovanov Ljudevit Posavski leta 819 zaradi nezadovoljstva
s frankovskim furlanskim mejnim grofom Kadolahom začel upor, se mu je pridružil
tudi del Karantancev. Ob reki Dravi so se v letih 819 in 820 spopadli s Franki
in leta 820 požgali samostan v bavarskem Bischofshofnu. Vendar jih je istega
leta porazil furlanski mejni grof Balderik in Karantanija je bila nato nekaj let
podrejena furlanskim krajišnikom. Po dokončni zadušitvi Ljudevitovega upora leta
823 so Franki leta 828 reorganizirali upravo in v mejnih plemenskih kneževinah
so domače slovanske kneze zamenjali frankovski grofje. Zadnjega karantanskega
kneza Etgarja je zamenjal grof z Bavarske, Helmwin.

Andrej Pleterski zagovarja stališče, da je bila Karantanija okrog leta 800 v
resnici precej manjša, kot so domnevali starejši zgodovinarji, in sicer naj bi
bila osredotočena le na osrednji in južni del današnje Koroške. V vzhodnoalpskem
prostoru naj bi tedaj poleg te male Karantanije in poleg še bolj južne Karniole
obstajala vsaj še ena kneževina na zahodnem in severozahodnem delu
vzhodnoalpskega prostora, ki naj bi nosila ime Liburnija. Do takega sklepa je
Pleterski prišel predvsem na podlagi nove interpretacije tistega dela razprave
Conversio Bagoariorum et Carantanorum, ki govori o posvetitvi treh cerkva v
vzhodnoalpskem prostoru. Po njegovem moramo besedilo brati tako, da se nanaša na
neko območje v soseščini Karantancev, ne pa na Karantance , pri čemer ime
Liburnija razlaga kot ime te pokrajine, ki se razteza na severovzhod vsaj do Ad
Undrimas (Ingeringa). Pleterski se pri svoji hipotezi opira tako na novejše
arheološke raziskave o manjšem ozemeljskem obsegu stare Karantanije, kot tudi na
povezovanje Brižinskih spomenikov z žensko samostansko skupnostjo v Milstattu,
domnevnem središču Liburnije. Po njegovem knez Domicijan v Konverziji pri
navajanju karantanskih knezov ni bil omenjen prav zaradi tega, ker pač ni bil
karantanski, ampak liburnijski knez.

Pleterski dopušča možnost, da je ob srednji Muri obstajala še ena, po imenu
neznana kneževina, ki bi jo lahko nakazovala skupina cerkva na tem področju.
Tako bi se na področju, ki ga običajno označujemo za karantansko, nahajale tri
slovanske kneževine. Hipoteza o večjem številu kneževin na vzhodnoalpskem
področju pa ni naletela na ugoden odmev med ostalimi zgodovinarji. Peter Štih se
v svoji kritiki osredotoča na to, da Pleterski napačno razlaga sporni odlomek iz
Konverzije in da sta Liburnija in Ad Undrimas umeščena znotraj karantanske
kneževine. Konverzija civitas dosledno uporablja za kraj, ne pa za deželo, poleg
tega pa je v času pisanja Konverzije po njegovem mnenju domnevna Liburnija
očitno že spadala v okvir Karantanije. Igor Grdina pa je kritiziral predvsem
ideje Pleterskega o liburnijski ženski samostanski skupnosti in njeni povezavi z
Brižinskimi spomeniki.

Morda že po uporu Ljudevita Posavskega, najkasneje pa s frankovsko upravno
reformo iz leta 828, do katere je prišlo predvsem zaradi bolgarske nevarnosti,
so s Helmwinom, ki sta mu sledila Albgar in Pabo, na oblast prišli vojvode
bavarskega rodu (duces Bagoarii). Le-ti so imeli deželo v grofovski upravi (in
comitatum). Med zgodovinarji prevladuje teorija, da so Karantanci leta 820
oziroma najkasneje leta 828 svoje kneze in notranjo samostojnost zgubili, in da
je prav tedaj tuji grof Helmwin zamenjal odstavljenega slovanskega kneza
Etgarja. Na to lahko sklepamo iz dveh posrednih dokazov. Kot prvo se po
Ljudevitovem uporu Karantanci, Karniolci in Avari kot (notranje) samostojni
narodi ne omenjajo več, kot drugo pa se v Karantaniji že leta 822 pojavi prvi
zabeleženi frankovski fevd. Pojavljajo pa se tudi ločena mnenja. Manj radikalno
je npr. mnenje Herwiga Wolframa, da darovanje Bavarca Matherija še ne
predstavlja padca rodovne kneževine, ampak pomeni šele pripravljanje terena za
kasnejšo uvedbo grofovske uprave. Bolj radikalna, a na splošno nesprejeta
hipoteza pa pravi, da so ti vojvode bavarskega rodu (duces Bagoarii) pravzaprav
karantanski (in ne bavarski) vojvode, ki so v svoji deželi Karantaniji poleg
vojvodske oblasti dobili še grofovsko upravo. Toda prav uvajanje grofovske
uprave, ki je institucija frankovske države za urejanje notranjih razmer, je
neposredni dokaz, da sta Karantanija in Karniola izgubili notrano samostojnost z
gentilno upravo, in da sta bili očitno vključeni v frankovsko državo.

Kakorkoli že, Karantanija je bila vsaj od leta 828 naprej vse bolj trdno vpeta v
frankovski upravni in fevdalni sistem. Karantanija, ki so ji vladali grofje
bavarskega rodu, je bila obenem že od leta 828 del frankovske Vzhodne
prefekture, ki je zajemala tudi območja Zgornje Panonije, Spodnjo Panonijo in
Karniole. Frankovski vladar Ludvik Nemški je spoznal, da velika Vzhodna
prefektura ustvarja uporne prefekte, zato je iz prefekture izločil Spodnjo
Panonijo in Karantanijo. Preostanek prefekture je leta 854 prepustil v upravo
svojemu sinu Karlmanu. Toda tudi Karlman se je že kmalu uprl svojemu očetu, tako
da je med letoma 857 in 861 pregnal Ludviku zvestega grofa v Karantaniji,
verjetno pa tudi spodnjepanonskega grofa Koclja. Tako je Karlman Vzhodni
prefekturi zagotovil meje v starem obsegu. Odtlej pa do leta 887 je bil prefekt
hkrati tudi karantanski grof. Združitev obeh oblasti v isti osebi je imelo
pomembne posledice v karantanski etnogenezi, saj se je ime Karantanija kmalu
razširilo na celotno Vzhodno prefekturo. Vzhodna prefektura-Karantanija je
vključevala celotno ozemlje Alpskih Slovanov, s tem pa se je hitro razširila
tudi karantanska etnična pripadnost, med drugim tudi zaradi tega, ker je bila
plast fevdalcev še prešibka in so se oblastniki morali naslanjati na slovansko
plemensko tradicijo.

Karlman ni imel zakonitih sinov, zato je nezakonskemu sinu Arnulfu poskušal
omogočiti čim boljše možnosti za družbeni vzpon: omogočil mu je, da so mu Franki
priznali fiktivni status polnopravnega Karolinga, tako da je dobil tudi naziv
sin iz kraljevske družine (filius regalis). Ko je Karlman leta 876 zavladal nad
Bavarsko, Karantanijo in vso (tudi Kocljevo) Panonijo, je že leta 876
Karantanijo in Panonijo dodelil kot »Regnum Carantanum« (izraz
regnum- »kraljestvo« - je tedaj označeval vplivno vojvodsko območje in ne
kraljevine) za svojega nezakonskega sina Arnulfa. Ko je Karlman leta 880 umrl,
je Karlmanov brat Ludvik III. nečaku Arnulfu še naprej pustil njegov »regnum«.
Le-ta je obsegal območje Karantanije, Zgornje in Spodnje Panonije ter grofijo ob
Savi. Darovnice iz tistih časov kažejo, da je imel Arnulf v
Karantanskem »regnumu« celo kraljevske prerogative podeljevanja fevdov, kar kaže
na notranjo samostojnost tega območja. Po smrti strica Ludvika III. leta 882 se
je Arnulfov položaj še okrepil, saj je najkasneje v tem času postal zelo dejaven
v bavarski politiki, kjer je tega leta že nastopal tudi kot bavarski voditelj
(princeps Baiovariorum). V letih med 882 in 887 se omenja tudi Regnum Arnulfi,
kjer pa hkratno omenjanje Bavarcev in Slovanov daje slutiti, da gre za novi
regnum, ki vključuje tako Bavarsko kot dotedanji Karantanski regnum. Arnulf v
tem času v odnosu do frankovskega kraljestva doseže skoraj popolno notranjo in
zunanjo samostojnost: sam podeljuje kraljeve posesti, sam imenuje upravitelje
pokrajin, se na lastno pest vojskuje z velikomoravskim knezom Svetopolkom in z
njim neodvisno od ostalih Frankov sklepa premirje. Karantanski regnum in
bavarsko-karantanski Regnum Arnulfi sta leta 887 omogočila, da se je na državnem
zboru v Triburu/Trieru pojavil tudi Arnulf z vojsko Bavarcev in karantanskih
Slovanov in osvojil frankovsko oblast.

V času Arnulfove vladavine so bila karantanska območja v panonskem nižavju
izpostavljena napadom Velikomoravske. Velikomoravski vladar Svetopolk je zbral
vojsko se v letih 882-884 zelo uspešno bojeval z Arnulfom: Panonija je bila
tedaj opustošena, mnogi podložniki pobiti, voditelji bodisi odvedeni v
ujetništvo bodisi iznakaženi in zatem vrnjeni (nekaterim so odsekali roko,
drugim jezik, tretjim spolovila). Na vzhodu usodno oslabljena Karantanija je
kmalu zatem dočakala invazijo Madžarov. Ironija usode je, da je prav Arnulf, ki
se je hotel maščevati Velikomoravcem, leta 892 kot svoje zaveznike v boju z
njimi poklical Madžare; ko pa je leta 894 Svetopolk umrl, so se Madžari obrnili
proti Arnulfu in vdrli v Panonijo. Madžare je tedaj vodil Álmoš, napade pa je
nadaljeval njegov sin Árpád. Da bi se ubranil pred madžarskim navalom, se je
Arnulf obrnil na vazalnega slavonskega kneza Braslava in mu prepustil področje
Spodnje Panonije z Blatenskim kostelom. S tem je bilo iz območja (nekdanjega)
Karantanskega regnuma izločeno veliko področje. Tako je pod oblast Braslava za
zelo kratek čas prišlo tudi območje okrog Ptuja. Toda boj Braslava proti
Madžarom je bil brezupen. Braslav se po letu 896 ne omenja več. Poleg opustošene
Panonije je bil splošni razlog za šibkost frankovskega sveta proti Madžarom, da
številna mesta in gradišča niso imela dovoljenja za utrditev. Madžari pa so v
Evropo prinesli uporabo konjskega stremena, ki ga Evropejci dotlej niso poznali,
in ki je omogočalo spretno premikanje na plemenitih jahalnih konjih, nenadne
napade, hlinjenje pobegov in pripravljanje zased, zato so Madžari kot konjeniško
ljudstvo zlahka obvladali panonske stepe. Panonijo so zasedli že najkasneje v
letih 899/900. V letu 899 je umrl tudi Arnulf.; najkasneje leta 900 so Madžari
Panonijo povsem opustošili in zasedli.

Karantanska zgodovina vse do leta 976 ni povsem jasna. Viri poročajo, da leta
900 na madžarskem ozemlju ni bilo niti ene krščanske duše več. 5. julija 907 je
bil pri Bratislavi zlomljen nemški odpor proti Madžarom in v tem spopadu je
padel tudi upravitelj Karantanije Liutpold. Spremenila se je vsa vzhodna
karantanska meja, pa tudi del južne in severne. Tako je bilo začasno izgubljeno
področje srednjega Pomurja ter skoraj vse ozemlje današnje Slovenije. Na
jugozahodu so Madžari namreč sledili ostankom rimske ceste proti Italiji (v
smeri današnjih mest Ptuj- Celje-Ljubljana). Čeprav so bila izgubljena ogromna
karantanska področja in je bil izgubljen ozemeljski stik Karantanije z Zahodnimi
Slovani, so madžarski vpadi po drugi strani zavrli prodor nemške kolonizacije
med Karantance. Konec obdobja negotovosti je naznanjalo šele leto 949, ko je
bavarsko-karantanska vojska uspela prodreti v osrčje Madžarske. Le malo kasneje,
leta 955, je nemški kralj Oton Veliki uspel Madžare premagati v bitki pri
Augsburgu ob reki Lech.

Zlasti nemško zgodovinopisje se je postavilo na stališče, da je bila vojvodina
Karantanija ponovno vzpostavljena šele leta 976. Karantanija naj bi imela namreč
vse od propada »Karantanskega kraljestva« pa do leta 976 za vojvodo bavarskega
vladarja. Mnenja o tedanji povezavi med Karantanijo in Bavarsko so sicer deljena
- verjetneje imamo opraviti s personalno unijo med dvema vojvodinama, morda pa
je bila Karantanija res šele leta 976, ko je bila politično ločena od Bavarske,
povzdignjena tudi v vojvodino. Grafenauer v zvezi s tem npr. opozarja na tri
situacije:

Še preden je bila Karantanija tako ali drugače ločena od Bavarske, je doživela
drugo in zadnjo kratkotrajno veliko ozemeljsko razširitev. Leta 952 je namreč
svetorimski cesar Oton I. njenemu ozemlju dodal severnoitalijansko področje s
celotno Veronsko krajino. Starejše slovensko zgodovinopisje zato govori tudi o
nastanku tim. »Velike Karantanije«, vendar se pridevnik »velika« tedaj ni
uporabljal. Karantanija je bila ozemeljsko okrepljena zato, da bi se po eni
strani na vzhodu lažje branila proti vpadom Madžarov, po drugi strani pa je na
jugu omogočila stik nemške države z Apeninskim polotokom. Njena mejna področja
proti Apeninskemu polotoku in proti Panoniji so bila oblikovana v krajine (mejne
grofije).

Karantanija oziroma Koroška, kakor jo od tega obdobja naprej običajno imenujemo,
je leta 976 po dolgem času imela vladarja, ki ni bil bavarski vojvoda, toda
vojvodina je bila v letih 983-985 in 989-1002 v obliki personalne unije še
dvakrat združena z Bavarsko, šele nato pa se je razvoj obeh dežel dokončno
ločil. Čeprav se je tej večjezični in polietnični vojvodini Koroški morda
obetala lepa prihodnost, so takšne upe pokopali dinastični spori med oblastniki.
Proces razpadanja enotne vojvodine se je tako pričel že kmalu po njeni veliki
ozemeljski razširitvi. Ozemeljsko močno povečana Koroška tako obvelja za
slaboten fevdalni okvir vrste vse bolj samostojnih pokrajin. Že leta 995 je
zaradi rivalstva za oblast odpadla zelo velika Veronska krajina, ki je bila nato
od leta 1002 s Koroško sicer v personalni uniji (koroški vojvoda je bil namreč
hkrati tudi veronski mejni grof). Leta 1002 je zaradi političnih trenj cesar od
Koroške odcepil tudi Karantansko krajino (kasnejšo Štajersko), Podravsko
krajino, Savinjsko krajino in še Kranjsko krajino. Ostanki dežele so tako naglo
dobivali teritorialno podobo današnje Koroške. V latinskih poimenovanjih namesto
starega izraza »Karantanija« (Carantania) sicer v 11. stoletju povsem prevlada
izraz »Koroška« (Carinthia). Kljub temu še v 12. stoletju pri nekem prepisovalcu
starih listin najdemo enačenje različic obeh nazivov.

Zaradi ločevanja s starejšo zgodovino mnogi že za obdobje po letu 976
uporabljajo izraz vojvodina Koroška. Pojavlja se tudi mnenje, da je bil koroški
vojvoda v teh časih v glavnem cesarjev uradnik in ne več predstavnik klasične
plemenske vojvodine (čeprav je bilo večinsko prebivalstvo v njej še slovansko).
Tudi na tedanjem južnem Koroškem (skoraj celotna današnja Slovenija) se okrog
leta 1000 namreč naglo raširijo zemljiška gospostva, tako, da oslanjanje na
staro slovansko tradicijo ni bilo več potrebno. Sama karantanska etnična
pripadnost se je pričela razkrajati z razkrajanjem ozemeljsko povečane Koroške,
k temu pa je pripomoglo še okrepljeno neslovansko plemstvo, ki zaradi utrditve
svojega zemljiškega gospostva (in to na vsem vzhodno-alpskem prostoru) ni več
potrebovalo plemenske vojvodine. Ne glede na to so ostanki karantanske (oziroma
koroške) posebne identitete preživeli še vse do začetka 16. stoletja. Potomci
karantanske etnične skupnosti iz 9. in 10. stoletja so bili naslednja stoletja
zgolj še Slovani (»Slovenci«), v 19. stoletju pa se je med njimi izoblikovala
slovenska narodna identiteta. Mehanicistična delitev na karantansko (pred letom
976) in koroško obdobje (po letu 976) je zaradi opisanih zveznih procesov sicer
poenostavljanje, dejstvo pa je, da se nekje v drugi polovici 10. stoletja naglo
izoblikujejo značilnosti klasične koroške politične organizacije brez pomembnih
elementov karantanske plemenske grofije/vojvodine.

Na vrhu karantanske družbe je bil knez s pripadniki svoje rodbine, ki so morda s
še nekaterimi drugimi odličnikipredstavljali privilegiran sloj, to je
karantansko plemstvo. Knežja družina je imela sredi 8. stoletja že zagotovljeno
dedno oblast, knez je opravljal funkcijo vrhovnega sodnika, zastopnika za
zunanje zadeve, pripadale so mu nekatere javnopravne dajatve, opiral pa se je
tudi na svoje lastne vojaške sile. V povezavi z oblastnikom je tudi pravni
institut, ki se imenuje pojezda. Pojezda pomeni, da je oblastnik, ki je jezdil
od kraja do kraja, na licu mesta izvrševal svojo oblast. Za vzdrževanje takšnega
potujočega dvora so morali poskrbeti prebivalci, ki so živeli na območju, kjer
se je knez mudil.

Vir iz 9. stoletja poleg kneza in njegove družine omenja visoke upravne
funkcionarje. Slovanskega naziva zanje ne poznamo, vir pa jih
imenuje »prvaki« (princeps) oziroma »visoki upravitelji-
knezi/grofje« (comites). Na Karantanskem ozemlju je živela vrsta plemen, čeprav
med njimi po imenu danes poznamo le dve: Hrvate in Dudlebe, Če lahko Dudlebe
tako ali drugače povezujemo z Germani, saj se pri njih pojavlja osebno ime
*Deudo- (npr. v obliki Dietleip, Ditlef), je etnonim Hrvat precej trši oreh in
etimologi glede njegovega izvora niso prišli do splošno sprejete razlage. Izvor
imena Hrvat med drugim lahko iščemo v izposojenki iz germanskega izraza za bojno
opravo (*hurwa), v domnevni obliki rogatih hrvaških čelad (*kъerv- »rogat«),
nekateri ime razlagajo z iranskim izrazoslovjem, drugi pa ga iz takšne ali
drugačne perspektive (keltske, iranske, skitske…) izvajajo iz iste osnove, ki je
podlaga za etnonim Srb.

Lokalni patriarhalni voditelji (verjetno na ravni zadružnih vasi) so se
imenovali župani. Pod župani so vsaj ponekod poznali nižje vodstvene položaje-
tako nek vir omenja župana (jopan), ki je imel vodilno vlogo tudi na območju,
kjer sta delovala dva njegova upravitelja (actores) Župane so nekateri imeli za
potomce nad Slovani gospodujoče turško-tatarske plasti, vendar pa obrska nasilja
niso vodila k nastanku razredne države, institut župana pa se pojavlja zgolj pri
Južnih Slovanih. V času razseljevanja so bile župe verjetno na krvnem sorodstvu
utemeljene skupnosti ljudi – po naselitvi pa je župa postala teritorialna enota.

Karantanski knez naj bi imel oblast nad plemensko vojsko. Poleg plemenske vojske
pa je imel knez na razpolago koseze ali kosaze. Koseze nemški viri prevajajo z
izrazom Edling, kar označuje bodisi družinike bodisi plemstvo. Še v 12. in 13.
stoletju so kosezi imeli položaj nižjih plemičev, ki je bil enakovreden položaju
ministerialov. Kosezi so kot poseben karantanski družbeni sloj obstajali že
sredi 8. stoletja. V njih nemara lahko prepoznamo družinike oziroma vsaj neko
vojaško silo (verjetno konjeniško), ki je bila povezana s knezom. V kosezih je
zato moč videti tudi nastajajoče plemstvo. Kar lahko z gotovostjo trdimo je, da
gre za privilegiran vojaški sloj, saj so kosezi živeli izven sistema žup, imeli
so svoje lastne posesti in svojo lastno organizacijo, podrejeni pa so bili zgolj
knezu. V Karantaniji kot jo poznamo iz pisnih virov so se na veči zbirali le še
kosezi in ne več celotno ljudstvo. Večo lahko opredelimo kot obliko kolegialnega
organa in je pomenila zbor določene skupine ljudi.

Večina slovanskega ljudstva je pripadala običajnim svobodnjakom. Ta najširši
sloj prebivalstva je živel v okviru žup. Kljub temu so v Karantaniji poznali
tudi sužnje, ki pa so verjetno izvirali predvsem iz vrst vojnih ujetnikov in so
bili običajno zaposleni na velikih knežjih dvorih, morda pa tudi na manjših
koseških dvorih. V viru iz 9. stoletja so omenjeni kot sužnji (servi). Status
staroselcev ali Vlahov v karantanski družbi pa ni jasen. Prav tako je težko
opredeljevati tudi vlogo poganskih duhovnov.

Starodavni obred ustoličevanja karantanskih knezov v slovanskem jeziku je v
karantanskem času potekal na knežjem kamnu na Krnskem gradu. Obred se je v
spremenjeni obliki ohranil tudi po ukinitvi plemenske kneževine, nastanku
grofije in pozneje vojvodine Koroške in je bil v uporabi vse do prve polovice
15. stoletja (1414).

Zaradi svoje nenavadne oblike je obred zbujal zanimanje sodobnikov in poznejših
piscev. O njem sta pisala med drugimi Janez Vetrinjski in Enej Silvij
Piccolomini (kasnejši papež Pij II.), opisan pa je tudi v knjigi Jeana Bodina
Six livres de la Republique, iz katere je o njem bral tudi ameriški politik
Thomas Jefferson. Na podlagi njegovega zaznamka v knjigi so se pojavile teorije,
da naj bi ga obred navdihnil pri pisanju ameriške Deklaracije o neodvisnosti,
saj naj bi iz obreda prevzel zamisel o suverenosti ljudstva. Toda takšne razlage
niso prepričljive in v današnjem zgodovinopisju nimajo veliko zagovornikov.
Andrej Pleterski je na podlagi primerjalne metode rekonstruiral obredni pomen
karantanskega ustoličevanja

Knežji kamen je danes tudi na nacionalni strani slovenskega evrokovanca za dva
centa.

Z nastopom Frankov se v karantanski družbi pričenja uvajati tudi frankovska
družbena ureditev. Ta ureditev je predpostavljala uvajanje krščanstva, kar je
prizadelo predvsem poganske duhovnike. Franki so vpeljali svoj upravni sistem,
ki je temeljil na uvajanju grofovske uprave, grofijam pa so načelovali visoki
upravitelji-grofje. Grof je bil vojaški poveljnik, obenem pa je načeloval tudi
zborom svobodnjakov. Ob mejah so Franki vzpostavljali mejne grofije (ali
krajine), ki so jim načelovali mejni grofje. Te mejne grofe so vzhodno-alpski
Slovani poimenovali kar s svojim izrazom knez. Frankovski kralj je po mejnih
grofijah pošiljal svoje kraljeve odposlance (missi dominici)- po enega za
posvetne in po enega za cerkvene zadeve.

Franki so v Karantanijo pričeli uvajati fevdalizem. Najprej so takšno usodo
doživele pokrajine, ki so se nahajale v karantanski soseščini- npr. v Istra že
leta 804 srečujemo trenja med istrskim oblastnikom in Slovani. Do pojava
fevdalnih odnosov je prihajalo tudi v sami Karantaniji. Tako je leta 822 Bavarec
Matheri podaril svojo posest brižinskemu samostanu. Deželno-knežje cerkve so po
odstranitvi domačih knezov v obdobju 820-828 očitno prešle na krono, saj so z
darovnico krone leta 860 dve takšni cerkvi postali salzburški. Zemljiška
gospostva so na področju vzhodno-alpskih Slovanov sicer nastajala zaporedoma: že
okrog leta 800 na področju Vzhodne krajine ob Donavi, okrog 840 v Spodnji
Panoniji. Vladarjevo poklanjanje fevdov je bilo še posebej izrazito v času
vladavine Arnulfa. Naj južnem karantanskem ozemlju (današnja Slovenija) šele
ponovna uvedba mejnih grofij po madžarskih vpadih ter ustanavljanje novih
zemljiških gospostev v zgornjem Posavju in ob Posočju šele okrog leta 1000
vzpostavijo pogoje za dokončno prevlado zahodnoevropskega fevdalnega reda.

Franki oziroma Nemci so sicer obdržali mnoge institute karantanske plemenske
države- npr. pojem vojvodstva, stare dvore, koseze, župane in celo del visokega
plemstva. Zaradi uvajanja fevdalnih procesov pa so najkasneje v času vladavine
Karlmana ali njegovega sina Arnulfa Koroškega kot simbol fevdalne oblasti v
Karantaniji sicer postavili tim. »Vojvodski prestol«- služil je poklonitvi
fevdalcev novemu kralju, čeprav je imel morda že kmalu dodan tudi zahodni sedež,
na katerem je sedel (koseški) sodnik. To kljub vsemu pričuje o krepitvi
fevdalnega sistema v Karantaniji. Vojvodski stol bi po mnnenju Koroščeve sicer
lahko nastal tudi okrog leta 800, ko naj bi frankovsko upravo v deželi namesto
domačega kneza pričel izvajati grof, zahodni sedež pa naj bi po njenem mmenju
dal okrog leta 1000 postaviti šele palatinski grof.

Vir iz okrog leta 800 za vzhodno-alpske Slovane pravi, da so častili gore,
drevesa, studence, reke, živali, obenem pa so ti Slovani prerokovali prihodnost.
Arheološko je potrjeno, da so ti Slovani globoko verovali v zagrobno življenje.
Poslanica bavarskemu knezu Tasilu o vzhodno-alpskih Slovanih omenja, da le-ti ne
verujejo v krščanskega Boga, pač pa molijo malike. Grafenauer na osnovi
primerjave s Prokopijevim besedilom o slovanskem bogu stvarniku bliska in s
kasnejšimi ljudskimi šegami, pravi, da so vzhodno-alpski Slovani poznali
mnogoboštvo, med temi bogovi pa je eden zavzemal osrednje mesto. O imenih teh
starih karantanskih in karniolskih božanstev žal nimamo ohranjenih pisnih virov.

V slovenskih ljudskih pripovedih se je zelo dobro ohranil predvsem lik sončnega
junaka Kresnika, čeprav njegovega imena iz poganskega obdobja ne poznamo. Kljub
nekaterim drugačnim mnenjem je Zmago Šmitek v obširni analizi pokazal, da je
junak Kresnik zelo verjetno predelava slovanskega božanstva Svarožiča. Po ruski
mitologiji naj bi bil Svarožič sin Svaroga. Na nekdanje čaščenje Svaroga (ali
vsaj Svarožiča?) bi na Slovenskem lahko kazali toponimi kot so Twaroch, Svare in
Svarje in ime kmetije Svarošek. Zelo pogosto je na Slovenskem čaščen tudi Zeleni
Jurij, ki morda predstavlja (sicer pod očitnimi krščanskimi vplivi) predelano
slovansko božanstvo, ki se drugod pojavlja z imenoma Jarilo in Jarovit.

Obstaja verjetnost, da so Karantanci častili Peruna, Velesa in Mokoš. Ti trije
božanski liki so bili gotovo čaščeni v karantanski okolici (današnja Madžarska,
Hrvaška…). V ljudskem jeziku in pripovedi se je od Prekmurja do Ptuja v zvezi z
gromom ohranil izraz perun, ime Velesa je verjetno povezano s »Svetim Velkom« iz
slovenske obredne pesmi, ohranjena pa je tudi pripovedka o čarovnici Mokoški. Na
osnovi arheološkega raziskovanja in z uporabo primerjalne metode je Pleterski
tudi za območje današnje Avstrije in Slovenije potrdil slovanska kultna mesta,
ki med seboj sestavljajo kot 23-24 stopinj (naklon ekliptike glede na ekvator).
V takem obrednem kotu na enem koncu stoji kultno mesto nebeškega božanstva, na
drugem zemeljskega božanstva, na tretjem pa nekega ženskega božanstva. Osnovni
prototip božanstev, ki so bila čaščena na teh mestih, Pleterski vidi prav v
Perunu, Velesu in v Mokoš, čeprav dopušča veliko verjetnost, da so tak obredni
kot sestavljala tudi kultna mesta trojic drugih božanstev. Vlado Nartnik je
poskušal dokazovati astronomske povezave med slovenskimi in slovanskimi
bajeslovnimi bitji in nekaterimi astronomskimi kategorijam, pri tem pa je v neki
manj ambiciozni analizi primerjal slovensko ljudsko pesem o Svetem Valentinu in
Svetem Peregrinu, v kateri naj bi po njegovem prvotno nastopala Veles in Perun.

Poleg slovanskih vplivov so med ljudmi neslovanskega rodu razširjala tudi druga
verovanja. Z gotovostjo lahko trdimo, da krščanstvo na vzhodno-alpskem področju
v 7. in 8. stoletju ni povsem zamrlo. Etnolog Slavko Ciglenečki pa je z uporabo
primerjalne metode pokazal na nekatere povezave med Kurentom in antičnim kultom
Kibele, kar bi lahko kazalo na vpliv starih antičnih poganskih predstav.

Ko se je v Karantaniji od srede 8. stoletja pričelo uveljavljati krščanstvo, je
slovansko staroverstvo doživelo zaton. Prva desetletja uvajanja krščanstva so
bila dokaj neuspešna. Nek vir za leto 790 za Alpske Slovane sporoča, da so
to »grozoviti pogani«. Ko se je krščanstvo le uveljavilo, je poganstvo sprva
živelo skrito za zunanjim krščanskim videzom. To se kaže v poganskem načinu
pokopa Karantancev, ki se je obdržal vse do začetka 10. stoletja, še bolj pa
verjetno na panonskem ozemlju, kjer so preostali Slovani po prihodu Madžarov
opustili krščanstvo in se vrnili k poganstvu- na to kaže skupen pokop žene ob
umrlem možu (za pogansko Slovanko namreč po moževi smrti življenje ni imelo
smisla). Osrednja Karantanija bi lahko bila precej poganska še v prvi polovici
11. stoletja, v kolikor o tem pričujejo slovanska (nekrščanska) osebna imena.
Kakorkoli že, pa se v velikem delu Karantanije zavestno poganstvo med 9. in 11.
stoletjem umika, ohranili pa so se stari obredi, šege in zagovori.

Potem, ko sta postala kristjana kneza Gorazd in Hotimir, si je nova vera pričela
utirati pot v Karantaniji. Okrog 757 je v tej državi pričel delovati pokrajinski
škof Modest. Pri uvajanju krščanstva je na začetku prihajalo do velikih uporov,
najhujši pa je bil leta 772, saj je moral karantanski dvor, ki sam upora ni
zmogel zatreti, na pomoč poklicati Bavarce. Franki in Bavarci so za prisvajanje
zemljišč poganskih Slovanov v severni Karantaniji izkoriščali predpis iz leta
777, ki je veleval izgon tamkajšnjih slovanskih poganov. Zaradi šibkosti
papeževega položaja je bilo krščanstvo orodje manipulacije v rokah posvetnega
frankovskega vladarja, zato praktično ni bilo možnosti, da bi se pri
vzpostavljanju cerkvene oblasti nad Vzhodno-alpskimi Slovani oglejski patriarh
lahko kosal s salzburškim škofom. V večjem delu Karantanije je na srečo
prevladovala salzburška cerkvena politika z irskim načinom misijona, ki je
poudarjal miroljubno širjenje krščanstva in pomen pridobivanja zaupanja med
plemenskimi voditelji poganskih ljudstev. Medtem, ko je frankovski način
misijona uporabljal nasilje in kaznovanje udeležbe v poganskih obredih z
zaplembo premoženja in odvzemom osebne svobode, je irski misijon upošteval
poganske šege in običaje in jih načeloma niso nasilno zatirali, ampak so jim
poskušali dati novo, krščansko vsebino. V praksi pa se tudi na območju irskega
načina misijonarjenja pri pokristjanjevanju niso izgonili določeni prisili in
pritiskom, saj je poslušnost duhovščini prinašala cerkvene prihodke. Pri obredju
so misijonarji uporabljali domači slovanski jezik, od konca 8. stoletja dalje pa
so bile maše v latinskem jeziku, medtem, ko so predmašne molitve in oblike
pokore ostale v slovanskem jeziku. V to starejše obdobje pokristjanjevanja lahko
postavimo nastanek predlog za verske obrazce, ki so bili zapisani veliko kasneje
(Rateški rokopis, Celovški rokopis, morda Brižinski spomeniki).

Po ukazu Karla Velikega so mejo med pristojnostjo salzburškega škofa in
oglejskega patriarha leta 803 določili po reki Dravi tudi v sami Karantaniji, ki
je bila doslej v celoti pod vplivom salzburške škofije. Oglejski misijon je bil
manj zagnan- še leta 800 je bil njihov misijonar Blandricus, ki je potoval med
vzhodno-alpske Slovane in v Panonijo, na svojem misijonu neuspešen zaradi
nepoznavanja slovanskega jezika. Pokrajinski škofi, ki so po pooblastilu
salzburškega škofa delovali v Karantaniji, so imeli do leta 803 enake
pristojnosti kot pravi škofje v Salzburgu, v letih 803 in nato 829 pa so bile
njihove pristojnosti omejene. Z osvojitvijo avarskega ozemlja (frankovska
Zgornja in Spodnja Panonija) je prišlo do spremembe tudi pri frankovskem načinu
misijona, saj so tudi tam na podlagi izkušnje s poganskimi Sasi ugotovili, da
ima nasilje pri uspešnem pokristjanjevanju svoje meje. V praksi je
pokristjanevanje v frankovskem načinu misijona še naprej povzročalo prisilo, še
naprej pa je veljala tudi določba, da se zapleni vsako naselje, kjer
prebivalstvo opravlja poganske obrede. Kjer je prihajalo do nasilnega
pokristjanjevanja z izganjanjem, je prišlo do selitev slovanskega prebivalstva,
Tudi upor Ljudevita Posavskega je bil še povezan tudi s protikrščanskimi
občutji. Tako je bila leta 822 ponovno požgana celica Sv. Maksimilijana v
Bischofshofnu. Po letu 820 pa v Karantaniji ni bilo več uporov, povezanih s
pokristjanjevanjem.

Neavtonomna vloga karantanske cerkve je spodbujala karantanske težnje k cerkveni
avtonomiji. Z urejanjem razmer so si namreč salzburški škofje, ki so leta 799 v
Karantaniji obnovili institut pokrajinskih škofov, želeli več neposredne
cerkvene oblasti, zato je bil položaj pokrajinskega škofa Osvalda vsaj po letih
845-850 praktično brez pomena. Pokrajinski škof Osvald je okrog leta 860
neuspešno posredoval pri papežu Nikolaju I. , ki pa ni dovolil nastanka
karantanske cerkvene avtonomije. Darovnice kraljevih posesti v Karantaniji
Salzburgu v letu 860 lahko opazujemo v luči salzburških teženj po krepitvi
neposredne cerkvene oblasti. Posledica teh trenj je bila, da se je po Osvaldovi
smrti med letoma 863 in 773 prekinila veriga karantanskih pokrajinskih škofov.
Karantanska cerkev je doživela dodaten pretres, ko je velikomoravski vladar
Rastislav k sebi povabil bizantinska misijonarja Cirila in Metoda, saj je imel
Metod vpliv tudi na upornega spodnjepanonskega kneza Koclja, vendar pa so
zahodni kristjani s propadom Koclja zmagali. V spodnji Panoniji so v času
Kocljeve neodvisnosti uveljavili slovanski bogoslužni jezik, med tem, ko so na
zahodu tedaj uporabljali le latinsko bogoslužje. Po letu 874 je na verskem
področju zavladal mir, nov udarec pa je karantansko krščanstvo doživelo z
nastopom Madžarov, saj na njihovem ozemlju že leta 900 ni bilo več sledu o
krščanstvu. V 10. stoletju je bilo karantansko krščanstvo zlasti na jugu
potrebno organizirati na novo, sicer pa o posebnostih tedanjega razvoja nimamo
posebnih podatkov.

Večino prebivalstva so nedvomno sestavljali Slovani, ki so največ prispevali k
etnogenezi Karantancev. Toda gotovo so med njimi prebivali tudi preostanki
romaniziranih staroselcev nekdanje rimske province Norik in morda tudi ostanki
germanskih plemen, ki so se tu naselila po propadu rimske oblasti in pred
prihodom Slovanov. Verjetno je, da so med Karantanci živeli tudi Avari, viri
omenjajo tudi Hrvate, pri čemer hipoteza Klaićeve, ki prihod Hrvatov povezuje s
selitvijo iz Karantanije v Hrvaško, sicer ni dosegla širše podpore, je pa dovolj
konsistentna, da je potrebno upoštevati možnost, da je veljavna. V času svoje
samostojnosti je Karantanija nudila »politično« zatočišče manjšim skupinam
Bolgarov in Langobardov. Tako pestra sestava je bila po prepričanju sodobne
medievistike običajna tudi za druga zgodnjesrednjeveška ljudstva, ki so bila
polietnične skupine, zbrane okrog tradicijskega jedra. Na ozemlju Karantanije se
je, ločen od ostalih slovanskih jezikov, že pred letom 1000 razvil poseben
južnoslovanski jezik z mnogimi zahodnoslovanskimi primesmi, katerega značilnosti
lahko prvič zasledimo v Brižinskih spomenikih, ki naj bi bili nastali v
omenjenem obdobju na ozemlju današnje severne Koroške.



https://sl.wikipedia.org/wiki/Hitrost_zvoka

Hitróst zvóka (oznaka c) je hitrost, s katero se zvočno vzdolžno valovanje širi
v sredstvu. Odvisna je od lastnosti sredstva, v katerem zvok potuje, predvsem od
njegove stisljivosti χ in gostote ρ:

Hitrost zvoka (ali valovanja v splošnem) povezuje s frekvenco ν in valovno
dolžino λ zveza:

V trdninah navadno namesto stisljivosti vpeljemo njeno obratno vrednost,
prožnostni modul E. Izraz za hitrost zvoka je v palici tedaj:

V kapljevinah velja enaka enačba kot pri plinih, s tem, da ni potrebno ločevati
med adiabatno in izotermno stisljivostjo χ.

V idealnih plinih se izraz za hitrost zvoka poenostavi. Upoštevamo lahko izraz
za adiabatno stisljivost χS = 1/κ p, kjer je p tlak plina, κ pa adiabatni
eksponent (razmerje specifične toplote pri stalnem tlaku cp in specifične
toplote pri stalni prostornini cV). Ob upoštevanju splošne plinske enačbe pV =
(m/M)RT in definicije gostote ρ = m/V dobimo:

Pri tem je R splošna plinska konstanta, M molska masa plina, T pa temperatura.
Ker so ostali parametri konstanta za dano vrsto plina, vidimo, da je hitrost
zvoka v plinu odvisna le od njegove temperature.

Če nas zanima temperaturna odvisnost hitrosti zvoka v ozkem temperaturnem
območju, lahko zgornji izraz razvijemo v Taylorjevo vrsto. Za zrak pri
temperaturi blizu sobne velja tako približen izraz:

Pri tem je ϑ {\displaystyle \vartheta } temperatura zraka, merjena v stopinjah
Celzija. V območju od -20 °C do +40 °C se ta približni izraz na 0,2 % ujema z
natančnim izrazom.



https://sl.wikipedia.org/wiki/Kranj

Kranj ( izgovorjava (pomoč·info)) je tretje največje mesto v Sloveniji, središče
neformalne pokrajine Gorenjske in sedež istoimenske Mestne občine Kranj. Zgrajen
je bil na karbonatnem konglomeratu. Kranj ima močno tradicijo elektronske in
gumarske industrije (Gorenjske elektrarne, Iskraemeco, Iskratel, Sava Kranj), še
vedno pa je ohranil staro mestno jedro nad sotočjem Kokre in Save. Znan je tudi
kot športno mesto, ki ima športni park. V parku lahko najdemo nogometno igrišče
z umetno in naravno travo, teniška in košarkarska igrišča ter notranji in
zunanji bazen.

Staro mesto Kranj, v starejših omembah tudi Carnium, Creina, Chreina, Krainburg,
je zgodovinsko mesto na konglomeratnem pomolu med rekama Savo in Kokro. Območje
mesta je bilo poseljeno vse od obdobja Keltov v prvem tisočletju pred našim
štetjem. Enega od svojih vrhuncev je doživelo po preseljevanju ljudstev (Prej je
bila v 6. stoletju izpričana mogočna strateško pomembna obrambna postojanka
različnih germanskih plemen, predvsem Ostrogotov in Langobardov...grobišče
germanskih in staroselskih pokojnikov obsega čez 1000 grobov) in poselitvi
Slovanov v 7. stoletju, ko sta bila osnovana strateško pomembna utrdba in z njo
povezano naselje, kar izpričuje največje staroslovansko grobišče, ki je bilo
odkrito v Sloveniji. Ob izgubi samostojnosti konec 9. oz. na začetku 10.
stoletja postane utrdba na območju sedanjega Kranja sedež tako imenovane
Kranjske krajine, ki se je pozneje razvila v Vojvodino Kranjsko, sedež pa se je
prenesel v Ljubljano. Kot pomembno trgovsko središče je naselje v 13. stoletju
dobilo mestne pravice ter s tem povezane številne svoboščine in ugodnosti za
nadaljnji razvoj na področju trgovine in prometa s kmetijskimi proizvodi ter
razvojem železarstva.

Do sredine 19. stoletja je bil Kranj trgovsko-sejemsko in obrtno mesto, s
pojavom manufaktur in ob koncu 19. stoletja tudi industrije pa je postajalo
vedno bolj industrijsko mesto. Srednjeveška zasnova mestnega jedra Kranja je
zgrajena v značilni piramidalni obliki, ki jo poudarjajo cerkveni zvoniki. Druga
značilnost je os sever-jug, ki jo nakazuje vizualna povezava zvonika kranjske
župne cerkve in vrha Storžiča. Nedvomno načrtna postavitev višinskih dominant po
mestnem prostoru uvršča Kranj med kompozicijsko najbolj pretehtane urbane
organizme pri nas in v Srednji Evropi.

Mestni prevoz se izvaja ob delavnikih in vikendih. Koncesijo za opravljanje
prevoza ima podjetje Alpetour. Avtobusi vozijo na 10 progah in povezujejo center
mesta z nakupovalnimi središči in primestnimi naselji.



https://sl.wikipedia.org/wiki/Celje

Celje ( izgovorjava (pomoč·info)) [cêlje] (lokalna izgovorjava [cjêle] ali
[cêle][navedi vir]) je mesto in sedež istoimenske mestne občine v Republiki
Sloveniji, ki leži ob sotočju rek Savinje in Voglajne v Spodnji Savinjski
dolini. Srednja nadmorska višina mesta je 238 m. S 37.787 prebivalci (leta 2015)
je tretje največje slovensko mesto. Največja znamenitost je stari Celjski grad,
ki se prvič omenja leta 1322 in je bil sedež Celjskih grofov, najvplivnejše
plemiške rodbine na Slovenskem.

Prva naselbina se je pojavila v času halštatske kulture. Za časa Keltov in
starogrških zgodovinarjev je bil kraj znan kot Keleja (Keleia), kar v starem
keltskem jeziku pomeni zaklonišče ali zavetišče.[navedi vir] V 1. stoletju pr.
n. št. se je razvilo močno keltsko naselje, kjer so kovali noriški denar. Leta
15 pr. n. št. so naselbino osvojili Rimljani in jo poimenovali Celeia (Civitas
Celeia). Mestne pravice je pod imenom municipium Claudia Celeia dobilo leta 45,
med vladavino rimskega cesarja Klavdija (10 pr. n. št.–54, vladal 41–54).

Ohranjeni napisi navajajo, da je bila antična Celeia bogato in gosto naseljeno
mesto, zavarovano z obzidjem in stolpi, z večnadstropnimi palačami, širokimi
trgi in ulicami. Klicali so jo »mala« ali »druga Troja« – Troia secunda. Rimska
cesta skozi Celeio je vodila iz Ogleja (Aquileia) v Panonijo.

Celeia je kmalu postala ena od najbolj cvetočih rimskih kolonij. V mestu je bilo
tedaj več večjih stavb, od katerih je Marsov tempelj slovel v celotnem rimskem
imperiju[navedi vir]. Celeio je Konstantin I. Veliki (272–337) okoli leta 320
pripojil Ogleju.

Na pohodu proti Italiji so mesto med letoma 451 in 452 opustošili Huni. Tedanji
škof se je zadnjič omenjal leta 579 V času velikih selitev v 5. in 6. stoletju
je bilo mesto porušeno. V zgodnjem srednjem veku so ga obnovili. V srednjem veku
se mesto prvič omenja pod imenom Cylie (v Admontovem letopisu, napisanem v času
med letoma 1122 in 1137), kot sedež mejnega grofa. O nastanku naselja na mestu
antične Celeie v srednjem veku obstaja zelo malo ohranjenih virov. Mesto je
verjetno dobilo status mestnega trga v prvi polovici 14. stoletja, po listinah
leta 1323.

Mestne pravice je Celje dobilo 11. aprila 1451, z ukazom Celjskega grofa
Friderika II. Po izumrtju Celjskih grofov so mesto prevzeli Habsburžani. Začelo
se je hitro razvijati v obrtniško in trgovsko središče. Leta 1473 so zgradili
mestno obzidje in trdnjavski jarek. Z obzidjem se je ubranilo pred Turki, ob
velikem slovenskem kmečkem uporu leta 1515 pred kmeti, ki so zavzeli Stari grad.
V letu 1798 je mesto zajel velik požar. Zgorela je večina poslopij.

Prva gimnazija v Celju je bila ustanovljena leta 1808 in spada med najstarejše v
Sloveniji.

Leta 1867 je po porazu Avstrije v avstrijsko-pruski vojni mesto postalo del
Avstro-Ogrske.

Prebivalstvo je v Celju počasi naraščalo. V štiristo letih se je komaj
podvojilo. V prvi polovici 19. stoletja je bilo Celje med južnoštajerskimi mesti
na tretjem mestu, Maribor je imel 1834, Ptuj pa 1630 prebivalcev. Največ je bilo
Slovencev. Nekaj je bilo nemških naseljencev iz Avstrije in deloma iz Nemčije.
Po letu 1600 se je naselilo več Italijanov. Naselili so se tudi iz Sudetskih
dežel (Čehi, Nemci). V letu 2014 je imela Mestna občina Celje 48.868 prebivalcev
(mesto Celje 37.628 prebivalcev), prebivalstvo je naglo naraslo, v zadnjih 8
letih za kar 8000. Z okolico ima mesto 71.144 prebivalcev.

Metalurgija je bila večino 20. stoletja najpomembnejša gospodarska panoga v
mestu, po osamosvojitvi Slovenije pa so se bila podjetja prisiljena preusmeriti.
Največje podjetje, Cinkarna Celje, je bilo ustanovljeno leta 1873 kot tovarna
cinka, kasneje pa je postalo najpomembnejše kemičnopredelovalno podjetje v
Sloveniji, specializirano za proizvodnjo titanovega dioksida, ter eden glavnih
onesnaževalcev v mestu. Sanacija najbolj onesnažene bližnje okolice tovarne
poteka šele zadnjih nekaj let. Tovarna EMO je bila prepoznana v širšem
jugoslovanskem prostoru kot proizvajalec emajlirane posode, danes je ločena na
več manjših družb, glavna dejavnost pa je proizvodnja orodij za avtomobilsko
industrijo. Med večjimi industrijskimi podjetji sta še proizvajalec pisarniške
opreme Aero Celje in Zlatarna Celje. Nekdaj močna tekstilna industrija je
praktično v celoti propadla.

V novejšem času v gospodarstvu prevladujejo storitve in trgovina. V Celju ima
sedež Tuš Holding, ki je iz majhnega lokalnega trgovca prerasel v lastnika mreže
supermarketov po vsej državi in razširil dejavnost na mobilno telefonijo ter
posredništvo nepremičnin. Trgovinska in poslovna dejavnost je skoncentrirana
severno od središča ob Mariborski cesti ter na vzhodu, kjer so bili nekoč obrati
Cinkarne. Ob Mariborski cesti stoji tudi celjsko sejmišče, znano predvsem po
vsakoletnem Mednarodnem obrtnem sejmu, ki je največji poslovni sejem v tem delu
Evrope.

Zavod Celeia Celje, ki skrbi za umetnostni razvoj, ponuja v mestu tri galerije,
z različnimi tematskimi razstavami skozi vse leto:



https://sl.wikipedia.org/wiki/France_Pre%C5%A1eren

France Prešeren ( izgovorjava (pomoč·info)) [francè prešéren], slovenski pesnik,
* 3. december 1800, Vrba, † 8. februar 1849, Kranj.

France Prešeren se je rodil v kmečki družini. V osnovni šoli je bil tako priden,
da so ga zapisali v zlato knjigo. Po uspešno zaključenem študiju na dunajski
pravni fakulteti se je vrnil v Ljubljano, kjer je delal kot odvetnik. V tem času
je napisal večino svojih pesmi, pri pisanju katerih ga je pomembno usmerjal
prijatelj Matija Čop. Prešeren je prvi Slovenec, ki se je po kakovosti svojega
pisanja lahko kosal s sodobniki po Evropi, kjer je tedaj vladala romantična
usmeritev.

Življenjska pot pesnika, nesrečno zaljubljenega v bogato Primičevo Julijo, ki ji
je posvetil Sonetni venec (1834) in nekatere druge ljubezenske pesmi, je bila
polna raznovrstnih preizkušenj. Njegovi prijatelji so umirali eden za drugim,
kot pesnik pa v času svojega življenja ni bil priznan. V zadnjih letih življenja
se je vse bolj soočal z malodušjem, težavami z alkoholom, ki je nazadnje
povzročil njegovo smrt.

France Prešeren danes velja za največjega slovenskega pesnika. Del njegove pesmi
Zdravljica, napisane leta 1844, je besedilo državne himne Republike Slovenije,
obletnica njegove smrti pa osrednji državni kulturni praznik. V manjšem obsegu
obeležujemo tudi obletnico njegovega rojstva kot Ta veseli dan kulture.

France Prešeren se je rodil kot tretji otrok in prvi sin materi Mini, rojeni
Svetina, iz Muhovičeve hiše v Žirovnici ter očetu Šimnu, po domače Ribičevemu,
iz Vrbe na Gorenjskem. Že zelo zgodaj je kazal izjemno nadarjenost, zato so ga
leta 1808 poslali k stricu Jožefu, ki je kot duhovnik služboval na Kopanju pri
Veliki Račni.

Od leta 1810 je obiskoval ljudsko šolo v Ribnici, kjer je bil kot odličnjak
zapisan v zlato knjigo. Leta 1812 je šolanje nadaljeval v Ljubljani in leta 1813
začel obiskovati gimnazijo. Po končani gimnaziji je v Ljubljani zaključil še dva
letnika tedanje »filozofije« in leta 1821 odpotoval na Dunaj, kjer je končal še
tretji letnik, ki ga je moral izdelati za nadaljevanje študija. Naslednje leto
se je vpisal na dunajsko pravno fakulteto.

Leta 1824 je domačim v pismu sporočil, da se je dokončno odločil za študij
prava. Prišlo je do spora s starši, saj je mati želela, da bi postal duhovnik.
Prešeren je pri odločitvi vztrajal, čeprav so mu domači in strici duhovniki
odtegovali denarno pomoč. Kljub temu mu je uspelo shajati, saj je bil od leta
1822 Knafljev štipendist, še vedno mu je pomagal stric Jožef, denar pa si je
služil tudi kot domači učitelj v Klinkowströmovemu zavodu za katoliško mladino.
To službo je moral zaradi svoje svobodomiselnosti in ker je gojencu, kasnejšemu
pesniku in politiku Anastaziju Grünu (pravo ime Anton Alexander von Auersperg) -
grofu Auerspergu, posojal prepovedane knjige, zapustiti.

Med počitnicami se je vračal domov, kjer je obiskoval strice, leta 1824 pa se je
v Ljubljani zaljubil v gostilničarjevo hčer Zaliko Dolenc.

Leta 1828 je dokončal študije in poleti odpotoval na Moravsko, nato pa se je
vrnil v Ljubljano, kjer je pri odvetniku Leopoldu Baumgartnerju pričel
opravljati obveznosti svoje prve službe kot odvetniški pripravnik. Naslednjega
leta je sprejel še neplačano delovno mesto pri državnem uradu.

V Ljubljani se je Prešeren spoprijateljil s profesorjem in knjižničarjem Matijem
Čopom, rojakom iz Žirovnice, ki je dobro poznal tedanjo romantično književnost
in miselnost ter govoril 19 jezikov. Prešeren je leta 1832 v Celovcu opravil
sodno-odvetniški izpit.

France Prešeren je bil osrednji pesnik zbornika Krajnska čbelica, ki ga je
urejal Miha Kastelic. Čbelica je izšla petkrat, in sicer leta 1830, 1831, 1832,
1834 in 1848. V času izida četrtega zvezka je prišla v težave zaradi cenzure, ki
so jo povzročili janzenisti in Jernej Kopitar. Njihov spor zaradi nasprotujočih
si mnenj glede nadaljnjega razvoja slovenske književnosti (čbeličarji s
Prešernom in Čopom so se zavzemali za visoko književnost v slovenskem jeziku,
janzenisti pa za književnost, osnovano na ljudskem slovstvu po zgledu Srbov,
posebno Vuka Karadžića, ki ga je cenil Kopitar), je črkarska pravda, ki se je
tedaj odvijala in se samo še poglabljala.

Zahtevi, naj ima v črkopisu vsak glas svojo črko, ki jo je Kopitar kot
nasprotnik tedanje pisave bohoričice podal v svoji slovnici, sta sledila
slovničarja Franc Serafin Metelko in Peter Dajnko, ki sta objavila vsak svojo
različico novega črkopisa, imenovana metelčica in dajnčica. Pisavi sta bili
neprimerni in prezapleteni. Metelčica zato, ker jo je sestavljalo preveč
zapletenih in nepotrebnih črk, prevzetih tudi iz cirilice. Metelčica je bila
tako leta 1833 z zakonom prepovedana. Dajnčica, ki se je delno uveljavila na
Štajerskem, pa je ostala v veljavi do 1838/39. Prešeren je v abecedno vojno
posegel s pesmimi, kot je denimo Sonet o kaši, iz Kopitarja, s katerim se nista
najbolje razumela tudi zaradi zgoraj omenjenih razlik v pojmovanju slovstva, pa
se je duhovito ponorčeval tudi s sonetom Apel in čevljar, ki se konča z
znamenitim verzom: »Le čevlje sodi naj Kopitar!«

6. aprila 1833 je Prešeren v trnovski cerkvi zagledal Julijo Primic, ki je
prihajala iz bogate ljubljanske družine, in se vanjo zaljubil. Ta ljubezen je
močno vplivala na pesnikovo nadaljnje življenje in ustvarjanje. Naslednje leto
je postal odvetniški pripravnik pri starem prijatelju Blažu Crobathu. Večkrat je
zaprosil za samostojno odvetniško mesto, vendar so mu avstrijske oblasti prošnje
vedno znova zavračale, saj je bil zaradi svoje svobodomiselnosti označen kot
politično sumljiv. Poleg tega Julija Primic njegove ljubezni ni sprejela in se
leta 1839 poročila z bogatim plemiškim sinom Scheuchenstuehlom.

Leta 1835 je umrl Prešernov stric Jožef, ki ga je vedno podpiral. Poleti istega
leta pa je v Savi utonil Matija Čop, kar je Prešerna zelo prizadelo. Njegovo
smrt je očital tudi sebi, ker ni odšel z njim na kopanje, saj je bil mnenja, da
bi ga lahko rešil, čeprav tudi sam ni znal dobro plavati. Prijatelju je posvetil
več pesmi, med drugim tudi pesnitev Krst pri Savici, ki ima pred samim začetkom
tudi posvetilni sonet Matiji Čopu.

V teh letih (okrog 1837) se je zapletel z Ano Jelovšek, služabnico pri
Crobathovih, ki je bila tedaj še mladoletna. Imela sta tri otroke, in sicer:
Terezijo (15. oktober 1839 – 14. maj 1840), Ernestino (18. december 1842 – 3.
december 1917) in Franca (18. september 1845 – 17. avgust 1855). Čeprav se zveza
ni poglobila, je z njo in otroki vzdrževal stalne stike in jim po svojih močeh
denarno pomagal. Hči Ernestina Jelovšek je kasneje napisala Spomine, v katerih
je opisala odnos med očetom in materjo.

Prešeren je po smrti Matije Čopa tesneje prijateljeval z mladim Poljakom Emilom
Korytkim, ki je bil zaradi sodelovanja pri narodnoprebudnem gibanju v domovini
pregnan v Ljubljano. Korytko se je ukvarjal z zbiranjem ljudskih pesmi, pri
čemer mu je začel pomagati tudi Prešeren in tako razvil zanimanje tudi za
tovrstno slovstvo. Korytko je umrl leta 1839.

Leta 1839 se je vrnil domov Andrej Smole, ki je zaradi dolgov zapustil domovino
in velik del svojega življenja preživel v tujini. Prešeren ga je pogosto
obiskoval na gradu Prežek na Dolenjskem. Skupaj sta izdajala knjige (na primer
pesmi Valentina Vodnika in Ta veseli dan ali Matiček se ženi Antona Tomaža
Linharta), načrtovala pa sta tudi nov časopis, katerega objavo je zadrževala
cenzura. Smole je umrl leta 1840 na praznovanju svojega godu v Prešernovi
prisotnosti.

Zaradi številnih izgub in neuslišane ljubezni do Primičeve Julije, je Prešeren
zapadel v krizo. Vdajal se je alkoholu in postajal čedalje bolj ravnodušen.
Uteho je iskal v gostilnah in postal znan po priložnostnih kvantaških pesmih, ki
so bile izjemno duhovite, a njegova pesniška ustvarjalnost je pešala.

Leta 1843 so začele izhajati Kmetijske in rokodelske novice veterinarja in
politika Janeza Bleiweisa, ki so že naznanjale prihod novih časov za Slovence.
Bleiweis Prešerna ni povabil k sodelovanju, temveč je namesto njegovih
poveličeval in objavljal dela pesnika Jovana Vesela Koseskega, čeprav je
slednjega v umetniški vrednosti Prešeren presegal. Kasneje je Bleiweis vseeno
objavil nekatere Prešernove pesmi, vendar na manj vidnih mestih v časopisu.
Jovan Vesel Koseski je namreč pisal pesmi s kmečko tematiko, ki je bila
razumljiva kmečkemu prebivalstvu, ki je bilo v tistih časih večinsko, medtem ko
je Prešeren pisal visoko poezijo, ki so ji bili kos le redki.

France Prešeren je ponovno začel pisati pesmi, obenem pa je pripravljal izdajo
pesniške zbirke z naslovom Poezije. Končno različico z najboljšimi pesmimi je
leta 1846 oddal v pregled cenzuri. Tedanji cenzor Fran Miklošič je tisk odobril
22. julija tega leta, vendar je Prešeren moral črtati nekatere pesmi, med njimi
Zdravljico (napisano leta 1844). Poezije je ljubljanski tiskar Jožef Blaznik
dotiskal decembra 1846, izšle pa so z letnico 1847.

Leta 1846 je bila odobrena Prešernova prošnja, šesta po vrsti, za odvetniško
mesto. Oblast se je odločila, da ga namesti v Kranj, kamor se je preselil
jeseni. Kot pisarja je zaposlil sina Andreja Smoleta, gospodinjila pa mu je
sestra Katra Prešeren.

Po marčni revoluciji leta 1848 je lahko končno objavil Zdravljico. Pesem je
izšla v Bleiweisovih Novicah, nekatere pesmi pa je objavil še v zadnjem letniku
Kranjske čbelice. Prešernovo pesniško ustvarjanje je tedaj zamrlo, pojavili pa
so se tudi resnejši znaki bolezni. Bil je zadolžen in brez denarja, saj ni
izkoriščal možnosti za zaslužek, ki so se mu kot odvetniku ponujale, saj naj bi
revne zastopal celo brezplačno. V oporoki je priznal svoja preživela otroka in
jima namenil skromni ostanek premoženja.

Janez Bleiweis je, verjetno iz političnih razlogov, spodbudil zbiranje
prispevkov za postavitev spomenika Prešernu na kranjskem pokopališču. Kljub temu
da tedanji odziv med ljudstvom ni bil posebno navdušen, so leta 1852 v sedanjem
Prešernovem gaju postavili spomenik pokojnemu pesniku, ki je v kasnejših letih
pridobil sloves največjega med Slovenci.



https://sl.wikipedia.org/wiki/NASA

National Aeronautics and Space Administration (slovensko Nacionalna zrakoplovna
in vesoljska uprava), bolje znana kot NASA, je ameriška vladna agencija
odgovorna za ameriški vesoljski program in dolgoročne vesoljske raziskave. Je
civilna organizacija, vendar izvaja tudi vojaški vesoljski program. Organizacija
je bila ustanovljena 29. julija 1958 kot odgovor na sovjetski vesoljski program,
ki se je začel z izstrelitvijo Sputnika nato pa še z izstrelitvijo prvega
človeka v vesolje. V času hladne vojne je predstavljala glavno protiutež
sovjetski agenciji za vesoljski program, ki je bil v prvih desetletjih daleč
pred ameriškim. Z uspešno odpravo Apollo pa se je agencija zavihtela na prvo
mesto, kjer ostaja še danes. Odpravi Apollo so sledile še številne druge kot je
npr. projekt Skylab in Space Shuttle. Po koncu hladne vojne in otoplitvi razmer
med ZDA in novonastalo Rusijo se je proračun Nase začel občutno krčiti kar se je
poznalo tudi na vesoljskih raziskavah. Na drugi strani pa se je povečalo
sodelovanje z ostalimi vesoljskimi agencijami, kar se danes kaže v mednarodni
vesoljski postaji. Novo tisočletje je bilo za Naso prelomno saj se je začela
agencija zaradi krčenja stroškov preusmerjati v vesoljske odprave brez človeške
posadke in druge znanstvene raziskave povezane z vesoljem in Zemljo. Čeprav so
Naso v zadnjem desetletju nekoliko zasenčili uspehi drugih vesoljskih agencij,
predvsem kitajske in zasebnih, organizacija ostaja na vodilnem mestu in stremi k
novim dosežkom, ki so povezani s človeško odpravo na Mars in Luno.

Predhodnica Nase je bila NACA (National Advisery Committee for Aeronautic ali
Nacionalni svetovalni odbor za aeronavtiko), ki je bila ustanovljena davnega
leta 1915 z namenom, da bi vzpodbudili znanstveni napredek na področju
letalstva. Med drugo svetovno vojno in po vojni pa se je odbor začel resno
zanimati tudi za raketno tehnologijo. Pritem so bili odboru v veliko pomoč
prebegli nemški znanstveniki in zaplenjena nacistična raketna tehnologija.
Njihov prvi večji uspeh na raketnem področju je bila izdelava prvega nadzvočnega
letala na svetu, X-1 leta 1946. Temu so sledili še drugi bolj ali manj uspešni
projekti, ki so bili v večini povezani z vojsko. Nato pa je 4. oktobra 1957
prišlo do pravega šoka, ko so Sovjeti v vesolje izstrelili prvi umetni satelit
Sputnik 1. Izstrelitev je v ZDA povzročila pravo politično in znanstveno kriza
zato je takratni predsednik ZDA, Dwight D. Eisenhower, zahteval takojšnje
ukrepanje. Da bi ZDA ohranila prednost na raketnem in znanstvenem področju je
predsednik 29. junija 1958 podpisal akt o aeronavtiki in vesolju s čimer je
ustanovil novo agencijo NASA. Agencija je uradno začela delovati 1. oktobra 1958
pritem pa je prevzela vse oddelke in objekte Nace s čimer je ta odbor nehal
obstajati.

Predhodnik letala X-15 je bilo letalo X-1, ki je leta 1946 kot prvo prebilo
zvočni zid. Namen tega projekta je bilo iskanje ustrezne tehnologije za
vesoljske polete. V desetletju, kolikor je projekt trajal, so preizkušali
različne tehnike letenja, raketne pogone, opremo astronavtov, navigacijo,
elektronsko opremo itd. Ker je letalo imelo raketni pogon se je lahko povzpelo
do višine 100 km oz. na sam rob zemeljske atmosfere zato so astronavti letala
pogosto uporabljali za trening pred vesoljskim poletom. Med letoma 1960 in 1968
so bila zgrajena tri taka letala, ki so opravila skoraj 200 poletov. Leta 1967
je testni pilot William J. Knight z letalom dosegel hitrost 7.274 km/h in tako
postavil nov hitrostni rekord pri letalih s posadko.

Projekt se je začel leta 1958 z namenom, da bi razvili zanesljivo tehnologijo,
ki bi človeku omogočila raziskovanje vesolja. Poleg Nase je bila v projekt
vključena tudi ameriška kopenska vojska mornarica in letalstvo. Posebno
pozornost pri projektu po posvečali izboru astronavtov. Ti so bili po navadi
pripadniki ameriškega letalstva in hkrati testni piloti, ki so jih na izboru še
dodatno testirali. Za prvega ameriškega astronavta so tako izbrali Alena
Sheperda. Ta je v vesolje oz. do roba vesolja poletel 5. maja 1961 na vesoljski
ladji Mercury-Redstone 3 poimenovani Freedom 7. Čeprav je polet trajal le 15
minut je Sheperd postal prvi Američan v vesolju. Dvajsetega februarja 1962 je
sledil nov polet, tokrat v zemeljsko orbito. Ta čast je doletela Johna Glenna na
vesoljski ladji Friendship 7. Njegovemu poletu so sledili še trije nato pa so
leta 1963 celoten projekt ukinili ko so spoznali, da je vesoljska ladja Mercurji
prišla do svojih skrajnih mej.

Še pred ukinitvijo projekta Mercury so znanstveniki pri Nasi začela razvijati
nov projekt poimenovan Gemini. Ker so Sovjeti prednjačili na področju orbitalnih
poletov je bil namen projekta Gemini pripraviti ustrezen teren za prvi lunarni
polet. Prvi polet je bil izveden 23. marca 1965 z vesoljsko ladjo Gemini 3 na
kateri sta bila Gus Grisson in John Young. Sledilo je še šest poletov na katerih
so opazovali odziv človeškega telesa na dolgotrajno bivanje v vesolju in
testirali spojitev dveh vesoljskih plovil. Izveden pa je bil tudi prvi ameriški
vesoljski sprehod. Projekt je bil izredno uspešen saj so znanstveniki prišli do
mnogih novih spoznanj. Tako je npr. odprava Gemini 7 postavili takratni rekord v
bivanju v vesolji saj je to trajalo kar 14 dni. Na odpravi Gemini 12 so
ugotovili, da lahko astronavti dela opravljajo tudi zunaj plovila, na Gemini 8
pa so prvič v zgodovini vesoljskih raziskav uporabili gorivne celice, ki so bile
ključnega pomena pri odpravi na Luno.

Projekt oz. program Apollo je bil najbolj obsežen in najdražji program v
zgodovini Nase saj je stal neverjetnih 202 bilijona $ (v današnjih denarju).
Namen programa je bilo pripeljati človeško posadko varno na površino Lune in
nato nazaj na Zemljo. Projekt je nastal na vrhuncu hladne vojne in vesoljske
tekme z njim pa so želeli Američani enkrat za vselej končati sovjetsko prevlado
v vesolju. Jedro projekta je bila mogočna raketa Saturn, ki bi v vesolje
istočasno ponesla posadko z bivalnim modulom in lunarni pristajalni modul.
Projekt se je začel leta 1961 daleč pred prvim poletom z razvojem rakete in
ustreznih tehnologij. Projektu je kazalo izredno dobro, dokler ni leta 21.
februarja 1967 prišlo do tragične nesreče na Apollu 1, v kateri so umrli vsi
trije astronavti. Sledile so izboljšave, tako da se je projekt lahko nadaljeval.
V poletih označenimi s številkami od 2 do 10 so preizkušali predvsem
tehnologijo, tehnike letenja in posamezne odseke poti proti Luni. Prelomni polet
je opravila odprava Apolla 8, ki je kot prva obkrožila Luno. Pristanek na Luni
je bil zaupan posadki Apolla 11, ta je pristala na Luni 20. julija 1969. Sledilo
je še šest odprav, ki so na luninem površju izvajale številne meritve in
znanstvene poizkuse, izjema je bila le nesrečna odprava Apolla 13, ki je morala
pristanku na Luni odpovedati zaradi eksplozije na krovu vesoljskega plovila.
Zadnja odprava je bila tako Apollo 17 decemra 1972, odprave, ki naj bi ji
sledile, pa so preklicali. Hkrati so s tem ukinili tudi projekt Apollo. Po tem
se ljudje nikoli več niso vračali na Luno.

Skylab je bila ameriška prva in edina vesoljska postaja. Zgrajena je bila leta
1966 iz ostankov odslužene rakete Saturn IB nato pa 14. maja 1973 izstreljena v
zemeljsko orbito. Za njeno izstrelitev so uporabili kar raketo Saturn iz
odpovedanih odprav Apollo. Med izstrelitvijo je prišlo do poškodb toplotnega
ščita in sočnih celic zato jo je morala njena prva posadka najprej popraviti.
Popravilo postaj se tako uvršča med eno prvih večjih popravil v vesolju. Na
postaji je bil prostor za bivanje devetčlanske posadke, laboratorij in
observatorij. Skupaj je bila postaja zasedena 171 dni (posamično pa 28, 59 in 84
dni) obiskale pa so jo tri posadke med letu 1973 in 1974. Posadka je postajo
obiskovala z raketami Saturn, ki so ostale od odprav Apollo.

Maja 1972 sta ameriški predsednik Richard Nixon in sovjetski premije Alexei
Kosygin podpisala sporazum s katerim sta se zavezala k skupnemu raziskovanju
vesolja. Da bi to bilo mogoče so ustanovili testni projekt Apoll-Soyuz s katerim
so preizkusili povezljivost ameriških in sovjetskih modulov v vesolju. Program
pa ni imel samo tehničnih in znanstvenih ciljem temveč tudi politične saj so s
projektom simbolno zaključili konec vesoljske tekme, ki se je začela daljnega
leta 1957. Vesoljski ladji sta bili izstreljeni 15. julija v razmiku sedmih ur
in pol. Do združitve modulov je prišlo dva dni kasneje 17. julija ob 16:19,
sledilo je zgodovinsko rokovanje in izmenjava daril. Nato so sledila testiranja
med katerimi sta se vesoljki ladji večkrat združili. Zadnja združitev je bila
opravljena 19. julija ob 15:26, posadki sta tako skupaj preživeli več kot 1 dan
in 23 ur. Po tem projektu Američani, vse do izstrelitve Space shuttla, niso več
pošiljali posadk v vesolje.

Zaradi dragega programa Apolla in iskanja njegovih alternativ so znanstveniki
pri Nase v drugi polovici sedemdesetih let začeli resno razvijati novo vesoljsko
plovilo, ki bi lahko v vesolje poneslo posadko in koristen tovor ter se nato
samostojno vrnilo na Zemljo. Po pristanku pa bi bilo vozilo mogoče ponovno
uporabiti. Zaradi te svoje specifike je vozilo dobilo novo revolucionarno
obliko, ki spominja na letalo. Vozilo je bilo načrtovano za orbitalne polete na
višini 185 do 643 km. V vesolje je lahko poneslo 24,4 ton koristnega tovora in
od 2 do 8 članov posadke, ki so lahko tam bivalo od 5 do 17 dni. Vesoljsko
vozilo je v vesolje poletelo ob pomoči dveh zunanji raket in velikega tanka za
gorivo. Ko sta stranski raketi porabili gorivo sta se ločili od velikega tanka
in ju je bilo mogoče ponovno uporabiti. Edin stvar, ki je pri poletu ni bilo
mogoče uporabiti je bil veliki tank, ki je zagotavljal gorivo Space Shuttlu. Ko
je v njem zmanjkalo goriva se je odlepil od Space Shuttla in zgorel v atmosferi.
Med letoma 1975 in 1990 je bilo zgrajenih pet raketoplanov: Columbia,
Challenger, Discovery, Atlantis in Endeavour. Zgrajen je bil tudi šesti
raketoplan z imenom Enterprise vendar ni nikoli poletel v vesolje saj so ga
uporabljali za testiranja.

Prvi Space shuttle oz. vesoljki čolnič, Columbia, je poletel 12. aprila 1981 na
20 obletnico prvega poleta s človeško posadko. Temu so sledili še mnogi, dokler
28. januarja 1986 ni prišlo do tragične nesreče raketoplana Challenger v kateri
so umrli vsi člani posadke. Po nesreči je bil program Shuttle za skoraj tri leta
ustavljen. V tem času so odpravili glavo napako ter občutno izboljšali varnost
posadke. Zaradi svoje zasnove se je raketoplan v naslednjih letih izkazal kot
odlično vesoljsko prevozno sredstvo. Ker Nasa v vesolju ni imela vesoljske
postaje so v ta namen uporabljali kar raketoplan na katerega so namestili
laboratorij. Izredno odmevna je bilo tudi popravilo vesoljskega teleskopa
Hubble. Po letu 1993 se je okrepilo sodelovanja z Rusija, zato so raketoplani
postali stalni gosti na ruski postaji Mir. Potem ko je Mir leta 2001 odslužil
svoje so Američani in Ruski skupaj z drugimi partnerji začeli graditi Mednarodno
vesoljsko postajo. Kot glavno prevozno sredstvo so uporabili prav raketoplan.
Gradnjo postaje pa je leta 2003 zasenčila tragična nesreča raketoplana Columbia.
Program je za dve leti zastal, v tem času so se Američani pri gradnji in
oskrbovanju mednarodne postaje zanašali na Ruse. Po odpravi pomanjkljivosti se
je program ponovno nadaljeval, vendar ne za dolgo saj so predstavniki Nase
oznanili, da ga bojo v najkrajšem možnem času ukinili zaradi naraščanja stroškov
in iztrošenosti raketoplanov. Zadnji polet je opravil raketoplan Atlantis julija
2011 zatem so program nepreklicno ukinili.

Gradnja Mednarodne vesoljske postaje se je začela leta 1998 potem, ko so
spoznali, da so ruski vesoljki postaji Mir, zaradi starosti, šteti dnevi. Gre za
največji mednarodni vesoljski projekt. Postaja je bila zasnovana kot združen
projekt ameriške vesoljske postaje Freedom, ruske Mir-2, evropske Columbus in
japonske Kibo. Projekti so bili zasnovani ločeno vendar so jih zaradi
pomanjkanja sredstev financiranja združili. Postaja je zasnovana modularno,
sestavlja jo 13 znanstvenih in bivalnih moduli, sončne celice, številni senzorji
in ostale naprave za njeno nemoteno delovanje. Postajo oskrbujejo vesoljska
plovila Soyuz in Progress do leta 2011 pa so postajo oskrbovali tudi raketoplani
Space Shuttle. Prva stalna posadka se je na postaji naselila 2. novembra 2000,
od takrat naprej je postaja stalno naseljena. Na njej v povprečju prebivajo
trije astronavti različnih narodnosti. Je največji objekt v vesolju, ki ga je
izdelala človeška roka in ga je iz Zemlje možno videti s prostim očesom. Gradnja
postaje se je zaključila leta 2011 operativna pa naj bi ostala do leta 2020.

Po ukinitvi poletov s človeško posadko leta 2011 se je Nasa usmerila v vesoljske
odprave brez človeške posadke. Te odprave so se izkazale kot zelo uspešne in
relativno poceni zato ni nobena skrivnost, da sojih pri Nasi v zadnjih dveh
desetletjih vedno bolj potiskali v ospredje. Prva vesoljska odprava brez
človeške posadke je bila izvedena daljnega leta 1958 ko so v vesolje izstrelili
satelit Explorer 1. Satelit je bil del projekta z istim imenom, Explorer, z njim
pa so želeli Sovjetom dokazati da so ZDA sposobno v vesolje poslati predmet, ki
je delo človeških rok. Projekt se je začel leta 1958 in še vedno traja, tako da
je to najstarejši vesoljski projekt v Nasi in na svetu. Prvim satelitom Explorer
je sledil projekt Telstar. Šlo je za civilni projekt komercialnega
komunikacijskega satelita, ki so ga izdelali v Bellovih laboratorijih za
komunikacijo. Ker pa je v tistih časih primanjkovalo tehničnih zmogljivosti je
Nasa prevzela odgovornost pri izstrelitvi in telemetriji. Prvi satelit, Telstar
1, je bil izstreljen 10. julija 1962, 7. maja 1963 pa mu je sledil še Telstar 2.
V nasprotju s Sputnikom 1, ki je oddajal samo signal, sta satelita Telstar
igrala koristno vlogo saj sta prenašala televizijski signal iz enega konca
Zemlje na drugega.

Ko je tehnologija dovolj napredovala so se znanstveniki usmerili v izdelavo
vesoljski plovil, ki bi lahko dosegla tudi druge planete našega osončja. Prvi
tak projekt je bil program Ranger, ki je potekal od leta 1961 do 1965. Z njim so
raziskovali površino Lune tako, da so posneli številne slike in jih poslali na
zemljo. Projekt je bil >>samomorilne narave<< saj so sondo usmerili proti
površini Lune in jo tako namerno strmoglavili. Medtem ko je sonda padala so
kamere posnele slike visoke resolucije in jih preko radijske zveze poslale na
Zemljo. Zaradi velikega števila izgubljenih sond in s tem finančnih sredstev je
projekt postal tarča kritika zaradi česar so ga kmalu ukinili. Sočasno s
programom Ranger so začeli razvijati tudi izredno uspešni program Mariner v
katerem so sonde poslali proti planetom; Mars, Venera in Merkur. Raziskovanju
Lune je bil posvečen tudi program Surveyor s katerim so preizkušali tehnike in
možnosti pristanka s človeško odpravo. Kot večji izziv se je izkazalo
raziskovanje zunanjih planetov sončnega sistema. V ta namen so ustanovili
projekt Pioneer, prva sonda Pioneer 10 je bila izstreljena marca 1972. Na svoji
dolgi poti po sončnem sistemu je obiskala Jupiter danes pa je eden izmed najbolj
oddaljenih predmetov, ki so delo človeških rok. Prvi sondi je aprila 1973
sledila še druga Pioneer 11, ki je obiskala Jupiter in Saturn. Projekti Pioneer
je sledil projekt Voyager v katerem je sonda Voyager 2 kot edina dosedeaj
obiskala planeta Uran in Neptun, medtem, ko je Voyager 1 obiskal planeta Jupiter
in Saturn. Voyager 1 je februarja 1998 postal Zemlji najbolj oddaljen predmet,
ki je delo človeških rok. Zadnji odpravi proti zunanjim planetom sta bili
Galileo (1989) in Cassini-Huygens (1997).

Veliko pozornosti je bilo usmerjene tudi Zemlji najbolj podobnemu planetu,
Marsu. Leta 1976 so tja poslali izredno uspešno odpravo Viking 1 kateri je nato
sledila še odprava Viking 2. Projekt raziskovanja Marsa je nato za nekaj časa
ustavil v začetku devetdesetih let prejšnjega stoletja pa je bil ponovno zagnan.
Kot izredno uspešen projekt se je izkazalo vozilo Mars Pathfinder, kateremu so v
naslednjem desetletju in pol sledila še druge odprave (Mars Global Surveyor,
Mars Odyssey, Mars Scout Program, …)

Poleg planetov se je Nasa s pomočjo odprav brez posadke lotila tudi raziskovanja
vesolja in njegovih gradnikov; Zemlje, Sonca, meglic, galaksij, kometov,
asteroidov, itd. Trenutno potekajo odprave Messenger proti Merkurju, New
Horizons proti Plutonu, Dawn proti asteroidnemu pasu, Juno proti velikim
zunanjim planetom in številne druge. Ponovno je bilo obujeno tudi raziskovanje
Lune, kjer naj bi v naslednjih desetletjih postavili stalno naseljeno bazo. Ker
so ti projekti skozi leta postajali vedno bolj obsežni se danes ti izvajajo v
sodelovanji med več državami. Po ukinitvi poletov s človeško posadko leta 2011
so se odprave brez posadke prebile na prednostno listo Nase.

Poleg raziskovanja vesolja se znanstveniki pri Nasi ukvarjajo tudi z vesoljsko
medicino, raziskovanjem zemeljskega površja in atmosfere ter raziskovanjem
učinkovitih virov energije, pogonov in materialov. Tako lahko danes številne
materiale, ki so bili npr. izdelani za vesoljske odprave danes srečamo na
policah trgovin ali pa se uporabljajo v letalstvu, avtomobilski industriji in
medicini. Najbolj znani izdelki za pridobivanje energije, ki so se prvi začeli
množično uporabljati pri Nasi so bile tako sončne in gorivne celice. Tudi
teflon, ki je danes nepogrešljiv v gospodinjstvu, je postal komercialno uporaben
s pomočjo nasinih znanstvenikov. Veliko je bilo narejenega tudi na področju
materialov, ki lahko prenesejo izredno visoke in izredno nizke temperature in so
izredno trdni tudi pri velikih obremenitvah.



https://sl.wikipedia.org/wiki/Islam

Islam (arabsko الإسلام ,al-Islaam) je monoteistična religija muslimanov, ki
verujejo, da se je bog (ar. الله Allah, slovenjeno Alah) preko nadangela
Gabrijela razodel preroku Mohamedu (ar. Muhammadu). To razodetje je zabeleženo v
Koranu (Kur'an), sveti knjigi Islama.

Islaam pomeni »pokorščino (bogu)«, s tem pa je povezan tudi izraz diin, ki
obenem pomeni »način življenja« in »religijo«. Izraz »islam« izhaja iz
slovničnega korena s-l-m in je v etimološkem sorodu z besedami, kot npr. salaam
(»mir«; tudi običajen pozdrav) ali muslim. Iz množinske oblike slednje besede
(musulmaan) izhaja izraz za muslimana, ki pomeni »božjega vazala«,
oziroma »tistega, ki se pokori oz. preda« (bogu).

Islam se naslanja na monoteistično tradicijo svetopisemskega očaka Abrahama,
zato ga skupaj z judovstvom in krščanstvom uvrščamo med abrahamske religije. Po
muslimanskem izročilu vsa našteta verstva podajajo isto poslanico Boga
človeštvu, pri čemer podaja Koran, sveta knjiga islama, poslednje razodetje
boga. V večini islamskih verskih praks verniki ne potrebujejo duhovnika kot
posrednika za stik z bogom in naj bi sami brali sveto knjigo Koran. Pomen
duhovščine je, razen pri šiitih, manjši kot v katoliški cerkvi. Islam obsega tri
glavne veje verovanja, ki si medsebojno nasprotujejo glede nasledstva
Mohamedovega sporočila; to so sunitska, šiitska in haridžitska veja. Nekateri
priznavajo sufizem, mistični islam, kot četrto vejo islama, vendar pa se imajo
mnogi sufistični redovi, ki jih najdemo po vsem islamskem svetu od Senegala do
indijske podceline, bodisi za sunite, bodisi za šiite.

Morda najbolj jedrnato in jasno je verovanje muslimanov izraženo v dveh šahaddah
(kar v arabščini pomeni »dve trditvi«): Laa ilahi ila-llah; Muhammade
rasulu-llah — »Ni božanstva razen Boga; Mohamed je Božji prerok«. Recitiranje in
verovanje v ti trditvi, ki predstavljata enega od stebrov islama, sta pot do
islamske vere.

»Med vsemi ustanovitelji vesoljnih relgij je Mohamed edini, čigar življenjska
pot nam je v glavnem znana,« je zapisal znani religiolog Mircea Eliade. Rodil se
je med 567. in 572. letom v Meki in je pripadal plemenu Kurešejev oziroma rodu
Hašimitov. Vzgajal ga je ded in nato še stric po materini strani Abu Talib. Ko
je bil star 25 let je vstopil v službo k bogati vdovi Hadidži ter imel tako
priložnost večkrat s karavanami potovati v Sirijo. S svojo gospodarico se je
oženil, čeprav je bila starejša od njega (ob poroki je imela štirideset let).
Zakon je bil domnevno srečen, imela sta sedem otrok - tri sinove (vsi so kmalu
umrli) in štiri hčere. Med slednjimi je bila tudi najmlajša, Fatima, ki se je
poročila z njegovim bratrancem. Eliade je še zapisal, da je Hadidžino mesto v
njegovem življenju pomembno, saj mu je ona vlivala poguma med preizkušnjami
religioznega poklica.

Mohamed je pred poslanstvom doživel nekaj razodetij. V suri 53, 1-18, govori o
prvem. Ko je nekoč spal v votlini, kamor se je umaknil večkrat, je prišel, kot
pravi izročilo, k njemu angel Gabriel s knjigo v roki in mu ukazal, naj bere.
Sura 96, 1-5: »Čitaj imenom svoga Gospodara koji je stvorio. Stvorio je čovjeka
od zgrušane krvi. Čitaj, a tvoj najplemenitiji Gospodar, koji je naučijo peru.
Naučio je čovjeka onome što nije znao.« (Kur'an časni, Naklada C, Zagreb, 2000,
str.814) (Prevod: »Beri v imenu svojega Gospodarja, ki ustvarja. Ki ustvarja
človeka iz strdka krvi. Pridigaj, kajti velikodušen je tvoj Gospodar, ki človeka
uči uporabljati pero, ki ga uči tega, česar ne ve.«).

O božjih razodetjih je sprva pripovedoval samo ženi in nekaterim bližnjim
prijateljem ter bodočima kalifoma Osmanu in Abu Bakru.

Allah, ki v prevodu pomeni Bog, so sicer poznali še pred njegovimi pridigami in
ga tudi priznavali za stvarnika neba in zemlje ter varuha rodovitnosti, toda
poleg njega so častili še druge bogove in boginje. Prerok pa je na Alahov ukaz
začel oznanjati pravo vero, islam, »podrejanje«. Njegovemu sporočilu niso
nasprotovali, dokler ni začel ogrožati že obstoječih bogov, kot so boginje Lat,
Uzi in Manat. Za tedanjo oligarhijo je bila njegova veroizpoved nevarna in bi
lahko pomenila izgubo privilegijev.

Okrog leta 615 je Mohamed rekel svojim družabnikom da se izselijo v krščansko
Abesinijo zaradi njihove varnosti. Umaknil se je pred preganjanji, prav tako se
je bal razkola. Na poti so poskušali prenesti sporočilo islama dve mesti oazi,
in sicer Taifo in Jasribo. V prvem je Mohamed doživel polom, medtem ko je imel v
Jasrivi (poznejši Medini) več uspeha. Med drugim zato, ker je bilo tam kar
precej Judov, tako da mnogim tamkajšnjim prebivalcem monoteizem ni bil tuj.

Pomembna je letnica 622. To je leto, ko je 75 mož in dve ženski iz Jasriba
romalo v Meko (tedaj največje središče dejavnosti v Arabiji), kjer so se na
skrivaj sestali s Prerokom in s slovesno prisego obljubili, da se bodo bojevali
zanj. Selitev, hidžra, je bila uspešna. Leto dni po tem so zgradili hišo, ki je
služila za zbirališče vernikom. V tem obdobju se je ukvarjal predvsem z
organizacijo skupnosti vernikov, tako imenovane ume. Teološka zgradba islama je
bila zaključena, ko je zapustil Meko, medtem ko je v Medini opredelil pravila
kulta, kot so molitve, post, miloščine, romanja.

Mohamed se je 632. leta še slednjič odpravil v Meko, kar je bilo njegovo zadnje
romanje. Tedaj je predpisal pravila hadža, ki jim verniki sledijo še danes. Po
vrnitvi v Medino je zbolel in umrl 6. junija, domnevno na rokah svoje najljubše
žene Ajše (po Hadidžini smrti je oženil devet žena).

Prerok ni določil naslednika, kar je kmalu privedlo do trajnega razkola. Še pred
njegovim pogrebom so za kalifa izvolili Abu Bakra, očeta njegove najljubše žene
Ajše. Domnevno je bil Mohamedu bližje Ali, mož njegove hčere Fatime. Da bi
ohranili enotnost ume, je Ali s privrženci priznal Abu Bakra, ker je bil ta že v
letih in bržda bi ga tako ali tako kmalu nasledil.

Abu Bakr je umrl čez dve leti (leta 634), vendar je za naslednika imenoval
Omarja, enega svojih generalov, ki je bil odličen strateg in je muslimansko
vojsko popeljal v številne zmage. Pred koncem 7. stoletja je tako islam vladal
severni Afriki, Siriji, Palestini, Mali Aziji, Mezopotamiji in Iraku. Upiral se
je edino Bizanc.

Omar je imel težave z zagotavljanjem enotnosti ume. Ko ga je smrtno ranil neki
perzijski suženj, je še pravočasno določil šest tovarišev, ki bi izvolili
naslednika. Vendar niso izbrali omenjenega Alija in njegovih privržencev (te so
imenovali šiat Ali, kar pomeni »Alijeva stranka«, ali šia - od tod šiitstvo),
marveč je bil izglasovan drug Prerokov zet Osman. Ta je kot pripadnik
aristokratskega rodu Omajadov, nekdanjih Mohamedovih nasprotnikov, razdelil
ključna mesta v državi med veljake Meke. Osmana so ubili beduini iz egipčanskih
in iraških garnizonov, prebivalci Medine pa so za kalifa imenovali Alija. Šiiti
od tedaj ne priznavajo nobenega naslednika zunaj Prerokove družine in je
potemtakem Ali zanje prvi kalif.

Ajša in več voditeljev v Meki so ga obtožili sokrivde Osmanove smrti. Stranki
sta se spopadli v bitki, imenovani kamelja bitka, ker je potekala okrog Ajšine
kamele. Ali je po spletu okoliščin izgubil kalifat, njegov sin Hasan se je svoji
pravici odrekel in tako omogočil, da je to mesto prevzel Muavija, sicer Osmanov
bratranec. Zadnja priložnost za zedinjenje ume je bila nato dokončno izgubljena
leta 680 pri Karbali v Iraku, kjer so ubili drugega Alijevega sina Huseina
skupaj z vso njegovo družino. Tega šiiti nikoli niso odpustili, zato so skozi
stoletja začenjali mnoge upore, ki so jih vladajoči kalifi kruto dušili.

Trideset let po prerokovi smrti se je uma razcepila na tri dele in tako je vse
do danes. Trije deli so:

Islam je spodbudil in organiziral civilizacijo, temelječo na uradništvu in
trgovini. Kalifi so se odrekli svoji verski funkciji in so vodenje vernikov
zaupali ulemam, teologom in strokovnjakom za kanonsko pravo. Islam, v katerem so
bili večinoma Arabci, je sklenila zidava nove prestolnice, Bagdada, leta 762. To
je bil čas prevajanja grških filozofov, zdravnikov in alkimistov. Večino del so
prevedli iz sirščine.

Kelime in šehadet - izpovedovanje, da ni drugega boga poleg Alaha in da je
Mohamed njegov Poslanec. Dokaz za to so mnogi ajeti v Koranu: »Alah priča da ni
drugega boga poleg njega, vendar tudi angeli in učeni ljudje, da On postopa
pravično. Ni drugega boga razen Njega, Silnega in Modrega.« (Približen prevod
sure Ali Imran 18. ajeta). »Mohamed ni oče nikomur od vaših ljudi, temveč je
Alahov Poslanec in zadnji glasnik vere – Alah vse dobro ve.« (Približen prevod
iz sure Al-Ahzab 40. ajeta). Mohamed je prav tako veliko govoril o tem in učil
ljudi monoteizmu (Tewhidu).

Opravljanje molitve - Muslimanom je zapovedano, da petkrat dnevno opravljajo
obvezno molitev. Vsaka molitev ima svoj čas (časovni interval) v katerem se jo
mora opraviti. V Koranu se na veliko mestih omenja molitev in eno od teh je
naslednje: »Jaz sem res Alah, drugega boga razen mene ni, zato se samo meni
klanjaj in molitev opravljaj – da bi ti vedno bil na umu.« (Približen prevod iz
sure Ta-ha 14. ajeta).

Post v mesecu Ramadanu - post je verski obred (ibadet), ki pomeni da se vzdržiš
od hrane, pijače, spolnega odnosa in drugih stvari ki kvarijo post od zore do
sončnega zahoda. Alah pravi: »O verniki! Predpisuje vam se post, kot je
predpisan onim pred vami, da bi bili bogaboječi.« (Približen prevod iz sure
Al-Beqara 183. ajeta). Ebu Hurejre pravi, da je rekel Mohamed: »Kdor posti mesec
Ramadan verujoč in upajoč (za nagrado), so mu oproščeni (mali) grehi, katere je
do tedaj storil.« (Zabeležila Buhari in Muslim, sahih).

Dajanje zekata - Vsak Musliman, ki ima določeno količino imetja, ima obveznost
določen delež od imetja dajati kot zekat. Zekat se prav tako omenja v Koranu na
veliko mestih in eden od teh je naslednji: »In vi molitev opravljajte in zekat
dajajte in Poslancu pokorni bodite, da bi vam se milost dala« (Približen prevod
iz sure An-Nur 56. ajeta).

Opravljanje Hadža (romanje v Meko) - Hadž mora opraviti vsak musliman, če je
zmožen za to. Alah v Koranu pravi: »In naznani ljudem hadž – prihajali ti bodo
peš in vsaki utrujeni kameli, ki prihajajo z dolge poti.« (Približen prevod iz
sure Al-Hadž 27. ajeta). Mohamed je rekel: »Hadž je obvezen enkrat v življenju.
Kdor ga opravi večkrat, to je prostovoljno.«

Islam velja za drugo najbolj razširjeno veroizpoved na svetu (najbolj je
razširjeno krščanstvo). Trenutno število vernikov najhitreje narašča prav v
islamu. Danes se med muslimane prišteva 1,3 milijarde ljudi, kar je približno
petina vsega svetovnega prebivalstva. Širitev islama izven tradicionalnega
arabsko-muslimanskega kroga je dandanes mogoče pojasniti predvsem z migracijami
v druge dežele. Največja muslimanska država je sicer Indonezija.



https://sl.wikipedia.org/wiki/Kolpa

Kólpa (hrv. Kupa, v Beli krajini Kóupa) je mejna reka med Slovenijo in Hrvaško,
desni pritok Save na Hrvaškem. Izvira v močnem kraškem izviru v Gorskem kotarju
na Hrvaškem, teče najprej proti severu in nato 118 km daleč po slovensko-hrvaški
meji, večinoma po ozki, gozdnati dolini. Vzhodno od Preloke zavije proti severu,
teče po vzhodnem robu Bele krajine, pri Metliki ponovno zavije proti vzhodu,
teče skozi nizko gričevje mimo Karlovca in se malo pod Siskom izlije v Savo. Za
porečje Kolpe se pogosto uporablja pokrajinsko ime Pokolpje (hrv. Pokuplje).

Izvir Kolpe je okoli 200 m dolgo in do 50 m široko, slikovito jezerce pod
strmimi, gozdnatimi pobočji Risnjaka blizu vasi Razloge v Gorskem kotarju,
imenovano tudi Kupeško jezero. Jezero je kraški izvir vokliškega tipa, v
katerega so se potapljači doslej potopili do globine -154 m. V jezero se občasno
površinsko steka potok Krašićevica, z barvanje so dokazali podzemno povezavo s
ponoroma Malenca in Velike vode pri Crnem Lugu. Izvir se nahaja znotraj
narodnega parka Risnjak in je kot naravni spomenik zavarovan od leta 1963.
Zanimivo je, da je izvir oddaljen samo 24 km zračne črte od Jadranskega morja,
Kolpa pa odteka skoraj 1500 km daleč v Črno morje.

Od izvira teče Kolpa najprej 5 km daleč proti severu po ozki gozdnati dolini do
Osilnice, kjer se ji pridruži levi pritok Čabranka in od tu naprej teče vse do
izpod vasi Rakovec vzhodno od Metlike po slovensko-hrvaški državni meji. Zaradi
ozke doline in odmaknjenosti je dolina vse do Bele krajine redko poseljena,
težko prehodna v prečni smeri, po njej že stoletja poteka tudi jezikovna meja,
vendar pa je značilno, da je reka od nekdaj združevala prebivalce z obeh bregov
in nikoli ločevala. "Njena dolina je povečini zelo tesna, nekaj časa skoro pravi
kanjon, povsod pa vrezana izredno globoko. ... Njena globoko zarezana dolina se
uveljavlja v reliefu tem učinkoviteje, ker je izdolbena v visoko ležeče
apneniške planote, opremljena po veliki večini s prav strmimi pobočji."

Globoka dolina Kolpe je najsevernejša od velikih rek Dinarskega gorstva, ki se
iz njegovega osrčja prebijajo večinoma proti severu k reki Savi. Tudi Kolpa teče
prečno na dinarske tektonske strukture, usmerjene od severozahoda proti
jugovzhodu in skoraj v celoti zgrajene iz jurskih in krednih apnencev ter
dolomitov. Le v povirju Čabranke ter med Brodom na Kolpi in Kostelom so na
površju neprepustni permski skrilavi glinavci in peščenjaki, s katerih
površinsko pritekajo v Kolpo številni manjši potoki, ki jih v ožjih delih
doline, vrezanih skozi debele plasti apnencev, ne najdemo. Kamninska zgradba
določa tudi druge značilnosti doline: kjer so na površju neprepustne kamnine, je
dolina širša in površje razčlenjeno s potoki, kar je zlasti očitno ob Čabranki
ter na odseku med Brodom na Kolpi in Kostelom, v apnencih pa se dolina zoži,
tako da je ob reki prostora zgolj za cesto, tik nad njo pa se vzpenjajo zelo
strma, mestoma prepadna dolinska pobočja. Ti najožji deli so tudi skoraj povsem
neposeljeni.

Prva takšna razširitev je pri Osilnici, na sotočju Kolpe in Čabranke, kjer je
nastalo sedanje majhno lokalno središče in sedež občine. Kmalu pod vasjo vstopi
reka v ožji del doline, izdelan v triasnih dolomitih, kjer se na obeh bregovih
reke vrstijo majhne vasice, postavljene na vršaje kratkih pritokov (Ribjek,
Bosljiva Loka, Srobotnik ob Kolpi, Kuželj na slovenski ter Turke in Kuželj na
hrvaški strani). Visoko nad tem delom doline se na slovenski strani dvigajo bele
stene Borovške gore s slikovito Loško steno. Iz tega dela doline je doma zgodba
o Petru Klepcu, junaku iz slovenskega ljudskega izročila.

Pri Brodu na Kolpi (na slovenski strani vas Petrina) se začenja 7 km dolg širši
odsek doline v permskih skrilavih glinavcih in peščenjakih, ki nosi pokrajinsko
ime Kostelsko po gradu Kostel visoko nad reko. V dnu doline in na pobočjih je
več vasi, ki so nastale že v 12. in 13. stoletju. Tu je star prehod čez dolino
Kolpe (glavna cesta Kočevje–Delnice), ki so ga v 15. in 16. stoletju uporabljale
tudi turške vojske za vpade na takratno Kranjsko (turški vpadi). Lokalno
središče tega dela doline je Fara, na hrvaški strani Brod na Kolpi.

Pod vasjo Slavski Laz se začenja naslednja, skoraj 20 km dolga soteska Kolpe, ki
sega do naslednje manjše razširitve pod Starim trgom ob Kolpi. Dolina je vrezana
okoli 300 m globoko v okoliške kraške planote, v dnu doline je komaj kje
prostora za manjšo vasico ali samotni, danes opuščeni mlin. Reka teče v tem delu
skozi globoki kras in ne dobiva nobenih površinskih pritokov, napaja pa jo več
kraških izvirov, mdr. močan kraški izvir Bilpa, v katerem pridejo na površje
vode ponikalnice Rinže s Kočevskega polja.

Kakšnih 200 m nad Kolpo se na severni strani s strmim robom končuje Poljanska
dolina, nekdanji otok slovenske poselitve sredi pokrajine, poseljene s
Kočevarji. Manjše vasi so tudi na obeh bregovih Kolpe in pri Sodevcih tudi
zadnji most čez reko vse do Bele krajine, kajti kmalu se Kolpa ponovno zaje v
ozko neposeljeno sotesko, kjer je v dnu prostora samo za reko in ribiške stezice
ob njej. Po tem delu doline je od Radencev do Damlja speljana 12 km dolga in
označena pešpot . Nekoliko se dolina razširi le pod Severinom na Kolpi na
hrvaški strani in pri Damlju na slovenski strani, nato pa se ponovno stisne v
ozek kanjon in odpre šele pri Učakovcih v Beli krajini.

Pokrajina se tu odpre v širno Karlovško kotlino, h kateri geološko spada tudi
Bela krajina, in počasi vstopamo v panonski del Slovenije. Površje je tu nižje
in uravnano, vendar Kolpa nadaljuje svoj tok po ozki dolini, vrezani v okoliško
uravnano in zakraselo površje, ki se nekoliko razširi le pri Vinici, v ostalem
delu v njej ni prostora niti za naselja niti za cesto. Šele pri Gribljah se
dolina spet razširi v manjšo ravnino, na robu katere je mesto Metlika, nekoliko
niže pa reka vstopi na Hrvaško in nadaljuje svoj tok skozi nizko gričevnato
pokrajino hrvaškega Pokolpja. Pri mestecu Ozalj se dolina ponovno razširi in
reka teče v vse večjih vijugah proti vzhodu, dobi z desne kraško reko Dobro in
teče skozi Karlovac, kjer se vanjo steka Korana. Naprej teče po večinoma gosto
poseljeni dolini med nizkim gričevjem mimo Petrinje do Siska, malo pod mestom pa
se pridruži Savi.

Pri starogrškem geografu Strabonu se Kolpa imenuje Κόλαπις, Plinij Starejši jo
omenja kot Colapis, vendar izvor imena ni poznan. Po mnenju etimologov naj bi
sedanje ime reke nastalo iz romanskega imena Colpe, ki pa je nedvomno
predromanskega izvora. Ime reke se v srednjeveških in poznejših virih pojavlja v
številnih različicah, mdr. Culpa (799), ad Gulpam (892), Cupa (1209), de Culpa
(1284), Cuppa (1423) itd.

Kolpa ima v celotnem toku izrazit dinarski tip dežno-snežnega režima z le
malenkost nižjim viškom pretokov v spomladanskih (marec–april) kot pozno jeseni
(oktober–december); prvi višek je posledica taljenja snega in deloma
spomladanskih deževij, jesenski višek povzročajo obilna jesenska deževja.
Avgustovski nižek je veliko izrazitejši kot zimski, saj imamo na dinarskem krasu
tudi v zimskih mesecih pogosto dež, deloma pa je to posledica kraške retinence,
zaradi katere se v kraškem podzemlju zadrži precejšen delež vode od jesenskih
deževij in le počasi odteka v površinske vode. Ob nizkih poletnih pretokih se
Kolpa zlasti v Beli krajini ogreje do prijetnih kopalnih temperatur (prek 25 °C)
in tudi v zgornjem toku do 24 °C.

Kolpa je v zgornjem in srednjem toku deloma kraška in deloma 'navadna', nekraška
reka. Del njenega povirja je namreč v neprepustnih permskih skrilavih glinavcih
in peščenjakih, na katerih se je razvila površinska rečna mreža, večji del
porečja pa je kraški in brez površinskih voda. Površinski vodotoki se zelo hitro
odzovejo na močne padavine, vendar je struga Kolpe dovolj velika, oziroma njena
dolina tako ozka, da niti ni veliko možnosti za razlivanje vode. Vode v krasu se
zaradi kraške retinence počasneje odzovejo na padavine, tako da poplave ob Kolpi
niso zelo pogoste. Kljub temu se lahko višina Kolpe ob poplavah dvigne za več
metrov, zaradi česar so bili nekdanji mlini ob reki zgrajeni v nadstropje.

Obilne padavine na dinarski gorski pregradi (več kot 2000 mm letno) omogočajo
velik specifični odtok, ki znaša na vodomerni postaji Petrina 55,3 l/s/km2,
dolvodno pa se zaradi manjše količine padavin v Beli krajini (1200–1400 mm) ter
nižjega in položnejšega površja zmanjša na 25,1 l/s/km2 (vodomerna postaja
Metlika).

V zgornjem toku so poplave omejene na ozek pas nižjega sveta ob Kolpi, kjer
lahko poplavijo lokalne ceste ali najbližje hiše, vendar večje škode ne
povzročajo. Nekoliko širše poplavno območje je ob Kolpi v Beli krajini, in sicer
med Gribljami in Primostkom ter na hrvaški strani med vasema Pravutina in Zaluka
Lipnička ter pri Metliki med Križevsko vasjo in Bubnjarci.

Povsem drugačna je Kolpa v spodnjem toku, kjer poplave pogosto ogrožajo Karlovac
in Sisak ter druga naselja ob reki. Karlovac je nazadnje doživel katastrofalne
poplave leta 1939, Kolpa s pritoki je poplavljala tudi v letih 1939, 1966, 1972,
1974, 1996, 1998, 2001, 2005, 2010, 2012 in kar dvakrat v letu 2013 (od 21. do
24. januarja in od 12. do 14. novembra). Po hudih poplavah leta 1966 so v letih
1970–1983 zgradili 22 km dolg razbremenilni kanal Kolpa–Kolpa (hrv. Kupa–Kupa)
med Brodarci in Donjo Kupčino, ki naj bi ob največjih poplavah prevzel približno
polovico Kolpine vode in s tem bistveno zmanjšal vodostaj Kolpe v Karlovcu. Del
poplavne vode bi iz razbremenilnika spuščali v retenzijski bazen Kupčina, saj je
ob takšnih poplavah potrebno zmanjšati pretok Kolpe tudi pri Sisku. To mesto je
najbolj ogroženo, kadar hkrati narasteta Sava in Kolpa.

Po podatkih ARSO je bila Kolpa leta 2009 in 2010 v zelo dobrem (na odseku
Osilnica–Petrina), zmerno dobrem (na odseku Petrina–Primostek) in dobrem
kemijskem stanju (odsek Primostek–Kamanje). Tudi ekološko stanje Kolpe je bilo
na odvzemnem mestu Radenci v teh letih zelo dobro.

Kolpa je v poletnih mesecih vse bolj priljubljena za kopanje in druge športe na
vodi. Rezultati meritev kakovosti kopalnih voda so za celoten tok reke od
Osilnice do Podzemlja v letih 2010–2012 pokazali, da je bila voda v skladu s
predpisi, čeprav je bila kakovost vode v letu 2012 nekoliko slabša kot v
predhodnih letih. Podobno stanje je bilo tudi poleti 2013, kljub izjemno visokim
temperaturam in majhnemu pretoku Kolpe. Tudi za življenje rib je kakovost vode v
Kolpi razmeroma dobra, čeprav na celotnem toku od Osilnice do Božakovega še
vedno ne dosega priporočene kakovosti.

Reka Kolpa in njeni pritoki so bili zlasti v zgornjem toku nekoč zelo pomemben
vir energije, saj je v obdobju od okoli 1880 do 1980 na njih delovalo kar 192
obratov na vodni pogon, od tega 67 na Kolpi, 36 na Čabranki in njenih pritokih
ter 22 na Lahinji in pritokih. Največ je bilo mlinov (147), ostalo so bile žage
(39) in drugi obrati (kovačnice). Vodni obrati so začeli propadati že kmalu po
prvi svetovni vojni, posebno mlini, ki so bili večinoma majhni in v lasti ene
ali dveh kmetij. Večji mlini so bili samo na Vinici, v Pobrežju in Krasincu.
Leta 1984 je stalno ali občasno delovalo še 24 vodnih obratov (12 žag, 11 mlinov
in kovačnica na Čabranki). Zdaj so skoraj vsi vodni obrati utihnili, večina jih
je prepuščena propadanju, nekatere so si lastniki spremenili v vikende, dva sta
zavarovana kot kulturna spomenika lokalnega pomena, in sicer mlin v Bregu pri
Sinjem Vrhu ter Kuzmin mlin in žaga v Pobrežju, ki občasno še vedno delujeta.

Ker je imela Kolpa večino leta dovolj vode, niso bili potrebni zahtevnejši
posegi v rečno strugo. Dovolj je bila nizka pregrada (domače ime slap) iz večjih
kamnov diagonalno na smer vodnega toka, ki je odvajala le majhen delež vode po
kratkem kanalu do mlinskih koles. Teh nizkih pregrad je bilo na reki 65; na dveh
sta bila vodna obrata na obeh bregovih, ob 19 pregradah pa sta hkrati delovala
žaga in mlin. Pregrade so bile nizke, visoke le 1–1,5 m, le betoniran jez v
Prelesju je visok 3 m.

Kljub določenim potencialom za pretvorbo nekdanjih vodnih obratov v male
hidroelektrarne teh zaenkrat ob Kolpi in njenih pritokih ni veliko (po ena na
Mirtoviškem in Dolenjem potoku). Mala hidroelektrarna na Mirtoviškem potoku je
sporna z naravovarstvenega vidika. Slovenija nima interesa za energetsko izrabo
Kolpe, nasprotno pa je Hrvaška na mejnem odseku razmišljala o možnostih gradnje
petih večjih hidroelektrarn z močjo 10–100 MW (Kupari, Dol, Severin, Prilišće in
Stankovci) ter treh manjših hidroelektrarn z močjo do 10 MW (Kočići, Otok in
Božakovo). Te zamisli so v popolnem nasprotju z načrti slovenske strani in tudi
z varstvom narave na Hrvaškem, saj bo celotna Kolpa vključena v varstvena
območja Natura 2000, del tega območja na naši strani pa je že zavarovan kot
krajinski park, pripravlja se tudi še razglasitev regijskega parka
Kočevsko–Kolpa.

Na spodnjem toku Kolpe delujeta danes dve mali hidroelektrarni v Ozalju, in
sicer starejša Ozalj 1 (imenovana Munjara; zgrajena leta 1908) z instalirano
močjo 3,3 MW ter leta 1952 zgrajena MHE Ozalj 2 z instalirano močjo 2,2 MW. V
načrtu je še gradnja MHE Brodarci na pregradi na začetku razbremenilnega kanala
Kolpa–Kolpa s predvideno instalirano močjo 9,3 MW.

Na spodnjem toku Kolpe je bil v 18. in 19. stoletju pomemben ladijski promet vse
do Karlovca. Ladje z nosilnostjo 400–600 t so vozile predvsem žito, les in
gradbeni material, običajno so jih vlekli konji. V Karlovcu so bila tri
pristanišča, v katerih so blago pretovarjali na vozove in ga odvažali proti
Reki, Senju in tudi Trstu. Z izgradnjo železniških prog Zidani Most–Zagreb–Sisak
(1862) in Zagreb–Reka (1873) je plovba po Kolpi zamrla, danes poteka skromen
tovorni promet samo od izliva v Savo do Siska (4 km).

Še nekaj let nazaj je bila dolina Kolpe samotna, redko poseljena in vanjo so
zahajali predvsem ribiči in ljubitelji narave. V zadnjih letih je postal turizem
pomembna dejavnost, predvsem v poletnih mesecih, ko lahko obiskovalci uživajo ob
kopanju ali čolnarjenju po čisti in topli reki. V neposredni bližini reke je več
urejenih kampov (v Gorenji Žagi, Dolu, Srednjih Radencih, Vinici, Adlešičih,
Gribljah, Podzemlju, Primostku in Križevski vasi), turističnih kmetij in manjših
prenočišč oziroma apartmajev. Zelo pomemben je tudi športni ribolov, tako na
slovenski kot hrvaški strani reke.

Evropska Unija sofinancira dva okoljevarstvena projekta v povezavi s Kolpo in s
tem pospešuje tudi čezmejno sodelovanje med Slovenijo in Hrvaško. V programu
Curs Colapis sodelujejo vse tri belokranjske občine, Krajinski park Kolpa,
turistično društvo Damelj in sosednje hrvaške občine Žakanje, Kamanje in
Netretić. V okviru projekta želijo urediti predvsem dostopna mesta za čolne in
drugo infrastrukturo za rekreativno rabo Kolpe ter izboljšati prepoznavnost reke
Kolpe kot turistične destinacije. Drugi projekt je Viri življenja/Izvori života
in je usmerjen v urejanje izvirov ter kalov s cilji ohranjanja ter oživitvijo
naravnih in kulturnih virov tega območja, povečanje biotske raznovrstnosti
(izviri in drugi vodni pojavi kot pomembni habitati) ter krepitev regionalne
identitete.

Slovenski del Kolpe je vzdolž celotnega toka po slovensko-hrvaški meji, od
Osilnice do izpod Rakovca, vključena v varstveno območje Natura 2000. Zgornji
del, od Osilnice do Otoka, je del območja Kočevsko–Kolpa , od tu naprej del
območja Kolpa. Z vstopom Hrvaške v EU bo v območje Natura 2000 vključena Kolpa v
celotnem toku, od izvira do izliva v Savo pod Siskom.

Reka Kolpa z bližnjimi območji in precejšnjim južnim delom Bele krajine je
vključena v Krajinski park Kolpa, ki ga je leta 1998 razglasila občina Črnomelj,
od leta 2006 pa je zavarovano območje na državnem nivoju. Meri 43,32 km2 in
poleg slovenskega dela reke obsega naplavne ravnice ob reki, strma pobočja nad
reko ter bližnje gozdove in kmetijske površine z naselji znotraj meja
krajinskega parka. V načrtu je še ustanovitev regijskega parka Kočevsko–Kolpa;
predvideno območje parka je sicer že vključeno v pripravo planskih dokumentih,
vendar se pri ustanavljanju parka zaenkrat krepko zatika.



https://sl.wikipedia.org/wiki/Brazilija

Brazilija, uradno Federativna republika Brazilija je največja in najbolj
naseljena država v Južni Ameriki. Širi se prek ogromnega področja med Andi na
zahodu in Atlantikom na vzhodu, meji pa na Urugvaj, Argentino, Paragvaj in
Bolivijo na jugu, Peru in Kolumbijo na zahodu, Venezuelo, ter Gvajano, Surinam
in Francosko Gvajano na severu. Brazilija je dobila ime po bražiljki
(Caesalpinia brasiliensis), krajevnem listnatem drevesu, ki daje les za rdeče
barvilo, v njej pa najdemo tako ekstenzivno kmetijska področja kot deževne
pragozdove.

Tordesilljska pogodba, potrjena s bulo papeža Aleksandra VI. iz leta 1494, je
razdelila novo odkrite dežele na vplivna območja Španije in Portugalske po
poldnevniku, ležečem približno 1770 km zahodno od Zelenortskih otokov. Obala
današnje Brazilije, ki so jo Evropejci prvič ugledali leta 1500, je s tem
pripadla Portugalski. V 16. stoletju so jo razvili kot kolonijo, katere
gospodarstvo je v znatni meri temeljilo na suženjskem delu. Leta 1808 se je v
Brazilijo pred Napoleonovo vojsko začasno zatekla portugalska kraljeva družina
in vlada. Kljub njihovi vrnitvi trinajst let pozneje je to obdobje med Brazilci
vodilo k naraščajoči želji po neodvisnosti, tako da je leta 1822 takratni knez
namestnik Pedro I. Brazilski ustanovil neodvisno Brazilsko cesarstvo, ki je
trajalo do leta 1889, ko je bil njegov naslednik Pedro II. Brazilski odstranjen
in namesto tega vzpostavljena federativna republika.

Koncem 19. stoletja ter v začetku 20. stoletja se je v Brazilijo priselilo prek
5 milijonov ljudi. To je bilo obenem obdobje industrializacije in nadaljnje
širitve v notranjost dežele. Leta 1937 je oblast prevzel diktator Getulio Vargas
do leta 1945, ko so bile znova razpisane splošne volitve. Leta 1964 je oblast z
državnim udarom prevzela vojaška hunta, ki je ostala na oblasti do leta 1985, ko
se je Brazilija vrnila k demokratični izbiri voditelja

Brazilija je razdeljena na 26 zveznih držav (portugalsko estado, množina
estados) in en zvezni okraj (portugalsko distrito federal), ki so združeni v pet
večjih pokrajin:



https://sl.wikipedia.org/wiki/NATO

Organizacija severnoatlantskega sporazuma, Organizacija severnoatlantske pogodbe
ali tudi Severnoatlantska pogodbena zveza (angleško North Atlantic Treaty
Organisation, kratica Nato ali NATO; francosko Organisation du Traité de
l'Atlantique Nord, kratica Otan ali OTAN) je mednarodna vojaško-politična
organizacija držav za sodelovanje na področju obrambe, ki je bila ustanovljena
leta 1949.

Leta po drugi svetovni vojni so prinesla hitro stopnjevanje trenja med deželami
vzhodnega političnega bloka (komunističnimi sistemi) in deželami Zahoda
(demokratičnimi sistemi zahodne Evrope in severne Amerike). Tako vzhodna kot
zahodna stran sta bili mnenja, da nasprotna sila resno ogroža njun obstoj in
blaginjo. Kot posledica sta bili v obeh blokih ustanovljeni obrambni zvezi
potencialno ogroženih držav: leta 1949 zveza Nato na Zahodu in šest let kasneje
Varšavski pakt na Vzhodu. Ustanovitev zveze Nato, sicer varnostno zagotovilo
pred grozečo ofenzivo komunističnih sil, je dobila neposreden povod z blokado
Berlina s strani Sovjetov. Na ustanovnem zasedanju zveze Nato so bile udeležene
države ustanoviteljice: Belgija, Danska, Francija, Islandija, Italija, Kanada,
Luksemburg, Nizozemska, Norveška, Portugalska, Velika Britanija in ZDA.

V prvem letu delovanja je Nato na prvem mestu - v očeh evropskih držav - pomenil
zagotovilo ameriške pomoči ob morebitnem spopadu. Junija 1950, dobro leto po
ustanovitvi pakta, se je v Koreji razplamtel prvi izmed »obrobnih« spopadov obeh
velesil. Močan udarec severnokorejske vojske z izdatno podporo Kitajske in ZSSR
je trčil ob južnokorejske, z Američani ojačane sile. Krvava vojna se je končala
tako rekoč brez zmagovalca, prinesla pa je nove politične in geografske
razsežnosti zveze Nato. Ta je začela pospešene priprave na širitev, do katere je
prišlo leta 1952: v organizacijo sta bili zaradi strateške lege vključeni Grčija
in Turčija, državi, ki sta se zajedali globoko v južne obronke vzhodnega bloka.
Tri leta kasneje je bila kot odgovor na blokado Berlina v pakt pod posebnimi
pogoji vključena tudi Zahodna Nemčija.

Skozi obdobje hladne vojne se je pomen zveze Nato predvsem v smislu varnosti
vseskozi večal. Prihajalo je do vse večjih in pogostejših zaostrovanj med
zahodnim in vzhodnim blokom, slednji pa je sčasoma razvil lastno jedrsko orožje,
s čimer se je izenačila vojaška moč obeh zvez. Posledično se je med evropskimi
deželami pojavil strah, ki je izviral iz dejstva, da v primeru sovjetske
invazije ZDA zaradi lastne varnosti utegnejo odkloniti pomoč - prišlo je do
prvih manjših sporov in razhajanj med Evropo in ZDA. Tako je leta 1966 svoje
članstvo zamrznila de Gaulle-ova Francija.

Oboroževalna tekma je bila v polnem zagonu, krize pa so se vrstile: vietnamska
vojna, kubanska kriza in druga nekoliko manjša trenja so le še povečevala
nesoglasja med Zahodom in Vzhodom. S stalnim razvojem novega in mogočnejšega
orožja se je vseskozi držal strah med obema velesilama, s tem pa tudi nekakšno
ravnotežje, ki je tako Sovjete kot Američane sililo k neuporabi svojih
medcelinskih raket z jedrskimi konicami. V letu 1982 je po ukinitvi španskega
fašizma prišlo do krepitve Nato pakta z novo članico.

Zaostreno stanje med velesilama je počasi začelo topliti v poznih osemdesetih
letih 20. stoletja. Prišlo je do podpisa Sporazuma o balističnih raketah dolgega
dosega, ki je narekoval uničenje vseh raket z dosegom nad 500 km, ter končno do
razpada Varšavskega pakta leta 1989.

Abecedno urejene države članice od ustanovitve leta 1949 ali z letom pristopa v
oklepaju:

Grčija in Turčija sta v organizacijo vstopili februarja 1952. Nemčija se je
priključila leta 1955 kot Zahodna Nemčija, združitev obeh Nemčij leta 1990 pa je
razširilo zvezo tudi na območje nekdanje Vzhodne Nemčije, ki je bila članica
Varšavskega pakta. Španija je vstopila 30. maja 1982, še tri nekdanje članice
Varšavskega pakta - Poljska, Madžarska in Češka - pa so se zvezi priključile 12.
marca 1999.

Francija je še vedno članica zveze NATO, vendar se je leta 1966 umaknila iz
skupne vojaške poveljniške strukture. Islandija je edina članica zveze NATO, ki
nima lastne vojske, pristopila pa je pod pogojem, da ji je tudi ne bo treba
ustanoviti.

Zlasti v času vstopanja Slovenije v Severnoatlantsko zvezo leta 2003 in prej so
se večinoma v civilni družbi pojavljale mnoge kritike zveze in vstopanja
Slovenije v to zvezo. Te kritike so bile ob vzniku civilnih pobud proti zvezi
Nato (Reci ne Nato, Dost je) združene v temeljnih deset točk[navedi vir]:

Na te kritike je vladna stran (Slovenija in Nato) odgovorila z naslednjimi
protiargumenti:



https://sl.wikipedia.org/wiki/Lionel_Messi

Lionel Andrés "Leo" Messi, argentinski nogometaš, * 24. junij 1987, Rosario,
Provinca Santa Fe, Argentina.

Pri petih letih je začel igrati nogomet za klub Grandoli, katerega trener je bil
njegov oče. Leta 1994 se je pridružil klubu Newell`s Old Boys. Pri 11 letih je
dobil diagnozo, da njegovo telo ne proizvaja dovolj testosterona. Club Atlético
River Plate|River Plate je takrat sicer pokazal zanimanje za mladega nogometaša,
toda zdravljenja, ki je mesečno znašalo preko 500 ameriških dolarjev ni zmogel
plačevati. Carles Rexach, športni direktor FC Barcelone, je opazil njegov talent
in Barcelona je z njim podpisala pogodbo ter mu plačala zdravljenje in mu
omogočila novo življenje v Španiji. Družina se je skupaj z Lionelom, ki je bil
takrat star 13 let, preselila v Španijo, Lionel pa je kmalu upravičil zaupanje
kluba in kmalu postal član prve enajsterice in eden najpomembnejših igralcev
Barcelone.

Messijev neuradni derbi s katalonskim klubom je bil na tekmi proti FC Portu 16.
novembra leta 2003. Manj kot leto za tem, pa je že nastopil na svoji prvi uradni
tekmi za Barcelono. To je bilo na tekmi proti FC Espanyolu 16. oktobra leta 2004
in s tem postal eden najmlajših igralcev ki je zaigral za prej omenjen klub ter
najmlajši, ki je zaigral za klub iz Katalonije in zaigral v La Ligi. Ko je za
svoj klub zadel svoj prvi gol proti klubu Albacete Balompié 1. maja 2005 je bil
star komaj 17 let, 10 mesecev in 7 dni. S tem je postal najmlajši igralec, ki je
kadarkoli zadel v La Ligi ter igral za Barcelono.

4. avgusta 2005 je Jose Pekerman Messija vpoklical v Argentinsko državno
reprezentanco. Zanjo je debitiral 17. avgusta 2005 proti Madžarski. V igro je
vstopil šele v 63. minuti, nato pa jo je spet zapustil. Prva tekma za
reprezentanco v kateri je igral le na koncu je bila proti Paragvaju, 3.
septembra. Igral je le zadnjih 8 minut. Po tekmi je komentiral :"To je bil moj
ponoven derbi. Prvi je bil malo krajši."

16. septembra je FC Barcelona posodobila pogodbo z Messijem. Tokrat so mu
spremenili višino plače ter mu pogodbo podaljšali do leta 2014. Messi je dobil
zraven Argentinskega še Špansko državljanstvo ter s tem pravico do nastopanja v
Prvi španski ligi. Pred tem to ni bilo mogoče,ker bi Barcelona s tem imela
preveč tujih igralcev - igralcev ki niso Evropejci. Messijev prvi derbi v Ligi
prvakov je bil na tekmi proti italijanskem Udineseju. Odigrana je bila 25.
septembra. Navdušil je z nekaj odličnimi podajami in s tehničnimi sposobnostimi
in bil priča glasnim in navdušenim ovacijam na svoj račun s tribun Nou Campa.
Decembra istega leta ga je Italijanska športna revija Tuttosport razglasila za
"Golden Boy" (Zlatega dečka) in s tem je dobil nagrado za najboljšega nogometaša
U20. Zmagal je pred Waynom Rooneyem, Lukasom Podolskim in Christianom Ronaldom.

Messi je zadel 6 golov v 17 nastopih v Španski ligi ter 1 zadetek v šestih
nastopih v Ligi prvakov. Privadil se je na velik tempo z velikih tekem in to je
Barceloni zelo pomagalo pri zmagah v gosteh proti Realu iz Madrida ter
Londonskemu Chelseajem v Ligi prvakov. S tem je dobil spoštovanje in zaupanje v
samega sebe. Messijeva sezona se je predčasno, natančneje 7. marca 2006,
končala, ko si je poškodoval mišico na povratni tekmi proti Chelseaju.

Zaradi poškodbe ni bil zmožen igrati 2 meseca po koncu sezone pa se je vrnil in
odigral Svetovno prvenstvo v nogometu 2006 v Nemčiji. Lionel je bil v
reprezentanco vpoklican 15. maja 2006. Odigral je prijateljsko pripravljalno
tekmo proti Argentinski nogometni reprezentanci do 20 let kjer je igral 15 minut
ter prijateljsko tekmo proti Angoli kjer je igral od 64. minute . Bil je joker s
klopi za zmago proti Slonokoščeni obali. Z naslednjo tekmo proti Srbiji in Črni
gori je postal najmlajši igralec, ki je zaigral za Argentinsko reprezentanco na
Svetovnem prvenstvu ter zadel gol v igro je prišel v 74. minuti ko je zamenjal
Maxa Rodrigueza. Bil je podajalec pri zadetku Hernana Crespa samo minuto po
svojem vstopu na igrišče. Zabil pa je tudi zadetek za končno zmago s 6:0 in to
ga je postavilo za najmlajšega strelca turnirja. Messi je začel tekmo proti
Nizozemski, ki se je končala s 0:0. V tekmi osmine finala je Messi prišel v igro
v 84. minuti ko je bil izid 1:1. Argentina je za zmago potrebovala podaljške. Na
zadnji tekmi Argentine na tem prvenstvu proti Nemčiji je Messi sedel na klopi.

Konstantna visoka pripravljenost je kljubovala temu, da skoraj nobene tekme ni
več začel na klopi ali na njej presedel vsotekmo. Zaradi poškodb nekaj
napadalcev je imel Messi priložnost pokazati svojo dejansko pripravljenost, ki
je bila zelo dobra na tekmi proti Realu in Chelseaju. 12. novembra 2006 se je
poškodoval na tekmi proti Realu Zaragozi, ta poškodba ga je od nogometnih igrišč
oddaljila za 3 mesece. V tem času so se zanj zanimali pri Interju iz Milana
vendar iz tega na koncu ni bilo nič. Na igrišče se je vrnil na tekmi proti
Racing Santanderju 11. februarja v igro je prišel v drugem polčasu. Riykaard je
z njim delal zelo pazljivo in na začetku ni odigral v celoti. Čez en mesec pa jo
je odigral vso. To je bilo na tekmi proti Real Madridu. Ta El Clasico se je
zgodil 10. marca. Spet je zaigral v slogu najboljših nogometašev med katere
pravgotovo spada in zabil vse tri gole za svoj klub za končni izid 3:3.
Barcelona je tekmo končala samo s 10 možmi na igrišču. Postal je prvi igralec po
Ivanom Zamoranom za Real Madrid (sezona 1994-95) in po Romariu za FC Barcelono
(sezona 1993-94), ki je na El Clasicu naredil hat-trick. Postal je tudi
najmlajši, ki je zadel na tem derbiju v vsej zgodovini. S to tekmo je Messi
začel svojo najbolšo formo v svojem klubu. Tudi večkrat je zadel natančneje 11
krat v 14 ligaških tekmah. Kljub vsemu temu pa Barcelona ni osvojila naslova
Španskega prvaka.

Messi je dobil vzdevek "New Maradona" (novi Maradona) zaradi tega ker je Messi
zadel dva zelo podobna gola kot Maradona - najbolj slavna gola vseh časov (oba
proti Angliji na Svetovnem prvenstvu leta 1986 v Mehiki. Prvi izmed dveh
Messijevih golov je bil na tekmi proti Getafeju, ki je bil zelo podoben
Maradoninem golu proti Angliji poznan kot "Goal of the Century". Španci so
Messiju nadali vzdevbek "Messidona". Gola sta bila zelo podobna oba sta pretekla
približno 62 metrov, oba sta preigrala šest nasprotnih igralcev in še vratarja
ter zadela iz zelo podobnega položaja. Drugi gol pa je gol z božjo roko ("Hand
of God goal"), ki ga je Messi dosegel proti Espanyolu, Maradona pa seveda proti
Angliji

Svojo prvo tekmo na Copa America je Messi odigral 29. junija 2007. Na tej tekmi
je Argentina premagala ZDA s 4:1. Messi je pokazal svojo sposobnosti kot
playmaker ali po naše graditelj igre. Bil je podajalec pri Crespovem golu in
tudi sam je sprožil nekaj res dobrih strelov na gol. Tevez je zamenjal Messija v
79. minuti in dosegel gol minuto kasneje.

Njegova druga tekma je bila proti Kolumbiji na kateri je izsilil enajstmetrovko,
ki jo je nato uspešno realiziral Crespo. To je bil zadetek za 1:1. Delno je bil
vpleten tudi v drugi gol Argentine, ki ga je zadel Juan Roman Riquelme iz
prostega strela ter s tem Argentino povedel v vodstvo s 3:1. Nato je Argentina
zadela še četrtič in si zagotovila četrtfinale.

Na tretji tekmi proti Paragvaju je selektor Messija spočil, saj je Argentina
imela četrtfinale že zagotovljeno. V 64. minuti je s klopi zamenjal Estebana
Cambiassa. V 79. minuti je pripravil zadetek za Javierja Mascherana.

V četrtfinalu je Argentina s 4:0 premagala Peru. Riquelme je podal do Messija,
ta pa je dosegel drugi gol Argentincev na tej tekmi. Na koncu je zmagala
Argentina z rezultatom 4:0.

V polfinalu je bila na vrsti Mehika. Messi je zadel gol po napaki mehiškega
vratarja Oswalda Sancheza. Argentina je tekmo dobila z rezultatom 3:0.

Izbran je bil v FIFPro World XI Player Award v kategorijo napadalcev. Bralci
Španskega športnega časopisa Diario Marca so ga s 77% glasov razglasili za
trenutno najboljšega igralca na svetu. Tudi časopisa El Mundo Deportivo in Sport
sta ga predlagala za dobitnika Zlate žoge. Enako sta menila tudi Franz
Beckenbauer in Johan Cruyff. Da je Messi najboljši nogometni igralec na zemlji
so menili tudi Ronaldinho, Samuel Eto'o, Frank Rijkaard, Víctor Fernández, Bernd
Schuster, Guti, Raul, Gianluca Zambrotta, Francesco Totti, Diego Armando
Maradona in mnogi drugi.



https://sl.wikipedia.org/wiki/Sivka

Sívka (Lavandula) je rod majhnih divjih ali gojenih zimzelenih polgrmastih
rastlin, ki jih vzgajajo kot zelišče in za okras.

Lubje se sivki navadno lupi. Vejice so največkrat štirioglate in imajo ozke,
podolgovate, sivozelene liste, ki so spodaj žlezavi. Cvetni poganjki prerastejo
listne, modri do sivo vijoličasti drobni cvetovi so v klasu podobnem socvetju.
Sivka cveti julija in avgusta, cvetovi so beli, svetlovijolični ali
svetlorožnati. Koreninski sistem je zelo razvejan, večina korenin seže 40 cm
globoko. Listi so pri ozkolistni sivki modrozeleni, pri širokolistni pa
belkasti. Stebla, na katerih rastejo cvetovi, so enoletna, dolga 20–40 cm.

Najbolj razširjena vrsta je navadna sivka, prava sivka ali ozkolistna sivka z
botaničnim imenom Lavandula angustifolia (nekdaj L. officinalis Chaix). Obstaja
veliko gojenih vrst.

Sivka raste na sončnih pobočjih Sredozemlja. Kot divja raste v južni Franciji,
Španiji, Italiji in severni Afriki. Je svetloljubna rastlina, zato ne uspeva na
senčnih področjih. V procesu evolucije se je privadila tudi na nižje
temperature, najbolje pa uspeva na nadmorskih višinah 0–1000 m. Raste predvsem
na zemlji, bogati z mineralnimi snovmi in dušikom.

Pri sivki so zdravilni cvetovi, listi in vsa cvetoča zel. Najbogatejše s
sivkinim oljem je cvetje, tik preden se odpre. Zdravilne snovi in učinkovine so
eterično olje, smola, čreslovine, grenčina in druge. Sivka deluje proti krčem,
je rahlo dražljiva in poživljajoča. Uporabljamo jo pri napenjanju, migreni,
omotici… notranje kot čaj, zunanje pa za vtiranje. Tudi Kneipp jo je predpisoval
svojim pacientom. Sivka na počutje deluje pomirjajoče in dobrodejno. Sivkino
olje močno mrtviči klice, zato ga uporabljamo pri prebavnih motnjah.

Sivko uporabljamo tudi za okras – pogosti so šopki suhega cvetja, uporabljamo
jih tudi v potpurijih. Posušene cvetove zaradi njihovega vonja dajemo v
garderobne omare, kjer tudi odganjajo molje.

Gospodarski pomen sivke predstavlja predvsem sivkino olje, ki ga uporabljamo kot
antiseptik in za aromaterapijo. V cvetovih sivke je veliko nektarja, iz katerega
lahko čebele naredijo zelo kvaliteten med.

Nekatera ljudska imena sivke so kofendl, lafendl, lavendel, sivač, špiknada,
lavanda.

Glavna učinkovina sivke je eterično olje, katerega glavni sestavini sta
linalilacetat in linalool.

Znano je, da se sivka uporablja tudi kot čaj, kopel, uporabljajo jo v kozmetični
industriji in parfumeriji. Pri sivki so zdravilni cvetovi, listi in vsa cvetoča
zel. Sivka je pogosta sestavina pomirjevalnih čajev, njeni izvlečki pa sestavine
pomirjeval, zdravil za odvajanje žolča in krepil, zunanje pa tudi pripravkov za
zdravljenje manjših ran, opeklin in površinskih sončnih opeklin.

Eterično olje sivke je naravni antibiotik, antiseptik, antidepresiv in
pomirjevalo. Pomaga pri celjenju ran in preprečuje nastanek krast, tako da
vzpodbudi imunski sitem in celice kože k hitrejši regeneraciji. Uravnava
prebavo, pomirja krče, spodbuja menstruacijo, čisti seč, krepi srce, uravnava
krvni pritisk, pomaga pri vročini, migreni, neenakomernem bitju srca,
epilepsiji, histeriji, živčnih boleznih, živčni in psihični preobremenjenosti,
razdražljivosti in nespečnosti.

Poparki iz sivke imajo bolj blago delovanje kot eterična olja, vendar vseeno
delujejo kot blago pomirjevalo proti vznemirjenosti, živčni izčrpanosti in
nespečnosti, prav tako pomagajo pri prebavnih motnjah živčnega izvora. Sivkin
čaj spodbuja tek, ureja prebavo, odvaja žolč, blaži trebušne krče, odpravlja
napenjanje in vetrove, žene na vodo, miri in uspava ter tudi prepreči
omedlevanje. Uporablja tudi za izpiranje ran, masažo lasišča in pri srbenju
kože. Sivka se uporablja tudi v kombinaciji z drugimi pomirjevalnimi in
karminativnimi drogami.

Dišeče sivkine kopeli delujejo protistresno, izboljšajo prekrvavitev kože in
blažijo težave v menopavzi. Eterično olje v sivkini kopeli pomirja, blaži nemir,
zaskrbljenost in stres in pomirja razdraženo, pordelo in občutljivo kožo. Kopel
se danes velikokrat uporablja tudi pri vegetativnih distonijah (nevrološki
sindrom s trajnimi mišičnimi kontrakcijami, ki povzročijo zvijanje in nenormalno
držo telesa).

Sivkino eterično olje je sestavina mnogih kozmetičnih izdelkov. Pri uporabi
eteričnega olje upoštevati njegovo močno delovanje in možnost alergijske
reakcije in preobčutljivosti kože na svetlobo pri prekomerni uporabi. Uporaba
sivke se odsvetuje nosečnicam in doječim mamicam. Prevelike količine eteričnega
olja dražijo prebavne organe in zelo močno vplivajo na počutje.



https://sl.wikipedia.org/wiki/Mehika

Združene mehiške države ali na kratko Mehika (špansko: México, v Španiji se
včasih uporablja alternativno črkovanje Méjico, vendar je to močno zastarelo v
ostalem špansko govorečem svetu) je obmorska država v Severni Ameriki, ki na
severu meji na Združene države Amerike, na jugovzhodu na Gvatemalo in Belize, na
zahodu na Tihi ocean, ter na vzhodu na Mehiški zaliv in Karibsko morje.

Mehika je bila zibelka številnih razvitih indijanskih civilizacij, kot so bili
Maji in Azteki. Prihod Špancev v 16. stoletju in njihovo osvajanje azteške
države leta 1521 zaznamuje začetek kolonialne dobe Mehike kot dela Nove Španije.

Leta 1810 je Mehika razglasila neodvisnost od Španije, kar je po dolgotrajni
vojni vodilo do samostojnosti leta 1821. Po osamosvojitvi se je ozemlje Mehike
postopno krčilo na račun ozemelj, ki jih je Mehika bodisi prodala ZDA, bodisi
izgubila v mehiško-ameriški vojni, ter na račun osamosvojitve srednje-ameriških
držav. V 60. letih 19. stoletja so Mehiko zasedle francoske sile, ki so jih
izgnali nasprotniki pod vodstvom mehiškega domoljuba Benita Juáreza.

Nezadovoljstvo z nedemokratičnim režimom, ki ga je vodil Porfirio Diaz, je leta
1910 vodilo do mehiške revolucije. Revolucionarne sile so porazile zvezno
vojsko, zaradi notranjih trenj pa je država ostala nemirna še več kot dvajset
let. Po koncu revolucije je Institucionalna revolucionarna stranka (PRI) ostala
na oblasti vse do konca 20. stoletja.

Mehika je ena izmed redkih dežel, ki se lahko pohvalijo z zelo raznoliko
pokrajino. Tu se raztezajo širne puščave in tropski gozdovi, visoke gorske
verige in peščena obrežja. Skoraj polovica države leži na nadmorski višini višji
od 1500 m. Najvišji je vulkan Pico de Orizaba (5.610 m) in leži na meji med
državama Puebla in Veracruz, najnižje je glavno mesto zvezne države Baja
California, Mexicali in leži deset metrov pod morsko gladino.

Mehika leži v Srednji Ameriki med Mehiškim zalivom na vzhodu in Tihim oceanom na
zahodu, na severu meji na Združene države Amerike (3.326 km skupne meje), na
jugovzhodu na Gvatemalo in Belize (962 km meje) ter Karibsko morje. Površina
znaša 1.972.550 km². Ima 12.540 km dolgo obalo, od tega pripada Pacifiku
8.200 km in Atlantiku 3.200 km. K Mehiki sodi tudi 600 km oddaljeno vulkansko
otočje Revillagigedo v Tihem oceanu. Največji je otok Socorro (129 km²), ostali
so še Clarion, Partida in San Benedicto. Edino naselje na otokih je na Socorru
in šteje 200 prebivalcev.

Med krajem San Luís Potosí in Ciudad de México leži na nadmorski višini 2100 do
2300 m Mehiško višavje (Mesa Central, tudi Mesa de Anáhuac), ki je najgosteje
naseljeno območje v državi. Tu so med gorami kotline: Mehiška, Pueblanska in
Guadalajarska. Mehiško višavje je obdano z gorskimi verigami:

Še bolj proti jugu se 300 km dolgo Chiapaško višavje dvigne več kot 3.000 m
visoko z gorskimi hrbti in dolinami, ki potekajo v smeri SZ-JV, nato pa se v
stopnjah spušča proti severovzhodu na zakraselo ploščo polotoka Jukatan
(Yucatán), kjer prevladujejo tropski deževni gozd in suhe savane.

Na severu ni površinskih voda, ki bi odtekale v morje, občasno se potoki stekajo
v slane kotanje. V srednjem delu se reke iz višavja stekajo v morja skozi
globoke kanjone. Največji mehiški reki sta: Balsas dolga 771 km in teče v Tihi
ocean in Usumacinta (mehiški del 602 km, skupja z Gvatemalskim 970 km), ki teče
v Mehiški zaliv in je v dolžini 480 km plovna. Druge reke so še Rio Grande de
Santiago, Grijalva, Motagua , reka Ulua in Hondo. Največje sladkovodno jezero je
Chapala s 1112 km².

Po ustavi iz 5.2.1917 je Mehika predsedniška zvezna republika. Vsaka od 31 držav
in zvezno okrožje je suverena v notranjih zadevah in prostovoljno združena v
federacijo. Volilno pravico imajo vsi državljani starejši od 18 let, poročeni
starejši od 16 let. Predsednika republike volijo za 6 let in ima le en mandat.
Ima velike pristijnosti: je predsednik vlade, imenuje ministre, sodnike vrhovnih
sodišč in vrhovnega tožilca ter diplomatske predstavnike v tujini. Zvezni
kongres (Congreso de la Union) je dvodomen: predstavniški dom in senat.
Predstavniški dom (Cámara de Diputados) ima 500 članov, voljeni so za tri leta.
Senat (Cámara de Senadores) ima 128 članov, po 4 iz vsake države in okrožja,
izvoljeni so za 6 let. Zvezne države imajo lastne ustave in parlament, vodijo
jih guvernerji, ki so voljeni za 6 let, člani parlamenta imajo 3-letni mandat.

Največja mesta v Mehiki, vsa so Megacity, so Ciudad de Mexico, Guadalajara,
Monterrey, Ecatepec, Puebla, Nezahualcóyotl, Juarez, Tijuana, Leon in Zapopan.
Večinoma se nahajajo v notranjosti, obalna območja so redko poseljena.
Metropolitansko območje glavnega mesta ima 18 % celotnega prebivalstva Mehike.
To je tudi gospodarsko središče, ki združuje okoli tretjino storitvenega in
trgovinskega sektorja ter porabi dve tretjini sredstev zase. Dve tretjini
proračuna za visokošolsko izobraževanje v Mehiki in tri četrtine proračuna za
raziskave se vlagajo v glavnem mestu.

Mehika je upravno razdeljena na 31 zveznih držav (špansko estados) in Mehiško
zvezno okrožje (Distrito Federal), ki obsega glavno mesto, Ciudad de México.
Države so razdeljene v skupaj 2400 občin, zvezno okrožje pa na 16 delegaciones.
Državam načeljujejo guvernerji.

Zelo velike podnebne razlike so med puščavskim severom in tropskim jugom, med
dobro namočenim vzhodom in suhimi tihoocenskimi obalami. Severno subtropsko
puščavsko podnebje ima do 250 mm padavin, na jugu ob visokih temperaturah
pasatni vetrovi prinažajo dež (deževna doba traja od junija do oktobra). Ob
Mehiškem zalivu je do 2500 mm padavin, na nasprotni obali manj kot 250 mm.
Podnebje se zelo spreminja tudi z nadmorsko višino. Poznani so višinski pasovi:

Mehika ima najrodovitnejša tla na mlajših rečnih naplavinah ob Mehiškem zalivu
in na vulkanskih tleh (andosoli) v južnih predelih Mehiškega višavja. Puščavska
tla (jermosoli) prevladujejo na severu, na jugu pa prevladujejo lateritna
izprana tla (feralsoli).

Rastlinstvo se razlikuje glede na višinske pasove. Tako najdemo polpuščavsko
rastje, stepsko in trnasto v severnih delih države, v terri caliente je tropski
deževni gozd, v tierri templadi je subtropsko zimzeleno rastje, v tierri frii so
hrastovi in borovi gozdovi, in na koncu visokogorske rastline. Snežna meja je na
okoli 5000 m nmv.

Mehika je ena od dvanajstih držav na svetu, ki imajo najbolj pestro biološko
raznovrstnost. V Mehiki živi 200.000 različnih vrst, oziroma 10-12 odstotkov
vseh prisotnih vrst na zemlji. Mehika je s 763 poznanimi vrstami na prvem mestu
po plazilcih, s 448 vrstami na drugem mestu po sesalcih in četrta z 290 znanimi
vrstami dvoživk. Flora obsega 26.000 različnih vrst. Približno 2.500 vrst je
zaščitenih z zakonom.

Med današnjim mehiškim prebivalstvom je le 9 % ameriških domorodcev, vendar se
tudi mnogi mestici (skoraj 70% jih je) s ponosom držijo starih običajev in
ohranjajo kulturno dediščino svojih prednikov. V Mehiškem višavju živijo Nahuji,
potomci Aztekov, na Jukatanu so se še ohranili potomci Majev. Ohranila so se
tudi manjša indijanska plemena: Seri v severozahodni državi Sonori, Tarahumari
na planoti Sierra Madre Occidental, Vičoli na severu držav Jalisco in Nayarit,
Taraski na jugozahodu Mehike, Čamuli v Chiapasu in še nekatera druga. Približno
2 % prebivalstva predstavljajo Španci.

Uradni jezik v Mehiki je španščina, čeprav to ni zapisano v zakonodaji. Skupaj s
španskim je v Mehiki uradno priznanih še 62 avtohtonih jezikov.

Mehiško Ministrstvo za kulturo deli govorjene jezike v enajst družin, 68
jezikovnih skupin in 364 narečij. Komisija za razvoj staroselcev je v letu 2005
izvedla raziskavo, kjer je ugotovila, da prevladujejo avtohtoni jeziki pri
približno šestih milijonih državljanov.

Glede na popis iz leta 2010 6,8 % prebivalstva govori avtohtone jezike, od tega
15% ne govori špansko. 1,5 % populacije razume, vendar ne govori domačih
jezikov. Med jezike z največjim številom govorcev spadajo Náhuatl (približno 1,6
milijona), Mayathan (okoli 800.000), Mikstek (500.000), Tzeltal (okoli 470.000),
Zapotek (okoli 460.000) in Tzotzil (okoli 430.000). Še 16 avtohtonih jezikov ima
več kot 100.000 govorcev, več kot v katerikoli drugi državi v Ameriki. Največji
delež govorcev je v južni Mehiki v zveznih državah Oaxaca, Chiapas in Yucatan.

Ker pri nekaterih avtohtonih ljudstvih le starejši ljudje obvladajo svoj
​​jezik, je vodja Inštituta za avtohtone jezike - Javier López Sánchez - v letu
2013 napovedal akcijski program z namenom preprečiti izumrtje teh jezikov.
Zlasti Awakatekisch, Ixil, dve skupini Otomi in Zapotec so ogroženi. Zato se
usposabljajo tolmači in prevajalci in ustvarjajo jezikovne atlase.

Mehičani se strastno predajajo glasbi in plesu. Glasba in ples sta del njihovega
vsakdanjega življenja, veliko vlogo pa imata ob posebnih priložnostih.
Najočitnejši in najmočnejši vpliv na glasbo ima španska tradicija, veliko pesmi
pa izvira iz časa pred prihodom Špancev. Iz tistih časov so se ohranili mnogi
plesi, deloma po zaslugi zgodnjih krščanskih misijonarjev, ki so spodbujali
Indijance, da so jih izvajali v čast in slavo novega boga. Mehičani obožujejo
javne prireditve in najrazličnejša praznovanja. Poleg številnih verskih
praznikov, ki jih spremljajo velike procesije in glasba, je v večjem delu Mehike
skoraj ob vsakem času mogoče poslušati skupine mariachi, ki jih sestavljajo
violine, trobente in kitare, za južno Mehiko pa so značilni veseli zvoki
marimbe.

Eden najstarejših plesov, ki se je ohranil vse do današnjih dni, je valador in
je totonaškega izvora. Indijanec, ki igra na flavto in boben, pleše v krogu na
majhni ploščadi, pritrjeni na vrh visokega stebra. Nato se »štirje leteči
Indijanci« spustijo z glavo navzdol po vrveh, ovitih okoli vrha tega stebra. Ta
obred predstavlja vezi, ki povezujejo bogove, ki skrbijo za hrano, in rodovitno
naravo, ki sprejema njihove darove. Približno do leta 1960 je bilo ta ples
mogoče videti le ob posebnih slavnostih domačinov, danes pa jo kot turistično
privlačnost izvajajo vsako leto. Čeprav je razvoj turizma povzročil na en način
siromašenje kulture in domače obrti, je pa po drugi strani pripomogel k temu, da
so se ohranile in celo oživele nekatere stare tehnike in tradicionalne oblike
ter prireditve, ki bi drugače izumrle.

Mehiško gospodarstvo je bilo močno deregulirano in privatizirano leta 1990.
Prevlada zasebnih podjetij se še naprej povečuje in privatizacija železnic,
pristanišč in letališč se bliža koncu, kot tudi nadaljnja privatizacija bank.
Liberalizacija energetskega sektorja se nadaljuje. V telekomunikacijah in
petrokemični industriji so še vedno v teku reforme. Industrija Maquiladora
(sestavljalnice) je okrepila svoj položaj v mehiškem gospodarstvu in v glavnem
prevladuje v tekstilni industriji.

Mehika je članica WTO (World Trade Organization) ter OECD (Organisation for
Economic Cooperation adn Development). Je tudi podpisnica sporazumov o prosti
trgovini z EU, Severno Ameriko, EFTA (European Free Trade Association), Mercosur
zvezo, Japonsko in Izraelom. Podpisan ima tudi trgovinski sporazum z 21 državami
iz Sao Paulo skupine GSTP (Global System of Trade Preferences among Developing
Countries).

Železnice: skupaj ima Mehika 17.166 km železniških prog standardne širine 1,435
m, 22 km elektrificiranih (2008). Železnice upravljati privatni družbi
Ferrocaril Mexicana in TFM (Transportacion Ferroviaria Mexicana).

Ceste: skupaj je 366.095 km cest vseh kategorij od tega moredniziranih
132.289 km (vključno 6.279 km hitrih cest) in makadamskih 233.806 km (2008). S
podljevanjem koncesij, hitro gradijo mrežo avtocest. Skozi Mehiko poteka tudi
Panameriška cesta

Vodne poti: 2.900 km (plovnih rek in obalnih kanalpv večinoma povezanih s
pristanišči na vzhodni obali) (2012)

Pristanišča in terminali: Altamira, Coatzacoalcos, Lazaro Cardenas, Manzanillo,
Salina Cruz, Veracruz. Naftni terminali: Cayo Arcas terminal, Dos Bocas
terminal.

Okoli leta 1325 so Azteki zgradili na otoku v jezeru Texcoco mesto Tenochtitlán,
ki je postalo prestolnica azteškega cesarstva. Potem, ko so ga leta 1521 zavzeli
in porušili španski osvajalci, je njihov vodja, Hernando Cortés, dal zgraditi na
istem kraju špansko mesto. Mesto se je večalo in Španci so izsušili velik del
jezera, da bi preprečili velike poplave med sušnimi obdobji. Nevarnost poplav pa
so odpravili šele leta 1910, ko so zgradili velik odvodni prekop Gran Canal de
Desagüe, po katerem so speljali odvečno vodo v reko Tula. Tako so dobili nov
prostor za gradnjo, čeprav se je zlasti leta 1985 pokazalo, da so visoke stavbe,
zgrajene na neutrjenem dnu nekdanjega jezera, občutljive za potrese.

Zaradi mehkih tal se Mexico (na dolgo Ciudad de México) močno ugreza. Tako kot
vsa ostala ameriška velemesta (New York, Los Angeles, Chichago, Sao Paulo,
Buenos Aires, Lima, Bogotá, Caracas, Rio de Janeiro, Habana in tako naprej, …),
spada mehiško glavno mesto med mesta z največ kriminala na svetu.

Teotihuacán je arheološki park z zgradbami in trgi kultur iz obdobja 4. stoletja
pred našim štetjem do 6. stoletja našega štetja. Leži SV od Ciudad de Mexico v
njegovi neposredni bližini. Mesto je bilo ogromno, merilo je 20 km², na višku
moči je tukaj živelo 200.000 ljudi. Danes so vidni ostanki piramide Sonca
(stranica meri 222 m, višina je 45 m), piramide Lune, Quetzalcóatlovo svetišče
in druga, ki se nahajajo vzdolž 2 km dolgega trga oziroma ulice imenovane Calle
de los Muertos. Je del UNESCO-ve svetovne dediščine.

Puebla, tudi Puebla de Zaragoza, je glavno mesto istoimenske mehiške zvezne
države. Leži južno od glavnega mesta Mehike, na nadmorski višini 2160 m. Lepo je
ohranjeno staro mestno jedro s stavbami iz kolonialnega obdobja (so del
UNESCO-ve svetovne dediščine). Znamenita je katedrala (1575 - 1649),
dominikanska cerkev Santo Domingo (1596 - 1659), Casa del Alfeñique, danes
pokrajinski muzej (15. st.), samostan Santa Monika, danes Muzej cerkvene
umetnosti in samostan Santa Rosa v katerem je danes Muzej obrti.

Oaxaca, tudi Oaxaca de Juárez, je glavno mesto istoimenske mehiške zvezne
države. Nahaja se v regiji Siera Madre del Sur. Lepo je ohranjeno staro mestno
jedro s stavbami iz kolonialnega obdobja, ki je tudi del UNESCO-ve svetovne
dediščine. Pomembna je dominikanska cerkev Santo Domingo (16.-17.st.), baročna
cerkev Nuestra Señora de la Soledad (1682-90) in Pokrajinski muzej. V bližini se
nahaja arheološki park Mitla z zapoteškimi in misteškimi stavbami iz 10. - 15.
stoletja.

Arheološki park z izkopaninami Zapotekov se nahaja na vzpetini nad mestom
Oaxaca. Vrhunec je mesto doživelo v letih med 300 in 900, opuščeno je bilo v 10.
stoletju. Okoli Gran Plaza, 300 m dolge ploščadi, so nanizane kamnite zgradbe,
svetišča, velika kvadratna piramida in druge. Je del UNESCO-ve svetovne
dediščine.

V notranjosti Jukatana v deževnem gozdu ležijo ostanki veličastnega majevskega
mesta Calakmul. Mesto je bilo poseljeno od leta 1000 pr.n.št. in je svoj višek
doseglo med letma 600 in 900 našega štetja. Tukaj se nahajajo ruševine palač,
trgi, piramide, okrašeni stebri in grobnice. Calakmul je del UNESCO-ve svetovne
dediščine.

Campeche je pristaniško mesto ob Mehiškem zalivu na Jukatanu. Ustanovljeno je
bilo leta 1540, v 17. - 18. pa obzidano zaradi nenehnih piratskih napadov. Staro
mestno jedro ima baročno zasnovo in številne kolonialne stavbe. Je del UNESCO-ve
svetovne dediščine.

Arheološki park Chichen Itza z ostanki majevskih zgradb na Jukatanu je med
najbolj restavriranimi. Mesto je bilo ustanovljeno v 6. stoletju, svoj višek je
doživelo v letih med 900 in 1200, v 15. stoletju pa je bilo opuščeno. Znamenite
so zgradbe: Kukulcánovo svetišče (El Castillo) ali Svetišče pernate kače,
Svetišče jaguarjev, Svetišče vojščakov z dvoriščem tisočerih stebrov,
Astronomski observatorij (El Caracol), nogometno igrišče. V parku je tudi kraška
udornica Cenote de los Sacrificions v kateri je Sveto jezero, ki so ga
uporabljali Maji pri svojih žrtvenih obredih. Mesto je del UNESCO-ve svetovne
dediščine.

Izkopanine majevskega mesta Palenque ležijo v tropskem gozdu na obrobju
Chiapaškega višavja. Mesto je svoj vrhunec doživelo v letih 600 - 900, nakar je
bilo opuščeno. Svetišče v obliki piramide je Svetišče napisov z grbom kralja
Pakala, sosednje zgradbe pa so še: skupina El Palacio, Svetišče sonca in druge.
V neposredni bližini je tudi muzej z razstavljenimi najdbami. Je del UNESCO-ve
svetovne dediščine.

Na azurno modri kraški reki Tulijá v bližini Palequeja, ležijo znameniti
lehnjakovi slapovi.

V nizkem gričevju Puuc na Jukatanu se nahaja arheološki park Uxmal z majevskimi
ostanki. Mesto je bilo na višku moči med letoma 800 do 1000. Vidna je Velika
piramida, Guvernerjeva palača in Hiša želv ter dvorišče obdano s štirimi
podolgovatimi stavbami - Quadrangulo de las Monjas. Tu je še Čarovnikova
piramida visoka 38 m. Je del UNESCO-ve svetovne dediščine.

Je glavno mesto istoimenske mehiške zvezne države in leži v srednjem delu
Mehiškega višavja. Je pomembno rudarsko mesto (srebro) že od španske
kolonizacije dalje. Znamenito je staro mestno jedro z baročno katedralo (1670 -
1730), vladno palačo, karmeličansko cerkvijo in verkvijo Svetega Frančiška
(1680).



https://sl.wikipedia.org/wiki/ISO_8601

ISO 8601 je mednarodni standard za zapis datuma in časa. Trenutna različica je
tretja izdaja, ISO 8601:2004, izšla 3.decembra 2004. Zamenjala je prvo izdajo
ISO 8601:1988 in drugo ISO 8601:2000.

Osnovna zamisel standarda je ureditev časovnega dogodka točno, oziroma po izbiri
uporabnika z nizom znakov. Znaki so razvrščeni od največjega (leta), do
najmanjšega (sekunde in odtod še manjši deli). Z zapisom dogodka standard
omogoča predstavitev časovnih razmikov in ponavljajočih razmikov.

kjer je YYYY leto po standardnem gregorijanskem koledarju, MM je mesec v letu
(01 - januar, 12 - december) in DD dan v mesecu od 01 do 31.

Drugi običajni zapisi (ki se delno še uporabljajo) so (za ta datum): 2/4/06,
4/2/06, 06/2/4, 4.02.2006. 04-FEB-1995, 4-Februar-1995 in še nekateri. Predvsem
prvi dve obliki sta bili nevarni za zamenjavo, ker sta se uporabljali istočasno
v ZDA in Združenem kraljestvu. Ni namreč jasno, ali pomenita 2006-04-02 ali
2006-02-04.

V komerciali in industriji se za datum dobave, proizvodni plan in drugo pogosto
uporablja teden. Kot prvi teden v letu je definiran teden, v katerem je prvi
četrtek v tem letu in tako praviloma vsebuje še nekaj dni preteklega leta, ali
pa nekaj prvih dni tekočega leta pripada zadnjemu tednu preteklega leta. Lahko
se zgodi, da v prvem koledarskem tednu ni četrtka. Teden se začne v ponedeljek
(01) in konča v nedeljo (07). Na primer: v letu 2006 je prvi dan po koledarju
nedelja, 2006-01-01. Ker je ta dan v tednu kasnejši kot četrtek, pripada
zadnjemu tednu preteklega leta (2005). Prvi teden v letu 2006 se začne
2006-01-02 in konča na 2006-01-08. Zapis tega tedna je:

Zapis tedna se lahko dopolni z dnevom v tednu. Na primer, datum 2006-01-05, ki
je četrek, to je četrti dan v prvem tednu leta 2006, se lahko zapiše kot:

Če se skupaj brez separatorjev zapišeta datum in dnevni čas, standard priporoča,
da se oba dela ločita s črko T (za Time). Zapis je:

Če ni drugače navedeno, velja podatek o datumu in uri po lokalnem časovnem pasu.
Če se želi poudariti, da je čas definiran po univerzalnem koordiniranem času
(UTC)tudi Universal Time, se podatku o času doda črka Z:

Črka Z pomeni ničelni poldnevnik (Zero Meridian), ki poteka skozi Greenwich pri
Londonu. Ta čas se pogovorno pogosto imenuje tudi Zulu čas (beseda Zulu pomeni v
mednarodni radijski abecedi črko Z).

Na primer, CET (Central European Time) je za eno uro pred UTC, EST
(U.S./Canadian Eastern Standard Time) pa 5 ur za UTC. Naslednji zapisi pomenijo
isti čas:

Standard ISO 8601 je bil v EU prevzet kot evropski standard (European Standard)
EN 28601 in velja v vsej EU. Nacionalne standarde je potrebno prilagoditi. ISO
je bil prevzet tudi v JUS (jugoslovanske) standarde. V Sloveniji ga povzema
standard SIST EN 28601:2004



https://sl.wikipedia.org/wiki/Rusija

Rusija (rusko Росси́я, Rossíja; izgovarjava [rɐˈsʲijə̟]; tudi Ruska federacija
(Росси́йская Федера́ция, Rossíjskaja Federácija; [rʌ'sʲij.skə.ə̟
fʲə̟.dʲɪ'ra.ʦə.ə̟],(v ruščini)  poslušaj (pomoč·info)) je čezcelinska država, ki
obsega velik del severne Evrazije. S površino 17.075.400 km² je Rusija največja
država na svetu in obsega skoraj dvakrat toliko ozemlja kot naslednja največja
država, Kanada; tako poseduje velike zaloge mineralnih in energetskih virov. Po
prebivalstvu je Rusija na devetem mestu med državami sveta.

Večina površine, prebivalstva in industrijske proizvodnje nekdanje Sovjetske
zveze, takrat ene od dveh svetovnih velesil, je v današnji Rusiji. Posledično od
razpada Sovjetske zveze naprej Rusija spet skuša dobiti vplivno vlogo v svetu.
Njen vpliv je opazen, a še vedno daleč od tistega iz časov bivše Sovjetske
zveze.

Voditelj države je predsednik Ruske federacije, ki je hkrati tudi glavni
poveljnik Oboroženih sil. Volijo ga na vsakih pet let na podlagi splošne volilne
pravice s tajnim glasovanjem.

Rusko federacijo sestavlja veliko število različnih političnih podrazdelitev na
"politične subjekte", ki jih je skupaj 89. Znotraj federacije obstaja 21
republik z visoko stopnjo neodvisnosti. Nekaj republik odgovarja ozemljem
nekaterih etničnih manjšin. Ostalo ozemlje sestavlja 46 oblasti (oziroma
pokrajin) (область), 9 regij (upravnih območij) (край), 4 avtonomna okrožja
(автономный округ) in 1 avtonomna pokrajina (автономная область). Poleg tega
obstajata 2 zvezni mesti, Moskva in Sankt Peterburg.

Nekdaj je bila ena od višjih upravnih enot v carski Rusiji gubernija (губерния),
njen sestavni del pa okraj (уезд).

Rusija je od nedavnega razdeljena na 7 zveznih okrožij (rusko федеральный округ)
(štiri v Evropi, tri v Aziji):

Rusija meji na zahodu na Norveško, Finsko, Estonijo, Latvijo, Litvo, Poljsko
(zadnji dve prek enklave na obali Baltskega morja), Belorusijo, Ukrajino, na
jugu pa na Gruzijo, Azerbajdžan, Kazahstan, Mongolijo, Kitajsko, Severno Korejo,
na jugovzhodu pa ima morsko mejo z Japonsko. Njena obsežna obala se na odprtem
morju razteza od Arktičnega oceana do severnega Pacifiškega oceana; prek bolj
zaprtih vodnih površin, Črnega morja, Baltskega morja in Kaspijskega jezera, je
obrnjena tudi proti več drugim državam.

Zahod države leži na Baltskem ščitu in Ruski plošči. Na tem območju govorimo o
Vzhodnoevropskem nižavju, ki je nekoč veljal za pravo žitnico Evrope.

Vzhodno od tega leži gorovje Ural, za katerim leži Zahodnosibirsko nižavje,
obsežno, močvirnato območje, bogato z nafto in zemeljskim plinom.

Srednjesibirsko višavje in Zahodnosibirsko nižavje ležita v Sibiriji, enem
najhladnejših poseljenih delov sveta. Polotok Kamčatka je znan po svoji
vulkanski dejavnosti.

Podnebje je večinoma celinsko, na severu subarktično in arktično. Zimske
temperature dosežejo najnižje vrednosti v V. Sibiriji (v Ojmjakonu so leta 1933
izmerili -71,1 °C). Količina padavin se zmanjšuje od zahoda proti vzhodu. Na
obali Črnega morja je ozek pas podnebja, ki je močno podobno sredozemskemu.

Na skrajnem severu uspeva le tundrsko rastlinstvo, ki proti jugu počasi preide v
lesotundro (gozdno tundro), nato pa v iglasti gozd. Iglasti gozd Rusi
imenujejo »tajga«, v njem pa raste tudi breza.

Južno od pasu tajge raste mešani gozd, ki kasneje preide v gozdno stepo, kjer je
dreves vedno manj. Stepsko rastlinstvo na jugu preide v polpuščavsko, nato pa v
puščavsko rastlinstvo.

Rusija je večnacionalna država, kjer živi vsaj 120 narodov, od katerih je največ
Rusov - po stanju s 1. majem 2007 115.889.807 (79,83 % prebivalstva). Gostota
prebivalstva znaša 8,3/km².

Prebivalstvo je razporejeno neenakomerno. Tri četrtine prebivalstva živijo v
evropskem delu, kjer so najpogosteje poseljena osrednja območja. V Sibiriji je
bolj poseljen le pas ob transsibirski železnici.

Energetika je ena izmed strateških panog Rusije, saj Evropa uvozi polovico
energije prav iz te države.

V času Sovjetske zveze se je razvijala težka industrija, predvsem železarstva in
jeklarstva. Še leta 1989 so bili prvi na svetu. Proizvodnja od leta 1991
nazaduje. Do 1994 se je zmanjšala za skoraj polovico. Industrija je danes
zastarela in povzroča onesnaževanje okolja.

Največja nahajališča nafte in zemeljskega plina so v Zahodnosibirskem nižavju.
Rusija je po načrpanem zemeljskem plinu na prvem mestu, po nafti pa na tretjem
mestu na svetu. Plin in nafto pošilja po naftovodih in plinovodih prek Urala
tudi v druge evropske države!

Zaradi podnebnih omejitev v večjem delu države je za kmete na voljo malo
obdelovalnih površin. Največ pridelujejo žita, predvsem pšenico, ječmen, rž in
koruzo. Od živinoreje sta najpomembnejši govedoreja in prašičereja.



https://sl.wikipedia.org/wiki/%C5%A0vica

Švicarska konfederacija je celinska zvezna država v Srednji Evropi. Njene sosede
so Nemčija, Francija, Italija, Avstrija in Lihtenštajn. Država ima močno
tradicijo politične in vojaške nevtralnosti, vendar tudi tradicijo mednarodnega
sodelovanja, saj je v njej sedež številnih mednarodnih organizacij. Uradno ime
Švice je Confoederatio Helvetica (CH; latinsko Švicarska konfederacija), kar je
prevedeno v vse štiri švicarske uradne jezike.

Leta 1291 so predstavniki treh kantonov, Urija, Schwyza in Unterwaldna podpisali
pogodbo o večnem zavezništvu, s katerim so se povezali v boju proti tuji
nadvladi Habsburžanov, ki so tedaj zastopali Sveto rimsko cesarstvo. V bitki pri
Morgartnu so Švicarji leta 1315 porazili habsburško vojsko in si s tem
zagotovili relativno neodvisnost kot Švicarska konfederacija.

Švicarska državljanska vojna, ki se je začela leta 1531, je bila posledica
delnega uspeha reformacije v različnih kantonih. Razrešili so jo s politično
rešitvijo, ki je dajala kantonom relativno neodvisnost v notranjih zadevah in
preprečevala vmešavanje v zadeve drugih kantonov.

Z Vestfalsko pogodbo so leta 1648 evropske države priznale neodvisnost Švice od
Svetega rimskega cesarstva in njeno nevtralnost. Leta 1798 je Švico zasedla
francoska revolucionarna vojska. Dunajski kongres je leta 1815 ponovno
vzpostavil neodvisnost Švice, evropske sile pa so se zavezale k permanentnemu
spoštovanju švicarske nevtralnosti.

Švica je sprejela zvezno ustavo leta 1848, jo obširno dopolnila leta 1874 in
zvezni upravi podredila skrb za obrambo, trgovino in javno pravo. Od tedaj je
zgodovino Švice zaznamoval kontinuiran politični, gospodarski in socialni
napredek.

Švica je znana po svoji zgodovinski nevtralnosti in ni sodelovala ne v prvi ne v
drugi svetovni vojni. Leta 2002 so se prebivalci Švice na referendumu odločili
za vstop v OZN.



https://sl.wikipedia.org/wiki/%C4%8Ce%C5%A1ka

Češka (češko Česko), uradno Češka republika (češko Česká republika), je celinska
država v srednji Evropi, ki meji na Nemčijo na zahodu, Avstrijo na jugu,
Slovaško na vzhodu in Poljsko na severovzhodu. Glavno in največje mesto Praga
ima več kot 1,2 milijona prebivalcev. Češka vključuje zgodovinska ozemlja Češko,
Moravsko in Češko Šlezijo.

Češka država je nastala v poznem 9. stoletju kot vojvodina Češka v okviru
Velikomoravske. Po njenem padcu leta 907 se je središče moči preneslo z Moravske
na Češko pod Pšemisli (češko Přemysli). Leta 1004 je bila vojvodina uradno
priznana kot del Svetega rimskega cesarstva, leta 1212 postala Češko kraljestvo
in v 14. stoletju dosegla svoj največji ozemeljski obseg. Češko kraljestvo je
vladalo ne le sami Češki, temveč tudi drugim ozemljem, ki so skupaj oblikovala
tako imenovano Češko krono. Češki kralji so bili tudi volilni knezi Svetega
rimskega cesarja. Češki kralj Otokar II. (1253–78) je ozemlje razširil od
Baltika do Jadrana. Pod Luksemburžani, še posebej kraljem Karlom V., je bila
gospodarsko in kulturno najbolj razvita, Praga je bila celo glavno mesto
cesarstva. Po razkolu v katoliški cerkvi so se Čehi družili okoli reformatorja
Jana Husa (okoli 1370–1415). Njegov sežig je povzročil husitske vojne (1419–34).
Kraljestvo se je spoprijemalo z gospodarskim embargom in nekaj časa je bilo
brezvladje, nato so se na prestolu menjavale različne rodbine.

Po bitki pri Mohaču leta 1526 je bila celotna Češka krona postopoma priključena
Habsburški monarhiji skupaj z nadvojvodino Avstrijo in kraljevino Madžarsko.
Protestantski češki upor (1618–1620) proti katoliškim Habsburžanom je povzročil
tridesetletno vojno, po kateri je monarhija utrdila vladarja, ponovno uvedla
katolicizem in sprejela politiko postopne germanizacije. Z razpadom Svetega
rimskega cesarstva leta 1806 je Češko kraljestvo postalo del avstrijskega
cesarstva in češki jezik je doživel preporod, ki je bil posledica razširjenega
romantičnega nacionalizma. V 19. stoletju je Češka postala industrijska moč
monarhije, kar je bilo nato jedro Češkoslovaške republike, ki je bila
ustanovljena leta 1918 po razpadu Avstro-Ogrske po prvi svetovni vojni.

Nemčija je zasedla Češkoslovaško na začetku druge svetovne vojne. Leta 1945 so
jo osvobodile sovjetske in ameriške sile. Večina nemško govorečih prebivalcev je
bila po vojni izgnana in tako je država izgubila svojo precejšnjo manjšino in
dvojezičnost. Komunistična partija Češkoslovaške je leta 1946 zmagala na
volitvah. Po državnem udaru leta 1948 je Češkoslovaška postala enostrankarska
komunistična država pod sovjetskim vplivom. Leta 1968 je naraščajoče
nezadovoljstvo z režimom doseglo vrhunec v reformističnem gibanju, znanem kot
praška pomlad, ki se je končala z vpadom Sovjetske zveze. Češkoslovaška je
ostala zasedena do leta 1989 do žametne revolucije, ko je komunistični režim
propadel in je bila ustanovljena večstrankarska parlamentarna republika. 1.
januarja 1993 se je Češkoslovaška mirno razdelila na dve neodvisni državi Češko
in Slovaško.

Sedanje ime izhaja iz endonima Čeh, izposojenega iz poljščine. Ime izhaja od
slovanskega plemena (Čehi, češko Čechové) in po legendi njihovega voditelja
Čeha, ki jih je pripeljal na Češko, kjer so se naselili na pogorju Říp.
Etimologijo besede Čeh je mogoče izslediti nazaj do protoslovanskega korena
*čel-, kar pomeni "član ljudstva; sorodnik", zaradi česar je soroden s češko
besedo člověk ( oseba). Država je bila tradicionalno razdeljena na tri dežele,
in sicer Češko (Čehi) na zahodu, Moravsko (Morava) na jugovzhodu in Češko
Šlezijo (Slezsko, manjši, jugovzhodni del zgodovinske Šlezije, od katere je
večina v sodobni Poljski) na severovzhodu. Znana kot dežela Češke krone že od
14. stoletja, je imela številna druga imena za državo, tudi Češka, Češka krona
in Dežela krone svetega Vaclava. Ko je država ponovno pridobila svojo
neodvisnost po razpadu Avstro-Ogrske leta 1918, je bilo novo ime Češkoslovaška
skovano iz združenja narodov Češke in Slovaške v eni državi.

Po razpadu Češkoslovaške ob koncu leta 1992 je ostal češki del nekdanjega
naroda, vendar je bilo na začetku nove češke države po odloku češkega
ministrstva za zunanje zadeve (minister Josef Zieleniec) priporočljivo ime
Češka. V memorandumu vseh čeških veleposlaništev in diplomatskih predstavništev
v letu 1993 je bilo priporočeno, da se v uradnih dokumentih in naslovih uradnih
institucij uporablja polno ime "Češka republika", v vseh drugih primerih pa ime
Češka . Uporaba geografskega imena še vedno ni dosegla splošnega priznanja,
vendar se stanje v zadnjem času izboljšuje in se običajno uporablja v slovarjih,
na zemljevidih, v posebni literaturi, turističnih cestnih atlasih,
enciklopedijah, medijih in na spletu. Tudi sedanji češki predsednik Miloš Zeman
v svojih uradnih govorih uporablja ime Češka in spodbuja njegovo širšo uporabo.

Arheologi so našli dokaze o prazgodovinskih naseljih na območju, ki sega do
paleolitske dobe. Figurina Venera iz Dolníh Věstonic je skupaj z nekaj drugimi
iz bližnjih krajev, ki so jih našli tukaj, najstarejši znan keramični izdelek na
svetu. Območje je bilo naseljeno v bronasti dobi (kultura žarnih grobišč).

V železni dobi so se v 3. stoletju pred našim štetjem začeli naseljevati Kelti
in Boji, nato v 1. stoletju germanska plemena Markomanov in Kvadi. Njihov kralj
Marobod je prvi dokumentiran vladar Češke. Med obdobjem preseljevanja narodov
okoli 5. stoletja so se mnoga germanska plemena razselila iz srednje Evrope
proti zahodu in jugu.

Slovanska ljudstva iz črnomorske in karpatske regije so se prav tako naselila na
tem območju (gibanje je bilo spodbujeno tudi z napadi ljudstev iz Sibirije in
vzhodne Evrope: Huni, Avari, Bolgari in Madžari). V 6. stoletju so se preselili
proti zahodu v Češko, Moravsko in nekatere dele današnje Avstrije in Nemčije. V
7. stoletju je frankovski trgovec Samo podprl Slovane, da so se borili proti v
neposredni bližini naseljenim Avarom in je postal vladar prve znane slovanske
države v srednji Evropi Samove plemenske zveze (623–658). Od 768–814 je Češka
verjetno spadala pod vpliv Frankov pod Karlom Velikim. Najpozneje v prvi
tretjini 8. stoletja je princ Mojmir I. ustanovil Velikomoravsko kneževino, ki
je dosegla svoj vrhunec v 9. stoletju. Ko je vladal knez Rastislav (846–870), so
sprejeli krščanstvo, ki sta ga razširjala bizantinska odposlanca Ciril in Metod.
Po smrti kneza Svetopolka I. (870–894) je država začela propadati in se je
vrnila k latinski cerkvi in zahodni kulturi. Leta 907 je Velika Moravska
propadla.

Vojvodina Češka se je pojavila v poznem 9. stoletju, ko se je združila pod
dinastijo Pšemisl (češko Přemysl). Venčeslava Pšemisla (sveti Venčeslav, pozneje
v božični pesmi nepravilno imenovan kralj Venčeslav) je leta 929 (935) umoril
njegov brat Boleslav in postal zavetnik države. Leta 973 mu je dal sveti
Wolfgang, škof Regensburga, dovoljenje za ustanovitev škofije v Pragi. Prvi škof
je bil Thietmar, drugi škof sveti Adalbert (Vojteh). Leta 1003 je Boleslav I.
Poljski osvojil Češko (do leta 1004), 1031 je bila priključena Moravska (in 1182
postala mejna grofija). 1038 je Břetislav I. Češki napadel Poljsko in ugrabil
kosti Adalberta iz Gniezna. 1085 je Vratislav II. Pšemisl postal prvi kronan
češki kralj (naslov mu je podelil cesar Svetega rimskega cesarstva Henrik IV.
Nemški).

V 10. stoletju je Boleslav I., češki vojvoda, osvojil Moravsko, Šlezijo in se
razširil na vzhod. Kraljevina Češka je bila v srednjem veku kot edino kraljestvo
v Svetem rimskem cesarstvu pomembna regionalna moč. To je bil del imperija od
1002 do 1806, razen v letih 1440–1526. Leta 1212 je kralj Otokar I. Pšemisl, ki
je imel ta naslov od 1198, od cesarja Friderika II. prejel zlato bulo sicilsko
(formalni edikt), ki potrjuje Otokarju in njegovim potomcem kraljevski status;
vojvodina Češka je postala kraljestvo. V buli je pisalo, da bo kralj Češke
oproščen vseh obveznosti do Svetega rimskega cesarstva, razen udeležbe v
cesarskem svetu. Nemški priseljenci so se začeli naseljevati v 13. stoletju. V
mestih in rudarskih okrožjih so ponekod v notranjosti ustanavljali češko-nemške
kolonije.

Leta 1235 so Mongoli začeli vpade v Evropo. Po bitki pri Legnici so napadli na
Moravskem, nato pa so premagali tudi Madžarsko.

Kralj Otokar II. Pšemisl si je prislužil vzdevek železni in zlati kralj zaradi
svoje vojaške moči in bogastva. Pridobil je Avstrijo, Štajersko, Koroško in
Kranjsko, s čimer je razširil češko ozemlje do Jadranskega morja. Umrl je v
bitki na Moravskem polju leta 1278 v vojni s tekmecem kraljem Rudolfom I.
Otokarjev sin Vaclav II. je pridobil poljsko krono leta 1300 zase in madžarsko
krono za svojega sina. Zgradil je velik imperij, ki se je raztezal od reke
Donave do Baltskega morja. Leta 1306 je bil zadnji kralj dinastije Pšemisl
umorjen v skrivnostnih okoliščinah v Olomucu, medtem ko je počival. Po vrsti
dinastičnih vojn je češki prestol dobila rodbina Luksemburžanov.

14. stoletje, zlasti vladavina češkega kralja Karla IV. (1316–1378), ki je leta
1346 postal rimsko-nemški kralj in 1354 še sveti rimski cesar, je bilo zlata
doba češke zgodovine. Zlasti pomembne so bile ustanovitev Karlove univerze v
Pragi 1348, gradnja Karlovega mostu in ureditev Karlovega trga. Veliki deli
praškega gradu in stolnice svetega Vida v gotskem slogu so bili končani med
njegovim vladanjem. Pod češko krono je združil Brandenburg (do leta 1415),
Lužice (do 1635) in del Šlezije (do 1742). Črna smrt, ki je divjala v Evropi od
1347 do 1352, je zdesetkala češko kraljestvo, do leta 1380 je umrlo okoli 10 %
prebivalstva.

Do konca 14. stoletja se je začela tako imenovana češka reformacija. Verski in
socialni reformator Jan Hus je oblikovali reformistično gibanje, pozneje
imenovano po njem. Čeprav je bil Hus razglašen za heretika in je zgorel na
grmadi v Konstanci leta 1415, so se njegovi privrženci odcepili od katoliške
cerkve med husitskimi vojnami (1419–1434). V husitskih vojnah nobena stran ni
dokončno zmagala, zato je morala rimskokatoliška cerkev priznati husite. Petr
Chelčický je nadaljeval gibanje husitske reformacije. V naslednjih dveh
stoletjih je 90 % prebivalcev postalo pripadnikov husitov.

Po letu 1526 je bila Češka pod habsburškim nadzorom, ko so Habsburžani postali
najprej izvoljeni in nato leta 1627 dedni vladarji Češke. Avstrijski Habsburžani
so bili v 16. stoletju ustanovitelji srednjeevropske habsburške monarhije,
pokopani v Pragi. Med letoma 1583 in 1611 je bila Praga uradni sedež svetega
rimskega cesarja Rudolfa II. in njegovega dvora.

Praška defenestracija in poznejši upor proti Habsburžanom leta 1618 sta pomenila
začetek tridesetletne vojne, ki se je hitro razširila po vsej srednji Evropi.
Leta 1620 je bil upor na Češkem zatrt v bitki na Beli gori, okrepile so se vezi
med Češko in dednimi habsburškimi deželami v Avstriji. Voditelji češkega upora
so bili usmrčeni leta 1621. Protestantsko plemstvo in meščanstvo je moralo
sprejeti katolicizem ali zapustiti državo.

Naslednje obdobje od leta 1620 do konca 18. stoletja pogosto imenujejo "temna
doba". Prebivalstvo na Češkem se je zmanjšalo za tretjino zaradi izgona čeških
protestantov kakor tudi zaradi vojne, bolezni in lakote. Habsburžani so
prepovedali vse krščanske veroizpovedi razen katolicizma. Razcvet baročne
kulture kaže dvoumnost tega zgodovinskega obdobja. Turki in Tatari so napadali
Moravsko leta 1663. Leta 1679–1680 se je Češka spoprijemala s pogubno kugo in
vstajo sužnjev.

Vladavina Marije Terezije Avstrijske in njenega sina Jožefa II., sovladarja od
leta 1765, je bila značilnost razsvetljenega absolutizma. Leta 1740 je večina
Šlezije (razen najjužnejšega območja) zasegel kralj Friderik II. Pruski v
šlezijskih vojnah. Leta 1757 so Prusi napadli Češko in po bitki v Pragi (1757)
to mesto zasedli. Več kot četrtina Prage je bila uničena, stolnica svetega Vida
je bila zelo poškodovana. Kmalu zatem je bil v bitki pri Kolínu Friderik
poražen. Zapustil je Prago in se umaknil iz Češke. Leta 1770 in 1771 je zaradi
velike lakote umrla približno ena desetina češkega prebivalstva oziroma 250.000
ljudi, radikalizacija podeželja je povzročila kmečke upore. Tlačanstvo je bilo
ukinjeno (postopoma) med letoma 1781 in 1848.

Konec Svetega rimskega cesarstva leta 1806 je poslabšalo politični status
češkega kraljestva. Češka je izgubila svoj položaj volivke Svetega rimskega
cesarstva kakor tudi svojo politično zastopanost v cesarskem svetu. Češka
ozemlja so postala del avstrijskega cesarstva in nato Avstro-Ogrske. Revolucija
leta 1848 v Pragi, ki si je prizadevala za liberalne reforme in avtonomijo češke
krone v okviru avstrijskega cesarstva, je bila zadušena. Leta 1866 je Avstrijo
premagala Prusija v avstrijsko-pruski vojni. Avstrijsko cesarstvo se je moralo
na novo opredeliti, da bi ohranilo narodno enotnost. Sprva se je zdelo, da bi
bilo treba nekatere koncesije dati tudi Češki, ampak na koncu je cesar Franc
Jožef I. sklenil kompromis samo z Madžarsko. Avstro-madžarski sporazum iz leta
1867 in nikoli uresničeno kronanje Franca Jožefa kot kralja Češke je zelo
razočaralo češke politike. Ozemlja Češke krone so postala del tako imenovane
Cislajtanije (uradno "kraljestev in dežel, zastopanih v cesarskem svetu"). Prve
volitve na podlagi splošne moške volilne pravice so bile leta 1907. Zadnji češki
kralj je bil Karel, imenovan tudi "blaženi", ki je vladal od 1916 do 1918.

Približno 1,4 milijona čeških vojakov se je borilo v prvi svetovni vojni, umrlo
je okoli 150.000. Čeprav se je večina čeških vojakov borila za avstro-ogrsko
monarhijo, je več kot 90.000 čeških prostovoljcev oblikovalo češkoslovaške
legije v Franciji, Italiji in Rusiji, kjer so se borili proti centralnim silam
in nato boljševiškim vojakom. Leta 1918, ko je razpadla habsburška monarhija ob
koncu prve svetovne vojne, je bila ustanovljena neodvisna republika
Češkoslovaška, ki se je pridružila zmagovalnim zavezniškim silam. Ta nova država
je obsegala Češko krono (Češka, Moravska in Šlezija) in dele Kraljevine
Madžarske (Slovaška in Zakarpatska Ukrajina) s pomembnimi nemškimi, madžarskimi,
poljskimi in ukrajinsko govorečimi manjšinami.

Leta 1929 se je v primerjavi z letom 1913 bruto domači proizvod povečal za 52 %
in industrijska proizvodnja za 41 %. Leta 1938 je bila Češkoslovaška na 10.
mestu na svetu po industrijski proizvodnji.

Adolf Hitler je izkoristil to priložnost in uporabil separatistično stranko
sudetskih Nemcev Konrada Henleina. S sporazumom v Münchnu leta 1938 (podpisali
so ga nacistična Nemčija, Francija, Velika Britanija in Italija) je pridobil
večino nemško govorečih Sudetov. Češkoslovaška ni bila povabljena na konferenco
in se je počutila, da sta jo Združeno kraljestvo in Francija izdala. Čehi in
Slovaki so sporazum iz Münchna označili kot münchensko izdajstvo, ker se je
vojaško zavezništvo Češkoslovaške s Francijo pokazalo za neuspešno.

Kljub uporabi češkoslovaške vojske z 1,2 milijona vojakov in francosko-češkim
vojaškim zavezništvom je Poljska aneksirala območje Zaolzie okoli Češkega
Tešina, Madžarska je dobila dele Slovaške in Podkarpatja kot posledico prve
dunajske arbitraže novembra 1938. Ostanki Slovaške in Podkarpatje so dobili
večjo avtonomijo kot država, preimenovana v »Čeho-Slovaško«. Ko je nacistična
Nemčija aneksirala del Slovaške, je omogočila preostalim regijam razdelitev med
Madžarsko in Poljsko, a se je Slovaška odločila, da ohrani svojo nacionalno in
ozemeljsko celovitost. Marca leta 1939 se je odcepila od Čeho-Slovaške in
postala zaveznica Hitlerjeve koalicije.

Preostale dele češkega ozemlja je zasedla Nemčija in jo preoblikovala v tako
imenovani protektorat Češke in Moravske. Protektorat je bil del tretjega rajha,
predsednik in premier pa podrejena nacistični Nemčiji. Podkarpatje je razglasilo
neodvisnost kot Republika Karpatska Ukrajina 15. marca 1939, vendar jo je še
isti dan napadla Madžarska in naslednji dan formalno aneksirala. Približno
345.000 češkoslovaških državljanov, tudi 277.000 Judov, je bilo ubitih ali
usmrčenih, medtem ko je bilo več sto tisoč drugih poslanih v zapore in
nacistična koncentracijska taborišča ali so jih uporabljali za prisilno delo.
Eno koncentracijsko taborišče je bilo tudi na češkem ozemlju v Terezinu, severno
od Prage.

Doma in v tujini je nastalo odporniško gibanje proti nacistični Nemčiji. Atentat
na nacističnega voditelja Reinharda Heydricha sta izvedla češka vojaka Jozef
Gabčík in Jan Kubiš v praškem predmestju 27. maja 1942. 9. junija 1942 je Hitler
ukazal krvave povračilne ukrepe proti Čehom kot odziv na odpor. Češkoslovaška
vlada v izgnanstvu in njena vojska sta se borili proti Nemcem, kar so zavezniki
priznali. Češki/češkoslovaški vojaki so se borili že od samega začetka vojne na
Poljskem, v Franciji, Veliki Britaniji, severni Afriki, na Bližnjem vzhodu in v
Sovjetski zvezi. Nemška okupacija se je končala na 9. maja 1945 s prihodom
sovjetske in ameriške vojske in s praško vstajo. Pri osvobajanju Češkoslovaške
je padlo okrog 140.000 sovjetskih vojakov.

Naslednjih 41 let je bila Češkoslovaška komunistična država v vzhodnem bloku. Za
to obdobje je značilno zaostajanje za Zahodom v skoraj vsakem vidiku družbenega
in gospodarskega razvoja. Komunistična vlada je v celoti nacionalizirala
sredstva za proizvodnjo in vzpostavila plansko gospodarstvo. Gospodarstvo je v
1950-ih hitro raslo, vendar se je upočasnilo v 1960-ih in 1970-ih in stagniralo
v 1980-tih. Politično ozračje je bilo zelo represivno, številna so bila
zrežirana sojenja, nastalo je sto tisoč političnih zapornikov. Bolj odprt in
strpen je postal režim v poznih 1960-ih, ki se je končal z vodstvom Aleksandra
Dubčka v praški pomladi leta 1968, ko je poskusil ustvariti "socializem s
človeškim obrazom" in morda celo uvesti politični pluralizem. To se je nasilno
končalo z vpadom vseh držav Varšavskega pakta, razen Romunije in Albanije, 21.
avgusta 1968.

Začel se je krut program "normaliziranja". Do leta 1989 je politična elita
cenzurirala opozicijo. Disidenti so leta 1977 objavili Listino 77 in prvi iz
novega vala protestov so nastali leta 1988. Med letoma 1948 in 1989 je bilo več
kot 250.000 Čehov in Slovakov zaprtih in več kot 400.000 izseljenih.

Novembra 1989 se je Češkoslovaška vrnila v liberalno demokracijo z mirno žametno
revolucijo. Slovaška narodna prizadevanja so se okrepila in 1. januarja 1993 se
je država mirno razdelila v neodvisni Češko in Slovaško. Državi sta izvedli
gospodarske reforme in privatizacijo zaradi ustvarjanja tržnega gospodarstva,
kar je bilo zelo uspešno. Leta 2006 je Svetovna banka Češko priznala kot
"razvito državo" in leta 2009 je bil češki narod po indeksu človekovega razvoja
uvrščen kot narod "z zelo visoko stopnjo človekovega razvoja".

Češka pokrajina je izredno raznovrstna. Na zahodu je kotlina, ki jo odmakata
reki Laba (češko Labe) in Vltava. Večinoma je obdana s sredogorjem, kot so
Krkonoši in Sudeti. Najvišja točka v državi je Snežka s 1602 m in je prav tukaj.
Moravska je vzhodni del države in je tudi precej hribovita. Tu je pomembna
predvsem reka Morava, tu pa izvira tudi Odra.

Vode iz čeških rek se stekajo prek porečij v povodje treh različnih morij:
Severno morje, Baltsko morje in Črno morje. Češka ima za 99 let v najemu
Moldauhafen (tudi pristanišče Vltava), 30.000 kvadratnih metrov velik del
pristanišča v sredini Hamburga, kar je bilo dogovorjeno s 363. členom versajske
pogodbe, da se je omogočil celinski državni prostor, kjer se blago, ki ga
prevažajo po rekah, lahko prenese na morske ladje. Pogodba bo potekla leta 2028,
ko naj bi bilo ozemlje vrnjeno Nemčiji.

Fitogeografsko Češka pripada srednjeevropski provinci v cirkumborealni regiji, v
borealnem pasu. Po podatkih mednarodne organizacije World Wide Fund for Nature
(WWF) se lahko ozemlje Češke razdeli v štiri ekoregije: zahodnoevropski listnati
gozdovi, srednjeevropski mešani gozdovi, panonski mešani gozdovi in karpatski
montanski gozdovi iglavcev.

Češka ima štiri narodne parke. Najstarejši je Narodni park Krkonoši, Narodni
park Šumava, ki sta tudi biosferna rezervata, Narodni park Podyjí in Narodni
park Češka Švica.

Češka ima zmerno celinsko podnebje s toplimi poletji in hladnimi, oblačnimi in
zasneženimi zimami. Temperaturna razlika med poletjem in zimo je razmeroma
visoka zaradi neobalne geografske lege.

Na Češkem se temperature zelo razlikujejo, odvisno od nadmorske višine. V višjih
legah se temperature nižajo in padavine povečujejo. Najbolj namočeno območje je
Bílý potok ob gori Jizera (Jizerské hory) v regiji Liberec, najbolj suha regija
je Louny na severozahodu Prage. Drug pomemben dejavnik je razprostranjenost
gora, zato je podnebje precej raznovrstno.

Češka se uvršča na peto mesto kot najbolj okoljsko zavedna država na svetu po
okoljskem indeksu donosnosti.

Češka ima 10,5 milijona prebivalcev, od tega 90,5 % Čehov. Največja češka mesta
so Praga, Brno in Ostrava.

Češka je razdeljena na 13 okrajev (češko "kraj"), poseben status pa ima glavno
mesto Praga:

Češka ima razvito gospodarstvo z visokimi prihodki na prebivalca z BDP, ki je
87 % povprečja Evropske unije. Je ena najstabilnejših in uspešnejših
pokomunističnih držav. Pred izbruhom nedavne svetovne gospodarske krize je imela
nad 6 % letno rast v treh letih. K rasti prispeva izvoz v Evropsko unijo, še
posebej v Nemčijo, in tuje naložbe, oživlja pa tudi domače povpraševanje.

Država je članica schengenskega območja od 1. maja 2004, ob odpravljeni mejni
kontroli je popolnoma odprla svoje meje z vsemi svojimi sosedami (Nemčija,
Avstrija, Poljska in Slovaška) 21. decembra 2007. Češka je postala članica
Svetovne trgovinske organizacije 1. januarja 1995. Leta 2012 je izvozila skoraj
80 % v druge države članice Evropske unije, uvozila pa več kot 65 % iz njih.

Do leta 2050 bo Češka postala 49. največje gospodarstvo na svetu z BDP 342
milijard ameriških dolarjev. Monetarno politiko izvaja Češka narodna banka,
katere neodvisnost je zagotovljena z ustavo. Uradna valuta je češka krona in je
imela plavajoč tečaj do 7. 11. 2013, ko je centralna banka začasno fiksirala
devizni tečaj na 27 kron za evro v okviru boja proti deflaciji. Ko se je
pridružila EU, se je Češka zavezala, da sprejme evro, vendar datum sprejetja ni
bil določen.

Novembra 2015 je rast češkega BDP znašala 4,5 %, kar uvršča češko gospodarstvo
na najvišjo stopnjo rasti v Evropi takoj za Nemčijo. .

Češke železnice (České Dráhy) prepeljejo približno 180 milijonov potnikov letno.
ČD Cargo je peti največji upravljavec železniškega tovornega prometa v Evropski
uniji. Z 9505 km prog je češko eno najgostejših železniških omrežij v Evropi.
2926 km je elektrificiranih, 7617 km je enotirnih in 1866 km dvo- in večtirnih
prog. Leta 2006 so uvedli nove italijanske nagibne vlake pendolino ČD, razred
680. Dosegli so hitrost 237 km/h, kar je nov češki hitrostni rekord.

Češka dobi precej prihodka od turizma. Praga je peto najbolj obiskano mesto v
Evropi po Londonu, Parizu, Carigradu in Rimu. Leta 2001 je skupni zaslužek od
turizma dosegel 118 milijard čeških kron, kar je 5,5 % BDP in 9 % skupnih
prihodkov od izvoza. Industrija zaposluje več kot 110.000 ljudi, več kot 1 %
prebivalstva. Ugled države je zmanjšan zaradi vodnikov in poročil turistov, ki
niso zadovoljni s taksisti, in težav z žeparji, predvsem v Pragi. Od leta 2005
se je praški župan Pavel Bém trudil za izboljšavo, sicer pa je Praga varno
mesto. Tudi Češka kot celota ima na splošno nizko stopnjo kriminala.

Imajo več središč z razvito turistično dejavnostjo. Zdraviliška mesta, kot so
Karlovi Vari, Marianske Lazne in Františkovy Lazne in Jachymov, so še posebej
priljubljene počitniške točke. Arhitekturna dediščina je zelo pomembna. Imajo
veliko gradov in dvorcev iz različnih zgodovinskih obdobij (grad Karlštejn,
Český Krumlov in območje Lednice-Valtice). Češka ima 12 stolnic in 15 cerkva, ki
jih je papež povzdignil v bazilike, samostani, številne sodobne in starodavne
cerkve – na primer Cerkev svetega Janeza Nepomuka, Zelená Hora je na seznamu
svetovne kulturne dediščine. Zunaj mest privabljajo območja, kot so Češki raj,
Šumava in gorovje Krkonoši, za tiste, ki iščejo udejstvovanje na prostem.

Češka ima vrsto festivalov piva, tudi Češki festival piva (največji češki
festival piva, ki traja običajno 17 dni in je vsako leto v mesecu maju v Pragi),
Plzner Fest (vsako leto v avgustu v Plznu), Olomuški festival piva (v Olomucu)
ali festival v Čeških Budjejovicah.

Po prvih rezultatih popisa 2011 se je večina prebivalcev na Češkem opredelila za
Čehe (63,7 %), Moravce (4,9 %), Slovake (1,4 %), Poljake (0,4 %), Nemce (0,2 %)
in Šlezijce (0,1 %). Pri "državljanstvu", neobvezna opredelitev, precej ljudi
pusti polje prazno (26,0 %). Po nekaterih ocenah živi na Češkem okoli 250.000
Romov.

Septembra 2013 je v državi živelo 437.581 tujcev, največ je bilo Ukrajincev
(106.714), Slovakov (89.273), Vietnamcev (61.102), Rusov (32.828), Poljakov
(19.378 ), Nemcev (18.099), Bolgarov (8837), Američanov (6695), Romunov (6425),
Moldavcev (5860), Kitajcev (5427), Britancev (5413), Mongolov (5308),
Kazahstancev (4850) in Belorusov (4562).

Judovsko prebivalstvo Češke in Moravske, po popisu leta 1930 je bilo 118.000
ljudi, je nacistična Nemčija skoraj uničila v obdobju holokavsta. Leta 2005 je
na Češkem živelo okoli 4000 Judov.

Najzgodnejše ohranjene kamnite stavbe na Češkem in Moravskem so iz obdobja
pokristjanjevanja 9. in 10. stoletja. Od srednjega veka so na Češkem uporabljali
take arhitekturne sloge kot večina zahodne in srednje Evrope. Najstarejše še
vedno stoječe cerkve so bile zgrajene v romanskem slogu. V 13. stoletju so jih
zamenjale v gotskem slogu. V 14. stoletju je cesar Karel IV. povabil na svoj
dvor v Prago nadarjena arhitekta iz Francije in Nemčije, Matijo iz Arrasa in
Petra Parlerja. V srednjem veku je bilo veliko gradov utrjenih, zgradila sta jih
kralj in aristokracija, pa tudi mnogo samostanov. Med husitskimi vojnami so bili
mnogi poškodovani ali uničeni.

Renesančni slog je prodrl v Češko krono v poznem 15. stoletju, ko se je starejši
gotski slog začel počasi mešati z renesančnimi prvinami (arhitekta Matej Rejsek,
Benedikt Rejt). Izjemen primer čiste renesančne arhitekture na Češkem je
Kraljeva poletna palača, ki je bila v novoustanovljenem vrtu praškega gradu.
Dokaze o splošnem sprejemu renesanse na Češkem, ki vključuje množičen prihod
italijanskih arhitektov, je mogoče najti v prostornih gradovih z elegantnimi
arkadnimi dvorišči in geometrijsko urejenimi vrtovi. Poudarek je bil na udobju,
prav tako so se pojavile zgradbe, namenjene zabavi.

V 17. stoletju se je po Češki kroni razširil baročni slog. Izjemni so
arhitekturni projekti češkega plemiča in cesarskega vrhovnega poveljnika
Albrechta von Wallensteina iz 1620-ih. Njegova arhitekta Andrea Spezza in
Giovanni Pieroni sta ustvarjala po najnovejši italijanski modi in bila hkrati
zelo inovativna. Češka baročna arhitektura je enkraten del evropske, zahvaljujoč
obsežni kulturni dediščini. V prvi tretjini 18. stoletja so bile češke dežele
vodilna umetnostna središča baročnega sloga. Na Češkem je bil končan razvoj
radikalnega baročnega sloga, ki sta ga v Italiji ustvarila Francesco Borromini
in Guarino Guarini na zelo izviren način. Glavni arhitekti češkega baroka so
Jean-Baptiste Mathey, František Maxmilián Kaňka, Krištof Dientzenhofer in njegov
sin Kilian Ignac Dientzenhofer.

V 18. stoletju je Češka izoblikovala arhitekturno posebnost – baročno-gotski
slog, sintezo gotskih in baročnih elementov. To ni bila preprosta vrnitev h
gotiki, temveč izvirna baročna preobrazba. Glavni predstavnik in inovator tega
sloga je bil Jan Blažej Santini-Aichel, ki je uporabljal ta slog pri obnovi
srednjeveških samostanskih stavb.

V 19. stoletju so bili pri češki monarhiji v arhitekturi zelo priljubljeni
neoromanski, neogotski in neorenesančni slog. Mnoge cerkve so bile obnovljene po
domnevno srednjeveški podobi in pa tudi številne nove stavbe so bile zgrajene v
neoromanskem, neogotskem in neorenesančnem slogu. Na prelomu 19. in 20. stoletja
se je pojavil na Češkem nov umetniški slog – art nouveau. Najbolj znani
predstavniki Češke secesijske arhitekture so Osvald Polivka, ki je oblikoval
mestno hišo v Pragi, Josef Fanta, arhitekt glavne železniške postaje v Pragi, in
Jan Kotěra.

Češka je k svetovni arhitekturni dediščini prispevala nenavaden slog. Češki
arhitekti so poskušali prenesti kubizem iz slikarstva in kiparstva v
arhitekturo. V prvih letih neodvisne Češkoslovaške (po letu 1918) se je začel
poseben češki arhitekturni slog, ki se imenuje "rondokubizem". Skupaj s
predvojno češko kubistično arhitekturo je neprimerljiv v svetu. Prvi
češkoslovaški predsednik T. G. Masaryk je povabil vidnega slovenskega arhitekta
Jožeta Plečnika v Prago. Posodobil je grad in zgradil nekaj drugih stavb. Med
svetovnima vojnama je bil funkcionalizem s svojimi treznimi, naprednimi oblikami
glavni arhitekturni slog v novoustanovljeni Češkoslovaški republiki. V mestu
Brno je ohranjeno eno najveličastnejših funkcionalističnih del, to je vila
Tugendhat, ki jo je zasnoval arhitekt Ludwig Mies van der Rohe. Najpomembnejši
češki arhitekti iz tega obdobja so Adolf Loos, Pavel Janák in Josef Gočár.

Po drugi svetovni vojni in komunističnem državnem udaru leta 1948 je bila
umetnost na Češkoslovaškem pod močnim sovjetskim vplivom. Hotel International v
Pragi je briljanten primer tako imenovanega socialističnega realizma,
stalinističnega umetniškega sloga 1950. Češkoslovaška avantgardna umetniška
gibanja, znana kot bruseljski slog (imenovan po bruseljski svetovni razstavi
Expo 58), so postala priljubljena v obdobju politične liberalizacije na
Češkoslovaškem v 1960-tih.

Tudi danes Češka spremlja večino sodobnih smeri mednarodne arhitekture. To
potrjujejo številni projekti svetovno priznanih arhitektov (Frank Gehry, Jean
Nouvel, Ricardo Bofill in John Pawson). Dela nekaterih sodobnih čeških
arhitektov je mogoče najti po vsem svetu (Eva Jiřičná, Jan Kaplický).

Vplivni češki avtorji, ki so pisali v latinščini, so Kuzma iz Prage († 1125),
Peter Žitavski († 1339), Jan Hus († 1415), Bohuslav Hasištejnski iz Lobkovic
(1461–1510), Jan Dubravius (1486–1553), Tadeáš Hájek (1525-1600), Jan Kampanus
Vodnanski (1572–1622) in Bohuslav Balbín (1621–1688). V poznem 13. stoletju je
bil kraljevi dvor v Pragi eno od središč nemških dvorskih pesmi (Minnesang).
Najbolj znano češko srednjeveško delo v nemškem jeziku je Orač češki (Der
Ackermann aus Böhmen), ki ga je okoli 1401 napisal Johannes von Tepl. Razcvet
češko-nemške literature je mogoče videti v prvi polovici 20. stoletja. Iz tega
časa so znani Franz Kafka, Max Brod, Franz Werfel, Rainer Maria Rilke, Egon
Erwin Kisch in drugi.

Prevodi biblije so igrali pomembno vlogo pri razvoju češke literature in
standardnega češkega jezika. Najstarejši češki prevod psalmov je nastal v poznem
13. stoletju in prvi češki prevod celotnega svetega pisma je bil končan okoli
1360. Prvo popolno, natisnjeno sveto pismo v češčini je bilo objavljen 1488
(Praška biblija). Prvi popoln češki prevod svetega pisma iz izvirnih jezikov je
bil objavljen med 1579 in 1593 in je znan kot Bible kralická. Literaturo v
češčini lahko razdelimo na več glavnih časovnih obdobij: srednjeveško (Kronika
Dalimil), husitsko obdobje (Tomáš Štítný ze Štítného, Jan Hus, Petr Chelčický),
renesančni humanizem (Henri mlajši Podebradi, Luka iz Prage, Vaclav Hajek, Jan
Blahoslav, Daniel Adam iz Veleslavína), baročno obdobje (John Amos Comenius,
Adam Václav Michna iz Otradovic, Bedřich Bridel, Jan František Beckovský),
razsvetljenstvo in češko prebujanje v 19. stoletju (Václav Matěj Kramerius,
Karel Hynek Mácha, Karel Jaromír Erben, Karel Havlíček Borovský, Božena Nemcova,
Jan Neruda, Alois Jirásek), avantgarda iz časa med obema vojnama (Karel Čapek,
Jaroslav Hašek, Vítězslav Nezval, Jaroslav Seifert, Bohuslav Reynek), leta pod
komunizmom in praška pomlad (Josef Škvorecký, Bohumil Hrabal, Milan Kundera,
Arnošt Lustiga, Václav Havel) in literatura pokomunistične Češke (Ivan Martin
Jirous).

Jaroslav Seifert je bil edini češki pisatelj, ki je prejel Nobelovo nagrado za
književnost. Slavni protivojni roman, komedija Dobri vojak Švejk, Jaroslava
Haška je največkrat prevedena češka knjiga v zgodovini. Upodobil ga je Karel
Steklý v dveh barvnih filmih v letih 1956 in 1957.

Češka glasbena tradicija je nastala iz prvih cerkvenih hvalnic, katerih prvi
dokazi so iz preloma 10. in 11. stoletja. Prvi veliki deli češke glasbe sta dva
korala, ki sta imela vlogo himne Hospodine pomiluj ny (Gospod, usmili se nas) iz
okoli leta 1050, nedvomno najstarejša in najbolj zvesto ohranjena priljubljena
duhovna pesem, ki je preživela do danes, in himna Svatý Václave (sveti Vaclav)
ali koral Sveti Vaclav iz okoli 1250. Njune korenine je mogoče najti že v 12.
stoletju in še danes sta med najbolj priljubljenimi verskimi pesmimi. Leta 1918,
na začetku češkoslovaške države, je bila pesem obravnavana kot ena od izbir za
državno himno. Avtorstvo himne Gospod, usmili se nas je pripisano nekemu
zgodovinarju svetemu Adalbertu iz Prage (sveti Vojteh), škof v Pragi, ki je
živel med 956 in 997.

Bogastvo glasbene kulture na Češkem je v dolgem obdobju visoke kulture klasične
glasbene tradicije v vseh zgodovinskih obdobjih, zlasti v baroku, klasicizmu,
romantiki, sodobni klasični glasbi in tradicionalni ljudski glasbi Češke,
Moravske in Šlezije. Od zgodnjih obdobij so bili češki glasbeniki in skladatelji
pogosto pod vplivom pristne ljudske glasbe (npr. polka, ki je nastala na
Češkem). Med najopaznejšimi so Adam Michna, Jan Dismas Zelenka, Jan Václav
Antonín Stamic, Jiří Antonín Benda, Jan Křtitel Vaňhal, Josef Mysliveček, Anton
Reicha, Bedřich Smetana, Antonín Dvořák, Gustav Mahler, Josef Suk, Leoš Janáček,
Bohuslav Martinů, Alois Haba, Miloslav Kabeláč ali Petr Eben, znani so tudi
glasbeniki in izvajalci František Benda]], Jan Kubelík, Emma Destinnová, Rudolf
Firkušný, Češka filharmonija, Panocha Quartet in mnogi drugi.

Češka glasba je bila koristna z evropskega in svetovnega vidika, večkrat je
sočasno določala ali celo določila novo prihajajoče obdobje v glasbeni umetnosti
, predvsem v klasični dobi, pa tudi z izvirnim odnosom v baroku, romantiki in
sodobni klasični glasbi.

Najbolj znan glasbeni festival v državi je Mednarodni glasbeni festival klasične
glasbe Praška pomlad, stalna predstava izjemnih svetovnih umetnikov, simfoničnih
orkestrov in komornih ansamblov.

Češko pivo ima dolgo in pomembno zgodovino. Znano je, da je bila prva pivovarna
že leta 993. V Češki spijejo največ piva na prebivalca na svetu. Slavno
"plzensko pivo" (pils) izvira iz češkega mesta Plzen, kjer so prvi na svetu
izdelali svetli lager Pilsner Urquell, ki ga še vedno proizvajajo. Bil je navdih
za več kot dve tretjini piva, proizvedenega danes na svetu. Češke Budjejovice so
znane po Budweiser pivu ali Budweiser Budvar. Poleg teh in drugih velikih
blagovnih znamk se Češka ponaša tudi z veliko vrhunskimi malimi pivovarnami in
minipivovarnami, ki nadaljujejo prastaro tradicijo kakovosti in okusov.



https://sl.wikipedia.org/wiki/Miami

Miami je velemesto ob severnem delu zaliva Biscayne Bay ob obali Atlantskega
oceana na jugovzhodu Floride v Združenih državah Amerike. Njegovo
metropolitansko območje je osmo največje po prebivalstvu in peto največje po
površini v državi.

Miami je eno vodilnih svetovnih finančnih, trgovskih, kulturnih, medijskih,
zabavnih, umetnostnih in mednarodnotrgovinskih središč. Leta 2010 se je glede na
pomen svojih gospodarskih, kulturnih in drugih sektorjev uvrstil na 7. mesto v
ZDA in 33. na svetu. Leta 2008 je revija Forbes Miami zaradi svoje kvalitete
zraka, čiste pitne vode, obsežnih zelenih površin, urejenih ulic in programov
recikliranja označila za »Najčistejše mesto Amerike«. Glede na študijo 73
svetovnih mest družbe UBS iz leta 2009 je Miami najbogatejše mesto v ZDA in peto
najbogatejše na svetu po kupni moči. Miami nosi vzdevek »Prestolnica Latinske
Amerike«  in je drugo največje mesto v ZDA po številu špansko govorečega
prebivalstva (za El Pasom) ter središče skupnosti Kubanskih Američanov.

Mestno središče Miamija in Južna Florida sta dom velikega števila mednarodnih
bank ter drugih velikih narodnih in mednarodnih družb. Civic Center (»Mestno
središče«) je pomembno središče bolnišnic, raziskovalnih inštitutov, medicinskih
centrov in biotehnoloških obratov. Že več kot dve desetletji mestno pristanišče
Port of Miami (znano tudi kot »Svetovna prestolnica križarskih ladij«) slovi kot
najpomembnejše pristanišče križark na svetu. Tukaj so zasidrane nekatere izmed
največjih križark na svetu, prav tako pa je vodilno po številu potnikov in
družb, ki se ukvarjajo z organizacijo križarjenj in imajo tu svoj sedež.

Leta 1566 je španski raziskovalec Pedro Menéndez de Avilés to območje razglasil
za last španske krone. Leto kasneje so konkvistadorji končali z gradnjo
misijona. Zatem sta si Španija in Velika Britanija dolga leta izmenjevali oblast
nad Florido vse do leta 1821, ko so ga Španci prepustili Američanom. Z namenom
utrditve svoje oblasti na območju in izgonom plemenske skupnosti Seminolov so
slednji leta 1836 zgradili trdnjavo Fort Dallas. Tako so tudi v okolici Miamija
potekali spopadi proti Seminolom.

Miami je znan kot »edino ameriško velemesto, ki ga je spočela ženska«,
natančneje Julia Tuttle. Tuttlova je bila premožna pridelovalka agrumov po rodu
iz Clevelanda. V zgodnjem obdobju svojega razvoja je bilo območje Miamija znano
kot »Biscayne Bay Country« (Dežela okoli zaliva Biscayne). Koncem 19. stoletja
so ga opisovali kot »obetajočo divjino«  in »eno najprimernejših mest za gradnjo
v vsej Floridi«. Rekordno mrzla zima med letoma 1894-1895 je pospešila razvoj
mesta, saj so se širom cele Floride ohranili le pridelki kmetov iz teh krajev.
Tuttlova je tudi zaradi tega prepričala Henryja Flaglerja, železniškega mogotca,
da je svojo železnico Florida East Coast Railway podaljšal vse do Miamija,
zaradi česar si je tudi prislužila naziv »mati Miamija«. Miami je uradno postal
mestna skupnost 28. julija 1896, ko je imel nekaj več kot 300 prebivalcev.
Poimenovan je bil po bližnji reki Miami, ki je svoje ime dobila po staroselskem
plemenu Mayaimi, ki je prebivalo okoli jezera Okeechobee.[navedi vir]

Med 20. stoletjem je mesto bilo priljubljena destinacija za prebivalce severa
države, kar je med 20. leti 20. stoletja za mesto pomenilo večanje prebivalstva
in izboljšanje infrastrukture. Upad nepremičninskega trga, Miamijski orkan leta
1926 in Velika gospodarska kriza 30. let so razvoj mesta upočasnili. Ob začetku
2. svetovne vojne je Miami zaradi svoje strateške lege postal vojaško oporišče
mornarice ZDA, specializirano za boj proti nemškim podmornicam. Mesto je ponovno
postalo zanimivo za priseljence, leta 1940 je štelo natanko 172, 172
prebivalcev.

Po prihodu Fidela Castra na oblast v Kubi leta 1959 je veliko premožnih Kubancev
zapustilo državo. Mnogi izmed njih so se ustalili v Miamiju in postali pomemben
del mestne skupnosti. V mesto so prihajali novi obrtniki, rasle so kulturne
znamenitosti. Med 80. in 90. leti 20. stoletja je Južna Florida postala socialno
žarišče zaradi vojne proti drogam, priseljevanja iz Haitija in Latinske Amerike
in uničenja, ki ga je za sabo pustil orkan Andrew. Pogosto je prihajalo tudi do
rasnih in kulturnih spopadov, a se je navkljub temu v 2. polovici 2. stoletja
Miami razvil v veliko mednarodno gospodarsko in kulturno središče.

V le 110 letih se je prebivalstvo Miamija in njegovega metropolitanskega območja
povečalo iz dobrih tisoč na skoraj pet milijonov in pol prebivalcev. Miami je
prav zaradi omenjenega hitrega razvoja znan kot »Čarobno mesto«.

Miami in njegova predmestja se nahajajo na prostrani planoti med močvirjem
Everglades na zahodu in zalivu Biscayne na vzhodu, ki se razteza od Floridskega
zaliva do severa vse do jezera Okeechobee. Nadmorska višina območja nikjer ne
presega 14 m, povprečno pa se v večini sosesk giblje okoli 2 m, še posebno
tistih v bližini obale. Do najvišjih valov pride v bližini obalnega grebena
Miami Rock Ridge, katerega substrat leži pod pretežnim delom vzhodnega
metropolitanskega območja Miamija. Glavni del velemesta se nahaja ob bregovih
zaliva Biscayne, znotraj katerega najdemo na stotine naravnih in umetno
narejenih pregradnih otokov. Na največjem se nahajata plaži Miami Beach in South
Beach. Topel oceanski Zalivski tok teče vsega slabih 10 km severno, kar pomeni,
da ima mesto celo leto toplo podnebje, zime pa mile.

Miami ima tropsko monsunsko podnebje z vročimi in vlažnimi podnebji ter kratkimi
in milimi zimami z daljšim obdobjem z manjšo količino padavin. Na njegovo
podnebje vplivajo nizka nadmorska višina, lega ob oceanu, lega skorajda tik ob
rakovem povratniku in bližina Zalivskega toka. Zaradi sorazmerno visokih
povprečnih januarskih temperatur (19,6 °C) se hladen zrak tukaj ustali po odhodu
hladne fronte, kar zakrivi nizke količine padavin. Temperature se občasno
spustijo pod 10 °C, zelo redko pa pod 2 °C. Najvišje zimske temperature dosežejo
21-25 °C. Sezona dežja se začne v maju in konča v sredini oktobra. Med tem
obdobjem se temperature gibljejo med 29-35 °C, prisotna pa je tudi visoka vlaga.
Sicer se pogosto pojavljajo popoldanske nevihte in morski vetrc, ki temperature
nekoliko znižajo, a navkljub temu razmere ostanejo precej soparne. Večina
padavin zapade na to obdobje.

Ekstremne temperature segajo od -2,8 °C (3. februarja 1917) do 38 °C (21. julija
1940). V Miamiju nikoli niso zapadle večje količine snega, le enkrat pa so
zabeležili snežne vrtince, in sicer 19. januarja 1977.

Sezona orkanov uradno traja od 1. junija do 30. novembra, navkljub temu pa se
orkani lahko pojavijo tudi zunaj tega obdobja. Največja nevarnost za Miami
obstaja med vrhuncem sezone zelenortskih orkanov, ki traja med sredino avgusta
do konca septembra. Tornadi so v Miamiju izjemno redki, a ne nemogoči: eden je
mesto zadel leta 1925, drugi pa leta 1997.

V strogem centru mesta prebiva slaba trinajstina prebivalcev Južne Floride. Ob
tem 52% prebivalcev okrožja Miami-Dade ne živi znotraj priključene mestne
skupnosti. Po številu prebivalstva je Miami 42. največje mesto v ZDA. Znotraj
njegovega metropolitanskega območja, ki je največje na jugovzhodu države in po
številu prebivalstva sedmo največje v ZDA ter vključuje okrožja Miami-Dade,
Broward in Palm Beach, skupno prebiva približno 5,5 milijona ljudi. Leta 2008 je
Organizacija združenih narodov ocenila, da je Miami 44. največje mesto na svetu.

Leta 2000 se je glede na narodno/etnično poreklo 34,1 % prebivalstva opredelilo
za Kubance, 5,6% za Nikaragvance, 5.5% za Haitijce, 3.3% za Hondurance, 1.7% za
Dominikance, in 1,6% za Kolumbijce. Leta 2004 je Razvojni program Združenih
narodov Miami uvrstil na prvo mesto glede na odstotek prebivalcev, rojenih zunaj
države, v kateri se mesto politično nahaja (59%). Drugi na lestvici je bil
Toronto s 50%.

Leta 2010 je v mestu bilo 183,994 gospodinjstev, od katerih je 14% bilo praznih.
Leta 2000 je v 26,3% gospodinjstev živela skupnost skupaj z mladoletnimi otroki,
v 36,6% poročeni pari. 18,7% gospodinjstev je imelo žensko vodjo gospodinjstva
brez prisotnega moža, v 37,9% pa niso živele družinske skupnosti. V 30,4%
gospodinjstvih so prebivali posamezniki, v 12,5% pa so ti posamezniki bili
starejši od 65 let. V povprečnem gospodinjstvu je živelo 2,61 člana, povprečno
družinsko skupnost pa je sestavljalo 3,25 člana. Glede na starost je 21,7%
prebivalcev bilo mlajših od 18 let, 8,8% starih med 18 in 24 let, 30,3% starih
med 25 in 44 let, 22,1% starih med 45 in 64 let ter 17% starih nad 65 let.
Povprečna starost je bila 38 let, na vsakih 100 žensk pa je bilo 98,9 moških. Na
vsakih 100 žensk starejših od 18 let je bilo 97,3 moških.

Leta 2000 je 66,75% prebivalcev kot svoj prvi jezik navedlo španščino, 25,45%
angleščino, 5,20% haitijsko kreolščino, 0,76% pa francoščino.

Drugi jeziki, zastopani v mestu, so: portugalščina (0,41%), nemščina (0,18%),
italijanščina (0,16%), arabščina (0,15%), kitajščina (0,11%) in grščina (0,08%).
Prebivalstvo Miamija je v ZDA med vodilnimi po deležu govorcev, katerih prvi
jezik v domačem okolju ni angleščina (74.55%).

Glede na trend izseljevanja angleško govorečega prebivalstva iz okolice se
pričakuje, da bo delež prebivalstva, ki govori le angleščino, še naprej upadal.

Miami je navdihnil številna imena glasbenih skupin, pa tudi imena albumov in
pesmi. Tako na primer pokojni kantri pevec Keith Whitley v pesmi »Miami, My Amy«
opeva posebno žensko iz Miamija; omenjena pesem je ena njegovih največjih hitov
še dandanes.

Videoigri Grand Theft Auto: Vice City (ena najbolje prodajanih videoiger leta
2002) in Grand Theft Auto: Vice City Stories sta postavljeni v izmišljeno mesto
Vice City, oblikovano po Miamiju. V njem najdemo zelo podobno arhitekturo in
geografske značilnosti ter prebivalce, ki govorijo haitijsko kreolščino in
španščino, kot tudi mnogi prebivalci Miamija.

Videoigra Scarface: The World Is Yours se odvija v Miamiju. Njena zgodba je
zasnovana po kvazi-nadaljevanju filma Scarface iz leta 1983 z Alom Pacinom v
glavni vlogi Tonyja Montane. Glas protagonistu videoigre posodi André Sogliuzzo.
Igra se začne v končnem prizoru filma, ko dvorec Montane napadajo najeti morilci
Alejandra Sose.



https://sl.wikipedia.org/wiki/Izrael

Izrael (hebrejsko יִשְרָאֵל‎, Yisra'el, arabsko إسرائيل, Isrā'īl in angleško
Israel), uradno Država Izrael (hebrejsko מְדִינַת יִשְרָאֵל, Medinat Yisra'el,
arabsko دَوْلَةْ إِسْرَائِيل, Dawlat Isrā'īl) je visoko razvita bližnjevzhodna
država.

Leži na jugozahodnem delu Azije ob jugovzhodnem robu Sredozemskega morja. Na
severu meji na Libanon, na vzhodu na Sirijo in Jordanijo, na jugozahodu pa na
Egipt, na jugozahodu pa na avtonomno območje Gazo. Po velikosti sicer manjša
država je geografsko raznolika in šteje 8,146,300 prebivalcev, od česar
6.137.700 tvorijo Judje. Izrael je tako edina številčno večinska judovska država
na svetu. V Izraelu živijo tudi arabski Muslimani, Kristjani, Druzi, Beduini in
številne druge verske in etnične manjšine. Večina se jih etnično uvršča med
arabsko skupnost. Jeruzalem je glavno in največje mesto.

Izrael predstavlja versko in geografsko središče Hebrejcev in judovstva že iz
biblijskih časov. Sodobna država Izrael temelji na odločitvi Organizacije
združenih narodov iz leta 1947 o delitvi območja na dve državi: judovsko in
arabsko. Delitev so sprejeli judovski voditelji, zavrnili pa arabski. Po
razglasitvi neodvisnosti 14. maja 1948 so Izrael združeno napadle arabske
države, od takrat pa je sledilo več vojn. Nekatere državne meje ostajajo
nedoločene oz. niso dvostransko priznane. Po dosegu mirovnega dogovora z Egiptom
in Jordanijo, mirovni procesi s Palestinci ostajajo neuspešni.

Izrael je razvita država z močno parlamentarno demokracijo in parlamentarnim
sistemom. Vodja parlamenta je premier, Kneset pa predstavlja najvišje
zakonodajno telo. Državno gospodarstvo je, ocenjujoč po BDP-ju, 41. največje na
svetu. Med bližnjevzhodnimi državami se Izrael uvršča na prvo mesto po indeksu
človeškega razvoja, pričakovana življenjska doba v državi pa se uvršča med
najvišje v svetu.

V zadnjih tri tisoč letih pomeni Izrael v splošnem in religioznem smislu tako
območje Izraela kot celoten judovski narod. Prva zgodovinska omemba besede
Izrael je na zmagoslavni granitni plošči faraona Merneptaha iz poznega 13.
stoletja pr. n. št., ki je vladal Egiptu od leta 1213 do 1203 p.n.š. Zadnji dve
vrsti hieroglifov se nanašata na njegovo zmagovito bojevanje v Kananu. Merneptah
navaja, da je med drugim porazil Aškelon, Gezer, Yanoam in Izrael. Omenjeno je,
da je po vojaškem pohodu ostal Izrael opustošen in brez semen (naraščaja).
Plošča je bila odkrita leta 1896 v Tebah. Nerazjasnjeno ostaja, ali se
hieroglifski napis Izrael ("yzyrjAr", v angleški transkripciji "Ysyriar") na
njej nanaša na ljudstvo ali na domovino. Merneptahova plošča je sedaj v
Egiptovskem muzeju v Kairu znana tudi kot Izraelska plošča.

V prvi Mojzesovi knjigi dobi očak Jakob po borbi z Božjim angelom novo ime
"Izrael". Ocenjuje se, da izvira beseda iz hebrejskega glagola śarar ("vladati,
biti močan, imeti oblast") in torej pomeni "Bog vlada" oziroma "Bog sodi". Jakob
(kasneje Izrael) naj bi imel dvanajst sinov, katerih imena je nosilo dvanajst
izraelskih rodov. Ime sodobne države je Medinat Yisrael ali Država Izrael, potem
ko so bila zavrnjena druga imena, kot Eretz Israel (dežela Izrael), Zion in
Judeja. V prvih tednih po razglasitvi neodvisnosti ga je izbrala vlada in
formalno objavil minister za zunanje zadeve Moshe Sharett.

Dežela Izrael predstavlja Judom sveto območje že iz bibličnih časov. Tora
razodeva, da je Bog ozemlje namenil trem očakom judovskega ljudstva, kot njihovo
domovino. Čas razodetja je ocenjen na drugo tisočletje pred našim štetjem. V 11.
stoletju pr. n š. so bile ustanovljene prve izraelske kraljevine in države, ki
so s prekinitvami vladale območju okoli tisoč let. Na območju tedanjih
kraljestev se nahajajo v judaizmu najsvetejše kulturno-zgodovinske točke. Po
obdobjih izraelskih kraljevin in pred pričetkom islamskih osvajanj, so si
ozemlje za različna časovna obdobja lastili Asirci, Babilonci, Perzijci, Grki,
Rimljani, Sasanidi in Bizantinci.

Številčna prisotnost Judov je pričela upadati po neuspešni vojaški ubranitvi
pred Rimljani leta 132 pr. n. št. Med letoma 628 in 629 je bizantinski kralj
Heraklej vodil masovni poboj Judov na območju Judeje ter zaukazal njihov izgon.
V tem času je judovska skupnost dosegla najnižjo število v zgodovini. Večji del
preostale skupnosti se je preselil na območje Galileje, del pa je nadaljeval
naseljevanje Judeje. V obdobju 7. stoletja sta bili na območju napisani dve
izmed svetih del judovske kulture: Mišna in del Talmuda. Leta 636 našega štetja,
so območje Bizantincem prevzeli islamski osvajalci. Abasidi, Omajadi in križarji
so zavzemali nadzor nad deželo v prihodnjih šestih stoletjih, dokler te leta
1260 niso osvojili Mameluki iz Egipta. Leta 1516 je območje Izraela postalo del
Otomanskega cesarstva vse do 20. stoletja.

V disapori živeči Judje so si dlje časa prizadevali za ponovno naselitev ozemlja
Izraela. Želja in hrepenenje sta zapisana v Bibliji in nastopata kot osrednji
motiv v judovskem molitveniku. V 12. stoletju so zaradi katoliških preganjanj v
Evropi Judje pričeli številčnejše naseljevati Sveto deželo. Število judovskih
priseljencev na območje Izraela je vidno naraslo po izgonu Judov iz Španije leta
1492. V 16. stoletju so večje skupine pričele naseljevati štiri sveta mesta v
judovski kulturi, v 18. stoletju pa so celotne skupnosti Hasidijskih Judov
pričele naseljevati ozemlje Izraela. Prvi večji moderni val judovskih imigracij,
znan tudi pod imenom Prva Alija, se je pričel leta 1881 kot posledica pogromov
nad Judi v vzhodni Evropi. V tem času je Theodor Hertzl pričel gibanje
mednarodnega političnega sionizma, nacionalističnega gibanja, ki si je
prizadevalo za ustanovitev judovske države. V letu 1896 je objavil delo Judovska
država, istega leta pa je organiziral prvi svetovni sionistični kongres. Druga
Alija je bila organizirana po pogromih v Kišinjevu, ko je v Sveto deželo
prispelo okoli 40.000 Judov. Tako v prvem, kot tudi v drugem valu imigracij, je
bila večina pripadnikov ortodoksnega Judaizma, a je drugi val naselitve
vključeval tudi socialistične aktiviste, ki so širom Izraela pričeli
ustanavljati kibuce.

Med prvo svetovno vojno je bila v Veliki Britaniji podpisana Balfourova
deklaracija, listina, ki je soglašala z ustanovitvijo judovske domovine. V tem
času je v deželi organizirano delovalo več sionističnih skupnosti, ki so
temeljile na prostovoljcih. Nasprotovanje Arabcev judovskim imigrantom je vodilo
do nasilnih izgredov med 4. in 7. majem 1920, ko so muslimani napadli več
judovskih naselbin. Ubitih je bilo 5 Judov, ranjenih 218, okoli 300 pa se jih je
moralo preseliti. Pasivna reakcija in ukrepi britanskih oblasti so vodili do
nastanka organizacije Hagana. Incident je pomenil spodkopavanje zaupanja med
Judi, Arabci in Britanci.

Leta 1922 je Društvo narodov Veliki Britaniji zagotovilo nov mandat nadzora in
upravljanja nad Palestino. Takrat je bila etnična sestava ozemlja mešana; večje
naselbine kot so Jeruzalem, so bile večinsko judovske. Pogromi, omejitev
priseljevanja Judov v ZDA in ekonomska kriza v Evropi so vodili do tretje (1919
- 1923) in četrte (1924 - 1929) Alije, ko je v Sveto deželo imigriralo okoli
100.000 Judov. Od leta 1921 so Britanci pričeli omejevati število judovskih
priseljencev, ozemlje predvideno za judovsko domovino, pa so preselili na
območje za reko Jordan. Vzpon nacizma v Nemčiji je vodil do pete Alije (1929 -
1939), ko je na ozemlje Izraela prispelo okoli 250.000 Judov, večina od teh je
bila prebežnikov iz nacistične Nemčije. V teh letih so Judje pričeli z
industrializacijo Palestine, kjer je do tedaj prevladovalo kmetijstvo.
Imigracije so vodile do upora s strani Arabcev - to je organizirano trajalo med
letoma 1936 in 1939. Velika Britanija je v izogib konfliktom, leta 1939
podpisala sporazum, s katerim je dovoljevala imigracijo 75000 Judov v petih
letih. V prvih letih 2. svetovne vojne so se Britanci zbali nemškega prodora
skozi Severno Afriko, zato so pričeli s podporo Hagane, ustanovili pa so tudi
judovsko brigado, ki se je borila v Afriki in kasneje v Italiji.

Ko je med obdobjem holokavsta večina držav zavračala judovske begunce, so
organizirano potekale ilegalne imigracije, s katerimi so želel rešiti Jude pred
nacisti in fašisti. Kljub prizadevanju judovskih organizacij je v tem obdobju iz
Evrope uspelo zbežati relativno majhnemu številu Judov. Kasnejša izraelska
ministrica in premierka Golda Meir je v knjigi Moje življenje opisovala lastne
diplomatske napore, da bi katerakoli izmed evropskih ali ameriških držav
sprejela judovske begunce, katerim zaradi številčne letne kvote, ni bilo
dovoljeno imigrirati v Izrael, četudi jim je grozila smrt. Izmed več kot stotih
diplomatov, predloga ni podprl niti eden posameznik. Ob koncu 2. svetovne vojne
je kljub britanski blokadi priseljevanja judovska skupnost sestavljala že 33 %
izraelske populacije.

Po letu 1945 so se pričeli intenzivnejši konflikti med judovsko in britansko
stranjo. Ti so bili pred tem zaradi maloštevilčnosti Judov in strahu pred
nemškim vdorom (kot posledica morebitnega poraza Britancev na Bližnjem vzhodu)
redki. Po koncu 2. svetovne vojne se je selitev Judov povečala, kar je
povzročilo nezadovoljstvo arabskega prebivalstva in britanske oblasti. Britanci
so izvajali široke ukrepe, ki naj bi preprečevali preveliko migracijo, tako v
evropskih pristaniščih, kot tudi v vzhodnem Sredozemlju. Sistem kvot
priseljevanja je ostal, večino prestreženih Judov pa so namestili v taborišču na
Cipru. Kljub temu pa Britancem ni uspelo zaustaviti številnih ilegalnih migracij
in tihotapljenja orožja na ozemlje Palestine. Sionistične milice Irgun, Hagana
in Lehi so kljub preteklemu zavezništvu z Britanci začeli izvajati teroristične
akcije proti britanskim silam in pri tem napadale policijske postaje, naftne
rafinerije ter cestne in železniške povezave. Britanci so se odzvali z obsežnimi
preiskavami v večjih mestih in kibucih, v katerih so aretirali več pripadnikov
skrajnih judovskih skupin in zasegli večje količine orožja.

Nasilje je doseglo vrhunec v letu 1946 z bombnim napadom na sedež britanske
uprave v hotelu King David v Jeruzalemu, ki ga je izvedel Irgun. V napadu je
umrlo 91 ljudi, še 46 pa je bilo ranjenih. Zaradi smrti mnogih javnih
uslužbencev in uničenja številnih pisarn in arhivov pa je bilo vodenje Palestine
precej oteženo do konca mandata. Britanci so posledično uvedli stroge ukrepe, ki
pa so postali predmet kritike ZDA. Te so celo zagrozile z zamrznitvijo kreditov,
ki so reševali zaradi vojne oslabljeno Veliko Britanijo. Dodaten problem so
Britancem predstavljale tudi sabotaže judovskih oboroženih skupin, ki so se
infiltrirale tudi v britanske vrste in tako dobivale pravočasne informacije o
načrtovanih akcijah britanskih sil. Britanske sile so se posledično umaknile v
varovana območja, ki pa niso bila popolna zaščita pred napadi. Večina
protiterorističnih akcij zaradi mednarodnih kritik, slabe gospodarske situacije
doma in nekooperativnega prebivalstva Palestine, ni bila uspešnih. Irgun in Lehi
sta v letih 1946 in 1947 preko svojih celic izvedla bombni napad na britansko
ambasado v Rimu, nekaj bombnih napadov pa je bilo izvedenih tudi v Londonu, kar
je Britance še dodatno demoraliziralo.

V letu 1947 je bilo v Palestini stacioniranih že približno 10% vojaških sil
britanskega imperija, kar je Palestino spremenilo v policijsko državo, stroški
vodenja Palestine pa so vrtoglavo narastli. Velika Britanija je že oktobra 1946
začela z načrtom prenosa palestinskega vprašanja na OZN in začela z evakuacijo
nenujnega osebja iz Palestine. Kot razlog za to je navedla neuspeh v mirovnih
pogajanjih med Judi in Arabci Novonastala Organizacija združenih narodov je 29.
novembra 1947 sprejela ločitveni načrt, ki je ozemlje Izraela razdelil na dve
državi: eno judovsko in eno arabsko v razmerju velikosti 56% : 44%. V izogib
konfliktu glede statusa mesta Jeruzalem, je OZN kraj predvidel kot mednarodno
nevtralno območje, s posebnim političnim nadzorom. Judovska stran je načrt
sprejela, medtem ko je arabska stran načrt zavrnila.

1. decembra 1947 je arabski politični vrh razglasil trodnevni protest. Med tem
časom so oborožene arabske tolpe napadale judovske tarče. Ko je judovska stran
ob napadih pričela z obrambnimi napadi, je prišlo do državljanske vojne med
Arabci in Judi. Vrhovni jeruzalemski mufti, Haj Amin al-Husseini je arabske
Palestince ob tem pozval k sveti vojni: „Razglašam sveto vojno, bratje
muslimani! Pobijte Jude! Vse jih pobijte!“. S tem se je v Palestini začela
petmesečna državljanska vojna med Judi in lokalnim arabskim prebivalstvom,
kasneje pa so se v spopade vključili tudi prostovoljci iz arabskih držav. Med
tem časom se je zaradi akcij judovskih milic in pomanjkanja sredstev za uspešen
odpor 250.000 Arabcev izselilo ali pa je bilo med državljansko vojno izseljenih.
Britanske sile, ki so bile uradno določene za zagotavljanje reda in miru v
Palestini, so spopade preprečevale le v manjši meri; večino aktivnosti so
vložile v postopen umik osebja iz Palestine.

14. maja 1948, dan pred zaključkom britanskega mandata na ozemlju Izraela, je
Judovska agencija razglasila neodvisnost dežele. Istega dne je bilo določeno ime
dežele, ki je bilo prej zaradi nasprotujočih si predlogov nejasno. Zadnje
britanske sile so Izrael zapustile 30. junija 1948. Naslednjega dne je pet
arabskih držav – Egipt, Jordanija, Sirija, Libanon in Irak - napadlo Izrael in
pričelo Arabsko-Izraelsko vojno leta 1948. Sudan, Jemen in Saudska Arabija so v
vojno vključenim arabskim deželam poslale svoje vojaške enote. Po letu dni
vojaškega bojevanja je bilo sklenjenih več sporazumov, ki so določili začasne
državne meje Izraela. Zahodni breg in arabska stran Jeruzalema sta bili
priključeni Jordaniji, Egipt pa je prevzel začasni nadzor nad Gazo. Ozemlje
Izraela se je povečalo za tretjino. 11. maja 1949 je bil Izrael sprejet v svet
Združenih narodov. Med vojno je bilo iz območja Izraela izseljenih okoli 711.000
Arabcev. Status palestinskih beguncev danes ostaja glavno jedro spora v
izraelsko-palestinskem konfliktu

V prvih letih obstoja države Izrael je dominantno vlogo v izraelski notranji
politiki odigrala Delavska sionistična stranka, pod vodstvom 1. predsednika
Izraela Davida Ben Guriona. V istem obdobju so sledile masovne imigracije Judov
preživelih v holokavstu in v arabskih državah živečih Judov, kjer so se po
ustanovitvi države pričeli vrstiti napadi na tam živeče Jude. Število
prebivalcev se je iz 800.000 leta 1948, povečalo na dva milijona v letu 1958.
Večina priseljencev je bila beguncev brez materialne imovine, kateri so bili
nastanjeni v začasnih kampih – leta 1952 je v teh živelo preko 10% prebivalcev.
Potreba po rešitvi socialno-ekonomske stiske je vodila do podpisa sporazuma med
Nemčijo in Izraelom. Ta je določal finančno nadomestilo za 500.000 preživelih
judovskih beguncev, ki so po nacističnih razlastninjenjih ostali brez domov in
materialne posesti.

Izraelske oblasti so dodale, da finančno poplačilo za šest milijonov človeških
žrtev, ne bo mogoče nikoli in v nobeni obliki. Sodelovanje med nemškimi in
izraelskimi oblastmi je povzročilo množične proteste med Judi v Izraelu in po
svetu. Ti so nasprotovali kakršnikoli ideji sodelovanja z Nemci ter nasprotovali
nemškemu finančnemu poplačilu.

V obdobju petdesetih let prejšnjega stoletja je Izrael postal pogosta tarča
palestinskih skrajnežev, ki so nasilne akcije izvajali po vzoru gverilcev. V
letu 1956 se je Izrael pridružil tajni zvezi s Francijo in Veliko Britanijo,
cilj pa je bil ponoven nadzor nad Sueškim prekopom. Tega so nacionalizirali
Egipčani in med drugim začeli s prepovedjo plovbe izraelskih ladij skozi prekop
ter s tem odrezali izraelsko pristanišče Eilat na jugu države. Pod pritiskom
Sovjetske zveze in Združenih držav Amerike se je bil Izrael prisiljen umakniti s
Sueškega prekopa, kar je sprostilo mednarodni plovni promet po Rdečem morju in
Sueškem kanalu.

V šestdesetih letih je Izrael pod okriljem obveščevalne službe Mosad ujel
nacističnega zločinca Adolfa Eichmanna, ki je odločilno sodeloval pri
organizacijski izvedbi holokavsta in se je po 2. svetovni vojni skrival v
Argentini. Sojenje je imelo pomemben vpliv na javno obravnavo holokavsta širom
držav po svetu. Do danes Eichmann ostaja edina oseba usmrčena s strani
izraelskih oblasti.

Arabski nacionalisti pod vodstvom Jaserja Arafata so neprekinjeno zavračali
priznanje države Izrael in pozivali k njenemu uničenju. Leta 1967 so Egipt,
Sirija in Jordanija namestile številčne vojaške enote ob mejo z Izraelom,
izgnale mirovne sile Združenih narodov in blokirale izraelski dostop do Rdečega
morja. Uradni Izrael je dejanja sosed prepoznal kot potencialno vojaško
nevarnost in na njih odgovoril z vojaško opozorilno akcijo. Ta je pomenil
začetek šestdnevne vojne, kjer je Izrael dosegel odločilno zmago, saj je tekom
vojaške akcije zavzel Sinajski polotok, Gazo, Zahodni Breg in Golansko planoto.

Zelena linija, določena leta 1949, je postala administrativna meja med Izraelom
in okupiranim ozemljem. Meje Jeruzalema so bile razširjene, po vojni so
vključevale tudi vzhodni del mesta. Leta 1980 v Jeruzalemu sprejet zakon je
ponovno določil predhodno mejo in pričel mednarodni spor glede statusa mesta
Jeruzalem. Neuspeh združenih arabskih sil v vojaških akcijah zoper Izrael, je
vodil v porast nasilnih dejanj separatističnih sil in posameznih aktivistov. Ena
opaznejših je bila Palestinska osvobodilna organizacija (PLO), ki se je
zavzemala za »oborožen boj, kot edini način osvoboditve ozemlja«. V šestdesetih
in sedemdesetih letih so palestinske oborožene skupine sprožile val napadov na
izraelske tarče po svetu, vključujoč umor izraelskih tekmovalcev na olimpijskih
poletnih igrah 1972 v Münchnu. Na umor 11 atletov je Izrael odgovoril z vojaško
akcijo, kjer je izsledil odgovorne za napad in nanje izvršil atentat. Med letoma
1969 in 1970 je bil Izrael vpleten v vojno z Egiptom.

6. oktobra 1973, na praznik Jom Kipur, ki velja za najsvetejši dan v judovski
kulturi, so egiptovske in sirijske vojaške sile presenetile z močnim oboroženim
napadom na Izrael. Vojna se je zaključila 26. oktobra, ko je Izrael uspešno
premagal ter porazil vojski obeh držav, a utrpel močne civilne izgube. Notranja
preiskava je zavrnila možnost krivde oblasti za vojno, a je nejevolja javnosti
zaradi človeških izgub, prisilila takratno izraelsko premierko Goldo Meir v
odstop.

Demokratične državne volitve v izraelski parlament (kneset) leta 1977 so
pomenile poglaviten preobrat v zgodovini izraelske notranje politike, saj si je
večino glasov in s tem politično oblast v državi pridobil Likud, stranka s
politične desnice. Istega leta je egipčanski predsednik Anwar El Sadat obiskal
Izrael in spregovoril pred parlamentom, kar je pomenilo prvo priznanje države
Izraela s strani katere od arabskih držav. V naslednjih dveh letih sta
egiptovski predsednik in Menachem Begin, takratni izraelski premier, podpisala
dogovor in mirovno pogodbo. Izrael je v sklopu dogovora umaknil svoje sile s
Sinajskega polotoka in se strinjal za začetek pogajanj za avtonomijo Palestine,
ki je bila ob zadnji vojni določena z mirovno črto. Slednja še ni bila izvršena.

7. junija 1981 je Izrael z bombardiranji onemogočil delovanje nuklearnih
reaktorjev v Iraku. Obveščevalna agencija Mosad je pred tem prejela podatke, da
naj bi Irak območje uporabljal za razvoj vojaških sredstev zoper Izrael. Leta
1982 je Izrael posegel v libanonsko državljansko vojno ter uničil vojaške baze,
s katerih je palestinska osvobodilna fronta izstreljevala rakete na sever
Izraela. Posredovanje je pomenilo začetek prve libanonske vojne, ki je potekala
med Libanonom in Izraelom. Po tej se je Izrael umaknil z večine libanonskih
območij, do leta 2000 pa vztrajal pri obmejni varnostni coni na jugu Libanona.
Leta 1987 se je pričela Prva intifada, palestinska vstaja zoper Izrael. Število
nasilnih akcij je bilo v visokem porastu zlasti na okupiranih območjih. V
naslednjih šestih letih je bilo ubitih več kot 1000 ljudi, večina od teh
Palestincev v medsebojnih notranjih spopadih. Med Zalivsko vojno leta 1991 je
večina Palestincev s palestinsko osvobodilno fronto na čelu, podpirala režim
Sadama Husseina in iraške zračne napade na Izrael.

Leta 1992 je novi izraelski premier postal levičarski politik Jicak Rabin in
skupaj s Delavsko stranko promoviral mirovne procese in kompromise s sosednjimi
državami. Istega leta sta predsednik Izraela Šimon Peres in predsednik
palestinske fronte Mahmoud Abbas, v Oslu podpisala mirovni sporazum, ki je
zagotavljal palestinsko politično avtonomijo v Gazi in na Zahodnem bregu.
Sporazum je s strani Palestincev pomenil priznanje izraelske države in njene
pravice do obstoja ter končanje terorizma. Leta 1994 sta mirovni sporazum
podpisala tudi Izrael in Jordanija, s čimer je Jordanija postala druga arabska
država, ki je normalizirala odnose z Izraelom. Začetno arabsko odobravanje ob
podpisu sporazuma je bilo načeto z incidentom v Hebronu, kjer je izraelski
ekstremist v mošeji (nekdanji sinagogi) ubil več ljudi. Neodobravanje se je
stopnjevalo s slabšanjem ekonomskih razmer v državi ter nadaljevanjem
naseljevanj judovskih območij na območju Zahodnega brega in Gaze. Na drugi
strani pa je izraelsko odobravanje splahnelo z nadaljevanjem palestinskih
samomorilnih akcij. V teh je med letom 1992 in 1999 umrlo preko 135 judovskih
civilistov. Med zapuščanjem mirovnega shoda novembra 1995 je mladi judovski
ekstremist Yigal Amir streljal na Jicaka Rabina in ga ubil. Atenat je šokiral
izraelsko javnost.

Konec devetdesetih let se je Izrael pod vodstvom Benjamina Netanyaha umaknil iz
Hebrona. Ob tem je bil podpisan sporazum, ki je na območju dajal polno
avtoriteto palestinski strani. Leta 1999 izbran premier Ehud Barak, je umaknil
vojaške sile z juga Libanona in nadaljeval pogajanja s palestinsko stranjo, pod
vodstvom Jaserja Arafata. Leta 2000 se je z njim sestal tedanji ameriški
predsednik Bill Clinton. Izraelska stran je takrat ponudila predlog ustanovitve
neodvisne palestinske države, kar pa je Arafat zavrnil. Po neuspelih pogajanjih
se je pričela Druga intifada, ko se je število palestinskih samomorilnih napadov
znatno povečalo.

Na izrednih volitvah leta 2001 je bil za premierja izvoljen Ariel Sharon. Ta je
pričel z dokončnim enostranskim umikom izraelskih sil z območja Gaze. V istem
času se je pričela gradnja varnostnega zidu med Zahodnim bregom in izraelskim
teritorijem. Julija 2006 je Hezbollah pričel z obstreljevanjem in raketiranjem
judovskih naseljih na severu Izraela, pri čemer sta bila ubita dva človeka.
Incident je zanetil mesec dni trajajočo Drugo libanonsko vojno.

Maja 2008 je Izrael javno oznanil, da že leto dni tečejo mirovna pogajanja s
Sirijo s posredništvom Turčije. Po »končanju ognja« med Izraelom in palestinsko
stranjo, je Hamas julija 2008 enostransko prekinil in pričel z raketiranjem
judovskih naselij na osrednjem delu Izraela v bližini Gaze. Izrael je na napade
odgovoril z ofenzivo Gaze, ki je trajala med decembrom 2008 in januarjem 2009. V
pričetku januarja je Izrael napovedal obsežno akcijo na območju Gaze, kjer so
uničili glavne vojaške postojanke Hamasa ter zajeli več pomembnih pripadnikov
Hamasovih sil. V sledečih dneh se je Izrael pričel umikati z območja Gaze.

Izrael leži ob vzhodnem delu Sredozemskega morja in meji na Libanon na severu,
na Jordanijo na vzhodu, Sirijo na severovzhodu in na Egipt na jugozahodu.
Celoten teritorij, vključujoč zasedena območja med šestdnevno vojno, meri
20.770 km². 2 % površine prekriva voda. Celoten pravni teritorij z Golansko
planoto in vzhodnim Jeruzalemom, znaša 22.072 km². Skupna površina izraelskega
teritorija in Zahodnega brega ter Gaze – slednja premoreta lastno samoupravo,
znaša 27.799 km².

Kljub majhni površini, Izrael premore različna naravno-geografska področja. Jug
države zavzema puščava Negev, medtem ko se na severu nahajajo hribovita in
gorska območja Golanske planote, Galieje in Karmela. Zahod države meji na
sredozemsko morje; ob obali živi preko 70% izraelske populacije. Vzhod države
meji na nižinsko raven na meji z Jordanijo. Območje je del 6.500 kilometrov
dolge tektonske prelomnice, ki ob Mrtvem morju tvori najnižjo kopensko točko na
Zemlji več kot 400 metrov pod običajno morsko gladino. Jug dežele se zaključi z
Akabskim zalivom, ki je del Rdečega morja.

V Izraelu in na Sinaju so edinstveni erozijski krogi (hebrejsko makhteshim), ki
tvorijo obsežne zemeljske kraterje. Največji med njimi, Makhtesh Ramon v puščavi
Negev, obsega 40 kilometrov dolgo in 8 kilometrov široko območje.
Naravovarstveno poročilo navaja, da ima Izrael največje število rastlinskih
posebnosti v svetu, neozirajoč se na velikost dežele.

Temperature v Izraelu močno nihajo, zlasti tekom zime. Hribovita in gorska
območja takrat premorejo nizke temperature, izrazit veter, večkrat tudi sneg. Na
tem območju se nahaja večje zimsko smučarsko središče. V Jeruzalemu v povprečju
sneži vsaj enkrat med zimo. Obalni središči, Tel Aviv in Haifa, imata izrazito
sredozemsko podnebje z zmerno hladnimi, deževnimi zimami in dolgimi, vročimi
poletji. Najvišja temperatura v Aziji (53,7°C) je bila izmerjena v Izraelu leta
1942, na severu jordanske nižine. Med majem in septembrom je dež redek. Ob
nezadostnih količinah pitne vode je Izrael razvil več varčevalnih tehnik na
račun koriščenja vode. Ena od teh je kapljična tehnika namakanja obdelovalnih
površin. Velik del Izraelcev sončno energijo izkorišča za solarno ogrevanje
bivalnih površin, s čimer je Izrael vodilen med deželami v svetu po izkoristku
sončne energije na prebivalca.

Izrael deluje v okviru parlamentarnega sistema kot demokratična republika s
splošno volilno pravico. Predsednik Izraela je glavni voditelj v državi, a so
njegove dolžnosti omejene in večinoma le protokolarnega značaja. Parlamentarni
poslanec (navadno vodja največje stranke), ki ga podpre večina v parlamentu, je
izvoljen za premierja. Premier je voditelj vlade in državnega kabineta. Izrael
zastopa 120 poslancev, ki zasedajo v Knesetu. Sedeži v Knesetu se proporiconalno
razdelijo po volitvah, kjer sta za vstop stranke v parlament potreben minimum 2%
glasov.

Parlamentarne volitve se izvedejo vsaka štiri leta; toliko traja posamičen
mandat. Neuspešna tvorba koalicije ali izglasovanje nezaupnice pogosto predhodno
razrešita parlament, nakar so izvedene predčasne volitve. Povprečno trajanje
mandata izraelskega parlamenta znaša 22 mesecev. Mirovni procesi, vloga religije
v državi in politični škandali so povzročili že številne razpade koalicij in
ponovne predhodne volitve. Temeljno pravo Izraela sestavlja nepisana ustava. V
letu 2003 je Kneset pričel osnovati pisano in kodificirano ustavo.

Izrael ima tri stopenjsko sodišče. Najnižja so okrajna sodišča, locirana v
večini mest po državi. Nad njimi so okrožna sodišča, ki služijo kot prizivna
sodišča in prvostopenjska sodišča. Nahajajo se v šestih državnih okrožjih.
Tretje in najvišje sodišče predstavlja vrhovno sodišče s sedežem v Jeruzalemu.
Ima dvojno vlogo: najprej je najvišje in vrhovno sodišče države. Drugo, kot
sodišče zadnje stopnje, dovoljuje posameznikom; državljanom in nedržavljanom,
vlaganje prošnje oziroma ponovnih zahtev sodnih postopkov zoper državne oblasti.

Izraelski pravni sistem združuje angleško pravo, civilno pravo in judovsko
pravo. Temelji na načelu stare decisis (precedens) in na adverzialnem sistemu,
kjer obe strani predložita dokaze pred sodišče. Sodbo določijo profesionalni
razsodniki in izvedenci in ne porota civilnih državljanov. Poroke in ločitve
sodijo pod pristojnost verskih sodišč: judovskih, muslimanskih, krščanskih in za
Druze. Odbori in komisije, katere predstavljajo člani kneseta, vrhovno sodišče
in člani sodišč izberejo sodnike.

Temeljno pravo, ki se nanaša na človeško dostojanstvo in svobodo, ščiti in
varuje človeške pravice in svoboščine. Glede na upoštevanje človekovih svoboščin
in političnih pravic, je bil Izrael s strani mednarodne organizacije Freedom
House ocenjen kot »svobodna dežela«, območja pod nadzorom palestinskih oblasti
pa so bila ocenjena kot »nesvobodna«. Človekoljubne organizacije, kot je Amnesty
International, pogosto kritizirajo Izrael v primeru vojnih stanj med Izraelom in
sosednjimi deželami. Svoboščine omogočajo ustanovitve neodvisnih skupin, ki
kritično obravnavajo morebitne kršitve demokratičnih načel. Ena od teh je
B'Tselem, izraelska organizacijo za človekove pravice.

Izrael je razdeljen na šest glavnih upravnih območij, znanih tudi pod imenom
mehozot; okrožja Center, Haifa, Jeruzalem, Sever, Jug in Tel Aviv. Ta so
nadaljnje individualno razdeljena na petnajst okrajev. Skupno devetdeset okrajev
se naravno deli na petdeset naravno-geografskih regij. V statističnem smislu je
država razdeljena na tri metropolitska območja; Tel Aviv in Gush Dan (3.150.000
milijona prebivalcev), Haifa (1.000.000 prebivalcev) in Beer Ševa (531.600
prebivalcev). Največje mesto v državi, tako v smislu prebivalstva kot po
velikosti območja, je Jeruzalem s 732.100 prebivalci. Razteza se na 126 km².
Sledijo Tel Aviv (384.6000), Haifa (267.000) in Rišon le Sion (222.3000).

Leta 1967, med šestdnevno vojno, je Izrael prevzel nadzor nad Zahodnim bregom,
vzhodnim delom Jeruzalema, Gazo in Golansko planoto. Prevzet je bil tudi začasen
nadzor nad Sinajskim polotokom, ki pa je bil vrnjen Egiptu leta 1979 v sklopu
mirovne pogodbe. Med zasedbo teritorijev so na vsakem od ozemelj nastale
judovske naselbine, naseljene z izraelskimi prebivalci. Izrael je na območju
Golanske planote in vzhodnega Jeruzalema uveljavil civilen zakonik, s katerim je
omenjena ozemlja uradno priključil kot del države in ponudil tamkajšnjim
prebivalcem (tako Judom kot ostalim) možnost pridobitve državljanstva, v kolikor
so za to zaprosili. Nasprotno je Zahodni breg ostal pod vojaškim nadzorom,
medtem ko so Palestinci in mednarodna skupnost na območju Gaze videli možnost
nastanka neodvisne države. Organizacija združenih narodov je polnopravno
priključeni območji označila za neveljavni ter jih še danes priznava kot
okupirana območja.

Status vzhodnega dela mesta Jeruzalem predstavlja eno od glavnih ovir
nadaljevanja mirovnih procesov med uradnim Izraelom in predstavniki palestinske
oblasti. Organizacija združenih narodov je sporna območja uvrstila v varnostno
resolucijo, katera od Izraela zahteva umik izraelskih sil s teritorijev. To naj
bi po sklepu omogočilo normaliziranje odnosov z arabskimi državami.

Zahodni breg je bil priključen Jordaniji leta 1948, čemur je sledila arabska
zavrnitev možnosti oblikovanja dveh neodvisnih držav na območju: judovske in
arabske. To priključitev je priznala le Velika Britanija, po tej pa so političen
nadzor nad območjem dobile palestinske sile. Zahodni breg je Izrael okupiral
leta 1967 med šestdnevno vojno. Večinsko prebivalstvo predstavljajo arabski
Palestinci, kar vključuje begunce, ki so domove zapustili ali bili primorani
zapustiti med vojno leta 1948. Od izraelske okupacije leta 1967 do leta 1993 so
bili prebivalci pod izraelsko vojaško oblastjo. Od mirovnega dogovora leta 1993
pa je nadzor nad večino krajev na Zahodnem bregu prevzela Izrael od takrat
ohranja le delen vojaški nadzor, ki se je v preteklosti okrepil med obdobji vojn
in palestinskih nasilnih vstaj. V odgovor na povečane nasilne akcije s strani
palestinskih skrajnežev zoper izraelske civiliste tekom Druge intifade se je
pričel graditi varnostni zid, ki ločuje Izrael od Zahodnega brega. Ta je zgrajen
delno, v prekinjenih fazah.

Območje Gaze je bilo s strani Egipta okupirano med letoma 1948 in 1967, med
letoma 1967 in 2005 pa je nadzor nad območjem prevzel Izrael. Leta 2005 je
Izrael v sklopu mirovnega dogovora z območja Gaze pričel izseljevati izraelske
državljane in prazniti judovske naselbine. Umaknjene so bile tudi izraelske
vojaške sile. Ohranja pa nadzor nad zračnimi in pomorskimi silami na območju
Gaze ter občasno tja pošilja vojaške enote. Sporazum med Izraelom, Evropsko
unijo, Egiptom in palestinskimi oblastmi je predvideval odprtje meje med Gazo in
Egiptom. Izvolitev radikalne palestinske politične stranke Hamas, je uresničitev
sporazuma otežila, zaradi česar je meja med Egiptom in Gazo večino časa ostala
zaprta. Notranji nadzor, od prvih samostojnih volitev v Gazi, ohranja Hamas. Ta
je ostale politične stranke prepovedal, zaradi česar Hamas ohranja popoln
politični nadzor v tej palestinski entiteti.

Izrael ima vzpostavljene diplomatske odnose s 161 državami sveta ter ima 94
diplomatskih misij po svetu. Od držav članic arabske lige imajo le tri
normaliziran odnos z Izraelom; Egipt in Jordanija s podpisom mirovnega sporazuma
leta 1979 oziroma leta 1994, ter Mavretanija, ki se je leta 1999 odločila za
poln diplomatski stik. Dve ostali članici arabske lige, Maroko in Tunizija,
ohranjata delne diplomatske stike z Izraelom. Ti so bili zaostreni ob začetku
Druge intifade leta 2000. Od leta 2003 so vezi z Marokom okrepljene, državo pa
je obiskal tudi izraelski zunanji minister.

Zaradi vojne v Gazi leta 2009, so Mavretanija, Katar, Bolivija in Venezuela
zamrznile politične in ekonomske vezi z Izraelom. Po izraelskem pravu, so
Libanon, Sirija, Saudska Arabija, Irak in Jemen, pojmovane kot ne-prijateljske
države. Teh izraelski državljani ne morejo obiskati brez pritrditve notranjega
ministrstva. Od leta 1995 je Izrael član skupine za Mediteranski dialog, katere
cilj je pospeševanje sodelovanja med sedmimi državami.

Zunanji odnosi z ZDA, Turčijo, Nemčijo, Veliko Britanijo in Indijo so za Izrael
politično in ekonomasko zelo pomembni. Združene države so kot prve priznale
Izrael kot neodvisno državo, čemur je sledila Sovjetska zveza. Združene države
na območju bližnjega vzhoda ohranjajo najmočnejše vezi z Izraelom,
zaradi »skupnih demokratičnih vrednot, verskih sorodnosti in varnostnih
interesov«. Obojestranski dobri odnosi in skupni interesi so zastopani na več
področjih, ZDA pa nastopajo kot posrednik v mirovnih dialogih med izraelsko in
arabsko stranjo. Pogledi med državama se najbolj razhajajo v nekaterih spornih
vprašanjih, med katere sodijo status Golanske planote, status mesta Jeruzalem in
judovskih naselij na zasedenih območjih.

Izrael in Turčija sta vzpostavila polne diplomatske odnose leta 1991, že od
razglasitve neodvisnosti Izraela pa je Turčija sodelovala z državo. Muslimanske
države v regiji, s katerimi ima Turčija dober prijateljski odnos, so v
preteklosti večkrat od Turčije zahtevale oslabitev stikov z Izraelom. Po vojni v
Gazi leta 2009 so se odnosi med državama nekoliko ohladili.

Nemčija in Izrael trdno sodelujeta na znanstvenem in izobraževalnem področju,
ohranjata pa tudi tesne vezi na gospodarskem in vojaškem področju. Indija je
vzpostavila poln diplomatski stik z Izraelom leta 1992. Državi od takrat
sodelujeta na kulturnem in vojaškem področju. Velika Britanija ohranja močne
diplomatske odnose z Izraelom vse od njegove ustanovitve dalje. Leta 2007 sta
Izrael dvakrat obiskala visoka predstavnika britanske vlade. Odnosi med državama
so se okrepila v času mandata Tonya Blaira, ki si je prizadeval za ureditev
vprašanja razglasitve neodvisne palestinske države. Razlog za čvrstost odnosov
med državama se lahko pripisuje britanskemu mandatu nad Palestino pred
razglasitvijo neodvisne dežele Izrael. Iran je z Izraelom ohranjal diplomatski
stik le določen čas. Po Iranski revoluciji je Iran preklical priznanje obstoja
izraelske države.

Izraelske obrambne sile sestavljajo tri osrednje enote: vojska, zračne sile in
mornarica. Obrambne sile so bile ustanovljene leta 1948, med Arabsko-Izraelsko
vojno, z združenjem dveh obrambnih sil, ki sta delovali pred razglasitvijo
države. IDF je povezan z vojaškim obveščevalnim uradom, kateri deluje z Mosadom.
Obrambne sile so v svoji kratki zgodovini obstoja posredovale v več vojnah in
konfliktih ob mejnih območjih. Število in uspešnost vojaških posredovanj
izraelske obrambne sile uvršča v vrh najbolj izurjenih in uspešnih vojaških sil
sveta.

Večina Izraelcev vstopi v vojsko z dopolnjenim osemnajstim letom starosti. Moški
služijo tri leta, ženske pa dve leti obveznega vojaškega roka. Po odsluženem
roku imajo moški status rezervista, s čimer so vsako leto primorani izpolniti
nekaj tednov vojaške obveznosti. Status rezervista preneha po dopolnjenem
štiridesetem letu starosti. Nasprotno je med ženskami, kjer je večina oproščena
statusa rezervistke. Arabski državljani (z izjemo Druzov) in tisti, ki
neprenehoma opravljajo verske študije (ortodoksni Judje), so oproščeni služenja
vojaškega roka. Status ortodoksnih Judov, ki praviloma ne opravljajo vojaškega
služenja, je predmet številnih polemik. Vsi tisti, ki so oproščeni služenja
vojaškega roka, lahko tega nadomestijo s služenjem v bolnišnicah, šolah,
dobrodelnih organizacijah in ostalih ustanovah. S tovrstnim programom imajo
obrambne sile približno 168.000 aktivnih vojakov in 408.000 rezervistov.

Državne vojaške sile slonijo na visoko razvitem tehnološkem vojaškem sistemu,
izdelanem v glavnem v Izraelu, nekaj orožja pa je tudi uvoženega. Najpomembnejši
vojaški sponzor uvoza vojaške opreme so ZDA. Med letoma 2008 in 2017 bodo ZDA po
pričakovanjih Izraelu namenile 30 milijard dolarjev vojaške pomoči. Država
premore najbolj razvit vojaški sistem zračnih izstrelkov. Po jomkipurski vojni
je Izrael razvil mrežo obveščevalnih satelitov, katerih namen je pridobivanje
strateško pomembnih informacij. Sistem teh je eden izmed skupno sedmih uspešno
delujočih na svetu. Izrael je razvil glavni bojni tank Merkavo. Vse od
ustanovitve dalje, je Izrael vlagal znaten delež bruto domačega proizvoda v
namen obrambe. Leta 1984 je bilo v vojaške namene zagotovljenih 24% celotnega
BDP-ja, do danes pa je število padlo na 7,3 %.

V mednarodni politični javnosti se pojavljajo ugibanja, ali Izrael poseduje
jedrsko orožje. Država namreč ni podpisnik Pogodbe o neširjenju jedrskega
orožja. Zoper jedrskih zmogljivosti ohranja lastno politiko nadzora. Po Zalivski
vojni leta 1991, ko je Irak zračno napadel Izrael, je v veljavo stopil zakon, ki
gospodinjstva obvezuje, da je vsaj ena izmed sob neprepustna za kemične in
biološke substance.

Izrael velja za eno najrazvitejših azijskih držav v ekonomskem in industrijskem
smislu. V zahodnem delu Azije zaseda tretje mesto po višini BDP na prebivalca
(za Turčijo in Saudsko Arabijo: izvoznico nafte). Ima drugo najvišje število
mladih inovativnih podjetij (takoj za ZDA). Premore tudi največje število
podjetij izven Severne Amerike, ki kotirajo na ameriški borzi.

V letu 2008 je imel Izrael štirideseti najvišji BDP na globalni ravni ter
dvaindvajseti najvišji BDP v razmerju na prebivalca. Skupni domači proizvod je
dosegel 232,7 milijard dolarjev, kar na prebivalca v letnem razmerju znaša
33.299 dolarjev. V letu 2007 je bil Izrael povabljen v Organizacijo za
gospodarsko sodelovanje in razvoj (OECD), ki podpira sodelovanje med državami,
ki si prizadevajo za demokratična načela in delujejo v sklopu svobodnega trga.
Nacionalna valuta, izraelski novi Šekel, je uvrščen med sedemnajst prosto
konvertibilnih valut.

Ob skromnih naravnih virih je Izrael razvil močan agrikulturni in industrijski
sektor. Že od začetka je zlasti kmetijska pridelava usmerjena v izrazito
samooskrbno pridelavo (kibuci). Najpomembnejši uvozni izdelki v Izrael so
fosilna goriva, različne surovine ter vojaška oprema. Skupni uvoz je v letu 2006
dosegel 47,8 milijard dolarjev. Glavni izvoz predstavljajo sadje, zelenjava,
farmacevtski izdelki, računalniška oprema, kemikalije, vojaška tehnologija in
diamanti. Skupni izvoz je leta 2006 dosegel 42,86 milijard dolarjev.

Izrael je globalno najuspešnejša država v ohranjanju voda in v uporabi
geotermalne energije. Po razvijanju tehnologije, katera temelji na nizki porabi
energije, po uspešnem razvijanju komunikacijskih sredstev ter software opreme
ter znanosti, je Izrael primerljiv s t. i. Silicijevo dolino v Kaliforniji. Prvi
Inteloviin Microsoftovi raziskovalni in razvojni centri, postavljeni izven ZDA,
so bili zgrajeni v Izraelu. Podjetjema je sledilo še več drugih uglednih
(Motorola, IBM, Cisco Sytems,...), ki so v Izraelu zgradili podjetja pod lastnim
okriljem. Leta 2007 je podjetje ameriškega milijarderja Warrena Buffeta kupilo
izraelsko podjetje Iscar v vrednosti 4 milijarde dolarjev.

Od sedemdesetih let dalje Izrael prejema ekonomsko podporo ZDA. V letu 2007 so
ZDA odobrile posojilo v vrednosti 30 milijard dolarjev za dobo naslednjih
desetih let.

Turizem, zlasti verski turizem, tvori pomembno vejo nacionalne industrije.
Ugodne klimatske temperature, v povezavi z mediteranskimi plažami, ki so v
glavnem peščene, tvorijo drug pomemben dejavnik, ki privablja turiste. Med
pomembnejše motive za turistični obisk dežele sodijo še bogata arheološka
središča, kulturno-zgodovinska in verska središča ter široka geografska
razprostranost. Varnostne težave pogosto vodijo do upada števila tujih turistov,
a je v zadnjih letih število turistov ponovno v porastu. V letu 2008 je Izrael
obiskalo nekaj več kot tri milijone tujih turistov.

Izrael ima 18.096 kilometrov asfaltiranih cest in 2,4 milijona registriranih
osebnih vozil, kar je relativno malo, primerjajoč z ostalimi razvitimi državami.
Na rednih avtobusnih progah vozi 5715 avtobusov. Skupna dolžina železnic je 949
kilometrov, te pa so v lasti države.

V Izraelu se nahajata dve mednarodni letališči. Največje in najpomembnejše je
Mednarodno letališče Ben Gurion, v bližini Tel Aviva. Leta 2008 je slednje štelo
preko 11,5 milijona potnikov, izbrano pa je bilo za najboljše letališče na
območju Bližnjega vzhoda. Drugo mednarodno letališče Ovda, opazno manjše, se
nahaja na jugu v okolici Eilata. Širom države se nahaja več manjših letališč, ki
služijo za notranji zračni promet. Pristanišče Haifa je najstarejše na
sredozemski obali, medtem ko je pristanišče Ashdod eno redkih pristanišč z
izrazito poglobljenim morskim dnom, ki je bilo zgrajeno na odprtem morju.
Nekoliko manjše pristanišče Eilat se nahaja na jugu države ob Rdečem morju in
služi zlasti za trgovanje z daljnim vzhodom.

Izrael ima v povprečju najdaljšo obdobje šolanja na prebivalca v regiji
jugozahodne Azije. Skupaj z Japonsko zaseda drugo mesto (za Južno Korejo) v
celotni azijski regiji po najdaljšem obdobju šolanja. V regiji ima Izrael
najvišjo stopnjo pismenosti. Državni zakon o izobraževanju, izdan leta 1953,
priznava pet tipov šol: javne sekularne, javne verske, ultra ortodoksne, arabske
šole ter šole, ki se nahajajo v zunanjih naselbinah. Največjo skupino tvorijo
javne sekularne šole, katere obiskuje večina judovskih in ne-arabskih otrok.
Večina Arabcev v Izraelu pošilja otroke v arabske šole, kjer pouk poteka v
arabščini.

Izobraževanje je zakonsko obvezno med tretjim in osemnajstim letom starosti.
Šolanje je razdeljeno na tri stopnje: osnovno šolanje (prvi do šesti razred),
srednjo šolo (sedmi do deveti razred) ter višjo šolo (deseti do dvanajsti
razred). Višja šola se zaključi z nacionalnim šolskim preizkusom (Bagrut).
Obvezni predmeti za preizkus vključujejo matematiko, religiozni pouk,
hebrejščino in literaturo, angleščino, zgodovino in državljansko vzgojo. V
muslimanskih in krščanskih šolah ter v šolah Druzov je religiozni pouk ustrezno
prirejen. V letu 2003 je več kot polovica tistih, ki so zaključevali šolanje,
opravila nacionalni preizkus.

Osem javnih izraelskih univerz je ločenih od države. Hebrejska univerza v
Jeruzalemu je izraelska najstarejša in vsebuje nacionalno in univerzitetno
knjižnico, ki premore največjo zbirko del pomembnih za razumevanje judovske
zgodovine, religije in družbe. Jeruzalemska univerza se redno uvršča med sto
najboljših na svetu. Ostala pomembnejša univerzitetna središča so Technicon,
Inštitut za znanost Weizmann, Univerza v Tel Avivu, Univerza Ball-Llan, Univerza
v Haifi in Univerza Ben Gurion v Negevu. Sedem izraelskih univerz se redno
uvršča med najboljše ocenjenih 500 univerz na svetu. Izrael se uvršča na prvo
mesto v svetu po številu univerzitetnih diplom v razmerju na prebivalca;
univerzitetno izobrazbo ima namreč preko 24% prebivalcev. Od leta 2002, je pet
Izraelcev prejelo Nobelovo nagrado. Po številu izdanih znanstvenih del (v
razmerju na prebivalca) sodi Izrael na prvo mesto v svetu.

Izraelske univerze se uvrščajo med najboljših sto v svetu na področju matematike
(Univerza v Tel Avivu, Technicon in Hebrejska univerza v Jeruzalemu), fizike in
kemije (Univerza v Tel Avivu, Hebrejska univerza in Inštitut za znanost
Weizmman), računalniške znanosti (Univerza v Tel Avivu, Hebrejska univerza,
Inštitut za znanost Weizmman, Univerza Ball-Llam) in Technicon) ter ekonomije
(Univerza v Tel Avivu ter Hebrejska univerza).

V letu 2009 se je Izrael uvrstil na drugo mesto v svetu na področju vesoljne
znanosti. Od leta 1988 je izraelska zračna industrija razvila in zgradila preko
dvanajst komercialnih in vohunskih satelitov, kateri so bili poslani v vesolje
iz izraelskega zračnega prostora. Izraelski sateliti so ocenjeni kot eni najbolj
naprednih v svetu. V letu 2003 je Ilan Ramon postal prvi izraelski astronavt ki
je poletel v vesolje v raketoplanu Columbia.

V Izraelu je bil razvit sistem koriščenja sončne energije, izraelski inženirji
pa na tem področju konstantno delujejo v korist zmanjševanja porabe energije ter
v tovrstnih podjetjih v tujini. Več kot 90 % izraelskih gospodinjstev uporablja
sončno energijo za segrevanje vode, kar je najvišji odstotek med državami v
svetu. Država na račun izkoriščanja sončne energije prihrani 8 % električne
energije na leto. Uporabo in razvoj sončne energije je omogočilo ugodno podnebje
s precejšnjim številom sončnih dni. V puščavi Negev je bilo zgrajenih več
raziskovalnih in razvojnih centrov na področju razvoja te energije.

Leta 2008 je Izrael štel 7,28 milijona prebivalcev. Uradna jezika sta
hebrejščina in arabščina. Temeljni jezik je hebrejski, katerega kot maternega
govori večina prebivalcev. Arabski jezik je uporabljen med arabsko manjšino in
med Judi, ki so imigrirali iz arabskih dežel (arabski Judje in njihovi potomci
tvorijo približno 40% državne populacije). Leta 2008 je arabska manjšina
predstavljala preko 20  % prebivalstva.

Večina Izraelcev dobro govori angleški jezik, med televizijskimi programi v
Izraelu so številni v angleškem jeziku. Večina šol prične z učenjem angleščine
zgodaj; najkasneje v četrtem razredu osnovne šole. Posledica masovnih imigracij
iz različnih del sveta, je opazna raznovrstnost govorjenih jezikov. Posledica
množičnih priselitev sovjetskih Judov v devetdesetih letih prejšnjega stoletja
je razširila uporabo ruščine. Več kot milijon ruskih imigrantov je povečalo
prebivalstvo Izraela za 20 %. Ocenjeno je, da 300.000 prebivalcev ruskega
porekla ni Judov.

Etiopski Judje, ki kot ena zadnjih množično priseljenih skupnosti tvori 120.000
prebivalcev, uporabljajo za prvi jezik zlasti amharščino. Med pogostimi tujimi
uporabljenimi jeziki so tudi francoščina (številčna judovska skupnost iz
Francije), poljščina, nemščina, španščina in razni jeziki judovskih etničnih
podskupin (npr. ladino in jidiš).

V zadnjem desetletju je sledil močan porast tuje delovne sile v državi. Začasni
delavci prihajajo zlasti iz Romunije, Tajske, Kitajske in številnih afriških in
južnoameriških dežel. Številni imigranti so v Izraelu nastanjeni ilegalno,
zaradi česar je številčna ocena težja, ocenjuje pa se da je teh preko 200.000.
Izrael je v zadnjih sprejel več kot 16.000 afriških imigrantov, večinoma
beguncev iz Darfurja v Sudanu.

V zadnjem desetletju se je v Izrael priselilo več palestinskih homoseksualnih
parov, ki jim je v konzervativnem islamskem okolju grozila kazenska sankcija.
Izrael je vodilna država v svetu po javni podpori istospolnih porokam: te
podpira preko 61 % prebivalcev. Podpore posvojitev otrok istospolnih parov
podpira 60 % Izraelcev.

Emigracije iz Izraela, zlasti v Združene države Amerike in v Kanado, so ocenjene
kot skromne. Kljub temu uradni organi večkrat izpostavljajo problem emigracij,
saj te predstavljajo resno grožnjo prihodnosti Izraela. Zunaj države naj bi
živelo med 600.000 in 750.000 Izraelcev; največ v ZDA in v Kanadi. Leta 2007 je
Izrael zapustilo okoli 20.000 prebivalcev, priselilo pa se jih je okoli 14.500.
Izselitev je prvič po dvajsetih letih (po ekonomski krizi v osemdesetih)
presegla število priseljencev.

Leta 2009 je v naseljih na Zahodnem bregu živelo okoli 300.000 izraelskih
državljanov. Večina teh živi v naseljih, ki so bila ustanovljena pred
razglasitvijo neodvisnosti, največje med temi je Hebron. Okoli 18.000 Judov živi
na območju Golanske planote. Leta 2006 je 250.000 Judov živelo na območju
vzhodnega Jeruzalema. Skupno število izraelskih naseljencev na bližnjem območju
je okoli 500.000 (6,5 % celotne izraelske populacije). Okoli 7.800 Izraelcev je
živelo na območju Gaze, dokler niso bili leta 2005 premeščeni v sklopu mirovnega
načrta s Palestino.

Izrael je bil ustanovljen kot domovina Judov z vsega sveta, zato je pogosto
oklican kot „Judovska država“. Zakon o vrnitvi, daje pravico vsem Judom in
osebam z judovskimi predniki (vsaj eden od starih staršev mora biti Jud)
pridobitev izraelskega državljanstva. 75,5 odstotka izraelske populacije
predstavljajo Judje različnih etničnih in verskih judovskih ločin. Okoli 68 %
izraelskih Judov je rojenih v Izraelu, 22 % je imigrantov iz Evrope in z Amerike
ter 10 % iz Azije in z Afrike (vključujoč arabski svet). Verska opredelitev
izraelskih Judov je raznolika: 55 % se jih opisuje za tradicionalne Jude, 20 %
za sekularne, 17 % za pravoverne Jude in 8 % za Haredi Jude.

Z 16 % predstavljajo muslimani največjo versko manjšino v državi. Okoli 2 %
prebivalstva predstavljajo kristjani in 1,5 % Druzi. Med kristjane se štejejo
tako arabski kristjani, kot mesijanski Judje. Ostale verske skupnosti, kot na
primer Budisti in Hindujci so zastopani v številčno manjših skupnostih. Mesto
Jeruzalem nosi posebno vlogo tako v judovski, islamski, kot tudi v krščanski
kulturi. Večina pomembnih kulturno-zgodovinskih točk se nahaja v starem
Jeruzalemu. V judaizmu nosi največjo vlogo Zid žalovanja, v islamu je pomembna
mošeja Al Aksa, v krščanstvu pa zlasti Bazilika Svetega groba. Preostala
pomembna verska središča se nahajajo zlasti na Zahodnem bregu. Pomembnejša med
temi so kraj Jezusovega rojstva, Jama Patriarhov ter grobnica Jožefa in Rachel.

Svetovno središče bahajske vere predstavlja bahajski center v Haifi. Duhovni
vodja in začetnik religije je pokopan v Akru. Z izjemo osebja, ki vzdržuje
objekt, v Izraelu ni prisotnih članov bahajske skupnosti. Center predstavlja
kraj rednega romanja bahajskih vernikov.

Uradna jezika Republike Izraela sta Hebrejščina in Arabščina. Kljub temu, je
večina uradnih napisov zapisana tudi v angleškem jeziku. Novembra 2009 so v
Izraelu razpravljali, ali je lahko tujim podjetjem dovoljeno izpolnjevanje
uradnih listin tudi v angleškem jeziku. Za gluhoneme osebe so uradni in bančni
dokumenti dostopni v znakovnem jeziku.

Izraelska kulturna raznolikost izhaja iz pestre sestave prebivalstva: Judje iz
vsega sveta po prihodu v Izrael nadaljujejo z lokalno prirejenimi kulturnimi
tradicijami, ki so se razvijale znotraj skupnosti skozi stoletja. Izrael je tako
postal dom domala vseh judovskih ločin in njihovih običajev. Izrael je edina
dežela na svetu, ki se časovno orientira po hebrejskem koledarju. Delo in šolske
počitnice potekajo v času judovskih praznikov, uradni dan tedenskega počitka pa
je Šabat, kar pa ne velja za ne-Judovske prebivalce Izraela. Izraelska arabska
manjšina pušča vidne sledove v izraelski kulturi na arhitekturnem, glasbenem in
kulinaričnem področju.

V literaturi se praviloma uporablja moderna hebrejščina, vendar pomemben delež
judovske literature izhaja tudi v jidišu in v ostalih manjših etničnih judovskih
jezikih, katerih populacije govorcev je sicer močno skrčil holokavst. Del
literarnih del je objavljen tudi v angleščini. Po zakonu, morata dve kopiji
vsake izdane knjige v Izraelu biti shranjeni v judovski nacionalni in
univerzitetni knjižnici v Jeruzalemu. Od leta 2001 zakon vsebuje dodatek, ki
navaja da morajo biti shranjeni tudi vsi javno objavljeni avdio in video
posnetki ter ostala izdana gradiva. V letu 2006 je bilo 85 % gradiv izdanih in
shranjenih v hebrejskem jeziku. Teden hebrejske knjige, največji izraelski
knjižni sejem, poteka vsako leto v juniju.

Izraelska glasba vsebuje številne kulturne vplive; od sefardske glasbe,
hasidskih melodij, grške romaniotske glasbe ter modernih zvrsti, kot sta pop in
rock. Tradicionalna ljudska glasba, znana pod imenom „Pesmi dežele Izrael“, kot
najpogostejšo tematiko izraža težnjo po judovski domovini. Izraelski
filharmonični orkester deluje več kot sedemdeset let in letno izvede več kot
dvesto koncertov. Iz Izraela prihaja tudi nekaj mednarodno priznanih
glasbenikov, kot so Itzhak Perlman, Ofra Haza ter Dana International. Dežela je
trikrat slavila na Pesmi Evrovizije; leta 1978, 1979 ter leta 1998. Na
tekmovanju sicer Izrael sodeluje od leta 1973, festival pa je kot zmagovalna
država gostil dvakrat.

Zelo obiskovana so tudi gledališča in teatri, ki nadaljuje močno tradicijo jidiš
teatrov iz vzhodne Evrope. Najstarejše gledališče deluje v Tel Avivu od leta
1918.

Izraelski muzeji tvorijo eno najpomembnejših kulturnih institucij v državi.
Glede na število prebivalcev, ima Izrael najvišje število muzejev v svetu.
Izraelski muzej v Jeruzalemu hrani obsežno zbirko judovskih eksponatov in
predmetov evropske umetnosti. Jad Vašem, muzej holokavsta, hrani največjo zbirko
dokumentov na to temo. Poleg osrednjih muzejev v večjih mestih, se priznane
kulturne ustanove nahajajo tudi v kibucih.

Šport v tradicionalni judovski kulturi ni imel pomembne vloge, kar izvira iz
tretjega stoletja p.n.š., ko so Grki vladali v deželi Izrael. Atletske ideale
spoštovane pri starih Grkih so konzervativnejši Judje razumeli kot vpliv tuje
kulture in nezaželen vpliv helenističnih vrednot. Judje so se redko udeleževali
olimpijskih iger, saj so takrat udeleženci prinašati darove grškemu bogu
Herkulu. Pri Rimljanih je bil šport povezan s krutostjo in nasiljem
gladiatorskih borb. Četudi je Herod po deželi gradil stadione in spodbujal
tekmovanja v boksu, lokostrelstvu, tekih in v gladiatorskih veščinah, to ni
bistveno spremenilo stališča do športa. Negativno mnenje o športu je med
nekaterimi ultra ortodoksnimi judovskimi skupnostmi ostalo do danes.

Ne oziraje se na tradicionalna gledanja na šport je rabin, zdravnik in filozof
Mojzes Maimonides že v 12. stoletju poudarjal pomen telesnih aktivnosti in
ohranjanja telesne forme. Takšno stališče je dobilo nov zagon v 19. stoletju s
kampanjo telesne kulture zdravnika, pisca in političnega voditelja Maxa Nordaua,
soustanovitelja svetovne sionistične organizacije. V začetku 20. stoletja je
glavni palestinski rabin Abraham Isaac Kook razglašal, da »telo služi duši in
samo zdravo telo lahko zagotavlja zdravega duha«.

V začetku 20. stoletja je bilo v Evropi ustanovljeno Makabsko gibanje. Poimenuje
se po svetopisemskem junaku Judi Makabejcu. Ker so atletske igre in tekmovanja
pod vplivom grške kulture v Jeruzalem pripeljali njegovi nasprotniki, proti
katerim se je boril, jih je ukinil takoj, ko je prevzel nadzor nad mestom. Do
leta 1914 je bilo v Evropi ustanovljenih več kot sto makabskih in podobnih
klubov. Največji med njimi so ustvarili nekatere najboljše državne ekipe,
vključno z nogometnimi, ki so igrale v najvišjih nacionalnih ligah.

Leta 1932 so organizirali prve Makabske igre oziroma Makabijada, ki imajo svoj
vzor v modernih olimpijskih igrah. Sedaj jih v Izraelu organizirajo vsaka štiri
leta. Glede na število udeležencev so med petimi največjimi športnimi dogodki na
svetu. Mednarodni olimpijski komite jih priznava kot regionalne igre. Na
sedemnajsti Makabijadi leta 2005 je bilo več kot 7.700 udeležencev iz 55 držav.

Med rekreativnimi športi je zelo priljubljeno plavanje, jogging, kolesarjenje in
pohodništvo. Na peščenih plažah igrajo Matkot; igro s kratkimi lesenimi reketi
in enako žogico kot pri squashu. Igra je tako priljubljena, da ji pravijo
neuradni nacionalni šport. V zadnjih letih narašča število igralcev odbojke na
mivki. V hokeju na ledu, ki ga igrajo od leta 1986 imajo tisoč igralcev, prav
toliko kot v baseballu.

Danes sta najbolj priljubljena športa nogomet in košarka. Ligat ha'Al je prva
državna nogometna liga, Ligat Winner pa prva državna košarkarska liga.
Košarkarski klub Maccabi Tel Aviv je petkratni zmagovalec Evrolige. Nacionalni
šahovski center Beer Ševa, kjer šah učijo že v otroških vrtcih, je dom številnih
šahovskih prvakov iz nekdanje Sovjetske zveze in prizorišče svetovnega ekipnega
šahovskega prvenstva leta 2005. Leta 2007 je Izraelec Boris Gelfand dosegel
drugo mesto na svetovnem šahovskem prvenstvu. Športniki so dosegli vidne
rezultate tudi v rokometu, atletiki in drugje. Priljubljenost tenisa narašča.
Tenisačica Shahar Pe'er je bila leta 2007 petnajsta na WTA lestvici. V Izraelu
deluje 60 nacionalnih športnih zvez. Število arabskih športnikov narašča. Eden
najboljših izraelskih nogometašev, Abbas Suan je izraelski Arabec.

Izrael je v svetovnem vrhu na področju športne rehabilitacije. Številni športni
klubi s pomočjo športa pomagajo invalidom pri aktivnem življenju. Na
paraolimpijskih igrah so osvojili izraelski športniki številne medalje. Leta
1972 je enajst izraelskih športnikov umrlo kot žrtve oboroženega napada na
olimpijskih igrah v Münchnu. Doslej so izraelski olimpijci osvojili šest
olimpijskih medalj na letnih olimpijskih igrah. Prvo medaljo je osvojil Yael
Arad leta 1992 v Judu. Leta 2004 je Gal Fridman osvojil prvo zlato medaljo v
surfanju na vodi. V bližini Netanye deluje izraelski nacionalni institut za
šport s 37 vrhunskimi športnimi objekti in napravami.



https://sl.wikipedia.org/wiki/RSS_(protokol)

RSS je družina datotečnih oblik XML za spletno zlaganje (angl. web syndication),
ki ga uporabljajo spletne strani, ki nudijo novice, ter tako imenovani spletni
dnevniki (angl. weblog).

RSS se uporablja za nudenje enot, ki vsebujejo kratke opise spletnih vsebin
skupaj s povezavo na celotno različico. Te informacije se podajajo v obliki XML
kot datoteka, ki jo imenujemo RSS-vir (angl. RSS feed), RSS-tok (angl. RSS
stream), oziroma RSS-kanal (angl. RSS channel). Oranžen pravokotnik z napisom
XML () ali RSS se pogosto uporablja kot povezava na prej omenjeno datoteko.

V letih 2004 in 2005 se je uporaba RSS-ja razširila med številne glavne
časopisne hiše, vključno z Reuters, Associated Press in slovensko RTV Slovenija,
potem ko je bila mnogo let v uporabi pri spletnih dnevnikih, tehničnih
publikacijah in drugih virih, ki se navadno hitreje odzovejo na tehnološke
novosti. Prva spletna stran s splošnimi novicami, ki je začela z uporabo
RSS-tehnologije, je bila Variety Junija 2002. Pod raznličnimi pogoji uporabe
ponudniki sedaj nudijo drugim spletnim stranem možnost, da v svojo vsebino
vgradijo njihov RSS-vir.

Tehnologija RSS se v splošnem uporablja v spletnih dnevniških skupnostih za
lažjo izmenjavo informacij o tem, kaj je novega oziroma kaj se nahaja na
sosednjih dnevnikih. Skozi tehnologijo RSS se tam izmenjuje vse od besedila pa
do vseh raznovrstnih multimedijskih virov (na primer: Podcasting (skovanka, ki
se nanaša na Applov iPod in prenos oz. izmenjavo glasbenih datotek),
Broadcasting (slo: Oddajanje) in MP3-dnevnik).

Program, ki ga imenujemo bralec virov (angl. feed reader) ali agregator, pomaga
uporabniku poenostaviti dostop do številnih RSS-virov, tako da jim daje poenoten
vmesnik ter samodejno prenaša najnovejše vsebine izbranih RSS-virov. To je
idealen nadomestek za pogosto obiskovanje najljubših spletnih strani v lovu za
novicami ali na primer obveščanje o le-teh preko elektronske pošte. Dandanes
običajno dobimo RSS vire na večini večjih spletnih strani, prav tako pa tudi na
številnih manjših.

Ti programi so navadno oblikovani kot dodatek spletnemu brskalniku ali programu
za elektronsko pošto, obstajajo pa tudi samostojni programi. Tudi nekateri
programi za druge namene imajo sedaj vgrajeno podporo za branje RSS virov.

Spletne različice bralcev virov ne potrebujejo pri uporabniku nobenega
nameščanja in so direktno uporabne vsem, ki imajo dostop do svetovnega spleta.
Primer spletnega bralca virov RSS je stran sloRSS, zelo lično pa si je možno
urediti tudi Googlovo osebno stran.

Nekateri agregatorji omogočajo tudi združevanje različnih virov RSS, tako da je
z njimi mogoče posamezne vire RSS o različnih športih iz različnih spletnih
strani združiti v en sam vir RSS o športu.

Izvorna različica RSS je bila 0.9, ki jo je zasnovala Netscape Communications
Corporation za uporabo v njihovem portalu »My Netscape«. Izvorno je temeljila na
standardu RDF (Resource Description Framework; slo: Okvir za opis virov). Ampak
glede na RSS timeline, so se Netscapeovi menedžerji odločili, da ga
poenostavijo. Ta poenostavljena različica se je preimenovala v Rich Site Summary
(slo: Zgoščen povzetek strani). Ta standard je Netscape kasneje razširil, tako
da je lahko vseboval možnosti prisotne v Scripting News XML obliki (slo: oblika
XML za novičarske skripte), ki ga je zasnoval Dave Winer z UserLand Software.

Ime RSS se nanaša na oblike v številnih različicah, za katere nekateri pravijo,
da so nekompatibilne. Drugi spet se s to trditvijo ne strinjajo, kar
argumentirajo s tem, da je osnovna struktura RSS pač XML in tako je
kompatibilnost enostavno doseči z uporabo standarda XSLT (gre za standard ki se
ga uporablja pri XML bazah podatkov za samodejno prevajanje med posameznimi
izbranimi nabori oznak), ki naj bi ga agregator vsekakor uporabil za prikaz vira
RSS uporabniku. Razvijalci različnih agregatorjev pa so zapletli situacijo z
implementacijo podpore za različne izvedbe RSS.

Dodatne nekompatibilnosti so se pojavile, ko so ponudniki virov RSS začeli
vstavljati kodo HTML kodo v opise enot RSS. Nekateri izmed teh so dodani kot
odseki CDATA, nekateri pa kot PCDATA z oznakami HTML. Različni viri RSS tudi
pogosto uporabljajo različne oblike za označevanje časa in datuma enot RSS.
Številni avtorji virov RSS so si raztegnili standarde tudi do te mere, da so
vanj vključevali posebne možnosti, ki jih podpira le omejeno število
agregatorjev. Tako velja omeniti, da taki viri pogosto niti ne ustrezajo
standardom pravilno oblikovanega XML, kaj šele uradnega standarda RSS.

Zaradi vseh teh nekompatibilnosti je bil narejen sestrski standard Atom, vendar
nekateri menijo da dodatek še enega novega standarda stvari kvečjemu še bolj
zaplete.



https://sl.wikipedia.org/wiki/Penis

Pénis, (moški) spolni ud ali moško spolovilo je s kožo pokrit del moškega
zunanjega spolovila, zgrajen iz dveh kavernoznih teles in spongioznega telesa,
skozi katerega poteka sečnica.

Penis sestavljajo pretežno tri cilindrična telesa brecilnega oziroma erektilnega
tkiva (gobasto tkivo, polno drobnih žil), po vsej dolžini organa. Tej telesom
pravimo tudi brecila. Dve t. i. kavernozni telesi, corpora cavernosa, ležita
druga ob drugi v zgornjem delu penisa. Tretje, spongiozno telo, corpus
spongiosum leži v sredini pod njima in se na kraju razširi, da oblikuje glavico
penisa. Skozi sredini spongioznega telesa teče sečnica, ozka cevka, po kateri
skozi ustje na glavici penisa odtekata iz telesa seč in seme. Brecilno tkivo
obdaja ovojnica fibroznega veziva, ki ga obdaja koža. Preko glavice naredi koža
ohlapno gubo, imenovano kožica, ki jo včasih odstranijo. Koža penisa je nežna,
raztegljiva in pomična.

Puberteta je obdobje, ko se razvijejo sekundarni spolni znaki in dozorijo spolni
organi, ki omogočajo reprodukcijo. Pri moškem se puberteta po navadi pojavi med
10. in 15. letom. Začne jo možganski privesek (hipofiza) z izločanjem hormonov,
ki spodbudijo moda, da začnejo tvoriti testosteron. Ta povzroči nenadno rast mod
in modnika, sledi pa poraščenost osramja in obraza. Penis se začne večati
približno v 13. letu in doseže odraslo velikost dve leti pozneje. Vendar
obstajajo v razvoju velike razlike, tako da so nekateri dečki pri 14 letih že
popolno zreli, drugi pa imajo spolovila še nerazvita. Večja tvorba testosterona
v telesu spodbuja nastajanje semena in povzroči, da dozorijo prostata in
semenski mešički.

Erekcija pomeni povečanje in utrditev penisa. Do nje pride pri spolnem in
nespolnem vzburjanju, takrat začne telo v penis preko razširjenih arterij
pošiljati velike količine krvi, ki napolni tri cilindrična telesa brecilnega
tkiva. Ko se ta telesa napolnijo s krvjo ,pritisnejo na žile (vene), ki odvajajo
kri iz penisa tako, da v penis prihaja več krvi, kot jo iz njega izstopa. To
traja toliko časa, dokler se pretok krvi med krvjo, ki prihaja v penis, in
krvjo, ki odhaja iz penisa, ne uravnovesi, takrat penis doseže svojo največjo in
konstantno velikost.

Ejakulacija je izbrizganje semena iz penisa, v večini primerov pa je vzrok zanjo
orgazem. Za ejakulacijo skrbijo mišice, ki seme iz modnika preko sečnice
izstisnejo iz penisa. Da pride do tega, je potrebna spolna stimulacija, katere
del je lahko tudi stimulacija prostate. Do izliva semena lahko pride tudi
spontano med spanjem, temu pravimo mokre sanje.

Ejakulacija je sestavljena iz dveh delov: emisije in izliva. Pri emisiji je
ejakulacija pod nadzorom simpatičnega živčnega sistema, sam izliv pa je pod
nadzorom živcev iz hrbtenice.

Penis je spolni organ, ki moškemu poleg izločanja seča omogoča, da ima spolne
odnose in da oplodi jajčeca s semenčicami. Semenčice in moški spolni hormoni
nastanejo v modih, paru jajčastih žlez, ki visita v kožni vrečki ali modniku
(skrotumu). Iz mod prehajajo semenčice v odmodka, po dolgi zaviti cevki, ki leži
za modi. V odmodku so semenčice shranjena in počasi dozorevajo. Malo pred
ejakulacijo (izbrizganjem semena) preidejo v semenovod in po njem potujejo do
semenskih mešičkov, para vrečic, ki ležita za mehurjem. Semenska mešička
izločata semensko tekočino, v katero se pomešajo semenčice. Vse skupaj tvori
seme. To nato potuje iz semenskih mešičkov po dveh vodih v sečnico (uretra),
cevko, ki je izvodilo za seč in seme. Sečnica poteka skozi prostato, žlezo
kostanjeve oblike, ki leži pod mehurjem in obdaja zgornji del sečnice. V
prostati nastajajo izločki, ki se premešajo semenu. Med orgazmom pride do
izbrizganja semena iz sečnice skozi nabrekel penis.

Misel na spolnost pri moškemu povzroči kopičenje krvi v spolnem udu kar
povzroči, da penis nabrekne in utrdi. Pri spolnem odnosu med moškim in žensko je
to namenjeno prodiranju penisa v nožnico. Ko ta prodre v nožnico, se pričnejo
potiskajoči gibi, to pri moškem povzroči občutek užitka. Penis pri tem doseže
svojo največjo velikost, moda pa se dvignejo. V določenem obdobju spolnega
odnosa pride pri moškem do orgazma. Ta povzroči krčenje mišic v semenskih vodih,
ki nato izbrizgajo oz. ejakulirajo seme v žensko spolovilo.

Seč prihaja iz sečnega mehurja, ki se nahaja pred zadnjikom, ter nato potuje po
sečnici do konca penisa, kjer se izloči iz telesa. Prevelika kožica na koncu
penisa lahko moti tok seča, ker pride do turbulence. Posledica tega je počasen
ter debelejši tok urina. Če kožica ne ovira toka urina, je ta tanek in potuje s
hitrostjo, ki je enaka tisti ob izhodu iz sečnice.

Najpogostejša prirojena hiba penisa je hipospadija, pri kateri se sečnica odpira
spodaj na penisu nekje med bazo glavice in korenom. Ta hiba se pogosto pojavlja
skupaj s psevdohermafrodizmom, ki je prav tako prirojena hiba. Za to hibo je
značilen zelo majhen penis. Vnetje kože penisa se imenuje balanitis, pri tem gre
za vnetje glavice in kožice. V večini primerov je vzrok za vnetje kandidioza,
povzročijo pa ga lahko tudi različne spolno prenosljive bolezni, kot sta npr.
gonoreja in sifilis. Balanitis lahko včasih povzroči fimozo, pri kateri je
kožica na penisu nenormalno tesna, včasih pa parafimozo, pri kateri se kožica
med erekcijo pomakne nazaj čez glavico, nazaj pa se ne vrne. Bradavice na penisu
povzročajo virusi (Herpes simplex, humani papiloma virus), ki se prenašajo
spolno.

Impotenca (nezmožnost doseči erekcijo ali jo ohraniti) je najpogostejša težava,
povezana s penisom. V večini primerov je psihološkega izvora. Povzroča pa jo
tudi okvara živcev pri sladkorni bolezni, alkoholni odvisnosti, aterosklerozi
ali okvari hrbtnega mozga. Nasprotje impotence je priapizem, pri katerem je
erekcija boleča in traja nenormalno dolgo. Nabrekne samo spongiozno telo.
Priapizem je značilen za levkemijo.

Rak penisa je redek, najpogosteje se pojavi pri neobrezanih moških s
pomanjkljivo osebno higieno. Dodatna vzročna dejavnika sta virusna infekcija in
kajenje. Kadar bolezen izbruhne, se maligni tumor navadno pojavi na glavici ali
na kožici kot suha, neboleča, bradavici podobna oteklina ali boleča razjeda, ki
se kasneje razvije v cvetačasto gmoto. Tumor se v večini primerov širi počasi,
vendar pa se lahko zelo agresiven tumor razširi tudi v bezgavke v dimljah.
Bolezen je smrtna in jo je treba hitro zdraviti.

Obrezanje (cirkumcizija) je odstranitev kožice ob glavici spolnega uda. Opravijo
ga lahko pri novorojenčku iz verskih razlogov. Lahko pa se ta poseg opravi tudi
pri starejših otrocih ali odraslih. V osnovi je obrezovanje verski obred, ki ga
že mnoga stoletja opravljajo Judje in muslimani. V nekaterih deželah obrezujejo
rutinsko iz higienskih razlogov, saj se pod kožico nabirajo izločki, kar lahko
privede do vnetja in okužbe. Medicinski razlogi za obrezovanje so: tesna kožica,
ki povzroča napihovanje pri uriniranju ali ponavljajoči se balanitis (vnetje
kožice zaradi nabiranja izločkov). Kožico je treba odstraniti tudi, kadar je
pretesna in povzroča bolečine med spolnim odnosom.

Obrezanje se lahko pri novorojenčkih opravi pod lokalno anestezijo, pri
starejših otrocih ali odraslih pa v splošni anesteziji. Pri operaciji se
odrežeta zunanji in notranji sloj kožice, obrezani robovi pa se nato zašijejo.



https://sl.wikipedia.org/wiki/RMS_Titanic

RMS Titanic (Royal Mail Ship Titanic) je bil britanski potniški prekooceanski
parnik, ki ga je po naročili družbe White Star Line izdelala ladjedelnica
Harlan-Wolff iz Belfasta. Ob krstu, 2. aprila 1912, je bila to največja in
najbolj razkošna potniška ladja na svetu. Bil je tudi prva prekooceanska ladja z
bazenom na krovu. Ladja se je v zgodovino zapisala po tem, da se je na krstni
vožnji, v noči iz 14. na 15. april 1912, zaletela v ledeno goro in se po skoraj
triurni agoniji potopila. Pri tem je zaradi neupoštevanja varnostnih predpisov
in napačnega ravnanja posadke umrlo 1.503 ljudi, preživelo pa jih je le 705.
Potopitev, za tisti čas nepotopljive ladje, danes predstavlja eno največjih
pomorskih nesreč v človeški zgodovini, ki pa ni bila zaman, saj je pripomogla k
povečanju varnosti na morju.

O potopu Titanika je bilo posnetih več filmov, najbolj znan je film Titanik iz
leta 1997 s Kate Winslet in Leonardom DiCapriom v glavni vlogi. Napisal in
režiral ga je James Cameron.

Titanik je bil za svoj čas načrtovan kot največja in najbolj luksuzna ladja na
svetu. Skupaj s svojima sestrskima ladjama, Olympic in Britannic, je spadal v
razred Olympic. Po končanih delih je parnik imel prostornino 46.329
brutoregistrskih ton (BRT) in izpodriv več kot 52.000 ton. Dolžina ladje je
znašala 269 m, širina 28 metrov in višina 53,3 m. Parnik je imel osem palub,
imenovanih paluba čolnov (najvišje ležeča), paluba A, paluba B, ... in paluba G.
Poganjali so ga dva tristopenjska štirivaljna parna stroja (levi in desni,
trikraki vijak) in nizkotlačna parna turbina, ki je lahko obratovala le v smeri
vožnje naprej (srednji, štirikraki vijak). Skupna moč glavnih strojev je znašala
46.000 konjskih moči (HP). Oba parna stroja sta prispevala 30.000 konjskih moči,
parna turbina pa 16.000 konjskih moči. Paro za pogon glavnih in pomožnih strojev
ter ostalih porabnikov je proizvajalo 29 kotlov. Med križarjenjem je ladja
dosegla hitrost 21 vozlov, njena maksimalna hitrost pa je znašala 24 vozlov. Na
parnik se je lahko vkrcalo 2.432 potnikov in 892 članov posadke, v primeru
nesreče je bilo na voljo 20 reševalnih čolnov za 1.179 ljudi.

Gradnja ladje se je začela 31. marca 1909 v ladjedelnici Harland and Wolff v
Belfastu na t. i. Queen's Islandu (danes Titanic Quarter). Ker je bila za tiste
časa to največja ladja in ker je gradnja Titanika potekala sočasno z gradnjo
njene sestrske ladje HMS Olympic, je bilo potrebno za ladji povečati delovišče
in namestiti nove ladjedelniške naprave in ostala orodja. Gradnja obeh ladij je
potekala bolj ali manj sočasno, čeprav se je gradnja Olympica začela nekaj
mesecev prej, 16. decembra 1908. Po 26 mesecih dela sta bili ladji pripravljeni
za splovitev, Olympic so splovili 20. oktobra 1910, Titanik pa 31. maja 1911 ob
12:15. Ob splovitvi Titanika so bili prisotni predstavniki ladjedelnice,
predstavniki družbe White Star Line ter okoli 100.000 delavcev in ostalih
radovednežev. Splovitev je potekala brez težav, čeprav jo je le nekaj minut pred
tem zasenčila delovna nesreča, v kateri je umrl delavec. Ladjo med splovitvijo v
skladu s tradicijo družbe White Star Line niso krstili. V naslednjem letu so v
ladjo vgradili vso potrebno strojno in električno opremo ter ostalo opremo,
potrebno za bivanje posadke in potnikov. Opremljanje ladje je potekalo bolj ali
manj po načrtu, vse dokler del ni začasno prekinila nesreča Olympica septembra
1911, zamujeno je bilo kmalu nadomeščeno in aprila 1912 je bila ladja že
pripravljena za testiranja.

Na prvo poizkusno vožnjo se je ladja odpravila 2. aprila 1912 takoj po krstu ter
osem dni pred svojo krstno plovbo čez Atlantik. Med dvanajsturno plovbo po
Irskem morju so inženirji iz ladjedelnice testirali manevrirne sposobnosti
ladje, delovanje glavnih in pomožnih strojev, električno napeljavo ter radijsko
postajo. Ladja se je nato vrnila v Belfast, kjer je imela enourni postanek, nato
pa se je odpravila v Southampton, kamor je priplula okoli polnoči. Tam je ladjo
pričakal vlačilec in jo odvlekel na pomol št. 44, kjer je ladja počakala na
vkrcanja zalog, posadke in potnikov.

Vkrcavanje potnikov se je začelo 10. aprila ob 9:30, najprej so se vkrcali
potniki tretjega razreda, tem pa so sledili še potniki drugega in prvega
razreda. Stevardi so vsem potnikom pokazali njihove prostore, potnike prvega
razreda pa je osebno pozdravil kapitan. Pri vkrcanju je potnike tretjega razreda
zaradi zdravstvenih omejitev pri vstopu v ZDA pregledal še zdravnik, saj je bila
družba dolžna ob morebitni zavrnitvi potnika pri vstopu v ZDA tega prepeljati
nazaj čez Atlantik, kar je predstavljajo velik strošek. Tako vsi, ki so kupili
karto, zaradi različnih razlogov niso prišli na ladjo, teh je bilo okli
petdeset, nekaj je bilo tudi takih, ki so opravili le del poti in so se izkrcali
na vmesni postaji v Franciji ali Irskem.

Titanik je iz Southamptona izplul opoldne 10. aprila 1912. Sprva je izplutje, ki
ga je spremljala nepregledna množica radovednežev, izgledala brez težav, vendar
je kmalu zatem skoraj prišlo do katastrofe, ki bi skoraj končala potovanje te
najbolj luksuzne ladje na svetu. Ko je Titanik plul mimo ladij SS City of New
York in Oceanic, je povzročil take valove, da so se vrvi, ki so povezovale ladjo
City of New York s pomolom, potrgale. Ladjo je nato odneslo proti Titaniku, k
sreči je bil v bližini vlačilec Vulcan, ki je ladjo zadnji trenutek potisnil
proti pomolu. Sočasno pa je kapitan na Titaniku ukazal zaviti skrajno desno,
ladji sta se zgrešili za dober meter. Neljubi incident je Titaniku povzročil
enourno zamudo.

Po izplutju iz pristanišča se je Titanik odpravil na štiriurno pot proti 77 milj
oddaljenemu francoskemu pristanišču Cherbourg. Ker pristanišče ni bilo primerno
za pristanek tako velike ladje, so se potniki na Titanik vkrcali in izkrcali s
pomočjo trajekta. Na ladjo se je vkrcalo 274 potnikov, izkrcalo pa se jih je 24.
Vkrcavanje in izkrcavanje je trajalo 90 minut tako, da je ladja ob 20:00 že
nadaljevala pot proti Queenstownu na Irskem. Ladja je tja priplula 11. aprila ob
11:30. Ker je bilo tudi to pristanišče premajhno za tako veliko ladjo, so se
potniki vkrcali in izkrcali s pomočjo trajekta. Na ladjo se je vkrcalo 113
potnikov tretjega razreda in 7 potnikov drugega razreda, sedem potnikov pa se je
izkrcalo. Med njimi je bil tudi duhovnik Francis Browne, ki je na Titaniku
posnel veliko fotografij. Ladja je pristanišče zapustila ob 13:30 in se nato
odpravila na zadnji del svoje poti čez Atlantik.

Ko je ladja zapustila pristanišče, je plula ob irski obali do najbolj južne
točke Irske, in sicer Fastnet Rocka. Od tam je nato zaplula na čezatlantsko pot
proti Ameriki in pristanišču New York. Naslednje tri dni je pot minila brez
posebnosti. Ko je ladja zapustila Irsko, se je vreme, ki je bilo prej oblačno in
vetrovno, nenadoma izboljšalo. To ni trajalo dolgo, 13. aprila se je ladji
približala fronta in vreme se je ponovno poslabšalo, okrepil se je veter in s
tem valovi, temperatura zraka pa je padla pod ledišče. Štirinajstega aprila se
je vreme izboljšalo, vendar so temperature še vedno ostale nizke. Ta dan je
Titanik med 9:00 in 23:40 dobila šest radijskih opozoril o pojavu ledenih gor
južno in vzhodno od Nove Fundlandije. Kapitan je vsa opozorila ignoriral in
hitrost ladje povečal na 22 vozlov, saj je bil prepričan, da ledene gore za tako
veliko ladjo ne predstavljajo nobene nevarnosti. Tistega usodnega večera je bilo
morje mirno in na nebu so se videle zvezde. Lune ni bilo videti, večina potnikov
je takrat že spala.

Ob 23:40 je opazovalec Frederick Fleet opazil ledeno goro in o tem takoj poročal
na ladijski most, poročilo je prejel častnik James Moody in ga takoj posredoval
dežurnemu častniku na mostu Murdocku, ta je krmarju nemudoma ukazal spremeniti
smer plovbe s krmilom ostro v levo in s stroji v vzvratno. Ladja je počasi
začela zavijati levo, v manevru se je dežurni častnik trčenju z ledeno goro
poizkušal izogniti tako, da bi ledeno goro v loku enostavno obšel in s tem
preprečil trčenje s premcem ali krmo. Zaradi velike hitrosti ladje, počasne
odzivnosti krmilnega mehanizma in počasne ustavitve ter vnovičnega zagona parnih
strojev strojev (turbina ni imela možnosti obratovanja v smeri vožnje nazaj), se
je manever ponesrečil. Ladja je zavila le toliko, da se je izognila direktnemu
trčenju. Kmalu zatem je ladja zadela v rob ledene gore, ta je na trupu pustila
šest ozkih lukenj, ki pa skupaj niso bile večje od 1,2 kvadratnega metra.

Medtem, ko so nekateri čolni začeli zapuščati ladjo, se je v podpalubju začela
odvijati prava drama. Voda je začela zalivati parne kotle, zato so se strojniki
in kurjači pri prečrpavanju vode do zadnjega trudili, da ne bi prišlo do
eksplozije. Izredno požrtvovalna je bila skupina strojnikov, ki je skrbela za
delovanje agregatov, ki so ladji zagotavljali elektriko. Na svojih mestih so
ostali do zadnjega, nihče od njih ni preživel. Pod palubo je zaradi reševanja
ladje ostalo toliko ladijskega osebja, da ni bilo nobenega, ki bi poveljeval
reševalnim čolnom. Pod palubo je ostalo ujetih tudi veliko potnikov tretjega
razreda, ki jih o dogodku niso nikoli obvestili in jim ponudili prave pomoči. Po
eni uri zjutraj so začeli čolni ladjo zapuščati bolj pogosto. Na čolnu št. 5 je
bilo 41, na čolnu št. 3 le 32, na čolnu št. 8 je bilo 39, na št. 1 pa le
skromnih 12 potnikov. Vkrcavanje v čolne in spuščanje čolnov v vodo ni potekalo
gladko. Zaradi panike so se začeli potniki prerivati, zato so častniki le s
težavo ohranjali red. Težave so se pojavile tudi pri spuščanju, saj so nekateri
čolni skoraj prevrnili, nekaj ljudi pa je pri spuščanju popadalo v ledeno mrzlo
vodo. Ob 1:20 so se potniki začeli zavedati resnosti položaja, zato se je začela
pojavljati panika. Posadka je začela izstreljevati signalne rakete za primer
nevarnosti, radijski operater pa je v eter začel pošiljati nov SOS signal. Dobil
je več odgovorov od okoliških ladij, najbližja od teh je bila RMS Carpathia, ki
je bila od Titanika oddaljena 58 milj. Njena maksimalna hitrost je bila 17
vozlov, kar je pomenilo, da bi potapljajoči Titanik dosegla v štirih urah, to je
bilo za večino ljudi na ladji veliko prepozno, saj je potapljajočemu parniku
ostala manj kot ena ura življenja. Veliko bližje naj bi bila SS Californian,
vendar zaradi spleta naključij ni priskočila na pomoč. Zadnji čoln je ladjo
zapustil ob 2:05, na njem je bilo 44 ljudi. Zatem je kapitan po palubi naredil
še zadnji obhod in posadko obvestil, naj vsak poskrbi zase. Večina potnikov se
je odpravila na krmo, ki je iz minute v minuto gledala vedno bolj iz vode. V
tistem trenutku je ladji ostalo še nekaj minut življenja.

Novica o potopitvi Titanika se je hitro razširila po svetu. Sedemnajstega aprila
so preko brezžičnega radia začela prihajati prva imena preživelih. Carpathia je
v New York priplula dan pozneje ob 9:30. Na pomolih jo je pričakalo okoli 40.000
ljudi. Po izkrcanju je za preživele potnike poskrbelo več dobrodelnih
organizacij. Večina potnikov se ni zadržala v New Yorku in je pot nadaljevala po
prvotnih načrtih. Preživelo posadko Titanika so vkrcali na ladjo SS Lapland in
jo poslali nazaj v Veliko Britanijo. Tudi Carpathia se ni dolgo časa zadržala v
pristanišču, potem ko se je založila z zalogami, je odplula nazaj v Evropo.
Kmalu po potopitvi so različne dobrodelne organizacije začele zbirate
prostovoljne prispevke za svojce žrtev in preživele. V različnih skladih se je
nabralo več milijonov funtov.

Iz poročila o nesreči so izšli tudi novi varnostni predpisi, po katerih so
morale imeti vse ladje zadostno število reševalnih čolnov za vse potnike in
člane posadke, posadke pa so se morale za primer nesreče redno usposabljati.
Ustanovljene so bile tudi posebne patrulje, ki so opazovale in poročale o
nevarnosti ledenih gor v severnem Atlantiku. V poročilu je bila omenjena tudi
ladja SS Californian, ki je bila na dan potopitve od Titanika oddaljena le nekaj
milj. Na Californii so tistega večera na obzorju opazili neko zelo razsvetljeno
ladjo, ki izstreljuje rakete, vendar so rakete videli kot bele, kar ni bil znak
za nevarnost, zato niso ukrepali, imeli pa so tudi izklopljen radijski
sprejemnik, zato niso dobili klica v sili. Opazovanje neznane ladje je potekalo
do 2:15, ko so luči na vodni gladini nenadoma izginile. Preplah je bil narejen
šele ob 5:30, ko je radijski operater dobil novico o potopitvi Titanika. Po
prejemu novice je Californian hitro odplula na kraj nesreče, kjer je ugotovila,
da je preživele potnike že pobrala Carpathia. Kasneje je bilo ugotovljeno, da je
bila ladja, ki jo je opazovala Californian, res Titanik. Potopitev Titanika je
bila tudi povod za nastanek prve mednarodne konvencije o varnosti na morju, ki
je bila sprejeta leta 1914, dve leti po nesreči.

Preživela sta le Franc in Manca Karun, ki naj bi bila rešena z rešilnim čolnom
številka 15.

Leta po nesreči je potopitev nepotopljive ladje postala legenda, zato so se v
javnosti začeli pojavljati različni načrti in teorije kako bi potopljeno ladjo
našli in jo dvignili na površje. Vsi poizkusi iskanja so se zaradi nedovršene
tehnologije in velike globine izkazali za neuspešne. Nato pa je 1. septembra
1985 prišlo do nenadnega preboja. Francosko-ameriški ekspediciji je uspelo na
globini 3.800 m odkriti najbolj slavno ladijsko razbitino na svetu. Raziskovalna
ekipa je ugotovila, da se razbitine ladje nahajajo 21,2 km od njenega zadnjega
položaja kar pomeni, da so bile morebitnim reševalcem posredovane napačne
koordinate o lokaciji potapljajočega se Titanika. Raziskovalci so ugotovili
tudi, da se je ladja med potapljanjem res prelomila saj so se izjave preživelih
razlikovale. Okoli obeh koncev trupa pa je polje razbitin veliko 8 x 4,8 km, na
katerem je končala večina notranje opreme ladje in večina žrtev potopa. Od leta
1985, ko je bila razbitina odkrita, pa do danes je ostanke ladje obiskalo že
veliko odprav, nekatere izmed njih so na površje dvignile tudi številne ladijske
predmete, ki so danes na ogled v muzejih, na dražbah in razstavah v čast
Titanika.



https://sl.wikipedia.org/wiki/Malta

Republika Malta (malteško: Repubblika ta' Malta) je majhna in gosto naseljena
otoška država v južni Evropi v osrednjem Sredozemskem morju. Malta je otočje
dvajsetih otokov in čeri, ki ležijo 93 km južno od Sicilije (Italija) in 288 km
severno od Libije v severni Afriki. Stalno naseljena sta samo otoka Malta in
Gozo (Għawdex). Otok Comino (Kemmuna) je naseljen samo občasno. Malta ima okrog
400.000 prebivalcev in dva uradna jezika: malteščino in angleščino. Glavno mesto
republike ja Valletta na otoku Malta.

Malta je bila zaradi svojega ključnega strateškega položaja sredi Sredozemskega
morja v vsej svoji zgodovini križišče zelo različnih kultur. Od neolitika naprej
so otočju gospodarili Feničani, Rimljani, Arabci, Normani, Bizantinci, malteški
vitezi (ivanovci), ki so dali otočju svojstven pečat, Francozi in Angleži. Na
otočju je leta 60 doživel brodolom sveti Pavel, ki je na otoke prinesel
krščanstvo. Katoliška vera je sedaj uradna in najpogostejša vera na Malti.

Malta je dobila neodvisnost od Velike Britanije leta 1964. Od leta 2004 je
članica Evropske skupnosti, poleg tega pa je članica Skupnosti narodov in
Organizacije združenih narodov.

Nastanek imena Malta ni povsem pojasnjen. Najpogostejša je razlaga, da izhaja iz
grške besede μέλι (meli, »med«). Grki so otok imenovali Μελίτη (Melite), kar
tudi pomeni »med« ali »sladek kot med«. Grki so ustanovili svoje kolonije na
Malti že v 7. stoletju pr. n. št., od leta 395 do 870 pa so tam gospodovali
grško govoreči Bizantinci. Druga možnost za nastanek imena Malta je feničanska
beseda maleth, ki pomeni »nebesa«, morda zato, ker ima otočje mnogo zalivov in
skritih drag.

Malta je skupina otokov v osrednjem Sredozemskem morju. Stalno naseljena sta
samo največja otoka Malta (315 km²) in Gozo (Għawdex, 315 km²). Drugi večji
otoki so Comino (Kemmuna, 3 km²), ki ni stalno naseljen, ter Cominotto
(Kemmunett), Filfla, Fungus Rock (Il-Ġebla tal-Ġeneral) in Otok svetega Pavla
(Selmunett), ki niso naseljeni. Otok Manoel (il-Gżira tal-Isqof) je v Gżiri z
mostom povezan s celino in je pravzaprav sestavni del mesta. Obale otokov so
zelo razčlenjene s številnimi dobrimi pristanišči.

Otočje leži na severnem robu afriške tektonske plošče, na samem stičišču z
evropsko tektonsko ploščo. Za pokrajino so značilni nizki griči s terasastimi
polji. Najvišja točka otočja je Ta'Dmejrek v bližini Dinglija z nadmorsko višino
253 m. V deževnem obdobju je na otokih nekaj majhnih rek, stalnih rek in jezer
pa na otokih ni. Stalno tekočo vodo ime le nekaj potokov v okolici Baħrije,
l-Intaħleba in San Martina. Edina tekoča voda na Gozu je v dolini Lunzjata.

Otočje ima mediretansko klimo. Najnižja temperatura je bila izmerjena leta 1905
- +1,1 °C, najvišja pa avgusta 1999 - +43,8 °C. Sneg je v zadnjih 115 letih
padal samo trikrat: februarja 1895, januarja 1905 in marca 1949. Povprečne
najvišje dnevne temperature se gibljejo od 15 °C (januar, februar) do 30 °C
(julij, avgust). Povprečne najnižje dnevne temperature se gibljejo od 9°
(januar, februar) do 22 °C (julij, avgust). Celoletni povprečji dnevnih
temperatur sta 21 °C oziroma 15 °C.

Malteške otoke so prvi naselili kamenodobni poljedelci s Sicilije okrog leta
5.200 pr. n. št. Prvi prebivalci so okrog leta 3.500 pr. n. št. zgradili prve
prosto stoječe verske objekte na svetu: megalitske templje Ġgantija na otoku
Gozu ter Ħaġar Qim in Mnajdra na Malti.

Okrog leta 700 pr. n. št. je na Malti, posebno okrog Vallette, cvetela antična
grška kultura. Stoletje kasneje so na otok prišli Feničani in ustanovili
trgovsko postajo, od koder so stkali trgovske poti vse do Cornwalla na skrajnem
zahodu Anglije. Po padcu Fenicije okrog leta 400 pr. n. št. je Malta prišla pod
oblast feničanske afriške kolonije Kartagine. V času Kartažanov so na Malti
pridelovali predvsem oljke in rožiče in izdelovali tkanine. V času Punskih vojn
(264-146 pr. n. št.) je začel odpor do Kartažanov naraščati in leta 218 pr. n.
št. se je prebivalstvo uprlo. Oblast je na otočju prevzela Rimska republika s
konzulom Sempronijem na čelu. Med sirakuškim uporom v drugi Punski vojni je
Malta ostala zvesta Rimu in bila zato nagrajena s statusom Foederata Civitas,
kar ji je dalo v okviru Sicilske province nekaj avtonomije. Otok se je takrat
imenoval Melita. Enako se je imenovalo tudi njeno glavno mesto, današnja Mdina.

Leta 60 je severno od otoka Malte v Zalivu sv. Pavla doživel brodolom Kristusov
apostol Pavel iz Tarza. Izročilo pravi, da je na otoku ostal tri mesece, naredil
nekaj čudežev in med prebivalce vpeljal krščanstvo. Dogodki so opisani v
Apostolskih delih v Novi zavezi. V času cesarja Hadrijana, leta 117, so malteški
otoki napredovali na položaj municipija. Ko je Rimsko cesarstvo razpadlo na
vzhodni in zahodni del, je Malta pripadla grško govorečemu Bizantinskemu
cesarstvu. Malta je bila pod bizantinsko oblastjo celih štiristo let, vendar je
o tem obdobju zelo malo znanega. V tem obdobju so otočje za nekaj časa zasedli
Goti in Vandali, vendar so jih Bizantinci kmalu pregnali in tam pustili vojaško
posadko.

V bizantinsko-arabskih vojnah (780-1180) je bizantinski sicilski admiral Eufemij
izdal Bizantinsko cesarstvo, razglasil samostojnost Sicilije in pozval na pomoč
Arabce. Malta in Sicilija sta postali del Sicilskega emirata, kateremu so od
leta 909 vladali Fatimidi. Arabci so na Malti zgradili namakalne sisteme in
zasadili nove vrste sadja (citruse) in bombaž. S seboj so prinesli tudi
sicilsko-arabski jezik, iz katerega se je razvila malteščina. Arabci so
dopuščali versko svobodo, zato se je na otočju ohranilo krščanstvo, prebivalci
pa so morali zato plačevati poseben verski davek.

V 11. stoletju so Normani iz Normandije zasedli najprej Sicilijo, leta 1091 pa
še Malto. Maltežani so novega vladarja Rogerija I. Sicilskega toplo sprejeli in
mu ponudili vojaško pomoč. Rogerij je nato baje odtrgal in jim podaril del svoje
rdeče-bele zastave, ki je postala osnova za sodobno malteško zastavo.

Obdobje Normanov je bilo uspešno. Malta je postala del novoustanovljenega
Sicilskega kraljestva, ki je obsegalo Sicilijo in južno polovico italijanskega
(Apeninskega) polotoka. Rimskokatoliška vera je postala državna vera, na Malto
pa je prišla tudi normanska arhitektura. Zadnji normanski kralj Tankred Sicilski
je iz Malte in Goza naredil fevdalno gospostvo z malteškimi grofi na čelu. Prvi
grofje so bili izkušeni genovski gusarji. Sicilsko kraljestvo je leta 1194
prešlo na Hohenstaufne, ki so ostali na oblasti do leta 1266. Cesar Friderik II.
je do leta 1224 z Malte izgnal vse Arabce in na Malto preselil vse krščanske
moške prebivalce Celana v Abruzzih.

Malta je nato za kratek čas prišla pod oblast kapetovsko-anžuvinske dinastije,
ki je bila zaradi visokih davkov zelo nepriljubljena. Zaradi vojne Karla
Anžujskega z Genovo so leta 1275 opustošili Gozo. Leta 1282 je sledil velik upor
na Siciliji, znan kot Sicilske večernice, po katerem se je celinski del
kraljestva ločil v Neapeljsko kraljestvo, Sicilija in Malta pa sta prišli pod
oblast Aragoncev. Kraljestvu so do leta 1409 vladali sorodniki aragonskih
kraljev, potem pa je kraljestvo postalo del Aragonskega kraljestva. Na začetku
vladanja Aragoncev so bili malteški grofje kraljevi sinovi, leta 1397 pa je
grofovski naslov prešel nazaj na fevdalce. Zaradi stalnih prepirov med dvema
družinama za grofovski naslov, ki so Malti prinesli veliko revščino, je kralj
grofovski naslov spet odvzel. Prepiri so se ponovili nekaj let kasneje, ko je
kralj grofovski naslov podelil grofu Gonsalvu Monroyu. Maltežani so se temu
uprli in bili poraženi. Ko so kasneje priznali, da so bili kljub uporu zvesti
sicilski kroni, je priznanje na Alfonza IV. naredilo tako močan vtis, da
upornikov ni kaznoval, ampak jim je celo obljubil, da jih ne bo nikoli več
izročil tretji strani. Glavno mesto Mdina je dobilo naslov Città Notabile
(Ugledno mesto).

Leta 1530 je dal cesar Svetega Rimskega cesarstva Karel V. (španski kralj Karel
I.) malteško otočje v trajni zakup Viteškemu redu sv. Janeza Krstnika
(hospitalci), katerega so osmanski Turki leta 1522 pregnali z Rodosa. Aragonska
krona je otočje še nekaj časa obdržala v svoji lasti kot del Sredozemskega
imperija. Leta 1565 so malteški vitezi uspešno obranili Malto pred invazijo
Turkov, ki so bili takrat na višku moči. Po obleganju so začeli pod vodstvom
velikega mojstra reda Jeana Parisota de la Valette pospešeno utrjevati otok,
predvsem novo mesto Valletto in globok zaliv južno od mesta, današnji Grand
Harbour.

Malteški vitezi so vladali na Malti do leta 1798, ko jih je na poti v Egipt z
otoka pregnala Napoleonova vojska. Napoleon jih je zvijačno zaprosil za varno
pristanišče, kjer bi lahko dopolnil ladijske zaloge, ko je bil v pristanišču pa
je s topovi napadel gostitelje in veliki mojster Ferdinand von Hompesch zu
Bolheim je kapituliral. Napoleon je ostal na Malti nekaj dni. V tem času je
vitezom sistematično zaplenil vse premično premoženje in vzpostavil novo upravo,
ki so jo vodili njegovi privrženci. Ko je Napoleon zapustil Malto, je za seboj
pustil čvrsto vojaško posadko.

Francoske okupacijaske sile na Malti zaradi svojega negativnega odnosa do vere
ter verskih in finančnih reform niso bile priljubljene. Prebivalci so se zato
uprli in prisilili Francoze k umiku v utrdbe. Upornike sta z orožjem podprli
Velika Britanija in Kraljestvo dveh Sicilij, Britanci pa so s svojo mornarico
blokirali otočje. Izolirane francoske sile pod poveljstvom generala de Vauboisa
so se leta 1800 vdale in Malta je postala britanski protektorat.

Malta je s Pariško pogodbo leta 1814 postala del Britanskega imperija. Zaradi
svoje strateške lege med Gibraltarjem in Sueškim prekopom je Britancem služila
kot vmesna postaja za trgovske ladje, ki so trgovale z Indijo, in oporišče vojne
mornarice.

V zgodnjih 1930. letih se je britanska sredozemska flota, ki je bila ključni
gospodarski dejavnik na Malti, zaradi ekonomičnosti premaknila v Aleksandrijo. V
II. svetovni vojni je imela Malta zaradi bližine nemških oskrbovalnih poti zelo
pomembno vlogo. Za pogum in vztrajnost v dolgi borbi proti sovražniku, je
britanski kralj Jurij VI. 15. aprila 1942 Malti podelil najvišje civilno
odlikovanje Skupnosti narodov - Jurijev križ, ki je zdaj upodobljen tudi na
malteški zastavi.

Po II. svetovni vojni so malteški laburisti najprej brez uspeha poskušali Malto
združiti z Veliko Britanijo, potem pa je Malta 21. septembra 1964 (Dan
neodvisnosti) dobila neodvisnost. Po ustavi iz leta 1964 je britanska kraljica
Elizabeta II. ostala kraljica Malte, na otoku pa je v njenem imenu vladal
generalni guverner. 3. decembra 1974 (Dan republike) je Malta postala republika
v okviru Skupnosti narodov. Sporazum o vojaški pomoči, ki so ga podpisali kmalu
po razglasitvi neodvisnosti, se je 31. marca 1979 (Dan svobode) iztekel in
britanski vojaki so zapustili otočje. Malta je leta 1980 razglasila uradno
politiko nevtralnosti in za kratek čas postala članica Gibanja neuvrščenih. Leta
1989 je bilo na Malti pomembno srečanje predsednikov Busha in Gorbačova, ki je
nakazalo konec hladne vojne.

Malta je 1. maja 2004 postala članica Evropske skupnosti. 1. januarja 2008 je
postala tudi članica Evroobmočja in svojo nacionalno valuto malteško liro
zamenjala z evrom



https://sl.wikipedia.org/wiki/Mad%C5%BEarska

Madžárska (madžarsko Magyarország) je celinska država v Srednji Evropi, ki meji
na jugozahodu na Slovenijo in Hrvaško, na severozahodu na Avstrijo, na severu na
Slovaško, na severovzhodu na Ukrajino, na jugovzhodu na Romunijo, na jugu pa na
Srbijo. Je demokratična država in od leta 2004 tudi članica Evropske unije.
Madžarski jezik pripada ugrofinski skupini jezikov.

Ob popisu prebivalcev leta 2001 je Madžarska štela 10.198.315 prebivalcev. Daleč
največja etnična skupina so Madžari, ki jih je bilo 9.627.057, oziroma 94,40 %.
Pomembnejše manjšine so:

Srbi, Poljaki, Grki, Rusi, Kitajci in kot etnično priznana manjšina Slovenci
predstavljajo preostale vidnejše skupnosti. Ob popisu sta se za Rome opredelila
2 % prebivalcev, neuradno pa naj bi bila skupnost dvakrat do trikrat
številčnejša (do 600.000 pripadnikov).

Prvi popis prebivalstva leta 1842, na takratnem ogrskem ozemlju je naštel skoraj
9 mio. prebivalcev, od tega 38 % Madžarov. Popis v letu nacionalnega vrenja
1848, je naštel 41 % Madžarov (brez Hrvaške), v letu 1910 pa že 54 % Madžarov
(brez Hrvaške). To kaže kako silen je bil pritisk šolstva in državnega
madžarskega jezika, predvsem na slovanske predele.

Največja verska skupnost na Madžarskem so katoliki. Za rimokatolike se je
opredelilo 54,5 % Madžarov, za grške katolike pa 2,6 %. Močna je skupnost
kalvinistov (16 %), protestantov s 3 % pripadnikov, skupnost židov pa šteje
0,1 % prebivalcev.

Madžarska slovi tudi po vinih. Najbolj znano belo vino pridobivajo v okolici
Tokaja, npr. težka desertna vina »Aszu« in nekoliko lažja »Szamorodni«. Okrog
Blatnega jezera uspevajo bolj pitna, predvsem bela vina, pri mestu Eger pa
pridelujejo slovito rdeče vino »bikova kri«.

Od glasbenih instrumentov radi uporabljajo violino, razširjene so tudi različne
oblike citer in cimbal. Zelo priljubljeni so ciganski orkestri. Njihov repertoar
se je razvil iz madžarske plesne glasbe, ljudskih pesmi in tujih vplivov. Med
narodnimi plesi prevladujejo starejši moški in dekliški solistični plesi.
Popularni ples parov čardaš pa se je razvil v novejši dobi.

Čarde so značilni madžarski lokali, kjer ponujajo madžarsko hrano, ob madžarski
folklorni in ciganski glasbi. Na stenah teh lokalov pa je ogromno ročno
poslikane keramike, narodnih vezenin in podobno.



https://sl.wikipedia.org/wiki/Koper

Koper ( izgovorjava (pomoč·info)) (italijansko Capodistria, slovensko glava
Istre) je šesto največje mesto v Sloveniji in s 23.726 prebivalci največje ob
Obali. Je upravno središče Mestne občine Koper, sedme največje in četrte
najgosteje naseljene občine v Sloveniji. Mesto ima dva uradna jezika, poleg
državnega jezika slovenščine tudi italijanščino, ki je obvezen predmet v
koprskih osnovnih in srednjih šolah, saj Koper leži na dvojezičnem območju na
meji z Italijo. Ob mestu je mednarodno tovorno pristanišče Luka Koper, edino
tovrstno v Sloveniji.

Po podatkih SURS-a je konec leta 2016 v občini Koper živelo 9,7 % ljudi brez
slovenskega državljanstva. Po popisu leta 2002 večina prebivalstva (74,1 %)
govori slovensko. Manjšinski jeziki so hrvaščina (8,0 %), srbohrvaščina (4,0 %),
bosanščina (2,8 %), srbščina (2,7 %) in italijanščina (2,2 %).

Podnebje v Kopru je submediteransko, za katero so značilni dolga in vroča
poletja, mile zime in pogosti vetrovi – burja, jugo in maestral. Povprečne
januarske temperature so v Kopru višje kot po večini Slovenije in znašajo več
kot 4 °C, povprečne julijske pa so višje od 22 °C. Morje je najhladnejše
februarja (8 °C), najtoplejše pa avgusta (24 °C). Največ padavin pade jeseni.
Najmočnejši sunki burje dosežejo hitrosti tudi do 200 km/h, kar prebivalcem
lahko povzroča nevšečnosti. Prav tako pa lahko resnejše nevšečnosti nastanejo ob
pojavu tramontane, ki je značilna za to področje Slovenije.

Koprsko primorje sestavljata dve zelo različni območji: ozek obalni pas in
flišno gričevje v zaledju. Flišne pokrajine sestavlja fliš, ki je sicer
neprepustna kamnina, vendar zelo slabo odporna proti površinskemu odnašanju.
Prsti v Koprskem primorju so nastale na treh različnih podlagah: največ na
flišu, manj na apnencu in na rečnih nanosih. Tipi prsti na flišu: regosoli,
leptosoli (karbonatna rendzina), kambisoli, antrosoli, luvisoli, planosoli. Na
apnencu je največ leptosolov (rendzina), na rečnih nanosih so se razvili
fluvisoli (ob zgornjem in srednjem toku rek) ter glejsoli (ob spodnjem toku rek
Rižane, Dragonje, Badaševice in Drnice).

V primerjavi s pravim sredozemskim rastlinstvom zimzelenih rastlin skorajda ni.
Za toploljubne primorske gozdove je značilen listopadni puhasti hrast. Posebnost
koprskega primorja so oljke. Za mediteransko podnebje so značilni tudi agrumi,
fige, aromatične rastline in makija. V Kopru uspeva zaščitena okrasna rastlinska
vrsta brnistra z živorumenimi cvetovi, ki je značilna za Istro.

Sledovi poselitve koprskega območja segajo v srednji paleolitik in neolitik. O
tem pričajo številna jamska najdišča na Kraškem robu.

Prva poselitev koprskega otoka sega v rimsko republikansko obdobje. Novejše
arheološke najdbe iz 3.–1. st. p. n. š. segajo v čas, ko je bila v pisanih virih
na širšem koprskem območju omenjena antična naselbina Aegida. Proti koncu
rimskega cesarstva je bila na otoku večja naselbina, v poznoantičnem obdobju pa
ena izmed postojank obrambnega sistema Claustra Alpium Iuliarum. V času
preseljevanja narodov se je rimljansko in porimljanjeno okoliško prebivalstvo
zateklo v otoško naselje. Ko so severno Istro sredi 6. stoletja zasedli
Bizantinci, so Capris dobro utrdili in ga preimenovali v Iustinopolis (po
cesarju Justinu II.). Varna otoška lega ob poteh proti Gradežu, tedaj pomembnemu
središču ob severni jadranski obali, je mestu omogočila nagel razcvet. V 8.
stoletju se je v zaledje istrskih mest naseljevalo slovansko prebivalstvo, ki se
je postopno pomaknilo do obalnih mest.

Koper se je leta 932 povezal z Benečani. Ti so skrbeli za varnejšo plovbo, s
pogodbami pa so si počasi podrejali mesto. Leta 1186 je Koper postal svobodna
komuna z voljeno oblastno strukturo. Osamosvojila se je koprska škofija, ki ji
je koprska komuna podelila posesti v vaseh Lopar, Padna, Brič in Sermin.
Pozneje, do leta 1208, so mestu gospodovali istrski mejni grofje in za njimi
oglejski patriarhi. Ti so Koper izbrali za sedež svojih fevdalnih posesti v
Istri in ga poimenovali Caput Histriae (Glava Istre), ki so ga kasneje
poitalijanili v Capo d'Istria. V času vladavine oglejskih patriarhov se je mesto
vztrajno borilo za privilegije in obdržalo lastne statute, ki so omejevali
oglejsko oblast. Mestu so patriarhi podelili oblast nad vasmi v zaledju severne
Istre.

Po daljšem obdobju samostojnosti je leta 1279 Koper skupaj z drugimi Istrskimi
mesti prešel pod Benečane. V 16. stoletju je dobil privilegiran položaj na
gospodarskem in upravnem področju. Na prelomu 15. in 16. stoletja so v Kopru
ustanavljali menjalnice, banke in obrtne delavnice. V robne dele mesta se je
preseljevalo čedalje več Slovencev, ki so se predvsem ukvarjali s solinarstvom,
z ribištvom in s kmetijstvom. V času beneške vladavine je mesto na trgovskem
področju uspešno tekmovalo z bližnjim Trstom, saj je imelo zaradi lege na otoku
in utrjenih zidov ugoden obrambni položaj. V 16. stoletju je Koper dobil sodišče
za civilne in kazenske zadeve ter nekaj drugih upravnih funkcij za naselja v
zaledju severne Istre. Zaradi tujih upadov so bili prek Istre in Krasa usmerjeni
v Beneško republiko, zato Kopra niso ogrozili, pač pa je bilo močno opustošeno
njegovo podeželsko zaledje.

V času spopadov med Benečani in Avstrijo je trgovina z zaledjem, predvsem s
Kranjsko, upadla. Mesto je prizadela kuga, v času katere se je število
prebivalstva zmanjšalo z 8.000 na 1.800. Počasi si je s pomočjo trgovine s
soljo, prodaje olja in vina mesto opomoglo. Šele sredi 17. stoletja so ponovno
našteli 4.500 prebivalcev. Koper je pomembno gospodarsko moč ohranil vse do 17.
stoletja, ko sta bila Trst in Reka proglašena za svobodni pristanišči.

Pomembno pomorsko in trgovsko vlogo je Koper izgubil s propadom Beneške
republike (1797) ter z dograditvijo železnice Dunaj–Trst (1857). Glavno
trgovsko, pomorsko, postopno tudi industrijsko središče Avstro-ogrske monarhije
je postal Trst, Koper pa z agrarno okolico vedno bolj njegovo zaledje za oskrbo
s kmetijskimi pridelki. Meščani, predvsem Italijani, so živeli od solinarstva,
ribištva in lokalnega ladjedelništva, ljudje v okolici, pretežno Slovenci, pa od
poljedelstva in živinoreje. Po letu 1819 se je začelo dokončno rušenje mestnega
obzidja, 1827. je bil zgrajen kilometer dolg nasip s cesto od starega
pristanišča do Semedele. Otok so s kopnim povezali v 19. stoletju. Tedaj so na
plitvinah okoli mesta uredili soline, vendar so jih v 20. stoletju opustili,
zemljišče izsušili in ga namenili kmetijstvu.

Koper je bil osvobojen 30. 4. oz. 1. 5. 1945. Po koncu druge svetovne vojne se
je v letih od 1945 do 1954 iz Kopra izselila v Italijo večina avtohtonega
prebivalstva. Leta 1947 je bila podpisana Pariška mirovna pogodba, s katero je
Koper na podlagi Devinskega sporazuma postal sedež cone B Svobodnega tržaškega
ozemlja.

Po podpisu Londonskega memoranduma leta 1954 je Koper postal pomembno
gospodarsko in politično središče slovenske obale, kar je povzročilo njegov
hiter razvoj. Leta 1957 so začeli vzhodno od starega mesta graditi novo
pristanišče. Poglobili so plitvo morje Škocjanskega zatoka, izkopano gradivo pa
uporabili za nasipanje plitvin ob obali. S tem so pridobili dovolj ravnih
površin za pristaniške objekte. Luka Koper se je začela pospešeno razvijati po
letu 1967, ko so zgradili 31 km dolg železniški priključek Koper–Prešnica, ki je
povezoval Koper s slovenskim in srednjeevropskim zaledjem. Velik del prometa
predstavlja tranzitno blago za Srednjo Evropo. Pristanišče je usposobljeno za
pretovarjanje različnih vrst blaga za kontejnerski promet in promet RO-RO (roll
on-roll off), generalno blago, razsuti tovor (žito, rude), tekočine, les in
sadje.

Kulturne ustanove, ki preraščajo krajevni pomen, so: bogata študijska knjižnica,
Pokrajinski muzej (od leta 1911) ter radijska in televizijska postaja. Poleg
slovenskih osnovnih in srednjih šol sta v mestu tudi italijanski osnovna šola in
gimnazija. Obsežen luški kompleks, novo poslovno središče in nove primestne
stanovanjske četrti (Semedela, Žusterna, Šalara) so močno spremenili podobo
mesta. Zgodovinsko mestno jedro z vrsto pomembnih kulturnih spomenikov pa je
ohranilo osnovne značilnosti srednjega veka.



https://sl.wikipedia.org/wiki/Olivia_de_Havilland

Olivia de Havilland, ameriška filmska igralka in dvakratna dobitnica oskarja, *
1. julij 1916, Tokio, Japonska.

Olivia de Havilland se je rodila v japonski prestolnici Tokio. Njena starša sta
bila odvetnik Walter de Havilland in igralka Lilian Fontaine. Njena leto dni
mlajša sestra Joan Fontaine je prav tako zelo znana igralka. Ko je Olivia
dopolnila dve leti, se je njena družina iz Japonske preselila v Kalifornijo. Tam
sta s sestro Joan obiskovali tudi šolo v mestu Los Gatos. Danes se v Los Gatosu
po Olivii imenuje celo igralska nagrada.

Njena filmska kariera se je pričela leta 1935. Tistega leta se je pojavila v
izjemno uspešni filmski priredbi Shakespearejevega Sena kresne noči, kjer je
igrala Hermijo. Še istega leta se je pojavila tudi v pustolovski uspešnici
Captain Blood, kjer je prvič zaigrala skupaj z igralcem Errolom Flynnom. V
naslednjih letih sta skupaj igrala še v osmih filmih, najbolj znan od njunih
filmov pa je zagotovo film The Adventures of Robin Hood, ki sta ga posnela leta
1938.

Leto pozneje pa je Olivia odigrala svojo najbolj znano vlogo, vlogo Melanie
Hamilton v filmu V Vrtincu. Ta ji je prinesla prvo nominacijo za oskarja ter jo
zaznamovala za celo življenje.

V tistih letih je Olivia začutila, da ji studio ne ponuja pravih vlog, zato je
začela zavračati ponujene scenarije. Pozneje je proti studiu vložila celo tožbo,
saj v tistih časih igralcem pogodbe s studii niso dopuščale veliko svobode.
Enako tožbo je njena dobra prijateljica Bette Davis že pred leti izgubila,
Olivia pa je tokrat na sodišču zmagala. Zakon, ki igralcem dopušča več umetniške
svobode in izbire vlog po svoji želji je še danes znan kot »zakon de Havilland«.

Kvaliteta in pestrost njenih vlog se je tako z leti začela zelo izboljševati.
Prvega oskarja si je tako priigrala leta 1946 za film To Each His Own, drugega
oskarja pa leta 1949 za film Dedinja. Nominacijo za oskarja in zlati globus pa
je prejela tudi za film Kačje brezno leta 1948.

Njena kariera pa je na začetku 50. let prejšnega stoletja začela močno slabeti.
Zavrnila je nekaj vlog v zelo uspešnih filmih, vključno z glavno vlogo v filmu A
Streetcar Named Desire. Pozneje je ta vloga pripadla njeni soigralki iz filma V
Vrtincu Vivien Leigh, ki je zanjo osvojila tudi oskarja. V manj uspešnih filmih
je Olivia igrala vse do leta 1988, ko je posnela svoj zadnji film in se nato
upokojila.

Olivia de Havilland je imela v svojem burnem Hollywoodskem življenju afere z
režiserjem Johnom Hustonom, svojim pogostim soigralcem Errolom Flynnom, nekaj
časa pa je bila zaročena tudi z mogotcem Howardom Hughesom. Prvič se je poročila
leta 1946 z pisateljem Marcusom Goodrichom. Ločila sta se sedem let pozneje,
imela pa sta sina Benjamina, ki je umrl leta 1991.

Leta 1955 se je poročila z Pierreom Galanteom, s katerim je imela tudi hčerko
Gisele. Čeprav sta se ločila leta 1979, sta se Olivia in Pierre zelo dobro
razumela tudi po ločitvi. Ko je Pierre leta 1998 umiral zaradi raka, ga je
Olivia negovala in skrbela zanj vse do njegove smrti.

Olivia de Havilland že približno petdeset let živi v Parizu v Franciji in se
občasno pojavi na kakšni javni prireditvi. Leta 2003 se je pojavila na podelitvi
oskarjev, junija 2006 pa se je ob svojem devetdesetem rojstnem dnevu udeležila
slovesne projekcije svojih filmov v Los Angelesu. Leta 2004 je posnela tudi
kratek dokumentarec z naslovom Melanie se spominja, v katerem je opisovala in se
spominjala snemanja svojega najbolj slavnega filma V Vrtincu.



https://sl.wikipedia.org/wiki/Staroverstvo

Slovansko staroverstvo oziroma stara vera ali rodnoverstvo oziroma rodna vera je
eno od sodobnih[op. 1] imen za obnovljeno politeistično etnično religijo
Slovanov[op. 2] in njeno ponovno oživljanje med slovanskimi narodi.

Staroverci častijo bogove starih Slovanov [op. 3] oziroma lokalne slovanske
bogove, kult prednikov, vegetacije in kult svetih živali. Slovani niso imeli
posebnega imena za svojo religijo, saj te vsepričujoče realnosti niso imeli za
ločeno institucijo. Zato se je poseben izraz za slovansko staroverstvo uveljavil
šele v 20. stoletju, ko se je dosegla »kritična masa« ljudi, ki so se zanimali
za zgodovino, religijo, tradicijo in kulturo predkrščanskih Slovanov, kot tudi
samih vernikov, ki so svojo duhovno pot prepoznali v slovanski staroverski
religiji. V večini slovanskih držav se uporablja termin rodnoverstvo, redkeje
tudi staroverstvo (rus. роднове́рие, poднaя вepa; polj. rodzimowierstwo, rodzima
wiara; ukr. рідновір'я, ріднa вірa; češ. rodnověří, rodná víra; bol. родноверие;
hrv. rodnoverje; srb. rodnoverje, rodna vera). Ime je nastalo z združenjem besed
rod in vera. Izraz, ki se uporablja v angleškem jeziku je "native faith" ali
Rodnovery. Alternativni izrazi so tudi slovanska vera[op. 4], naravoverci in
narodna vera [op. 5]. V Sloveniji se je uveljavilo ime staroverci, paralelno s
tem izrazom pa se uporablja tudi ime rodnoverci in za religijo tudi slovenska
vera.

Viri za slovansko staroverstvo [op. 6] so ljudsko izročilo, običaji in obredi,
pisni viri slovanskih , germanskih in arabskih avtorjev. Prav tako arheološki in
drugi viri .

Posredni viri so rekonstrukcije slovanskih mitov in izročila, obredov in
običajev. Rekonstrukcije temeljijo predsvem na etnoloških delih, komperativni
mitologiji in arheoloških odkritijih.

Del slovanskih starovercev v verske namene uporablja Velesovo knjigo, mnogi pa
tudi Rigvedo.

Zaradi nedefinirane terminologije in nestandardizirane uporabe besedišča v
teoriji religije pri strokovnjakih, kot tudi med samimi staroverci, ne moremo
jasno definirati razlike in delitve v slovanskem staroverstvu . Preučevalci
religijskih gibanj staroverstvo uvrščajo v nova religijska gibanja. Za A. B.
Gurka obstajata dve veji staroverstva: tradicionalno staroverstvo in
neopoganske, eklektične veroizpovedi slovanskega staroverstva. Ti dve veji v
grobem predstavljata staroverstvo ruralne populacije (staroverci, ki so obdržali
obrede, običaje in praznike slovanske religije) in staroverstvo v urbanih
sredinah (staroverci, ki se v nekaterih primerih poleg ljudskega izročila
naslanjajo tudi na avtorska besedila novejšega datuma). Gurkova razdelitev ne
ustreza realnosti, saj današnje rodnoversko gibanje ne moremo razdeliti glede na
ruralno in urbano okolje. Kar sodobni rodnoverci razumejo pod tradicionalo
staroverstvo največkrat pomeni, da častijo bogove, ki so izpričani v virih
oziroma v ljudskem izročilu, praznujejo pa tradicionalne praznike povezane z
ljudskim koledarjem. Tradicionalni staroverci zato imenujejo neopoganske
religije ostale vere, ki mešajo slovansko staroverstvo s keltskim, Wicca
religijami in drugimi sodobnimi idejami. Načeloma je tudi tradicionalno
staroverstvo novodobna ideja, čeprav temelji na prekinjeni tradiciji slovanskega
staroverstva.

Staroverci častijo slovanske bogove, kot so: Svetovid, Perun, Svarog, Mokoš,
Triglav, Živa, Morana, Jarilo, Veles, Rujevit, Stribog, Dažbog, Hors in drugi
lokalni bogovi . Slovani se delijo na štiri velike skupine, Polabski Slovani,
Vzhodni Slovani, Zahodni Slovani in Južni Slovani. Med temi skupinami obstajajo
določene razlike v panteonih bogov, običajih in verovanjih.

Velik del slovanskih starovercev časti tudi kult prednikov in kult
vegetacije[op. 10] ter mitološka bitja, povezana z naravo in naravnimi pojavi.

Slovanski staroverski prazniki so vezani na naravni potek leta, močno se
navezujejo na gibanje Sonca in Lune, npr. zimski in poletni solsticij ter
pomladno in jesensko enakonočje (ekvinokcij). Nekateri najpomembnejši
staroverski letni prazniki;

Čeprav је rusko plemstvo sprejelo krščanstvo že konec 10. stoletja, so se obredi
stare slovanske vere med ljudmi ohranjali še dolgo, nekateri sakralni objekti
slovanske vere pa so ostali v uporabi s prvotnim namenom vse do začetka 20.
stoletja. V ruskem ljudskem izročilu so se ohranili miti slovanske vere.

Slovanska mitologija je navdahnila Aleksandra Puškina, da je leta 1820 objavil
pesem Ruslan in Ljudmila. Puškin је pesem napisal na osnovi ruskih ljudskih
povesti, katere mu je v otroštvu pripovedovala babica. Pesem je zanimiva tudi z
jezikoslovnega vidika, saj je uporabljal arhaična imena, ki so bila še vedno
domača med ljudstvom, vendar ne več v jeziku meščanstva na prehodu iz 18. v 19.
stoletje. Puškin je objavil tudi večje število avtorskih povesti, osnovanih na
izročilu drugih slovanskih narodov. Nekatere od teh povesti, npr. Bajka o ribiču
in zlati ribici, so nastale na osnovi zgodb, katere so Puškinu pripovedovali
Srbi, ki so v Rusijo pribežali po zlomu prve srbske vstaje in po kateri je
Mihail Glinka komponiral istoimensko opero leta 1842. Obdobje romantike v Rusiji
je doprineslo k težnji po nacionalnem preporodu v krogih inteligence, kar je
številne umetnike in znanstvenike spodbudilo k iskanju navdiha za svoje delo v
izročilu in kulturi ruskega naroda.

V 19. stoletja sta zbirala in analizirala ljudsko izročilo I. P. Saharov in A.
N. Afanasjev . Zahvaljujoč slednjima je prišlo v Rusiji do popularizacije
slovanske mitologije. Pod tem vplivom so pisatelji in skladatelji, kot sta
Nikolaj Rimski-Korsakov in Igor Stravinski, ustvarili svoja najodmevnejša dela.
Med ruskimi avtorji, ki vključujejo temo slovanske mitologije so tudi Peter
Čajkovski, Nikolaj Gogolj, Sergej Aksakov, Nikolaj Rerih in še mnogi drugi.
Vzporedno z Afanasejevim so tudi drugi člani ruske intelektualne elite izdajali
dela o slovanski religiji, npr. slikarja Andrej Rjabuškin in Viktor Vasnecov.

Z začetkom 20. stoletja se je pojavilo mnogo avtorjev, ki se je ukvarjalo s
slovansko religijo in njenim vplivom na rusko zgodovino ter kulturo.

Po oktobrski revoluciji leta 1917 je nov družbeni sistem prekinil dotedanje delo
na popularizaciji slovanske religije, onemogočeno je bilo tudi raziskovanje in
registracija rodnoverskih združenj, mnogo ruskih intelektualcev pa je emigriralo
na zahod. Od začetka tridesetih do konca petdesetih let 20. stoletja se je
spodbujala uporaba simbolov slovanske religije v umetniških delih v Sovjetski
zvezi kot nasprotovanje propagandi, ki je bila usmerjena proti komunistični
državi in njihovi kulturi.

Dobo od konca druge svetovne vojne do devetdesetih let 20. stoletja, so v
znanstvenem raziskovanju najbolj zaznamovala dela Borisa Rybakova , Apolona
Kuzmina Olega Trubačeva,, V.V. SedovN.I. Tolstoja, V. Toporova in še mnogih
drugih. Danes staro slovansko religijo raziskujejo mnogi odlični znanstveniki
znotraj Inštituta za slovanske znanosti Ruske akademije znanosti.

Po drugi svetovni vojni so se prve rodnoverske občine na teritoriju Sovjetske
zveze pojavile konec osemdesetih let 20. stoletja. V takratnem Leningradu, danes
Sankt Peterburg, se je 1986 ustanovilo Društvo volhov (rus. Общество волхвов),
ki je v letu 1990 postalo Zveza Veneda (rus. Союз венеда). Prvo rodnoversko
združenje je nastalo leta 1988 v vasi Popovka v Moskovskem okraju. Z začetkom
devetdesetih let nastane komuna v Kirovskem okraju . Od takrat pa do danes so se
v Rusiji organizirale rodnoverske občine . Iz zanimanja za slovansko religijo in
kulturo so nastajala tudi društva, ki oživljajo stare slovanske obrede in
običaje, npr. obredno-etnografska skupina Lado, ustanovljena leza 1988 .

Prva rodnoverska organizacija na ozemlju Rusije, Moskovska slovanska rodnoverska
občina (rus. Московская Славянская Языческая Община), je bila uradno priznana
14. februarja 1994, ki je neodvisno obstajala od sredine osemdesetih let 20.
stoletja. Prvo javno praznovanje praznika Kupala (poletni kres) v Rusiji je bilo
25. junija 1994 na reki Vorji. V devetdesetih letih 20. in prvih letih 21.
stoletja je prišlo do združevanja slovanskih rodnoverskih občin in organizacij v
krovne zveze.

Krovna organizacija, ki pokriva največji del ozemlja Rusije, je Zveza slovanskih
občin slovanske rodne vere (rus. Союз славянских общин славянской родной веры),
ki je bila ustanovljena 1997 z združitvijo slovanskih rodnoverskih občin iz
Moskve, Kaluge in Obninska. Za vodjo zveze je bil 19. junija istega leta izbran
Vadim Stanislavovič Kazakov, vodja slovanske rodnoverske občine Kaluge, ki je na
tej funkciji ostal do 2011, ko ga je zamenjal Maksim Belojar Ionov. V okviru
Zveze slovanskih občin slovanske rodne vere deluje 21 občin in še šest občin v
drugih državah.

Velesov krog (rus. Велесов круг) je zveza, ki je nastala leta 1999 z združenjem
več slovanskih rodnoverskih občin. Velesov krog trenutno sestavlja devet občin .
Znotraj te zveze deluje tudi znana občina Rodoljubie, ki jo vodi volh
Veleslav[op. 11].

Krog rodnoverne tradicije (rus. Круг языческой традиции) je zveza, ki je nastala
leta 2000, ko je več rodnoverskih združenj podpisalo prvi dokument te zveze, s
katerim se ureja odnose znotraj in zunaj zveze ter druge osnove veča zveze.
Datum uradnega nastanka zveze je 17. marec 2002, ko so v Moskovskem kapišču
(hramu) vodje staroverskih občin podpisali Bitcevski dogovor o združenju Kroga
rodnoverne tradicije. Tej zvezi so kasneje pristopile tudi organizacije iz
drugih držav (Ukrajina, Norveška, Danska), ki sledijo etnični religiji svojih
tradicij. Dejavnost zveze opredeljuje Manifest rodnoverne tradicije . Članic
Kroga rodnovernih tradicij je trinajst, poleg tega pa sta še dve članici, ki
sledita helenizmu oziroma germanskemu staroverstvu.

Ostali staroverci so združeni v Zvezo slovanskih občin »Severna zveza«, Vserusko
religiozno zvezo »Ruska narodna vera« (rus. Всероссийский религиозный союз
„Русская народная вера“), Očuvanje Slovanov (stsl. Схорон еж Славен), Moskovsko
slovansko rodnoversko občino, Slovansko pravoslavno rodnoversko občino
Vladivostoka »Ščit Simargala«, Občino mesta Balašova »Dediščina prednikov«,
Jekaterinburško občino starovercev »Svarožič« (rus. Екатеринбургская Община
Староверов „Сварожичъ“), Kurskaja-severskajsko občino (rus. Курская Северская
Славянская Община), Združenje prirodne vere »Slavija« (rus. Содружество
природной веры „Славия“) in še nekatere druge organizacije.

V mestu Tomsk je bil 4. oktobra 2007 prvič odprt Muzej slovanske mitologije
(rus. Музей Славянской Мифологии). V Rusiji je od osemdesetih let 20. stoletja
nastalo mnogo kapišč (hramov), v katerih so postavljeni kipi slovanskih bogov.
Po podatkih Feferalne registracijske službe je od decembra 2006 na ozemlju Ruske
federacije registriranih osem rodnoverskih skupnosti.

Prva registrirana rodnoverska organizacija v Ukrajini je bila Rodna vera (ukr.
Рідна віра), ki jo je leta 1934 osnoval prof. Vladimir Šajan (ukr. Володимир
Петрович Шаян). V drugi svetovni vojni je prišlo do okupacije Ukrajine s strani
Nemčije. 5. novembra 1943 je Vladimir Šajan organiziral rodnoversko paravojaško
organizacijo Red vitezov boga Sonca (ukr. Орден Лицарів Бога Сонця), katere cilj
je bil duhovna in fizična osvoboditev izpod nacistične Nemčije in komunistične
Sovjetske zveze. Po drugi svetovni vojni je zaradi represije stalinističnega
režima mnogo rodnovernih Ukrajincev emigriralo v ZDA in Kanado.

Eden od učencev Vladimirja Šajana je bil tudi Lev Silenko, ki se je v začetku
šestdesetih let 20. stoletja ločil od prejšnje organizacije in osnuval
neopogansko organizacijo RUNvira leta 1964 v ZDA. Prva verska organizacija je
bila registrirana 3. decembra 1966 v Chicagu. Prvi hram v Ukrajini RUNvira po
razpadu Sovjetske zveze je bil osnovan leta 1991, 28. maja 1992 pa je RUNvira
bila registrirana kot verska organizacija. Zasnovana je kot monoteistična vera,
ki priznava Dažboga za vrhovnega boga in vsebuje elemente budizma, zoroastrizma
in drugih religij, oslanja pa se na dela kontroverznih zgodovinarjev.

Leta 1975 so bili v Kijevu odkriti ostanki kapišča (hrama) iz prve polovice 10.
stoletja o čemer govori Povest minulih let. V Kijevski Rusiji je namreč
dokumentiran panteon bogov kneza Vladimirja, ki je imel postavljenih več bogov,
in sicer Peruna, Dažboga, Horsa, Simargla, Striboga in Mokoš.

Konec osemdesetih in z začetkom devetdesetih let 20. stoletja so nastajale
organizacije, osnovane na tradicionalnem rodnoverju, kot je Veliki ogenj (ukr.
Слов'янська духовна течія „Великий Вогонь“), ustanovljena 17. avgusta 1990 v
Žiromirju. Kmalu so se organizirale tudi občine v Kijevu leta 1992 ter v Rivnu
in Donjecku leta 1993. Veliki ogenj ima podružnici v Sofiji in Moskvi. Kijevska
slovanska rodnoverska občina Pravoslavje (ukr. Православ'я) je bila ustanovljena
leta 1993 in registrirana 18. junija 1997. Iz te občine so nastali zametki
trenutno največje slovanske staroverske organizacije v Ukrajini - Združeni
rodnoverci Ukrajine, ki je bilo registrirano 2001. Nastalo je z združitvijo več
rodnoverskih občin in združenj. Ukrajinska duhovna akademija rodnovernih je bila
registrirana 25. septembra 2002, vzporedno z organiziranjem občin
tradicionalnega slovanskega rodnoverja pa so se organizirale tudi občine RUNvire
v Ukrajini.

Kot predhodnika modernih rodnoverskih organizacij se šteje Adama Čarnockega
(polj. Adam Czarnocki), ki je v svojem delu iz leta 1818 O predkrščanskem
slovanstvu[op. 12] predlagal nacionalni preporod kot povratek k narodni kulturi
predkrščanske dobe. V 19. stoletju se s pojavom romantike populariziralo
raziskovanje in preučevanje ljudskega izročila, s tem pa se je promoviralo se
vračanje »narodne« kulture. Primer tega so romantične tragedije Juliusza
Słowackiga, Ryszarda Wincenty Berwińskiga in zgodnja dela Adama Mickiewicza v
katerih so glavna tema ljudska verovanja, običaji in obredi. Tudi drugi poljski
književniki so vključevali slovansko religijo v svoja dela. Povečano zanimanje
za slovansko religijo v poljski družbi je povzročilo odkritje Zbručkega idola,
ki prikazuje boga Svetovida (polj. Światowid ze Zbrucza), odkrit leta 1848 v
reki Zbruč v Galiciji . Leta 1936 so v bližini Lodza odkrili skodelo, okrašeno s
svastikami. Leta 1876 je Jozef Kraševski izda svoje najpomembnejše delo, Stara
bajka (polj. Stara basn), po katerem je bil posnet tudi film, Stara basen: ko je
sonce bilo še bog (polj. Stara basn. Kiedy slonce bylo bogiem).

V času med obema svetovnima vojnama je na Poljskem delovalo več rodnoverskih
organizacij. Največji vpliv med njimi je imel Jan Stachniuk[op. 13],
ustanovitelj združenja Zadruga in istoimenskega časopisa, ki je začel izhajati
leta 1937. Od leta 1956 je njegovo delo nadaljeval Antoni Wacyk. Poleg Zadruge
so delovale tudi druge staroverske organizacije, kot je Krog vernikov Svetovida
(polj. Lechickie Koło Czcicieli Światowida), ustanovljena leta 1921, in skupine
okoli časopisa Demiurg, ki je začel izhajati leta 1934 in tednika Svetovid
(polj. Tygodnik „Światowid“). Zaradi delovanja omenjenih združenj pred drugo
svetovno vojno je prišlo na Poljskem do velikega zanimanja za nacionalno
kulturo, tradicijo in slovansko mitologijo. Na 3. mednarodnem skavtskem srečanju
(jamboreeju) leta 1929 v Birkenheadu v Veliki Britaniji so poljski skavti
postavili kip boga Svetovida. Kip bogu Svetovidu so postavili tudi ob
praznovanju Božiča v Krakovu leta 1934. Poljska slikarja Marian Wawrzeniecki in
Zofia Stryjeńska ter nekateri drugi umetniki so ustvarjali dela na temo
slovanske religije. Kipar Stanisław Szukalski je leta 1929 ustanovil umetniško
skupino Pleme Rogatega srca, katere člani so bili nekateri najodmevnejši poljski
slikarji in kiparji .

Druga svetovna vojna je prekinila delo poljskih staroverskih organizacij,
staroverci pa se vključili v borbo za osvoboditev Poljske izpod nacistične
Nemčije. Največ se jih je vključilo v narodnoosvobodilno organizacijo Nacionalna
kmečka vstaja (polj. Stronnictwo Zrywu Narodowego)[op. 14]

Po drugi svetovni vojni so komunistične oblasti onemogočile delo staroverskih
občin, tako da je bilo združenje Krog vernikov Svetovida prepovedano leta 1947.
Njegovi člani so neuspešno poskušali ponovno registrirati združenje leta 1960 in
1970. Jan Stachniuk je bil kljub medvojnemu odklikovanju leta 1949 aretiran in
obsojen na dolgoletni zapor. Izdajanje časopisa Zadruga je bilo po vojni
prepovedano.

V postkomunističnem času so nastale rodnoverske organizacije, ki so
nadaljujevale tradicijo Zadruge in Kroga vernikov Svetovida. Andrzej Wylotek je
leta 1991 osnoval časopis Element (polj. Żywioł) v Varšavi, ki je izhajal do
leta 1997. Prva registrirana rodnoverska organizacija, ki ji je bila uradno
priznana religija, je bila neopoganska Rodna cerkva Poljske (polj. Rodzimy
Kościół Polski). Rodna cerkva Poljske, kot tudi neopoganska Poljska slovanska
cerkev (polj. Polski Kościół Słowiański) sta registriani kot verski skupnosti od
leta 1995 in nadaljujeta tradicijo Kroga vernikov Svetovida.

Slovansko rodnoverje je kot enakopravna, državno priznana veroizpoved
registrirana na Poljskem od 4. marca 1996 preko verske skupnosti Rodna vera
(polj. Rodzima Wiara), ki nadaljuje tradicijo Zadruge. Aktivno je tudi Zahodno
slovansko versko združenje »Slovanska vera« (polj. Zachodniosłowiański Związek
Wyznaniowy „Słowiańska Wiara“), ki je nastalo leta 2006 z združitvijo več
rodnoverskih organizacij. Svoje vernike ima tudi v Srbiji, na Slovaškem in na
Češkem. Od 1995 deluje tudi Zadruga rodne vere Aristos (polj. Zadruga Aristos
Sędruga Rodzimej Wiedzy). Dela Jana Stachniuka so botrovala tudi nastanku
časopisa Triglav, ki izhaja od leta 1997. Okoli časopisa Triglav je nastalo
Zduženje za tradicijo in kulturo Niklot (polj. Stowarzyszenie na rzecz Tradycji
i Kultury Niklot)[op. 15], ki je registrirano v Varšavi 11. septembra 1998. Od
2009 je registrirano tudi združenje Kołomir, od leta 2010 pa deluje
Društvo »Žrtev« (polj. Stowarzyszenie „Żertwa”), ki je registrirano 9. septembra
2011. Slovanske rodnoverce v Vroclavu združuje Organizacija šleskih
rodnovercev »Vatra« (polj. wspólnota rodzimowierców Śląskich „Watra“), v Varšavi
pa deluje še skupina »Wid«.

Preživeli člani Zadruge so v Vroclavu ustanovili založbo Založništvo Toporzeł
(polj. Wydawnictwa Toporzeł)[op. 16], ki izdaja knjige o rodnoverju in drugih
mnogoboštvenih religij. Glavni urednik je Zdzisław Słowiński, ki je tudi član
Vseslovanskega rodnoverskega veča, eden od članov te skupine je tudi Antoni
Vacik. Vsako leto se v mestu Wolinu odvija festival Slovanov in Vikingov (polj.
Festiwal Słowian i Wikingów), na katerem se lahko vidi rekonstruirano življenje
Slovanov in Vikingov v času pred krščanstvom.

Zaradi specifičnih zgodovinskih razmer v pokrajini Polesje (bel. Пале́ссе) na
ozemlju Republike Belorusije se je slovansko staroverstvo obdržalo med ljudmi
tudi po pokristjanjevanju ostalih predelov današnje Belorusije. V Polesju se
nahajajo pomembna arheološka najdišča, na katerih so bila odkrita kapišča
slovanske religije, ki so jih raziskovali konec 19. stoletja in v drugi polovici
20. stoletja. Danes so kapišča uvrščena v kulturno-zgodovinske spomenike
Belorusije.

Po razpadu Sovjetske zveze so nastala vojaška, vojnozgodovinska in
kulturnozgodovinska društva, ki promovirajo povratek slovanske kulture,
tradicije in religije (društva Bjaloveški barjak, Radegast, Ojra iz Minska,
Braslava iz Gomelja). Iz njih so nastale organizacije in slovanske staroverske
občine. Za razliko od ostalih slovanskih držav, v Belorusiji obstaja mnogo
vladnih programov, ki podpirajo vrnitev v družbo tradicionalnih vrednot. Ljudske
praznike (Kupalo, Maslenica, Dožinke) se praznuje na nivoju države. Veliko
znanstvenikov (arheologi, zgodovinarji, filologi in etnologi) raziskujejo
predkrščansko religijo in tradicijo na Katedri za zgodovino in teorijo kulture
Beloruske državne pedagoške univerze, Inštitutu etnografije in folklore,
Znanstveno-raziskovalnem centru folklore Beloruske državne univerze idr., kar
rezultira v veliko število objav raznih del, ki se tematsko nanašajo na
slovansko religijo.

V Kobrinu v Belorusiji deluje Slovanska vedska občina »Perunova pot« (славянская
ведическая община „Лад Перуна“), ki jo vodi Vladimir Aleksandrovič
Sacevič<reff>Tudi član staroverskega veča,Решение седьмого родобого славянского
веча, Міжнародний Слов'янський Портал „Родовід“</ref>. »Perunova pot« ne
sodeluje samo z drugimi staroverskimi občinami, temveč tudi z organizacijami
drugih veroizpovedi.

Na ozemlju Belorusije deluje tudi staroverska občina v Minsku Kolo Svaroga, ki
je članica združenja slovanskih rodnoverskih občin Velesov krug.

Po Prvem vseslovanskem kongresu v Pragi leta 1848 je med Čehi nastala velika
težnja po nacionalnem preporodu. Po zgledu drugih slovanskih narodov se je tudi
tu pojavilo zanimanje za slovansko kulturo in religijo, posledično pa je izšlo
več del, ki se nanašajo na izročilo in slovansko religijo.

Z začetkom 20. stoletja so nastala svetovno znana dela na temo slovanske
religije, od katerih je najbolj odmevno slikarsko delo Slovanska epopeja Alfonsa
Muhe (slikano od leta 1910 do 1928 leta) in kip boga Radogosta, delo češkega
kiparja Albína Polášeka, ki je postavljen na vrhu hriba Radgost[op. 17]. Z
vzponom fašizma in nacizma v zahodnoevropskih državah so postala dela Alfonsa
Muhe in drugih umetnikov, ki so se navdihovali nad slovansko kulturo, tradicijo
in religijo, reakcionarna in nezaželjena. Po Münchenskem sporazumu in okupaciji
Češkoslovaške s strani nacistične Nemčije je bil Alfonsa Muha eden prvih, ki ga
aretiral Gestapo.

Na Češkem sta aktivna staroverska Skupnost Rodna vera (Společenství Rodná víra)
in združenje Velesov narod (Velesův lid).

Najaktivnejše združenje je Perunov krog (Perunov Kruh), osnovano leta 1997, ki
ima podružnice v vseh večjih krajih Slovaške. Na Slovaškem deluje tudi
neopoganstvo vedomsko združenje Rodni Krog (Rodný kruh), ki ga vodi glasbenik in
filozof Miro Žijarislav Švicki, ki je osnoval internet časopis Rodna cesta
(Rodná Cesta) in glasbeno skupino Bytosti.

V Bolgariji deluje staroversko združenje Dulo (bolg. Общество Дуло), Rodna vera
(bolg. Родна вяра), Slovanska kri (bolg. Славянска Кръв) v Gabrovu in Slovani v
Šumenu.

Slovenija je ena redkih držav, kjer je organizirano staroverstvo preživelo do
20. stoletja na zahodu Slovenije in v Bohinju. Ljudsko izročilo, ki ga je Pavel
Medvešček zbral na Banjški planoti, v Posočju, Slovenski Istri in drugod, kaže,
da je bilo organizirano staroverstvo s svojimi svečeniki živo še vse do prve
svetovne vojne. Bilo je strogo tajno, saj je krščanstvo staroverce preganjalo,
zato so tudi staroverci na zunaj živeli kot kristjani.

Zanimanje za staro slovensko religijo se je zopet pojavilo z romantioko v drugi
polovici 18. in v 19. stoletju v krogih umetnikov in intelektualcev. Prvi je bil
verjetno Anton Feliks Dev, ki je napisal libret za opero Belin leta 1780 v
almanahu Pisanice, uglasbil pa jo je kamniški skladatelj Jakob Frančišek Zupan.
Alegorično sporočilo opere je naravnano proti tuji nadoblasti in poveličuje
slovenstvo. Tri nimfe rodnosti (Ceres, Pomona in Flora) v prispodobi slovenskega
naroda, častijo Belina (staroslovanski bog svetlobe - Sonca) in se postavijo po
robu “trinogu” Burji (negativni lik v prispodobi nadoblastnika), ki si jih hoče
pokoriti. Umetniki so v svoja dela vnašali romantično podobo Slovencev in
njihove rodne bogove za potrebe narodnobuditeljskega gibanja v času pomladi
narodov, npr. Krst pri Savici Franceta Prešerna. Poleg Prešerna sta bila v 19.
stoletju pomembna še Anton Aškerc in Anton Hribar .

Mnogi pisatelji so tudi v 20. stoletju vnašali staroverstvo v svoje romane,
najbolj znano tako delo je Finžgarjev roman Pod svobodnim soncem: povest davnih
dedov, najdaljša slovenska pesnitev, v kateri prav tako dobimo staroverske
bogove, pa je Kralj Samo: Epos v desetih spevih. Poleg Finžagrja so tudi drugi
narodnobuditeljski duhovniki vmeščali slovensko vero v svoja dela, med najbolj
znanimi so Anton Aškerc, Davorin Trstenjak, Janko Šanda in Jože Abram, ki je
leta 1914 ob 500 letnici poslednjega slovenskega ustoličenja koroškega vojvoda
napisal igro Vmeščenje Valuka za gorotanskega kneza in vojvoda pri Gospé Sveti
na Koroškem okoli l. 620 po Kr. rojstvu s staroslovenskim poganskim obrednim
praznikom. Mnogi pisatelji so izdali dela s staroversko vsebino. Poleg omenjenih
tudi Mimi Malenšek, Oskar Hudales, Matija Prelesnik, Janko Moder, France Bevk,
Ivan Sivec idr. Kipar Slavo Batista pa je v Cepkih pri Kopru izklesal panteon
slovanskih bogov.

Po drugi svetovni vojni je bilo na Ptuju odkrito slovansko staroversko svetišče.
Staroslovansko svetišče na Ptujskem gradu so zgradili na razvalinah rimske
utrdbe, kastela. Kastel so zgradili sredi šestega stoletja, po porušenju
rimskega limesa na Donavi. Datiranja gradnje svetišča se ne da natančno
ugotoviti, najverjetneje je iz začetka sedmega stoletja. Pri primerjavi tlorisa
svetišča s svetiščem v Arkoni vidimo, da imata oba kvadratno obliko. Ni znano,
kateremu bogu je bilo svetišče posvečeno.

Po letu 1990 je prišlo do večjega raziskovanja slovenske zgodovine in etnične
religije. Prav tako pride do popularizacije in s tem zanimanja za slovensko
mitologijoZanimanje za staroverstvo sprožijo tudi nova arheološka odkritja in
igrano-dokumentarni filmi o zadnjem slovenskem staroverstvu .

Eden prvih slikarjev, ki je slikal slovansko mitologijo je bil Peter Žmitek , ki
je leta 1908 naslikal sliko z naslovom Majolična tasa: duhovi se klanjajo
Svetovidu. Kasneje po drugi svetovni vojni sta se mitologiji posvetila tudi
Marijan Amalietti in Jože Karlovšek, ki je naslikal okoli petdeset slik na temo
slovenske mitologije za svojo knjigo Slovenske bajeslovne in pripovedne podobe,
ki pa je ostala v rokopisu. Danes je aktivnih vedno več umetnikov, akademska
slikarja Irena Gašperšič in Kristofer Bogdan Meško, Pšenica Kovačič, Andrejka
Čufer pa je oblikovala serijo znamk na temo Slovensko bajeslovje.

Od 1978 obstaja glasbena skupina Trutamora Slovenica: ansambel za arhivsko
oživljanje slovenske ljudske glasbene dediščine . Ansambel odkriva »šamansko
obredje naših prednikov na zlatem nosilcu zvoka in obuja zvočno podobo
pozabljenega obredovanja naših staroslovanskih in staroslovenskih prednikov, ki
so se v duhu še zmogli povezovati s celotnim Stvarstvom in so živeli kozmično
zavest ali Kozmos na Zemlji.« Po vzoru skandinavske ter vzhodne metal scene se
je med letoma 1995 ter 2000 tudi v Sloveniji za kratek čas oblikovala podzemna
black metal scena. Glasbene skupine kot so: Praslovan, Kurent, Črnobog, Triglav
ter Hrast so v besedilih opevali staroversko tematiko ter zgodovino Karantanije.
Svoj višek je scena dosegla v letu 1998 z izidom kultnega albuma »Baptism at
Savica Fall« skupine Noctiferia. Album je bila prva upesnitev že omenjenega
Prešernovega dela »Krst pri Savici« (tej različici je leta 2011 sledila pesem
Krst skupine Brezno). S slednjim albumom se v Sloveniji prične black metal žanr
širiti tudi med večje množice. V letu 2006 se pojavi metal skupina Temnava, ki
je združevala metal s folklorno glasbo ter besedili rodnoverske tematike iz
zahodne Slovenije. V letih, ki so sledila so se pojavile tudi prve folk metal
skupine kot so Volk, Brezno, Exsilium, Morana in ostali, ki delujejo še
dandanes.

Od leta 2005 v Sloveniji deluje združenje Slovenski staroverci. Staroverci
častijo štiri glavne praznike, solsticija (Božič Svarožič in Kresnik) in
ekvinokcija (Jarilo in Mara) ter Velesov in Perunov dan. Leta 2009 so se
slovenski staroverci obrnili na ministra za šolstvo in šport z javnim pismom,
naj v učne načrte osnovnih in srednjih šol poleg ostalih religij enakovredno
umesti tudi edino avtohtono slovensko religijo. Istega leta so organizirali
mednarodno konferenco Veče rodne vere na gradu Struga na Dolenjskem, leta 2010
pa so na temo konference izdali zbornik Triglav: religiozni pomen pri Slovanih.
Na gradu Struga imajo odprto staroversko sobo, kjer so razstavljena dela
slovanskih umetnikov na temo staroverstva. Leta 2011 so v počastitev 70.
obletnice upora proti okupatorju in 20. obletnici slovenske osamosvojitve
postavili kip Peruna v občini Šentjur na Štajerskem. V Lokvi na Krasu je bila
29. septembra 2012 na dan obreda v Triglavci predstavljena knjiga "V siju
mesečine". V knjigi avtorja Borisa Čok-a je zbrano ustno izročilo rodne vere na
tem delu Slovenije.

Med novimi religijskimi gibanji v Sloveniji edino združenje Slovenskih
starovercev časti rodne bogove, po svojem delovanju pa so sorodni ostalim
slovanskim starovercem.

Verovanja, obredi in običaji so se med srbskim prebivalstvom ohranili tudi po
formalnem sprejemu krščanstva. Skupaj z bojem za neodvisnost in pojavom
romantike v 19. stoletju je v Srbiji prišlo do povečanega zanimanja za ljudsko
kulturo in običaje. Veliko delo pri zbiranju ljudskega izročila je naredil Vuk
Stefanović Karadžić pa tudi drugi, kot sta Miloš Milojević in Jaša Prodanović.
Na osnovi zbranega ljudskega gradiva in primerjanja gradiva z drugimi
slovanskimi ter evropskimi narodi je prišlo do prvih rekonstrukcij slovanske
religije.

V 19. in začetku 20. stoletja so nekateri politiki, kot Jaša Tomić, dobili
navdih v stari slovanski religiji. V drugi polovici 20. stoletja so se nekateri
pisatelji, pesniki in slikarji v svojih delih naslanjajo na motive slovanskega
rodnoverja. Med njimi so Desanka Maksimović (pesniška zbirka Letopis Perunovih
potomaka), Vasko Popa (pesniška zbirka Vučja so) in Ljubivoje Jovanović.

V začetku 21. stoletja je bilo izdanih mnogo knjig, ki se nanašajo na slovansko
religijo.

Na pobudo književnika Dragana Jovanovića, enega od podpornikov vrnitve slovanske
religije v Srbijo, so v vasi Mokra pri Bele Palanke, na mestu Ravnište, na
katerega se navezuje mnogo lokalnih legend, postavili kip boga Svetovida . V
nekaterih podeželskih krajih Srbije je prišlo do rekonstrukcije in ponovnega
prakticiranja nekaterih obredov slovanske religije.

V Srbiji so staroverci zbrani okoli treh združenj, Svevlad, Glas predaka in
Stari Sloveni. Stari sloveni izdajajo internetni časopis Veles.

V 19. stoletju je prišlo do povečanega zbiranja ljudskega izročila. Skozi
ljudsko izročilo, obrede, običaje in toponime[op. 18] se je ohranila slovanska
predkrščanska religija do današnjih dni.

Najznačilnejši predstavnik panslavizma na Hrvaškem v drugi polovici 19. stoletja
in v začetku 20. stoletja je bil Natko Nodilo, ki je s svojim delom spodbudil
zanimanje za slovansko staroversko religijo. Pod vplivom njegovega dela,
ljudskega izročila in arheoloških dokazov so ustvarjali hrvaški umetniki, kot so
Ivana Brlić-Mažuranić, Vladimir Nazor in Jakov Gotovac. Po drugi svetovni vojni
je bilo zanimanje za staro vero redko, najznačilnejše so izdaje Franja Ledića .
Po razpadu Jugoslavije se je zopet vzbudilo zanimanje za slovansko mitologijo,
spodbudila pa so jo arheološka in mitološka odkritja Vitomirja Belaja in
Radovana Katičića. Zanimanje za mitologijo izkažejo tudi umetniki, npr. Lidija
Bajuk ali Mojmir Novaković.

V Republiki Hrvaški deluje združenje Perunova svetinja (registrirana 24. aprila
2011 v Lovranu pri Primorsko-goranskoj županiji) in Staroslovanska župa
Perunica.

Staroverci v Bosni in Hercegovini so organizirani v združenju Svaroži Krug, ki
deluje v Sarajevu in v Mostarju .

Baltska stara vera je zelo podobna slovanski stari veri, zato mnogi znanstveniki
uporabljajo tudi ime baltoslovanska mitologija[op. 19]. Balti so bili zadnji
pokristjanjeni narodi v Evropi, zato se je do danes ohranilo izjemno veliko
ljudskega izročila, povezanega s predkrščanskim verovanjem. Balti so ponovno
odkrili svojo staro vero z nacionalnim prebujenjem. V začetku 20. stoletja so
Balti še vedno praznovali stare običaje, pomešane s krščanstvom.

V Litvi deluje staroverska organizacija Romuva. Ime je sposojeno od enega
zadnjih evropskih svetišč stare vere. Romuva ima svoje podružnice tudi na
Norveškem, v Kanadi, ZDA, Združenem kraljestvu in Avstraliji. Eden od
ustanoviteljev Romuve je bil filozof Wilhelm Storost z umetniškim imenom Vilius
Storostas-Vydūnas. Leta 1911 je začel baltsko staroverstvo organizirati Domas
Šidlauskas-Visuomis. Ideja Romuve ni umrla niti pod sovjetsko okupacijo, ko je
bilo mnogo starovercev deportiranih v sibirske gulage. Jonas Trinkūnas je bil
eden od ustanoviteljev organizacije Vilnius Ethnological Ramuva, ki je leta 1967
prvič organizirala ljudska praznovanja staroverskih praznikov. Leta 1971 so
Sovjeti prekinili njihovo delovanje, ponovno pa so se organizirali leta 1988, ko
je začela slabeti sovjetska moč. 1996 je postala Romuva uradno priznana religija
v Litvi.

Jonas Trinkūnas je poleg vodje Romuva tudi vodja Evropskega kongresa etničnih
religij. Kongres je bil večkrat organiziran v Litvi, kjer se nahaja tudi sedež.

V Litvi deluje tudi slovanska rodnoverska občina Zveza Ljutiča (Союз Лютичей),
ki je članica Zveze slovanskih občin slovanske rodne vere iz Rusije (Союз
Славянских Общин Славянской Родной Веры).

V Latviji deluje staroverska organizacija Maras loks, ki je prav tako članica
Evropskega kongresa etničnih religij, leta 2007 pa je gostila tudi kongres v
Latviji. Svojo religijo imenujejo Dievturiba.

Rodnoverna slovanska veča je svetovalno, panslovansko neformalno združenje, v
katerem se zbirajo predstavniki staroverskih organizacij iz Rusije, Ukrajine,
Poljske, Belorusije,Hrvaške, Bolgarije, Srbije, Češke Slovenije in Slovaške.
Veče se sestaja enkrat letno, vsako leto v drugi slovanski državi. Do sedaj se
je sestalo osem staroverskih več v:

Sklepi in obvestila veča imajo svetovalno vlogo in niso obvezujoča za
staroverske organizacije. Časopis Staroverskega slovanskega veča „Slava!“ izhaja
v ruskem, ukrajinskem, srbskem, češkem, slovaškem in poljskem jeziku.

Pod izrazom etnične religije razumejo religijo, duhovnost in kozmologijo, ki je
trdno vsidrana v določeno ljudsko tradicijo. Sem ne spadajo moderni kulti in
ideologije, niti sinkretizmi neopoganstva.

Velika večina starovercev je panslavistov, rodoljubov in domoljubov. Zaradi
narave njihovega religioznega pogleda na svet jim je blizu ekologija, znotraj
tega pa predvsem globinska ekologija . Politična usmerjenost je zelo raznolika
in pokriva skoraj celoten spekter političnih idej, od levice, preko sredine do
desnice . Večino predstavljajo zmerne struje, pri čemer organizacije in
združenja slovanskih starovercev praviloma niso politično angažirane. Večina
organizacij slovanskega staroverstva obsoja fašizem, neonacizem in ideologijo
ekstremne desnice[op. 20]. Mnogi slovanski staroverci tudi nasprotujejo sedanji
tržno-kapitalistični politični ureditvi in podpirajo alternativne načine
samoorganiziranja, kar jih približuje anarhizmu. Podpirajo lokalno ekološko
pridelano hrano in tradicionalen način samooskrbe. Marginalne skupine
starovercev, v glavnem mladina, simpatizira z ekstremistično ideologijo skrajne
desnice, kot je neonacizem, šovinizem, antisemitizem in ksenofobija . Vse
slovanske staroverske organizacije podpirajo suverenost, integriteto in
teritorialno celovitost svoje države.

Z nacionalnim preporodom Slovanov v 19. stoletju je prišlo do povečanja
staroverskih motivov tudi v slikarstvu. V slovanskem svetu so nastajala
umetniška dela, ki so vsebovala religiozno tematiko, vezano na staroverstvo. V
Rusiji se pojavilo veliko umetnikov, ki so se ukvarjali z motivom slovanske
kulture, od katerih so najbolj znani Ilja Rjepin, Ivan Bilibin, Viktor Vasnecov,
Nikolaj Rerih in Čeh Alfons Muha.

V 20. stoletju so se te tematike lotevali številni slikarji in kiparji. Nekateri
izmed njih: Stanislav Šukalski, Marjan Vavženjecki, Marjan Konarski, Norbert
Strasberg, Vaclav Boratinjski, Franćišek Fronček, Ježi Baranovski, Stanislav
Gliva, Stefan Žehovski, Stanislav Karvovski, Ježi Kovalski in drugi člani
Plemena rogatega srca, Zofia Stryjeńska, Albin Polašek, Konstantin Vasiljev,
Viktor Križanivski, Vsevolod Ivanov, Olga Nagornaja, Nikolaj Fomin, Boris
Oljšanski, Viktor Koroljkov, Andrej Klimenko, Dragan Bosnić, , Rastko Ćirić,
Ljubivoje Jovanović, Momir Janković, Marko Mamić, Jovan Petronijević, Aleks
Fantalov ,Kris Vervimp, Radosav Ćirković, Ivana Režek, Snežana Šestović, Vuk
Ljubisavljević, Tomaš Lah in še mnogi drugi.

V Sloveniji so slovansko mitologijo vnašali v svojo dela Andrejka Čufer, Irena
Urankar , Slavo Batista , Igor Šivec , akademska slikarja Kristofer Bogdan Meško
in Irena Gašperšič, Marjan Amalietti , Ana Belčič, Gregor Koželj in še mnogi
drugi.

Tema slovanske kulture in staroverstva je predstavljena v filmih, kot je Morana
(1993), Mokoš (2000)[op. 21], Združitev v zaflaški (KUD Cerkno, 2003)[op. 22] in
več igrano-dokumentarnih filmih Jadrana Strleta: Iskanje slovanskih bogov, Med
hribi kačjih glav, Poganjski ogenj, Jelenk-sveta gora starovercev in Sveta voda
Uročka [op. 23].

V tujini so filmi o slovanski kulturi in staroverstvu bolj popularni in zaradi
tega tudi bolj množični: Knez Vladimir (rus. Kнязь Владимир), Poganska kraljica
(češ. Pohanska kraljica), Sadko, Vij (rus. Вий), Ruslan in Ljudmila (1915; 1972)
(rus. Руслан и Людмила), Vij - Povratak (rus. Вий. Возвращение), Stara Rusija
(rus. Русь Изначальная), Finist - svetli soko (rus. Финист — Ясный Сокол),
Gnezdo (polj. Gniazdo), Stara basen - Ko je Sonce bilo še bog (polj. Stara basn.
Kiedy slonce bylo bogiem), Zahar Berkut, Tam na nepoznanih poteh (rus. Там на
неведомых дорожках), Volkodlav iz roda Sivih psov (rus. Волкодав из рода Серых
Псов), Mladi Volkodlav (rus. Молодой Волкодав), Sveto mesto, Rusiči.

Motive slovanskega staroverstva dobimo v vseh glasbenih žanrih. Med njimi dobimo
tako klasične izvajalce, kot je Peter Iljič Čajkovski (balet Labodje jezero),
Antonin Dvoržak (opera Rusalka), Bedřich Smetana (simfonijske pesmi Moja
domovina (češ. Má vlast, opera Libuša, Nikolaj Rimski-Korsakov (opere
Sneguljčica, Nesmrtni kaščej in Zlati petelin ter simfonija Sadko), Mihail
Ivanovič Glinka (opera Ruslan in Ljudmila) in Igor Stravinski (baleti Žar-ptica
in Posvečenje poletja), Jakov Gotovac (narodni obred Koleda in romantična
narodna opera Morana). Prav tako pa je mnogo izvajalcev tudi znotraj modernih
žanrov etno glasbe, metala, rocka in elektronske glasbe, kot so:

Slovenski pisatelji so pogosto vnašali staroverske bogove v svoja literarna
dela. Najodmevnejše in najbolj poznano je Finžgarjevo delo Pod svobodnim soncem:
povest davnih dedov. Največ Slovencev se je ravno preko tega dela spoznalo s
staroslovanskimi bogovi. Drugi bolj odmevni pisatelji so še Janko Moder (Sveta
zemlja: kronika slovenskega rodu), Ivan Sivec (Saga o Karantaniji v treh delih),
France Bevk (Umirajoči bog Triglav), Vinko Pšlak (Krst na Auvi) in še mnogi
drugi. Med zadnjimi leposlovnimi deli na to temo je knjiga V. Zavodnika
Skrivnostne podobe raja. Katoliški duhovnik Janko Šanda je napisal najdaljšo
slovensko pesnitev Kralj samo: epos v desetih spevih, v katero je vključil mnoge
staroverske bogove.

Rodno vero dobimo tudi v klasičnih delih Puškina (Ruslan in Ljudmila), Alekseja
Tolstoja, Nikolaja Gogolja, Milovana Glišića, Rastka Petrovića (roman Burleska
gospoda Peruna boga groma), Adama Mickjeviča, Vladimira Hlebnjikova, Sergeja
Gorodeckog, Vanjka Ponjavića (roman Otroci boginje mati Slave) in še pri mnogih
drugih avtorjih, ki niso prevedeni v slovenski jezik.

Na temo slovanske rodne vere je bilo izdanih tudi več računalniških iger, kot je
Knez-legenda gozdne države (rus. Князь: Легенды Лесной страны; angl. Konung:
Legends of the North) iz leta 1999 (dodatek Knez 2 je izšel 29. januarja 2003),
Svarog - rodnoverski vojak (rus. Сварог - Языческие войны; izšel 15. aprila
2004). Prav tako obstaja serija računalniških igric o avanturah ruskih narodnih
junakov: Aljoša Popovič in Zmaj Tugarin (rus. Алеша Попович и Тугарин Змей), Car
Ivan in sivi volk (rus. Иван Царевич и Серый Волк, 2011) in Trije junaki in
kraljica Šamahanskaja (rus. Три Богатыря и Шамаханская царица).



https://sl.wikipedia.org/wiki/Nova_Zelandija

Nova Zelandija je otoška država v Jugozahodnem Pacifiku. Je približno 1600
kilometrov jugovzhodno od avstralske obale. Njeno najpogosteje uporabljano
maorsko ime je Aotearoa, kar se navadno prevede kot Dežela dolgega belega
oblaka. Prvotno se je ime Aotearoa nanašalo le na Severni otok in dobesedni
prevod je Dolgi beli oblak (ao = oblak, tea = bel, roa = dolg). Prejšnje maorsko
ime za Novo Zelandijo je bilo Niu Tireni, transliteracija Nove Zelandije.

Nova Zelandija je nekako osamljena v oceanu in jo sestavljata dva glavna otoka,
splošno znana kot Severni otok in Južni otok, ki ju ločuje v pliocenu nastali 23
km širok Cookov preliv. Politično spadajo k Novi Zelandiji tudi številni manjši
otoki (največji med njimi so Stewartov otok, otočje Bounty, Antipodi in Akland.
Najbližja celina Avstralija je oddaljena okrog 2.000 km severozahodno od glavnih
otokov. Južno od Nove Zelandije je Antarktika, severno pa Nova Kaledonija, Fidži
in Tonga. Nova Zelandija je dežela neokrnjene narave, kar 80% prebivalstva živi
v mestih. Približno 30 odstotkov dežele prekrivajo gozdne površine, 50 odstotkov
travniki in pašniki,20 otok

Gore Južnega otoka, t. i. Južne Alpe, se dvigajo vse do višine 3700 m. Gorovje
poteka v smeri od severa proti jugu in se na jugozahodu spušča v morje vzdolž
globoko razjedene fjordske obale. Na Južnem otoku je tudi najvišji vrh v državi,
Mount Cook (3764m). Na tem območju je veliko število ledenikov, vrelcev termalne
vode in gorskih jezer. Največje naravno jezero je Taupo, ki leži v starem
vulkanskem kraterju, po velikosti mu sledita jezeri Te Anau in Wakatipu.
Svetovno znana Milfordska ožina (154 m visoki Bowenovi slapovi) spada med
najlepša območja Nove Zelandije. Vzhodno od gora leži Canterburyjska ravnina.
Reke na zahodni strani Južnega otoka so kratke in strme, nekatere padajo v
globino v slapovih. Reke, ki tečejo proti vzhodni obali, izvirajo večinoma v
ledeniških jezerih ob vznožju najvišjih gora.

Na jugovzhodnem delu otoka se vzdolž obale nadaljuje mladonagubano gorstvo z
Južnega otoka, ki pa je v povprečju nižje, s povprečnimi višinami vrhov med 1600
in 1800 m (najvišji vrh pa dosega 2797 m). Osrednji del otoka zavzema okoli 1000
m visoko vulkansko višavje z delujočimi vulkani, gejzirji, blatnimi vulkani in
vročimi izviri. Po dolgoletnem mirovanju je leta 1995 ponovno začel delovati
ognjenik Ruapehu (2797 m), aktivna sta tudi Tongariro (1981 m) in Ngauruhoe
(2291 m). Na severnem otoku se reke radialno raztezajo z osrednjega višavja. Iz
jezera Taupo teče tudi najdaljša novozelandska reka Waikato (425 km). Na
jugovzhodu teče reka Wanganui (290 km). Manjši otoki in otočja v okolici dveh
glavnih novozelandskih otokov imajo močno razčlenjeno obalo. So hribovita,
višina hribovij pa dosega okrog 980 m.

Na območju Nove Zelandije poteka meja med Indoavstralsko in Tihooceansko
tektonsko ploščo (južno od Severnega otoka in diagonalno preko Južnega otoka).
Premiki vzdolž meje so vzroki številnih potresov in vulkanskega delovanja.

Severni del Severnega otoka ima subtropsko vlažno podnebje, kar pomeni, da so
zime mile in topla poletja, padavine pa razporejene čez celo leto. Na Severnem
otoku je tudi veliko gejzirjev, vrelcev tople vode, nekaj delujočih vulkanov
(Ruapehu, Tongariro in Nguarohe). Tu se nahajajo tudi vroči blatni izviri.

Najtoplejši meseci so od novembra do aprila, najhladneje pa je avgusta. Nova
Zelandija leži v oceanskem podnebnem pasu, ki na jugu prehaja v subantarktični,
na severu pa v subtropski podnebni pas. Vreme je zelo spremenljivo, sončni dnevi
so večinoma zapolnjeni s popoldanskimi plohami. Največ padavin je na zahodni
obali Južnega otoka (preko 600 mm letno).



https://sl.wikipedia.org/wiki/Tenerife

Tenerife je največji in najbolj gosto poseljen izmed sedmih Kanarskih otokov. Je
tudi najbolj gosto poseljen španski otok, s površino 2,034.38 km² in 908,555
prebivalci, kar predstavlja 43% celotnega prebivalstva Kanarskih otokov. Glavna
gospodarska dejavnost na otoku je turizem - letno obišče otok okoli pet
milijonov turistov, največ med vsemi Kanarskimi otoki. Tenerife je turistični in
gospodarski center otočja. Tenerife gosti tudi enega največjih svetovnih
karnevalov; karneval v mestu Santa Cruz de Tenerife poskuša postati eden izmed
krajev svetovne dediščine. Na otoku sta dve letališči, severno Tenerife North
Airport in južno Tenerife South Airport.

Santa Cruz de Tenerife je glavno mesto otoka in sedež otoškega sveta (cabildo
insular). Mesto je tudi prestolnica Avtonomne skupnosti Kanarskih otokov; naziv
si deli z mestom Las Palmas, s katerim si delita tudi uradne inštitucije, kot so
predsedstvo in ministrstva. Med letoma 1833 in 1927 je bil Santa Cruz de
Tenerife samostojna prestolnica otočja, z odlokom iz leta 1927 pa je bilo
vzpostavljeno deljeno prestolništvo, kar velja še danes. V mestu je arhitekturni
simbol Kanarskih otokov, prireditvena zgradba Auditorio de Tenerife v obliki
jadrnice.

Otok je tudi dom Univerze La Laguna, ustanovljene 1927; Univerza je najstarejša
univerza otočja. San Cristóbal de La Laguna (že uvrščen na Unescov seznam
svetovne dediščine) je drugo mesto otoka in tretje otočja. Samo mesto La Laguna
je bilo prestolnica Kanarskih otokov, dokler ga ni v tej vlogi leta 1833
nadomestil Santa Cruz.

Na otoku Tenerife se nahaja tudi najvišja točka Španije, 3.718 m visok ognjenik
El Teide, ki je prav tako uvrščen na seznam svetovne dediščine. Ognjenik je tudi
tretji najvišji ognjenik na svetu ter najvišji v Atlantskem oceanu.

Prvotni prebivalci otoka, Gvanči, so otok imenovali Achinet ali Chenter
(literatura navaja različne izgovorjave). Po Pliniju starejšem je berberski
kralj Juba II. na Kanarske otoke in Madeiro poslal odpravo ter poimenoval
Kanarske otoke, ker je na njih našel še posebej divjo vrsto psov (latinsko
canaria). Juba II in antični Rimljani so Tenerife poimenovali Nivaria; ime
izhaja iz latinskih besed nix, nivis ali nives, kar pomeni sneg. Poimenovanje je
v očitni povezavi s snegom pokritim vrhom ognjenika Teide. Po drugi strani
zemljevidi avtorjev kot sta Bontier in La Verrier iz 14. in 15. stoletja otok
zaznamujejo z imenom Isla del Inferno, kar dobesedno pomeni Otok pekla, kar se
nanaša na ognjeniško aktivnost in izbruhe ognjenika El Teide.

Ognjenik je odgovoren tudi za danes splošno uveljavljeno ime, ki so ga
uporabljali staroselci z otoka La Palma; ime izhaja iz besed tene ("gora") in
ife ("bel"). Kasneje, po kolonizaciji, je pošpanjenje imena dodalo črko "r", ki
povezuje obe besedi, tako da nastane končni rezultat ime Tenerife.

Po nekaterih legendah naj bi bili otoki verige, tudi Tenerife, zgornji vrhovi
Atlantide, ki je po katastrofi izginila pod oceansko površino, tako da so nad
površjem ostale samo najvišje gore. Najstarejšo poznano človeško naselbino na
otoku, ki datira približno v leto 200 pr.n.š., so poseljevali ljudstvo Gvanči.
Tudi po standardih kamene dobe so Gvanči poznali le malo tehnologije. Oblačili
so se v živalske kože in živeli v votlinah na otoku.

Sprva enovito otoško kraljestvo je približno 900 let pred prihodom Špancem
razpadlo na najprej dva dela, nato pa na devet enot, katerih ozemlje se
približno pokriva z upravnimi enotami, kot jih poznamo danes.

Decembra 1493 je Alonso Fernández de Lugo od kralja prejel dovoljenje za
zavzetje otoka Tenerife. Aprila 1494 je odplul z otoka Gran Canaria in z 2.000
možmi in 200 konji pristal na obali današnjega mesta Santa Cruz de Tenerife. Po
zgraditvi utrdbe se je vojska podala v notranjost otoka, kjer so zavzeli
obstoječe kralje posameznih območij in jih nato odpeljali v Španijo.

Omembe vredno je dejstvo, da so tenerifski lokalni vladarji glede zavzetja imeli
različen odnos. Med seboj so se delili na stran miru in stran vojne. Nasprotniki
miru so se ognjevito borili proti zavzetju precej časa. Čeprav so španske sile
pod vojaškim guvernerjem de Lugo leta 1494 doživele hud poraz, so bili Gvanči na
koncu tudi s pomočjo zmogljivejše tehnologije le poraženi in so se kastiljski
kroni predali 25. decembra 1494.

Tako kot na ostalih otokih so večino domačinov zasužnjili, zlasti tiste, ki so
pripadali strani vojne. Velik del prvotnih prebivalcev je podlegel uvoženim
boleznim, kot so gripa in črne koze - nalezljivim boleznim, proti katerim
skupnost zaradi osamitve ni razvila odpornosti. Po zavzetju, zlasti pa v
naslednjem stoletju, smo priča obsežni kolonizaciji in obnavljanju prebivaslstva
s prihodom priseljencev z različnih koncev rastočega Španskega imperija
(Portugalska, Flandrija, Italija, Nemčija). Tenerifski gozdovi so se z rastjo
prebivalstva in potrebo po zemlji za poljedelstvo za lastne potrebe in izvoz
počasi skrčili. Sprva je bilo to rezultat vzgajanja sladkornega trsa (na začetku
16. stoletja), kasneje pa kot posledica osredotočanja otoškega kmetijstva na
vinogradništvo in plantane (sorodnico banane).

Tenerife je kot tudi drugi otoki vzdrževal tesne odnose z Latinsko Ameriko. Od
začetka kolonizacije Novega sveta se je na poti tja na otoku ustavilo veliko
odprav, ki so se pomnožile z lokalnimi prebivalci - ti so otok zapustili začasno
kot del odprav ali kot trajni izseljenci. Omembe vredna je tudi izmenjava
rastlin in živalskih vrst, ki so uspeli prepotovati te razdalje.

Po stoletju in pol relativne rasti, ki je bila osnovana na vinogradništvu, je
prišlo do obsežnega izseljevanja družin, še posebej v Venezuelo in na Kubo. V
tem času je bil posebej izkazana tudi želja kastiljskih vladarjev po
poseljevanju teh praznih ozemelj na obeh Amerikah, kar bi preprečilo zavzetje s
strani tujih sil, kot se je npr. zgodilo z Anglijo, Jamajko, Francijo, Francosko
Gvajano in Hispaniolo. Vzgajanje novih rastlin v novem svetu, kot npr. kakava v
Venezueli in tobaka na Kubi je bil eden glavnih razlogov za množično
izseljevanje iz krajev kot so Buenavista del Norte, Vilaflor in El Sauzal konec
17. stoletja. Kolonisti z otoka so pomagali pri ustanovitvi nekaterih naselij na
Floridi, v Teksasu in Louisiani.

Izseljevanje v obe Ameriki (še vedno zlasti na Kubo in v Venezuelo) se je zaradi
gospodarskih težav in izolacije nadaljevalo v 19. in v začetku 20. stoletja.

25. julija 1797 je admiral Horatio Nelson sprožil napad na območju sedanje
prestolnice otoka Santa Cruz de Tenerife. Po srditi borbi, katere rezultat so
bile številne žrtve na obeh straneh, je obrambo prevzel general Antonio
Gutiérrez de Otero y Santayana in poskusil odbiti napadalce. V topovskem ognju
je Nelson izgubil svojo desno roko, po izročilu naj bi usodni strel pri poskusu
izkrcanja na obalo Paso Alto sprožil top z imenom Tiger.

5. septembra 1797 je prišlo do ponovnega poskusa na območju mesta Puerto
Santiago na zahodni strani otoka. Tudi ta napad je bil odbit, med drugim tudi
tako, da so prebivalci mesta Santiago del Teide s skal Los Gigantes na
napadajoče valili velike skale.

Med letoma 1833 in 1927 je bil Santa Cruz de Tenerife samostojna prestolnica
Kanarskih otokov. Leta 1927 so z odlokom določili, da je prestolništvo Kanarskih
otokov deljeno z mestom Las Palmas, kar je v veljavi še danes.

Turisti so v večjem številu začeli obiskovati Tenerife v 1890-ih, še zlasti
severni mesti Puerto de la Cruz in Stanta Cruz de Tenerife. Naravoslovec
Alexander von Humboldt se je povzpel na goro Teide in zabeležil lepoto otoka.

Pred svojim vzponom je bil s strani republikanskih oblasti na Tenerife 1936
prestavljen tudi Francisco Franco. Republikanci so se očitno zelo zgodaj
zavedali njegovega vpliva in političnih ambicij. Kakorkoli, Franco je zbral
informacije in somišljenike in na otoku Gran Canaria sodeloval v vojaškem
prevratu, ki se je končal s špansko državljansko vojno. Kanarski otoki so v roke
nacionalistov padli julija 1936 in med nasprotniki režima so takoj pričeli z
usmrtitvami. V 1950-ih je bila otoška povojna revščina razlog za izselitev
tisočev prebivalcev, zlasti na Kubo in v druge dele Latinske Amerike.

Tenerife nosijo tudi žalostni naslov kraja z najhujšo civilno letalsko nesrečo v
zgodovini, poznano pod imenom "Tenerifska letalska nesreča". 27. marca 1977 sta
v spremenljivem vremenu in megli osrednjega masiva na severnem letališču Los
Rodeos (takrat še brez zemeljskega radarja) trčili dve letali Boeing 747.
Življenje je izgubilo 583 potnikov in članov posadke, nesreča pa je vzpodbudila
oblasti, da so zgradile letališče Tenerife South.

Najstarejši gorski masivi so se z dna Atlantskega oceana dvignili s pomočjo
ognjeniških izruhov, ki so prispevali k rojstvu otoka pred približno 12 milijoni
let. Otok, kot ga poznamo sedaj, je nastal pred približno 3 milijoni let z
združevanjem treh različnih otokov, ki so zrasli na mestu masivov Anaga, Teno in
Valle de San Lorenzo, zopet kot posledica aktivnosti ognjenika Teide. Osrednji
vrh na otoku je viden iz večine delov otoka; dviga se nad kaldero bivših
izbruhov, ki je na nekaterih mestih 17 km dolga.

Otok se nahaja med 28° in 29° severne širine ter med 16° in 17° poldnevnikom.
Leži severno od tropskega rakovega povratnika in zavzema osrednje mesto med
ostalimi večjimi Kanarskimi otoki: Gran Canaria, La Gomera in La Palma. Otok je
od afriške obale oddaljen 300 km, in približno 1000 km od Iberskega polotoka. Je
tudi največji otok Kanarskega otočja, s površino 2034,38 km² in tudi otok z
najdaljšo obalo v skupni dolžini 342 km.. Poleg tega je najvišja točka otoka
gora Teide, z nadmorsko višino 3718 m najvišja točka Španije.

Neenakomerna in strma orografija otoka in njegova raznovrstnostnost podnebij se
izkazuje tudi skozi pestrost pokrajine, geografskih in geoloških oblik, od
Narodnega parka Teide z njegovimi obsežnimi borovimi gozdovi, preko ognjeniške
pokrajine pri vrhovih Teide in Malpaís de Güímar, do Acantilados de Los Gigantes
(visoki klifi Los Gigantes na zahodni strani otoka). Na jugu srečamo
polpuščavska območja z rastlinami, odpornimi na sušo. Ostala območja so od
zaščitenih in zaprtih v hribih kot so Montaña Roja in Montaña Pelada, doline in
gozdovi s subtropsko vegetacijo in podnebjem (npr. v okolici mesta Puerto de la
Cruz / dolina Orotava), do kanjonov in prepadov kot so pri krajih Anaga in Teno.

Tenerife so mednarodno poznani kot "Otok večne pomladi" (špansko: Isla de la
Eterna Primavera). Otok na zempljepisni širini Saharske puščave uživa celoletno
toplo podnobje s povprečno temperaturo pozimi 20° - 22 °C in med 26° - 28 °C
poleti ter z visokim številom sončnih dni. Zmerno podnebje na Tenerifih je
večinoma posledica pasatnih vetrov, katerih vlažnost se običajno spreminja v
vodo nad severnim in severovzhodnim delom otoka, pri čemer se med 600 in 1.800
mestri višine ustvarja oblačna zavesa. Hladni morski tokovi okoli Kanarskih
otokov prav tako prispevajo k hlajenju obal in plaž ter tako skozi ostale
elemente pokrajine (npr. številne doline) vplivajo na podnebne razlike na otoku.

Glavna podnebna nasprotja otoka so še posebej očitna v zimskih mesecih, ko lahko
uživamo v toplem soncu na obali in le nekaj kilometrov proč, na 3000 m nad
morjem na ognjeniku Teide občutimo sneg. Tudi niže lahko naletimo na velike
razlike, tako lahko na območju juže obale (Costa Adeje) ali pa na območju Santa
Cruz de Tenerife naletimo na sušna območja, na drugi strani pa na severozahodu
oz. severu (Buenaventura del Norte and La Orotava) uživamo vse prednosti
sredozemskega podnebja.

Sever in jug imata tako različne podnebne značilnosti. Vetrovom izpostavljena
severozahodna obala prejme 73% vseh padavin na otoku, relativna zračna vlažnost
je nadpovprečna in osončenost podpovprečna. Padavinske vrhunce beležimo na
vetrovni strani, na povprečni višini med 1,000 in 1,200 metri, skorajda
izključno na območju hribovja v okolici mesta La Orotava. Ne glede na to, da
obstajajo razlike med padavinami in osončenostjo po otoku, je skupni letni nivo
padavin relativno nizek; poletni meseci med majem in septembrom so običajno
popolnoma suhi. Zelo pogosto skupna količina padavin iz leta v leto močno niha.

Na otoku Tenerife navkljub majhni površini naletimo na izjemno biotsko
raznovrstnost. Ta je posledica naravnih razmer na otoku, kjer značilna
oblikovanost površja vpliva na podnebne razmere na nekem posamičnem predelu in
tako ustvarja znatno količino mikroklim. Visoko število naravnih mikroklim in s
tem habitatov pomeni, da na otoku raste bogato in raznovrstno rastlinstvo (1.400
vrst rastlin), z več kot 100 povsem endemičnih za Tenerife. Endemične vrste
vključujejo teidsko belo metlico, Teidsko vijolico itn. Živalstvo otoka obsega
precej endemičnih nevretenčarjev in edinstvenih vrst plazilcev, ptic in
sesalcev; tako na otoku Tenerife najdemo okoli 400 vrst, 56 ptic, 5 plazilcev, 2
dvoživke, 13 kopenskih sesalcev in več tisoč nevretenčarjev; v morju ob otoku pa
naletimo na več vrst morskih želv, kitov in delfinov. Pred prihodom človeka so
na otoku prebivale nekatere sedaj izumrle endemične vrste, npr. veliki kuščar
(Gallotia goliath), ali velikanska podgana (Canariomys bravoi).

Skoraj polovica ozemlja otoka (48.6%), je pod zaščito Red Canaria de Espacios
Naturales Protegidos (Mreža zaščitenih naravnih področij kanarskih otokov). Od
skupaj 146 zaščitenih področij pod upravo Mreže, jih 43 leži na Tenerifih, ki je
tako najbolj zaščiten otok v otočju. Mreža po različniih kriterijih razvršča
območja v osem kategorij, ki so na Tenerifih zastopane v celoti.

Otok je del province Santa Cruz de Tenerife in vključuje 31 občin; od tega so
samo tri (Tegueste, El Tanque in Vilaflor) celinske - nimajo stika z morjem.
Občine so:

Zastavo otoka je izvirno pričela leta 1845 uporabljati mornarica za svojo
oporišče v pristaniščču Santa Cruz de Tenerife (Cruz=špansko križ). Kasneje in
še vedno pa zastava predstavlja celotni otok. Označbo je odobrila lokalna uprava
z odredbo 9. maja 1989.

Grb ima starejšo zgodovino; s Ferdinandovim kraljevskim dekretom je bil v
Madridu v imenu kastiljske kraljice Ivane I odobren 23. marca 1510. Grb ima v
sredini zlato polje, s sliko svetega Mihaela (otok so zavzeli na zavetnikov god)
nad goro v rjavih, naravnih tonih. Iz gore švigajo plameni, kar simbolizira
ognjenik. Pod goro je v zelenkastih tonih prikazan otok na vrhu modrih in
srebrnih valov. Na levi je grad v rdeči barvi, ter v podobni barvi na desni
simbol leva.



https://sl.wikipedia.org/wiki/Iran

Íslamska repúblika Irán je obmorska država na Bližnjem Vzhodu, v jugozahodni
Aziji. Iran je islamska republika. Do leta 1935 je bil znan kot Perzija. Na
vzhodu meji na Pakistan in Afganistan, na severovzhodu na Turkmenistan, na
severu na Kaspijsko jezero in Azerbajdžan, na severozahodu na Armenijo, na
zahodu na Turčijo in Irak, na jugu pa na vodovje Perzijskega zaliva in Omanskega
zaliva.

Iran meji na sedem držav: na zahodu in severozahodu na Irak (dolžina meje
1609 km), Turčijo (511 km), Azerbajdžan (800 km) in Armenijo (48 km), na
severovzhodu in vzhodu na Turkmenistan (1205 km) in vzhodu in jugovzhodu na
Afganistan (945 km) in Pakistan (978 km). Na severu Irana leži 756 km dolga
obala Kaspijskega jezera (največje jezero na svetu). Na jugu in jugozahodu ima
2.045 km dolgo obalo v zalivu Oman in Perzijskem zalivu, ki ju loči ožina Hormuz
(Hormuška ožina). Na tej za nafto pomembni transportni poti ležita, pri kraju
Bandar Abbas, otoka Qeschm in Hormuz, oddaljena od Arabskega polotoka (Oman in
Združeni arabski emirati) le 50 kilometrov.

Najsevernejša točka Irana se nahaja na 39° 47' severne zemljepisne širine in se
je na približno isti zemljepisni širini kot Palma de Mallorca (Španija).
Najjužnejša točka se nahaja na 25° severne zemljepisne širine in se je na
približno isti zemljepisni širini kot Doha (Katar). Najzahodnejša točka se
nahaja na 44° 02' vzhodne zemljepisne dolžine (približno kot Bagdad - Irak).
Vzhodna točka se nahaja na 63° 20' vzhodne zemljepisne dolžine ali tako kot
Herat (Afganistan).

Iran je gorata dežela in obsega večji del Iranskega višavja. Od SV proti V se
odcepita dve mlado nagubani gorstvi: 900 km dolg Elbrus (Kũhhã-ye-Albroz z
najvišjim vrhom Damãvand - 5670 m, ugasli vulkan) in vzhodno Kopet Dag (Koppe
Dãg), na jugu leži gorovje Zagros (Kũhhã-ye-Zagros z najvišjim vrhom Zard Kũh,
4548 m). Gorski hrbti ležijo v smeri SZ-JV, vmes so doline in nekaj kotlin.

Iransko višavje s poprečno nmv. okoli 1200 m obsega velike puščavske kotline,
napolnjene z rečnimi naplavinami, na vzhodu pa so slane puščave Dasht-e Kavĩr in
Dasht-e Lũt. Zaradi geoloških pogojev se pogosto pojavljajo potresi.

Večina rek v Iranu ne odteče v morje. Ko pritečejo z gora, presahnejo v rečnih
naplavinah in slanih jezerih. Pritoki Kaspijskega jezera imajo dovolj vode vse
leto. Največja iranska reka Karun (Rũd-e Kãrũn) je dolga 890 km in teče v
območju Huzistana ter se izliva v Šațț al-'Arab. Iran ima tudi več slanih jezer,
med njimi zelo veliko na severozahodu države, 4868 km², Urmijsko jezero.

Na dnu mnogih kotlin prevladujejo slana tla, ki so nerodovitna, gorska pobočja
so kamnita. Rodovitna tla so v glavnem na rečnih naplavinah v dnu dolin in ob
obali Kaspijskega jezera. Večina Irana (53 %) je prekrita z rjavimi puščavskimi
tlemi. 27 % je pašnikov, 10 % je obdelane zemlje (75.620 km² se namakajo), 11 %
je gozd, ki je prekomerno izkoriščan. Večina gozdov se nahaja med gorovjem
Elbrus in Kaspijskim jezerom. Prevladujejo listavci, nekaj je tudi endemičnih
vrst (npr. Parrotia caspica). V okviru projekta Parrotia (2001) o Iranu, nemške
zvezne agencije za varstvo narave in Fundacije Michael Succow je »Kaspijski
gozd« priznan kot svetovna dediščina UNESCO in trajno zaščiten v skladu s
konceptom za zaščito in uporabo Kaspijskega gozda.

Prosto živeče živali v Iranu so zelo raznolike in prilagojene na različne
vegetacijske cone. Živali step in polpuščav so gazele in divji osli, tudi divje
ovce in koze in druge tipične gorske živali. V gozdovih živi jelenjad. Nekaj
​​je rjavih medvedov, hijene, gepardi in leopardi so še vedno prisotni v
oddaljenih območjih, tigri in levi so iztrebljeni. Iran ima več zavarovanih
območij: rezervat Arasbaran, zaščiteno območje Touran, narodni park Golestan in
narodni park Kavir. Na otoku sredi Urmijskega jezera je bil mezopotamski jelen
(Dama dama mesopotamica), ki je v divjini izumrl. Edina endemična vrsta ptic v
Iranu je perzijska talna šoja (Podoces pleskei).

Iranska zgodovina seže več tisoč let nazaj in je ena najstarejših na svetu. Na
Iranskem višavju je živelo mnogo civilizacij, od Šahri Sohte (Shahr-e Sūkhté -
Požgano mesto) v Sistanu iz bronaste dobe, Džiroftske kulture in Elamitskega
kraljestva, preko Ahemenidskega, Partskega in Sasanidskega cesarstva, vse do
današnje Islamske Republike Iran.

Na področju Irana, točneje v Beludžistanu, so našli ostanke prisotnosti ljudi še
iz časa spodnjega paleolitika, od katerih najstarejši datirajo do 800.000 let
nazaj. Na severozahodu dežele ob Kaspijskem jezeru, so našli ostanke gospodarske
dejavnosti iz obdobja mezolitika. Neolitska nahajališča kažejo na poljedelsko
dejavnost izpred okoli 6.000 do 7.000 let v dolini Gorgana, v Tureng-Tapeju,
Jarim-Tapeju in v osrednjem delu, v Sialku II (blizu Kãshãna).

Predmete iz bakra in poslikane keramike iz bronaste dobe (pred 4.000 leti) so
našli v Suzi (pokrajina Huzestan) in Tape-Sialku. Šele z arheološkimi
raziskovanji v novejšem času spoznavamo zelo stare civilizacije ki so na tem
mestu gradile mesta pred 5000 leti.

V začetku tretjega tisočletja pr. n. št., se v Suzi pojavi oblika pisave, ki je
verjetno nastala iz stare sumerske pisave. Elamsko cesarstvo (pred tem je
obstajala protoelamitska civilizacija) je postalo nova regionalna moč v
jugozahodnem Iranu ter svojevrstna konkurenca sosednim cesarstvom Babiloniji in
Asiriji. Šele v drugem tisočletju pr. n. št. pridejo na iranski plato narodi iz
srednje Azije. Sredi 7. stoletja pr. n. št. Medijci zbrani v plemenih na severu
in severozahodu postanejo samostojna regionalna sila in ustanovijo Medijsko
cesarstvo. Ob koncu istega stoletja se Medijci in Babilonci osvobodijo od
Asircev, ko zavzamejo Ninive (612. pr. n. št.). V tem času viri pišejo o Kiru
I., kralju Anšana in vnuku Ahemena, ustanovitelja prvega perzijskega cesarstva.

Ahemenidi so oblikovali veliko cesarstvo, ki se je razprostiralo od Indije do
Egipta, ogrožala je tudi Grčijo, in je bilo organizirano v satrapije povezane z
razsežno mrežo cest. »Kirov cilinder« je prvi zapis neke deklaracije o
človekovih pravicah iz časa Kira II.. Ahemenidska dinastija je zgradila pomembna
mesta kot so Pasargad, Perzepolis, Suza in Ekbatan. Njihova vladavina je najbolj
poznana po grško-perzijskih vojnah. Ahemenidsko cesarstvo začne propadati po
vladavini Kserksesa I.. Prvi večji poraz so mu zadali Grki v bitki pri Maratonu
(leta 490 pr.n.št.), Salamini (480 pr.n.št.) in Plateji (479 pr.n.št.), leta
330. pr. n. št. pa ga osvoji Aleksander Veliki - bitka pri Isosu (333 pr.n.št.)
in Gaugameli (331 pr.n.št.).

Partsko cesarstvo je bilo ustanovljeno 247. pr. n. št., in so se imeli za
naslednike Ahemenidov. Cesarstvo je osnoval Arsak I., poglavar iranskega plemena
Parni, po tem ko je osvojil tedanjo selevkidsko satrapijo Partijo. Parni so se
asimilirali z domačimi Parti, Arsak pa je osnoval znamenito arsakidsko
dinastijo, zato njegovo državo včasih imenujejo tudi Arsakidsko cesarstvo.
Sčasoma je Partsko cesarstvo postalo vodilna sila na Bližnjem vzhodu, in je na
vrhuncu moči poleg današnjega Irana obsegalo še Mezopotamijo, Armenijo, južno
obalo Perzijskega zaliva in velik del Afganistana, Pakistana in Turkmenistana.
Partsko cesarstvo je združevalo elemente iranske in helenistične kulture, kar se
najbolj nazorno vidi v politični upravi. Partsko cesarstvo, ki se je občasno
bojevalo z rimsko državo na zahodni meji, je propadlo leta 226 v vstaji vazalov,
ki jih je vodil Ardašir I. in ki je nato osnoval novo, Sasanidsko cesarstvo.

Sasanidi so bili prvi ki so svoje cesarstvo imenovali z endonimom, ki se je
obdržal do danes - Iran-šar ali Erā-nšar (perzijsko: ايرانشهر, Iransko cesarstvo
(domovina)). Vladali so enem od najvažnejših obdobij iranske zgodovine in ga
zaznamovali s številnimi dosežki na različnih področjih. Posebej so vplivali na
rimski svet, glede na to da so neprestano bojevali med seboj.. Njihov kulturni
vpliv je dosegel tudi zahodno Evropo, Afriko, Kitajsko in Indijo, ter se
nadaljeval tudi v islamskem obdobju,.

Stoletni boji z Rimljani so izčrpavali obe tedanji supersili, kar so izkoristili
Arabci združeni pod islamom in začeli masovne vojne pohode. Osvajanje Irana so
začeli leta 637 pod vodstvom Abu Bekra. Po zavzetju Ktezifonta, glavnega mesta
cesarstva, so muslimani premagali sasanidsko vojsko pri Nihavandi leta 642. Po
Iranu se je začel širiti islam, ki je postal večinska religija tri stoletja
kasneje v času vladanja dinastije Samanidov. Iran je bil islamiziran, a nikoli
arabiziran, za razliko od drugih krajev ki jih je osvojil kalifat. Perzijci so
pomembno vplivali na islamsko kulturo, politiko in religijo..

V 8. stoletju, v Horasanu prevzamejo disidentsko šiitsko doktrino in se
osamosvoji od arabske dominacije. Z uporom je bila odstavljena dinastija
Umajadov, ki jo je v Bagdadu leta 748 zamenjala Abasidska dinastija. Moč kalifov
hitro kopni tako da med letoma 820 in 1005 v Iranu nastane mnogo močnih
regionalnih dinastij, od katerih so bil pomembni Samanidi. Ti so se pogosto
spopadali z Bagdadom in na ta način obogatili intelektualno življenje dinastij.
Ne samo klasično arabsko kulturo, podpirali so tudi perzijsko književnost in
ščitili mislece. Od leta 962 je Horasanu in Pandžabu vladala dinastija
Gaznavidov iz Gaznija. V tem času, pod zaščito Mahmuda Gaznija, Firdusi
piše »Šahnamo« (Knjiga kraljev), epsko pesnitev z zgodbami iz perzijske
mitologije.

Seldžuki pridejo v regijo v 11. stoletju in premagajo Gaznavide in Samanide. V
Iranu se dogaja kulturna in znanstvena renesansa. V Isfahanu je narejena
opazovalnica, v kateri je Omar Hajam izdelal nov perzijski koledar s prestopnim
letom, ki je še danes v uporabi. Ta doba je bila zelo plodna tudi za mnoge druge
umetniške dosežke.

Seldžuški imperij je v 12. stoletju postopoma razpada na manjše neodvisne dele.
Okoli leta 1150 večino današnjega Irana obvladuje seldžuški sultan Ahmed
Sandžar. Zadnji ostanek Seldžukov na ozemlju današnjega Irana uničijo Horezmijci
pod vodstvom Ala ad-Din Tekeša leta 1194. Istočasno vzhodni predel današnjega
Irana obvladovladujejo Guridi, ki pa si za težišče delovanja izberejo indijsko
podcelino, kjer prodrejo vse do Bengalije. Leta 1220 začnejo Mongoli pod
vodstvom Džingiskana s totalno vojno proti Horezmijcem in jih preženejo proti
Levantu. Invazija naredi precej škode državi in prebivalstvu. Uničijo številne
namakalne sisteme, s tem pa tudi mrežo naselij. Uničena mesta zamenjajo
izolirane oaze, število prebivalcev pade. Manjše lokalne dinastije vladajo do
konca prvega mongolskega obdobja v letu 1335.

Leta 1381 se zgodi ponovna invazija, v kateri Timur v celoti osvoji Iran in
postane vladar. Timuridi vladajo do leta 1507 ko uzbeški Šajbanidi zavzamejo
Samarkand, istočasno pa v iranskem Azarbajdžanu nastopi domača dinastija
Safavidov, ki centralizira iransko ozemlje.

Iransko prebivalstvo se je spreobrnilo v imamitski šiizem v 16. stoletju, v času
Ismaila I., prvega safavidskega vladarja. To spreobrnjenje je bila posledica
zoperstavljanja dominaciji sunitskih otomanskih Turkov, ki so hoteli ustvariti
enotno religijo. Spreobrnjenje je bilo obvezno, pod pretnjo s smrtjo.

Vrhunec safavidske vladavine je bil v času šaha Abasa I. Velikega, ki je
izpeljal centralizacijo in državo popeljal v napredek. To je bila zlata doba
tudi za umetnost in trgovino. Invazija afganskih plemen leta 1722 je pomenila
zaton safavidske dobe. Leto po padcu zadnjega safavidskega vladarja (1735),
Tahmasp Koli iz plemena Afšar izžene Paštunce in prevzame oblast pod imenom
Nader-šah. V času njegove vladavine cel teritorij Irana združi in gre na vojni
pohod v Indijo. Leta 1747 je bil ubit v zaroti.

Za oblast so se začele boriti razne lokalne dinastije: Afšaridi, Hotakijci,
Kadžari in Zandijci. Karim Kan Zandijski je uspel leta 1750 združiti skoraj celo
državo. V času njegove vladavine je bilo glavno mesto iz Mašhada preneseno v
Širaz in začelo se je kratkotrajno obdobje miru in napredka. Po njegovi smrti
leta 1779 so se spret začele borbe za oblast. Zmaga Mohamed Kan Kadžarski ki
prevzame oblast leta 1794 in osnuje dinastijo, ki je trajala vse do leta 1925.
Tedaj postane glavno mesto Teheran.

V času vladanja njegovih naslednikov Fateh-Ali šaha, njegovega vnuka Muhamed
šaha in Nasser al-Din šaha je v državi vladal red, stabilnost in enotnost.
Trgovci in verski vodje so bili pomembni člani družbe. Zaradi slabosti osrednje
oblasti, začnejo velike kolonialne sile Rusije in Britanije, zahvaljujoč vojni
in tehnološki moči, dominirati iranskemu gospodarstvu in se mešati v notranje
zadeve države. Kljub vsemu je Iran očuval neodvisnost in ni bil nikoli
koloniziran.

5. junija 1920 so v Azerbajdžanu razglasili sovjetsko republiko Gilan. 21.
februarja 1921 je častnik Reza Khan Pahlavi v Iranu izvedel državni udar,
parlament je 31. oktobra 1925 odstavil zadnjega kadžarskega šaha Mohammada
Hassana Mirzo in za novega šaha imenovali Rezo Khana.

Ker je bil Iran v poslih z Veliko Britanijo in Sovjetsko zvezo v močno
neenakopravnem položaju, je šah postal naklonjen Nemcem, vendar je Iran
razglasil za nevtralno državo in ni podprl nemških vojaških operacij. Zato sta
ZSSR in Britanija avgusta 1941 napadli Iran in prisilili šaha, da je predal
oblast sinu Mohammadu Rezi.

Po vojni so se začeli pojavljati pozivi k nacionalizaciji iranskih naftnih polj
in postopnem izrivanju tujcev. 28. aprila 1951 je Iran pod vodstvom predsednika
vlade Mohamada Mosadeka nacionaliziral Anglo-iransko naftno družbo. Šah je bil
temu močno nenaklonjen, saj so zahodne države uvedle embargo na iransko nafto,
vendar je bil primoran zapustiti državo. S pomočjo udara, ki sta ga organizirali
CIA in Britanci, se je šah vrnil in 19. avgusta 1953 odstavil Mosadeka.

V nadaljevanju je šah sklenil zavezništvo z zahodnimi državami (še posebej z
ZDA) in začel z reformami, ki so leta 1963 rezultirale v t. i. Beli revoluciji.
Te reforme so vključevale obvezno šolstvo, gradnjo industrije in infrastrukture,
oslabitev vpliva veleposestnikov in večjo enakopravnost žensk. To je privedlo k
nastanku delavskega razreda in okrepitev srednjega sloja ter naraščanje iranske
moči na Bližnjem vzhodu. Veleposestniki in verski voditelji so bili proti
reformi, saj je bil njihov vpliv na življenje v Iranu zmanjšan. Protestom se je
pridružil tudi del Irancev, ki so z zemljiško reformo dobili izredno malo ali
nič zemlje, zaradi česar so se morali znajti drugače.

Šah je v tem času tudi povečal svoja pooblastila, kar je kljub močnemu
naraščanju standarda zaradi reform mnoge ujezilo, zato so se študentje pod
vodstvom ajatole Rohollaha Homeinija združili v uporu proti šahu. Ti protesti so
bili razgnani, Homeini pa je moral državo zapustiti in oditi v sosednji Irak.

V 70. letih 20. stoletja je naraščanje cen nafte povzročilo inflacijo in hitro
večanje razlik med bogatimi in revnimi. Šah je začel z reformami za zmanjšanje
inflacije, kar pa je težave in nepriljubljenost njegove vladavine še povečalo.
Začelo se je obdobje protestov, ki niso več prenehali.

Januarja 1979 je moral šah Reza Pahlavi zapustiti državo, 1. februarja pa se je
v državo vrnil Homeini. Protestniki so začeli z zasedbo vladnih objektov,
začasna vlada pa je 11. februarja odstopila. 1. aprila 1979 je bila razglašena
islamska republika. Homeini je postal vrhovni voditelj, oblast je prevzel
Revolucionarni svet sestavljen izključno iz verskih voditeljev in takoj
obračunal s šahovimi privrženci. Iran je začel gospodarsko nazadovati, propad pa
je pospešila tudi iransko-iraška vojna (1980-1988). Vojno je začel Irak, da bi
zagotovil nadzor nad Šațț al-'Arabom.

Ajatola Homeini je umrl 3. junija 1989. Nasledil ga je zmernejši ajatola Ali
Hamenei, predsednik republike pa je leta 1989 postal Ali Akbar Rafsandžani.
Spremenili so ustavo. Revolucionarni zagon se je umiril, prav tako nasprotja s
sosednjimi državami.

Med Zalivsko vojno leta 1991 je Iran ostal nevtralen (dovolil je le prisotnost
iraških letal in vstop iraškim beguncem).

Leta 2005 je bil na mesto predsednika države izvoljen Mahmoud Ahmadinejad,
konzervativni župan Teherana. Za njegov mandat je bil značilen spor z ZDA glede
nuklearnega programa in trda zunanja politika.

Z ustanovitvijo islamske republike Iran je nastal enkraten sestav oblasti na
svetu. Iran je edina uradno šiitska država v muslimanskem svetu. Islamska
republika Iran je praktično tudi edina teokracija na svetu, in smatra da prihaja
oblast od Boga, moč pa leži v rokah duhovščine. Ta oblika teokracije ima za
osnovo načelo velayat-e faqih (ولایت فقیه), ki ga je v 1960 letih teoretiziral
ajatolah Ruholah Homeini, prvi Vodja Revolucije.

Pokrajinam ali provincam (perz. استان; ostān, mn. استانھا; ostānhā) načeljujejo
iz lokalnega središča, običajno največjega mesta (perz. مرکز;
markaz, »središče«). Pokrajino upravlja upravitelj (perz. استاندار; ostāndār),
ki ga postavlja Ministrstvo za notranje zadeve, potrdi pa ga vlada.

Do leta 2004 je imel Iran 28 pokrajin. Po sprejetem zakonu je pokrajina Horasan
razdeljena je na tri dele, leta 2010 pa ustanovljena tudi nova Alborška
pokrajina. Leta 2013 je imel Iran 31 pokrajin.

Vsaka pokrajina je razdeljena na okrožja (perz. شهرستان, šaherestān), ki se
nadalje delijo na okraje imenovane bahš (perz. بخش). Pokrajine so:

Administrativna struktura v Iranu se pogosto menja. Leta 2005 je v Iranu
obstajalo 324 šahrestanov, 865 bahšov, 982 mest in 2378 vasi.

Politična ureditev islamske republike bazira na ustavi iz leta 1979 in se
imenuje Qānun-e Asasi (Osnovni zakon). Oblast si deli več državnih organov, ki
so zelo povezani. Večina članov izbere vodjo, predsednika republike, poslance v
parlamentu in člane Sveta strokovnjakov (Majles - e Khoebregan) pa izbirajo na
splošnih volitvah. Volilno pravico imajo vsi starejši od 18 let.

Mestnega prebivalstva je 69,1% od celotnega prebivalstva. Večja mesta so:
Teheran (glavno mesto) 7.190.000, Mašhad 2.592.000, Isfahan 1.704.000, Karağ
1.531.000, Tabriz 1.459.000 (stanje 2009). Na Iranskem višavju so prebivalci
naseljeni po oazah v kotlinah in dolinah, nekaj je še vedno nomadov.

Največ beguncev je iz Afganistana in Iraka. Leta 2001 je bilo afganistanskih
beguncev okoli 3.809.600, iraških pa 530.100.. Pritok beguncev se je začel v
začetku 1980-ih, razlog pa vojni spopadi na iranskih mejah.

Fiskalne in denarne omejitve, kot posledica mednarodnih sankcij proti Iranu,
močno nižajo prihodke od nafte in silijo državo k zmanjšanju javnofinančne
porabe. Gospodarska rast je postala prvič po dveh desetletjih negativna.
Inflacija je v letu 2012 znašala 19,9%.

Vodilni iranski trgovinski partnerji so: Kitajska, Nemčija, Južna Koreja,
Francija, Japonska, Rusija, Turčija in Italija, povečuje pa se sodelovanje z
državami v razvoju (Sirija, Indija, Venezuela, Šrilanka in Južna Afrika).

Iran sodeluje v naslednjih mednarodnih organizacijah: CICA, CP, D-8, ECO, FAO,
G-15, G-24, G-77, IAEA IBRD, ICAO, Mednarodno kazensko sodišče (nacionalni
odbori ), ICRM, IDA, IDB, IFAD, IFC, IFRCS, IHO, ILO, IMF, IMO, IMSO, Interpol,
IOC, IOM, IPU, ISO, ITSO, ITU, MIGA, NAM, Organizacije islamske konference,
OPCW, OPEC, PCA, SAARC (opazovalec), SCO (opazovalec), UN, UNAMID, UNCTAD,
UNESCO, UNHCR, UNIDO, UNITAR, UNWTO, UPU, WCO, WFTU (NVO), WHO, WIPO, WMO,
Svetovna trgovinska organizacija (opazovalec ).

Iran ima 10,05% ozemlja obdelovalnih površin od katerih namakajo 87.000 km²,
1,08% trajnih nasadov in 27% pašnikov. Težave kmetijstvu povzročajo občasne
suše, poplave, nevihte prahu in peščeni viharji.

Kmetijski proizvodi so predvsem: pšenica, riž, druga žita, sladkorna pesa,
sladkorni trs, sadje, oreški, bombaž, mlečni izdelki, volna, čaj, kaviar.
Sadjarstvo je zastopano z: pomarančami, limonami, mandarinami, pistacijami,
mandlji, lešniki, dateljni, marelicami, jabolki in grozdjem (rozine). Hrane ne
pridelajo dovolj za lastne potrebe.

Živinoreja je najpomembnejša izven namakalnih območij. Živali večinoma redijo
kot pol nomadi. Tako vzredijo 40% koz in ovac, pomembna postaja tudi govedoreja
in perutninarstvo.

Ob Kaspijskem jezeru je razvito ribištvo in pridelava kaviarja. Ob Perzijskem
zalivu razvijajo ribištvo na odprtem morju.

Iran ima velike zaloge nafte in zemeljskega plina v območju Huzistana, ob obali
in na dnu Perzijskega zaliva. Imeli naj bi 16% znanih zalog zemeljskega plina in
10% zalog nafte. Za proizvodnjo skrbi Iranska državna naftna družba (NIOC).
Zemeljski plin po plinovodih izvažajo v Turčijo, v gradnji so še drugi
plinovodi.

Pomembno je pridobivanje kroma, bakra in molibdena, železove rude, cinka in
zlata, fosfatov, sadre in kuhinjske soli.

Danes ima Iran razvito domačo industrijo, mnogo pa se vlaga tudi v znanost kot
so nanotehnologija, biotehnologija, farmakologija, vesoljske in nuklearne
tehnologije, itd. Iran ima tudi velik turistični potencial glede nato, da se na
osnovi atraktivnih naravnih in zgodovinskih lokalitet navaja kot ena izmed prvih
10 turističnih držav na svetu. Med letoma 2005 in 2010 je Iran začel proces
privatizacije in tako državni del v bruto domačem proizvodu zmanjšal iz 80% na
40%], in ga namerava še zmanjšati.

Zelo pomembna značilnost kulture je tudi perzijska prijaznost tarof (تعارف), ki
zahteva spoštovanje starejših in žensk, uporabo vljudnega jezika in
gostoljubnost napram tujcem.

V »Velikem Iranu«, odnosno na področju ki poleg Irana obsega še Afganistan,
Tadžikistan, Azerbajdžan, Uzbekistan in okoliška področja, so nastala mnoga dela
perzijske umetnosti, ki obsegajo slikanje, izdelavo preprog, lončarstvo,
kaligrafijo in druge.

Med bolj poznanimi v svetu je izdelava iranskih preprog (farš فرش). Vse se
izdelujejo ročno iz naravnih materialov, za izdelavo pa je potrebno več mesecev.
Poznanih je več vrst (vzorcev) perzijskih preprog, pri nas je najbolj poznana
nomadska preproga imenovana ćilim (perzijsko: gelim (گلیم), turško: kilim).

Posebej znano področje perzijske umetnosti so miniature. Miniature običajno
krasijo knjige ali pa so izdelane posebej za album miniatur. Za perzijske
miniature je značilna izredna zapletenost, običajno pa prikazujejo teme iz
perzijske mitologije in pesništva.

Bam je mesto v oazi na južnem koncu puščave Dašt-e-Lũt ob stari trgovski poti
proti Indiji. Ob potresu leta 2003 je bilo močno poškodovano. Je z obzidjem
zavarovano srednjeveško mesto (Arg-e-Bam), nad katerim dominira trdnjava iz časa
Sasanidov. Je del UNESCO-ve svetovne dediščine.

Bisotũn (tudi Bisitun) je vas v bližini Kermãnšãha. Nad reko je v skalno steno
vklesan relief Dareja I. iz okoli leta 520 pr.n.št., z napisi v staroperzijskem,
elamskem in novobabilonskem jeziku. Na osnovi tega spomenika so v 19. stoletju
razvozlali klinopis.

Čoghã Zambil so razvaline elamske prestolnice Dur Untaš (14. - 7. st.pr.n.št.).
Mesto je bilo obdano s tremi koncentričnimi krogi obzidij. Na sredini so ostanki
svetišč in pet stopenjski zigurat (stolp) ter ostanki palač. Je del UNESCO-ve
svetovne dediščine.

Gonbad-e Qabũs je mesto na SV države, kjer živijo Turkmenci. Ohranjen je iz
žgane gline zgrajen mavzolej kneza Qabusa ibn Vušmgirja v obliki 55 m visokega
stolpa (11. st.).

Isfahan (Esfahãn) je mesto ob reki Zayandeh, prestolnica safavidske Perzije
(1598 - 1786). V središču je 525 x 160 m velik Imamov trg (Maidãn-e Emãm), ki je
del UNESCO-ve svetovne dediščine. Tukaj so Imamova mošeja (nekdaj kraljeva
mošeja 1611-1630), mošeja šejka Lotfollãha (1603-1619), palača Ali Qapu (1597 -
1660), za njo pa palača Čehel Sotũn (1647 - 1707). Znamenit je še pokriti bazar
s Petkovo mošejo (11. - 18. st.), medresa Čahãr Bãgh (1704 - 1714), štirje
mostovi iz safavidskega obdobja in armenska četrt Jolfã s katedralo Vãnk (1655 -
1664).

Kãshãn, mesto v oazi blizu Qoma. Iz seldžuškega obdobja je Petkova mošeja (11.
st.), mošeja Masjed-e Jãme (1236 - 1264), bazar, medresa imama Homeinija (19.
st.) in vrt Bãgh-e Fin (16. st.)

Mašhad je šiitsko sveto mesto, ki leži na SV države in je pomembna romarska pot
h grobnici šiitskega imama Reze (umrl leta 817). Tukaj so svetišča z mavzolejem
(11. st.), mošeja Gõhar Šãd (1416 - 1418), Sveti muzej in Rezov muzej.

Pasargad (Pãsãrgãd), prva prestolnica ahamenidske Perzije (550 - 518 pr.n.št.)
in leži blizu Perzepolisa. Tukaj je grobnica Kira Velikega, ostanki njegove
palače, zakladnice in svetišč. Je del UNESCO-ve svetovne dediščine.

Perzepolis (Taht-e Jamšĩd) prestolnica ahemenidske Perzije (518 - 331 pr.n.št.)
in leži SV od Širaza na obsežni umetni terasi velikosti 450 x 300 m. Nanjo
vodita z reliefi okrašeni stopnišči, tukaj so ostanki zgradb (z reliefi okrašena
sprejemna palača Apadana, Darejeva in Kserksova palača, dvorana stotih stebrov
in kraljevska zakladnica) ter v skalo vklesana grobnica Artakserksa I. in III.
Je del UNESCO-ve svetovne dediščine.

Qara Kelisã (črna cerkev) je armenski samostan obdan z obzidjem in cerkev sv.
Tadeja iz 12. st. Leži v gorah južno od Mãkũja v Azerbejdžanu.

Qom (tudi Qum) je najpomembnejše šiitsko versko in izobraževalno središče v
Iranu. Je tudi božja pot h grobu Fatime Masumeh, sestre osmega imama Reze
(Hazrat-e Ma'sumeh) - 17.st. Tukaj je še mošeja Azam ter številni mavzoleji,
največ iz 14. st.

Soltãnĩye (tudi Sultaniye) je manjše mesto blizu Qazvina. Bila je poletna
rezidenca mongolske rodbine Ilhanidov. Delno je ohranjena trdnjava iz 14. st.,
iz opeke zgrajen osemkotni mavzolej kana Uljajtuja (vladal 1304 - 1314). Je del
UNESCO-ve svetovne dediščine.

Širaz (Širãz) je kulturno in gospodarsko središče južnega Irana. Leži v kotlini
v gorovju Zagros na nmv. 1540 m. Tukaj sta mavzoleja pesnikov Hafisa (zgrajen
1936 - 38) in Saadija (1952). Pokriti bazar Vakĩl s karavan-serajem (1871) in
Vakĩlova mošeja (1773), mavzolej šaha Čerãgha (12. st.), Stara petkova mošeja
(9. - 14. st.), palača Bãgh-e Nazar (18. st.) s Parsijskim muzejem, Oranžni vrt
(Bãgh-e Nerenjestãn - 19. st.) in Rajski vrt (Bãgh-e Eram) zdaj botanični vrt.

Tabriz (Tãbrĩz) je središče iranskega dela Azerbejdžana in leži na nmv. 1340 m.
Znamenita je Modra mošeja z mozaiki iz keramičnih ploščic iz leta 1465, trdnjava
iz 14. st., armenska Marijina cerkev (1785) in Azerbajdžanski muzej.

Taht-e Soleimãn je nekdanje zoroastrsko svetišče iz 13. st., ki leži ob gorskem
jezeru južno do Azerbejdžana. Svetišče ognja (6. - 7. st.) in druge verske
stavbe ležijo znotraj obzidja. Je del UNESCO-ve svetovne dediščine.

Teheran (Tehrãn) je glavno mesto od leta 1786. Leži ob vznožju gorovja Elbrus na
nmv. 1190 m. Znamenitosti so palača Golestan (19. st.), velik pokriti bazar,
mošeja Šahid Motahhari (1878 - 90). Na južnem robu mesta stoji Homeinijev
mavzolej, na severu pa palača Saadabad, poletna rezidenca zadnjega šaha, danes
muzej. Iranski narodni muzej, Iranski muzej stekla in keramike, Narodni muzej
draguljev, Muzej preprog in drugi prikazujejo zgodovino te starodavne državne
tvorbe.

Yazd je mesto ob stari trgovski poti med Isfahanom in Kermanom. Je središče
zoroastrske vere s Svetiščem ognja (Ateškade). Druge znamenitosti so še: Petkova
mošeja (12. st.), grobna mošeja dvanajstih imamov (12. st.), vrt Bãgh-e Dowlat s
palačami iz 18. st., v bližini so tudi stolpi tišine in zoroastrsko svetišče
ognja Čak Čak.



https://sl.wikipedia.org/wiki/Angle%C5%A1%C4%8Dina

Angléščina je zahodnogermanski jezik, ki izvira iz Anglije. Kot »prvi« (materni)
jezik je bila s približno 402 milijonoma ljudi v letu 2002 tretja na svetu,
zaradi vojaškega, ekonomskega, znanstvenega, političnega in kulturnega vpliva
Združenega kraljestva, nato pa še Združenih držav Amerike pa je postala lingua
franca sodobnega časa.

Angleščina je prvi jezik v naslednjih državah: Avstralija (avstralska
angleščina), Bahami, Barbados (karibska angleščina), Bermuda, Gibraltar,
Gvajana, Jamajka (jamajška angleščina), Nova Zelandija (novozelandska
angleščina), Antigva, Saint Kitts in Nevis, Trinidad in Tobago, Združeno
kraljestvo (britanska angleščina) in Združene države Amerike (ameriška
angleščina).

Je tudi eden od glavnih jezikov v državah: Belize (s španščino), Kanada (s
francoščino), Dominika, Saint Lucia in Saint Vincent in Grenadine (s francosko
kreolščino), Irska (z irščino), Singapur (z malajščino, mandarinščino,
tamilščino in drugimi azijskimi jeziki) in Republika Južna Afrika (vendar se
zulujščina, xhosa, afrikaans in severni soho bolj govorijo). Je tudi najbolj
pogosto uporabljan neuradni jezik v Izraelu.

Angleščina je uradni jezik, ki pa ni domoroden, v naslednjih državah: Kamerun,
Fidži, Mikronezija, Gana, Gambija, Hong Kong, Indija, Kiribati, Lesoto,
Liberija, Kenija, Namibija, Nigerija, Malta, Marshallovi otoki, Pakistan, Papua
Nova Gvineja, Filipini, Salomonovi otoki, Samoa, Sierra Leone, Svazi, Tanzanija,
Zambija in Zimbabve.

Angleščina je najpogosteje uporabljani jezik Evropske Unije. Čeprav so načeloma
vsi uradni jeziki EU enakopravni, so številni delovni dokumenti dostopni le v
enem jeziku, najpogosteje v angleščini.

Angleščina je najbolj razširjen »drugi« in »učeni« jezik na svetu, in kot tak,
po mnenju mnogih jezikoslovcev, ne predstavlja več izključno kulture »domorodnih
govorcev angleščine«, pač pa je jezik, ki vsrkava poglede vseh svetovnih kultur,
ko njegova raba raste. Spet drugi trdijo, da je njegova potencialna raba kot
sredstvo za sporazumevanje bolj omejena. Angleščina je jezik, ki se ga kot tuji
jezik najpogosteje učijo v Evropi (32,6 %) in na Japonskem, sledijo pa mu
francoščina, nemščina in španščina.

Angleščino zapisujemo v latinični pisavi, ki je v 9. stoletju nadomestila
anglo-saksonske rune. Sodobna angleška abeceda vsebuje 26 črk latinice: a, b, c,
d, e, f, g, h, i, j, k, l, m, n, o, p, q, r, s, t, u, v, w, x, y in z (vsaka od
njih ima tudi veliko ustreznico). Med ostalimi simboli sta danes redki ligaturi
æ in œ. Poleg tega so občasno v rabi diakritična znamenja, posebej v
izposojenkah iz drugih jezikov (npr. ostrivec v café in exposé), ter preglas, ki
označuje, da se sosednja zloga izgovarjata ločeno (kot v besedah naïve in Zoë).



https://sl.wikipedia.org/wiki/Slavko_Avsenik

Slavko Avsenik, slovenski glasbenik in skladatelj, * 26. november 1929, Begunje
na Gorenjskem, Slovenija, † 2. julij 2015, Ljubljana.

Slavko Avsenik je bil utemeljitelj narodno-zabavne glasbe v Sloveniji in
ustanovitelj svetovno znanega Ansambla bratov Avsenik

Slavko Avsenik se je rodil v petčlanski družini, bil je najmlajši otrok. Po
očetovi želji so leta 1936 ustanovili družinski orkester, v katerem je igral
diatonično harmoniko. Po končani osnovni šoli je ostal doma na kmetiji, kjer je
ob priložnostih kaj zaigral. V tistem času ga je navdušil skakalni šport, tako
da je leta 1946 postal član državne reprezentance. Svoj osebni rekord je dosegel
v Planici, in sicer je skočil 74 metrov. Leta 1952 se je poročil z Brigito, s
katero sta tudi začasno prevzela gostilno. Zaposlil se je v Ljubljani, kjer je
postal pletilec v Tonosi.

Naslednjega leta se je udeležil radijske avdicije na Radiu Ljubljana, na kateri
je bil sprejet. Na začetku je igral harmoniko kot solist, čez čas pa sta se mu
pridružila še kitarist Lev Ponikvar in basist Jože Kelbl. Leta 1953 je razširil
zasedbo na trio, tako da je istega leta nastal Trio Slavka Avsenika v katerem
sta poleg Slavka igrala še kitarist Mitja Butara in basist Borut Finžgar.
Pozneje je ob pomoči brata Vilka trio razširil na kvartet, nastal je Gorenjski
kvartet v katerem so poleg Slavka igrali njegov brat Vilko Ovsenik na klarinetu,
Franc Košir na trobenti in Franci Ogrizek na baritonu. V tej zasedbi so igrali
vse do leta 1955, ko se jim je pridružil kitarist Lev Ponikvar. Tako je nastal
Gorenjski kvintet, v tujini pa so nastopali pod imenom Oberkrainer Quintett.

Slavko je avtor skladb, katere je brat Vilko Ovsenik in kasneje sin Slavko
Avsenik ml. aranžiral. Ansambel je pod njegovim vodstvom postal zelo
priljubljen, saj je nastopal skoraj po celem svetu. Leta 1975 je prejel
Linhartovo plaketo.

Leta 1988 je sin Gregor prevzel gostilno Pri Jožovcu v Begunjah. Naslednje leto
so se začele pojavljati težave s hrbtenico, ki so jih zdravniki rešili s
posebnim ortopedskim pripomočkom, ki pa je bolečino prenesel na kolke. Junija
istega leta se je ansambel odločil, da ne bo več tako pogosto igral. Temu je
sledila odločitev o razpustitvi ansambla.

Zadnja leta življenja je Slavko Avsenik pomagal voditi gostilno Pri Jožovcu. Le
občasno je igral pred občinstvom. Nekatere skladbe, ki sta jih napisala z bratom
Vilkom, so ponarodele in velikokrat jih drugi izvajalci igrajo v priredbah.

Po treh mesecih zdravstvenih zapletov je 2. julija 2015 umrl na kliniki za
infekcijske bolezni v Ljubljani.



https://sl.wikipedia.org/wiki/%C4%8Crna_gora

Črna gora (črnogorsko Crna Gora/Црна Гора, v drugih jezikih Montenegro) je
majhna gorata republika na Balkanu, ki na severovzhodu meji na Srbijo, na vzhodu
meji na Kosovo,na jugozahodu meji na Jadransko morje, na zahodu na Hrvaško in
Bosno in Hercegovino, na jugovzhodu pa na Albanijo. Po osamosvojitvi 3. junija
2006 je ena od najmlajših držav na svetu.

Črna gora je bila pod imenom Duklja samostojna že od leta 1042 in se je tudi
pozneje uspešno upirala vojnim prodorom osmanske Turčije. Njena samostojnost je
bila po vojnih uspehih kneza Nikole mednarodno zagotovljena tudi na berlinskem
kongresu leta 1878.

Po koncu I. svetovne vojne se je takratna črnogorska kraljevina združila s
Srbijo, takoj nato pa še z ostalimi južnoslovanskimi narodi iz bivše
Avstro-Ogrske v enotno jugoslovansko državo.

Po razpadu SFRJ se Črna gora ni odločila za samostojnost, pač pa je leta 1992
skupaj s Srbijo oblikovala Zvezno republiko Jugoslavijo, ki se je leta 2003
preimenovala v Državno skupnost Srbije in Črne gore. 21. maja 2006 je potekal
referendum, na katerem se je večina opredelila za samostojno državo (55,6 % za
samostojnost, mednarodna politika je za veljavnost odločitve za odcepitv
zahtevala vsaj 55 %).

3. junija 2006 je Črna gora razglasila neodvisnost in samostojnost, s čimer je
Državna skupnost Srbije in Črne gore dokončno propadla kot zadnji preostanek
Jugoslavije. Po ustavi je Srbija prevzela vsa članstva v mednarodnih
organizacijah.

Islandija je kot prva država priznala Črno goro za samostojno in neodvisno
državo 8. junija 2006. Temu so sledili še Švica, Ruska federacija (11. junij),
Hrvaška, Makedonija, Turčija, Bolgarija, Združene države Amerike (12. junij).
Slovenija je Črno goro priznala 20. junija 2006, naslednji dan, 21. junija, pa
je bila sprejeta v OVSE.

Slovenija pa je bila prva država, ki je v Črni gori odprla svoje veleposlaništvo
in sicer 23. junija 2006.

Ob zadnjem popisu prebivalstva, aprila 2011, je imela Črna gora 620,029
prebivalcev. Največje etnične skupine ki prebivajo na področju republike so:



https://sl.wikipedia.org/wiki/London

Lóndon je velemesto v Angliji, glavno mesto Združenega kraljestva Velike
Britanije in Severne Irske. V njem živi preko 7 milijonov prebivalcev,
ustanovljen pa je bil kot Londinium, središče rimske province Britanije in je
pozneje postal glavno mesto Britanskega imperija. Je eno najpomembnejših
poslovnih, kulturnih, političnih in izobraževalnih središč na svetu. Ime se
tradicionalno nanaša na ožje mestno središče, t. i. City of London (tudi The
City ali Square Mile), od 19. stoletja pa kot London označujemo celotno
metropolitansko območje, ki je zraslo okoli središča. Leži ob reki Temzi na
jugovzhodu Velike Britanije in je po večini kriterijev največje mesto v Evropi.

Je tudi eno najpomembnejših svetovnih središč umetnosti, gospodarstva,
izobraževanja, zabave, turizma in transporta ter eno vodilnih finančnih središč.
Po številu mednarodnih prihodov je najbolj obiskano mesto na svetu in ima
najprometnejši sistem letališč po številu prepeljanih potnikov. Njegovih 43
univerz predstavlja najgostejšo koncentracijo visokošolskih ustanov v Evropi.
Leta 2012 je postal London prvo mesto, ki je tretjič gostilo moderne poletne
olimpijske igre.

Mesto so ustanovili Rimljani leta 50 pr. n. št. pod imenom Londinium na severni
brežini Temze. Verjetno je v 2. stoletju n. št. postal prestolnica rimske
province Britanije. Po padcu rimskega cesarstva je mesto propadlo, V 7. stoletju
so Sasi na tem področju ustanovili mesto Lundenwic, ki je postalo njihovo
središče. V 9. stoletju so ga zavzeli Danci, ki so ga po porazu prepustili
Alfredu. V 10. stoletju so ga napadli Normani, proti katerim si je London
zagotovil mir s pomočjo plačila. Postopoma se je začel razvijati v prvo mesto
Anglije. Leta 1066 je po porazu Angležev prišel pod oblast Viljema Osvajalca, ki
je v njem zgradil trdnjavo Tower. V mestu je leta 1666 divjal ogromen požar, ki
je uničil večino mestnega središča. Ponovna izgradnja mesta je trajala okoli 10
let in na začetku 18. stoletja je bil London že največje mesto na svetu.



https://sl.wikipedia.org/wiki/Sveti_Ciril_in_Metod

Sveti Ciril in Metod sta bila bizantinska misijonarja, ki sta najbolj znana po
pokristjanjevanju Slovanov. Pri oznanjevanju krščanstva sta uporabljala posebno
pisavo glagolico, ki pa jo je pozneje izpodrinila po Cirilu imenovana cirilica
(na Vzhodu) oziroma latinica (na Zahodu). Ciril in Metod veljata za apostola
Slovanov in sozavetnika Evrope. Metod: * 812 - 815, Solun, † 6. april 885,
Velikomoravska. Ciril: * 826 - 827, Solun, † 869, Rim.

Mladost sta preživela v okolici Soluna. Ob krstu sta dobila imeni Mihael in
Konstantin. Starejši brat Mihael se je že zgodaj odločil za redovništvo in je ob
vstopu v samostan dobil ime Metod. Konstantin je bil knjižničar, poleg tega pa
je na carigrajski visoki šoli poučeval filozofijo in bil znan tudi kot
Konstantin Filozof. Ime Ciril je dobil šele precej pozneje.

Na prošnjo moravskega kneza Rastislava iz leta 862 sta šla misijonarit med
Slovane. Poznala sta slovanski jezik iz okolice Soluna, vendar ni čisto jasno,
ali je bil to njun materni jezik ali pa sta se ga naučila od slovanskih sosedov.
Med Slovani na Velikomoravskem sta od leta 863 naprej širila krščansko oznanilo
v slovanskem jeziku. Uporabljala sta posebno pisavo, ki so jo imenovali
glagolica - po stari slovanski besedi glagolati = govoriti. S tem sta se
zamerila nemški govoreči duhovščini, ki je protestirala pri papežu. Pri tem so
se sklicevali na »teorijo treh jezikov« - namreč, da so sveti samo trije jeziki
(hebrejščina, grščina in latinščina) in da mora bogoslužje potekati v enem od
teh jezikov. Jezik, ki sta ga uporabljala Ciril in Metod, so takrat imenovali
preprosto slovanski jezik, danes pa ga imenujemo stara cerkvena slovanščina.

Po treh letih na Moravskem sta odšla v Spodnjo Panonijo, kjer sta živela nekaj
časa na dvoru kneza Koclja. Po tem sta odpotovala v Benetke, kjer sta uspešno
branila svoja stališča v ostri polemiki z zagovorniki teorije treh jezikov. Nato
sta odpotovala v Rim. Papež Hadrijan II. ju je podprl, ker je imel tudi sam
težave z nemškimi duhovniki.

V Rimu je Ciril zbolel in vstopil v samostan (domnevno je šele takrat dobil
redovno ime Ciril). Kmalu po tem je Ciril umrl, papež Hadrijan II. pa je podprl
bogoslužje v slovanskem jeziku in poslal Metoda leta 869 nazaj h Koclju v
Panonijo. Ob prihodu v Panonijo so nemški duhovniki napadli Metoda kot
krivoverca, pozneje pa so ga na Moravskem celo zaprli za dve leti in pol. Leta
873 je papež dosegel, da so ga izpustili iz zapora, pod pogojem, da ne sme
nadaljevati s slovanskim bogoslužjem. Tega pa Metod ni upošteval, zato je moral
v Rim na zagovor. Papež Janez VIII. pa je leta 880 potrdil slovansko bogoslužje.

Po Metodovi smrti so slovansko bogoslužje na Moravskem spet prepovedali,
Metodove učence pa so pozaprli ali pregnali. Vendar pa je slovansko bogoslužje
ostalo živo. Na ozemlju današnje Makedonije in Bolgarije so zaradi vpliva grške
pisave namesto glagolice uvedli cirilico, v nekaterih delih današnje Hrvaške in
Slovenije pa se je ohranilo bogoslužje v glagolici do 19. ali celo do 20.
stoletja.

Posebno simbolično moč sta izžarevala sveti Ciril in Metod v času narodnega
preporoda na Koroškem v 19. stoletju, ko so bila ustanovljena ciril-metodova
društva v deželi. Njihove ikone so krasile cerkve in znamenja. Poseben primer
sta sliki svetnikov ob vhodu v Šentmartinsko cerkev pod Frajnberkom nad Škofjim
Dvorom v fari Timenica na Celovškem polju, danes v občini Štalenska gora. Le-te
ja naslikal potujoči furlanski slikar Jakob Brollo okoli leta 1890.

God svetih bratov Cirila in Metoda je 5. julija (ponekod, zlasti v neslovanskih
deželah, 14. februarja) po katoliškem koledarju oziroma 11. maja po pravoslavnem
koledarju (24. maja v tistih Cerkvah, kjer uporabljajo še stari julijanski
koledar). Metoda se ponekod spominjajo tudi na obletnico smrti 6. aprila.

Papež Janez Pavel II. je leta 1980 Cirila in Metoda imenoval za sozavetnika
Evrope. Po Cirilu in Metodu se imenujeta dve gori na Južnih Šetlandskih otokih
(blizu Antarktike). Po ustnem izročilu naj bi blizu kraja Mala Nedelja Ciril in
Metod nove vernike krstila v potoku.



https://sl.wikipedia.org/wiki/Celjski_grofje

Cêljski grôfje (nemško Grafen von Cilli) predstavljajo najbolj znano in
najpomembnejšo plemiško in vladarsko rodbino, ki je imela svojo matično posest
na območju današnje Slovenije. Potomci grofov Celjskih živijo še danes.

Družina je bila prvič omenjena okoli leta 1125, ko so se po Savinjski dolini
imenovali gospodje iz Saunije (nemško von Soune) , od leta 1173 pa po gradu
Žovnek — Žovneški gospodje (nemško von Sannegg). V Savinjski dolini so imeli v
posesti poleg Žovneka še gradove Šenek, Liebenstein in Ojstrico, zaradi česar
domnevajo, da gre za stransko vejo rodu grofice Heme ali njenega moža
savinjskega mejnega grofa Vilijema II.

Kot prvi Žovneški se pojavi Gebhard I. s pridevnikom »Savinjski« (de Soune,
nobilis de Sauna) (umrl 1173). Njegov pridevnik je tudi glavni dokaz za njegovo
poreklo. Gebhard I. je nastopil kot priča v dveh listinah, prva je bila izdana
okoli leta 1130, druga pa leta 1144. Dve leti kasneje 1146 se je pojavil Leopold
I. (latinsko Liupoldus de Saunia). Tudi on je bil priča, mogoče brat ali sin
Gebharda I. Med letoma 1173 in 1253 se je velikokrat pojavil med pričami Gebhard
II. Žovneški (Gebhardus (nobilis de Sunek, Suneck, Sonegge, Seunek, Sevnek)) in
ta naslov je rod tudi obdržal. Enkrat je rod nastopil tudi z imenom Lemberški
(de Lengenburch) — v listini, s katero so okoli leta 1235 dosmrtno zastavili
odvetništvo nad gornjegrajskim benediktinskim samostanom njegovemu opatu.
Njegovega sina pa listina imenuje z običajnim pridevnikom Žovneški. Iz te
listine sledi, da je Gebhard že imel v svoji oblasti krški fevd Lemberg (med
Poljčanami in Šmarjem). Gebhard II. je umrl v visoki starosti. Imel je dva
sinova Konrada I. (umrl 1255), ki je bil tudi viteški pesnik in Leopolda II.

Potem ko so se Žovneški gospodje konec 13. stoletja leta 1278, postavili na
stran Habsburžanov v bitki pri Dürnkrutu proti češkemu kralju Otokarju II. in v
vojni proti Goriško-Tirolskim v bojih za češko krono, se je v 14. stoletju začel
njihov vzpon. Po bojih za češko krono so v upravo prejeli zasedena posestva
Goriško-Tirolskih v porečju Savinje. Leta 1308 so izročitvijo svojih gospostev
Habsburžanom in hkratnim prejemom teh posesti nazaj v fevd postali habsburški
vazali. Šele leta 1423 je Ernest Železni izročil Hermanu II. listino iz leta
1308, po kateri so imeli Celjski od Habsburžanov v fevdu svojo prej alodialno
posest. S tem se je odpovedal fevdnemu gospostvu nad Celjskimi.

Po izumrtju rodbine grofov Vovbrških leta 1333 so pridobili njihovo posest in s
tem Celje, ki tako postane nov rodbinski sedež, hkrati pa pričnejo nakupovati
posest na Kranjskem. To je bila podlaga da je 16. aprila 1341 cesar Ludvik
Bavarski povzdignil Ulrika I. v grofa. Družina se je odslej preimenovala po
Celju. Grofovsko povzdignjenje je 30. septembra 1372 potrdil še cesar Karel IV.

Velik porast posesti dosežejo Celjski grofje, ko je vodstvo rodbine prevzel
Herman II. (okoli 1365–1435). Ta je leta 1396 rešil cesarja Sigismunda
Luksemburškega pred smrtjo na bojnem polju, v boju z Osmani pri Nikopolju; nakar
se je Sigismund poročil še s Hermanovo hčerko Barbaro Celjsko (umrla 1451) okoli
božiča leta 1405. Luksemburžani in Celjski so se tako povezali še krvno.

Zaradi zaslug pri Nikopolju je Sigismund Hermanu II. že leta 1397 podelil mesto
Varaždin in gospostvi Vinico (Podravina) in Vrbovec (Zagorje) ter leta 1399 še
grofijo Zagorje in jim v titulaturi dodal še naziv zagorski grofje. Leta 1405
Celjski grofje pridobijo še Medžimurje s Čakovcem ter naslednje leto - 1407 –
upravo nad zagrebško škofijo in zagrebškim Gradcem. Leta 1406 je Sigismund
imenoval Hermana II. za slavonskega in hrvaško-dalmatinskega bana (tako je
Herman II. postal kraljev zastopnik z močjo regenta v celotnem hrvaškem
kraljestvu). Ko je leta 1408 Sigismund ustanovil nov viteški red Zmajev viteški
red, sta bila Herman II. in njegov sin Friderik II. (umrl 1454) poleg srbskega
despota Štefana Lazarevića na vrhu podpisnikov tega novega reda.

2. aprila 1415 jim je cesar podelil nov grad Pliberk s pripadajočim posestvom, a
so Celjani ta grad pustili Habsburžanom (ti so ga imeli v lasti od leta 1361, ko
je izumrla Aufensteinska rodbina) zaradi nevarnosti izbruha vojne. 11. aprila
1415 je Sigismund podelil Celjskim tudi pravico do krvnega sodstva v Celjski
grofiji (v bistvu je potrdil samo pravico, ki so jo imeli že okoli 30 let). 28.
aprila 1418 umre Friderik III. Ortenburški in s tem Celjski grofje dobijo
celotno dediščino izumrle rodbine ortenburških grofov (z njimi so podpisali leta
1377 obojestransko pogodbo o dedovanju v primeru izumrtja rodbine (po moški
strani); tako so dobili grofiji Ortenburg in Strmec na Koroškem, kranjske
posesti in vse njihove nazive in pravice, ki jih fizično prevzamejo v posest 29.
februarja 1420. Osamosvajanje Celjskih grofov je napredovalo v letu 1423, ko so
bili povzdvignjeni v neposredne državne gospode, leta 1431 pa je Sigismund
podelil Celjskim grofom pravico do kopanja in obdelovanja rude v vseh njihovih
gospostvih. Herman II. je 13. oktobra 1435 umrl.

Po poskusu v letu 1430 je 30. novembra 1436 cesar Sigismund Luksemburški grofe
Celjske povzdignil v državni kneze Rimsko-nemškega cesarstva, jih tako razvezal
odvisnosti od Habsburžanov in omogočil nastanek Celjske kneževine. Grofiji Celje
in Ortenburg-Sternberg sta bili razglašeni za praporna fevda. Prav tako so
dobili pravico do lastnega ograjnega sodišča v Celju, novčni in rudniški regal
in pravico do naziva visokorodni (nemško hochgeboren).

Marca 1437 so sklenili dedno pogodbo z Goriškimi grofi, 29. junija istega leta
pa še desetletno vojaško zvezo s hrvaškimi Frankopani. Zatem je istega leta -
1437 - sledila krajša vojna med Celjani in krškim škofom Janezom Schallermannom,
v kateri so bili požgani številni gradovi, posestva, polja in povzročena velika
škoda do marca 1438. Premirje so podpisali 23. avgusta 1440.

Po vojni so Habsburžani priznali Celjanom njihov položaj v deželi, a so Celjski
morali priznati oblast kneza notranjeavstrijskih dežel. Ta poravnava med Celjani
in Habsburžani je vsebovala tudi obojestransko dedno pogodbo v letu 1443.

Sigismund Luksemburški je nasledstvo cesarske krone, Ogrske, Češke ter Zgornje
in Spodnje Avstrije zagotovil svojemu zetu Albrehtu V., ki je postal
rimsko-nemški kralj Albreht II., a razmeroma mlad umrl še pred rojstvom svojega
prvega sina Ladislava.

Ladislav Posmrtni je bil vnuk Barbare Celjske in po očetu Habsburžan ter dedič
ogrske in češke krone ter vojvodine Avstrije, zato je Ulrik II. kot Ladislavov
bližnji sorodnik (bratranec Ladislavove matere) leta 1452 dobil skrbništvo nad
otrokom. Tako so Celjani pridobili oblast v vojvodini Avstriji, po letu 1456 pa
še kraljevo namestništvo na Ogrskem.

Ulrik II. v naslednjih letih skrbi za Ladislavove interese, še posebej je
aktiven na Ogrskem, kjer madžarski veljaki Ladislavu oporekajo dedno pravico do
prestola. Celjan tako pride v odkrit spor z družino Hunyadi (oče János (Ivan)
Hunyadi, sinova Ladislav in Matija, poznejši kralj Matija Korvin), ki se zanj
tragično konča, saj je leta 1456 v Beogradu žrtev atentata.

Z umorom Ulrika II. Celjskega, 9. novembra 1456 v Beogradu, je celjska rodbina
izgubila zadnjega moškega člana in celjsko posest so po krajši vojni prevzeli
Habsburžani. Čeprav je ob izumrtju vodja rodbine nosil knežji naziv, se Celjske
v zgodovinopisju tradicionalno omenja z nižjim, grofovskim nazivom, katerega so
imeli dlje (od leta 1341 do 1436; 95 let), medtem ko so bili knezi 20 let (med
1436 in 1456).

Poreklo Žovneških svobodnih gospodov, oziroma kasnejših Celjskih grofov, ni
točno znano. Askvinci so se v 11. stoletju nahajali približno na istem območju,
kjer v 12. stoletju srečamo Savinjske oziroma Žovneške gospode, zato se domneva
o askvinskem poreklu zdi najbolj verjetna. To je danes prevladujoče mnenje, po
Pirchegerju pa je bil začetnik Žovneških neki Preslav, ki nosi slovansko ime. V
preteklosti so iz Celjskih grofov skušali narediti slovenske vladarje. Po Orožnu
naj bi bili potomci karantanskih slovenskih prednikov.

Z današnje perspektive je potrebno zavzeti bolj nevtralno stališče. V času, ko
se je slovenska narodna identiteta šele oblikovala, so nacionalisti potrebovali
nacionalno mitologijo, podlago zanjo pa so našli tudi v vzponu Celjskih grofov.
Predpostavili so, da so bili uspešni, razvojno usmerjeni, drzni in bojeviti
Celjski grofje (vse to so lastnosti, ki jih je mlademu narodu še primanjkovalo)
slovenskega/slovanskega porekla, in celo to, da so poroke in povezave z zahodnim
delom Balkana, predstavljale poskus ustvarjanja nekakšne jugoslovanske države.
Čeprav so bili ti pogledi zavrnjeni, so v negotovih razmerah v času pred drugo
svetovno vojno in pred slovensko osamosvojitvijo Celjskim pripisali tudi
slovensko državotvornost. Dejstvo pa je, da so pred pojavom moderne narodnostne
identitete prevladovale regionalne oziroma deželne identitete. Posebnost
slovenskih dežel je bila, da se je plemstvo oblikovalo med germanskim in
slovanskim svetom; plemiške družine so pogosto prihajale iz nemških dežel, a so
zaradi slovanskega zaledja in karantanske tradicije vsaj do konca 15. stoletja
postajale dvojezične. Kot povzpetniški plemiči so Žovneški oziroma Celjski
gotovo čislali uporabo nemškega jezika: že sredi 13. stoletja je neki Der von
Sounegge, če je slednji res bil Žovneški gospod, pisal trubadurske lirične pesmi
v nemškem jeziku. Ko je Ana Celjska, nečakinja Hermana II., 150 let kasneje
prišla na poljski dvor, ni znala drugega jezika kakor nemško (seveda iz zornega
kota Poljakov). Toda na drugi strani najdemo Ulrika II. Žovneškega, ki je leta
1306 svoje kmete poučeval, kako omejiti škodo, ki so jo prinašali roji kobilic,
torej je z njimi verjetno govoril slovansko. Ulrikova pravoslavna žena Katarina
je po drugi strani še v 15. stoletju goriškemu grofu Lenartu napisala slovansko
pismo v cirilici, pri čemer se je Lenart te pisave lahko priučil le v času
bivanja na dvoru Celjskih, kjer so tedaj bivali tudi pravoslavni duhovniki.
Celjski grofje tudi niso imeli »nemškega« (avtoritarnega) družinskega karakterja
- razmerje med grofovskimi brati po klasifikaciji družin namreč prej kaže na
obstoj slovanske komunitarne družine. Z vidika deželne identitete in uporabe
slovanskega in germanskega jezika izvorno poreklo Celjskih grofov (ki se ga
sploh ne da z gotovostjo določiti) izgubi na pomenu, saj se po svoji
dvojezičnosti in srednjeveški identiteti niso v ničemer razlikovali od večine
ostalega plemstva na tleh današnje Slovenije. Najverjetneje se niso imeli ne za
Slovence (to je arhaičen izraz za Slovane) in ne za Nemce, ampak so bili, kakor
pravi Igor Grdina, predvsem sebi lastni.



https://sl.wikipedia.org/wiki/%C4%8Clove%C5%A1ki_skelet

Človeški skelet ali človeško okostje šteje ob rojstvu 308 kosti, z leti pa
nekatere zarastejo in zato ima človek v odrasli dobi okoli 208 kosti. Najdaljša
kost je stegnenica, najmanjše kosti so slušne kosti.

Skelet opravlja več funkcij: podpira mehka tkiva, ploščate kosti varujejo
notranje organe, kostnina je zaloga za organizem pomembnih soli (kalcij in
fosfor), rdeči kostni mozeg je krvotvorni organ, saj v njem po rojstvu nastanejo
eritrociti in večji del levkocitov. Kosti dajejo človeku oporo in omogočajo
gibanje. Na kosti, ki omogočajo premikanje, so prirasle skeletne mišice - sila,
ki nastane pri krčenju in raztezanju mišic, se prenese na kost in slednja se
premakne.

Aksialni skelet obsega skelet glave in trupa (lobanja, hrbtenica, rebra,
prsnica). Apendikularni skelet pa obsega ramenski in medenični obroč, zgornji in
spodnji ud.

Skelet glave delimo na možganski del (ossa cranii cerebralis) in obrazni del
(ossa crani visceralis).

Skelet zgornjega uda sestavljajo kosti ramenskega obroča (ključnica in
lopatica), kost v nadlaktu (nadlahtnica), kosti v podlaktu (podlahtnica in
koželjnica) ter kosti v roki (zapestnice, dlančnice in prstnice).

Skelet spodnjega uda sestavljajo kosti medeničnega obroča (kolčica in križnica),
kost v stegnu (stegnenica), kosti v goleni (golenica in mečnica) ter kosti
stopala (nartnice, stopalnice in prstnice).



https://sl.wikipedia.org/wiki/Slovenci

Slovénci so evropski slovanski narod, ki danes večinoma živi v Sloveniji (1,6
milijona), v tržaški, goriški in videmski pokrajini v severovzhodni Italiji
(100.000), na avstrijskem Koroškem in na Štajerskem v južni Avstriji (25.000),
na Hrvaškem (13.000) in Madžarskem (3000).

Slovenija ima po podatkih Statističnega urada Republike Slovenije (RS) 1.996.370
prebivalcev, od tega 45.226 tujcev (31.3.2004). 30.812 slovenskih državljanov
prebiva v tujini. Državljanov RS, ki imajo v RS stalno ali začasno prebivališče,
vendar so že več kot leto odsotni zaradi prebivanja v tuji državi (zdomci), je
17.635 (vir: popis prebivalstva RS 2002). V drugih nekdanjih jugoslovanskih
republikah je rojenih 181.400 slovenskih državljanov; v Nemčiji 12.400, v
Avstriji 5.700.

Manjšine: v Avstriji se je na Koroškem za Slovence (po narodnosti) opredelilo
12.586 avstrijskih državljanov (vir: Volkszählung in Österreich, 2001),
slovenska manjšina v Italiji šteje po oceni okoli 100.000 pripadnikov.

Slovenci sodijo v najbolj severozahodno skupino južnih Slovanov, govorijo
slovenščino.

Veliko Slovencev in njihovih potomcev živi med drugod po Evropi, v ZDA, Kanadi,
Argentini, Avstraliji in celo na Japonskem, v Južnoafriški republiki ali na
Madagaskarju. V Nemčiji živi 19.400 slovenskih državljanov, največ (7.787) v
zvezni deželi Baden-Württemberg (vir: Statistisches Landesamt Baden-Württemberg,
2002).

Najstarejši dokaz človeškega bivanja na slovenskem ozemlju sta dve kamniti
orodji iz Jame v Lozi pri Orehku, stari okoli 250.000 let. Iz čaša neandertalcev
izvira piščalka iz Divjih bab, ki je bila najdena v bližini vasi Šebrelje na
Idrijsko-Cerkljanskem.

V mlajši kameni dobi in bakreni dobi so se prebivalci ukvarjali z živinorejo in
poljedelstvom, na prehodu iz bronaste v železno dobo pa je obstajala kultura
žarnih grobišč. Dobro poznani so tudi koliščarji, ki so živeli na območju
Ljubljanskega barja; ti so gradili posebne hiše, ki so postavljene  na zabitih
kolih v plitvem jezeru. Ob tem času prebivalci niso etnično določljivi.

Po ustanovitvi Akvileje (181 pr. n. št.) Rimljani prodrejo na slovenska tla.
Rimljani podjarmijo Histre, Tavriske in Karne. V letih 35-33 pr. n. št. mejo
premaknejo vse do Donave in okrog 10 pr. n. št.priključijo še zavezniško Noriško
kraljestvo. Zahodna Slovenija z Istro postane vključena v 10. regijo Italije,
vzhodni del in Dolenjska sta vključena v provinco Panonijo, alpski prostor in
Posavinje pa sta sredi 1. stol. vključena v provinco Norik.

Nastajala so mesta (Emona, Celeia, Poetoviona), ki so jih tedaj naseljevali
Rimljani in poromanjeni staroselci. Zgradijo tudi cestni sistem z glavno osjo
Akvileja-Emona-Celeia-Poetoviona-Carnuntum (Petronell ob Donavi). Prve krščanske
cerkve so začele nastajati proti koncu 3. stoletja; v 4., 5. in 6. stoletju pa
se oblikujejo škofije.

V 3. stoletju je na kraškem robu nastal utrdbeni sistem Claustra Alpium Iuliarum
z namenom, da varuje mejo Italije. V 5. in 6. stoletju je začela rimska oblast
na ozemlju Slovenije slabeti zaradi vdorov germanskih plemen, kar je povzročilo
selitev domačega prebivalstva iz mestv višine. Sredi 5. stoletja so v Italijo
vdrli Huni, ob koncu 5. stoletja pa so Vzhodni Goti (Ostrogoti) zasedli Italijo.
Do leta 536 so bili v njihovo Italsko kraljestvo vključeni tudi Norik, Dalmacija
in Panonija.

Naselitev Slovanov na današnjem slovenskem etničnem prostoru je potekala v dveh
naselitvenih valovih. Prvi val, ki je prišel s severa, je datiran okoli leta
550. Ti Slovani so pripadali zahodnoslovanski jezikovni skupini, prihajali pa so
verjetno s področja Moravske.

Drugi, pomembnejši naselitveni val, ki je prišel z jugovzhoda, je datiran po
letu 568, ko so se umaknili z današnjega slovenskega ozemlja v Italijo
Langobardi. V izpraznjeni prostor, ki so ga deloma še naseljevali ostanki
romaniziranih staroselcev, so se začeli naseljevati Slovani, ki so na to območje
prodrli s pomočjo Avarov.

Ob slabitvi avarske oblasti nad Slovani v vzhodnih Alpah in Panoniji se je na
prostoru južne Koroške v začetku 7. stoletja razvila relativno samostojna
krajina Slovanov (marca Vinedorum) s svojim knezom. Med letoma 623 in 658 so
bili Alpski Slovani združeni pod kraljem Samom v t. i. Samovo plemensko zvezo,
ki je po Samovi smrti propadla, neodvisnost pa je ohranila plemenska kneževina
na območju današnje avstrijske Koroške, imenovana Karantanija.

Zaradi vse hujšega pritiska Avarov na Karantanijo z vzhoda je ta sprejela zvezo
z Bavarci leta 745 in pozneje priznala tudi Franke za svoje vladarje. V 8.
stoletju je počasi prevzela krščansko vero. Zadnja kneževina v tem obdobju je
bila Kocljeva kneževina v Panoniji, ki je zgubila svojo samostojnost leta 874.
Po porazu Ogrov (Madžarov) pri Augsburgu leta 955 je izločil cesar Svetega
rimskega cesarstva, Oton II., Karantanijo iz Bavarske, z ustanovitvijo Koroške
vojvodine leta 976. Okrog Koroške se je na meji cesarstva oblikoval tudi venec
mejnih grofij: Karantanske marke, Podravske in Savinjske marke ter Kranjske.

Prvi zapisi v predhodnici slovenščine so Brižinski spomeniki (972), ki so tudi
najstarejši ohranjeni latinični zapis v kateremkoli slovanskem jeziku. Brižinski
spomeniki so najverjetneje nastali nekje v dolini reke Möll (slovensko Bela ali
Mela), na današnjem avstrijskem Koroškem.

Izraz Slovenec se je verjetno pojavil šele po letu 1000, vendar je enoznačen
pomen dobil šele v 19. stoletju, ko je slovenščina prevzela iz češčine besedo
Slovan za označevanje vseh Slovanov. Do tedaj je namreč izraz Slovenec lahko
označeval Slovence ali Slovane ali Slovake.

Slovenci so se kot jezikovna skupnost začeli uveljavljati v obdobju reformacije,
kot moderni narod pa po prevladujočem prepričanju šele v 19. stoletju, zlasti po
letu 1848.



https://sl.wikipedia.org/wiki/Nikola_Tesla

Nikola Tesla [níkola têsla] (srbsko Никола Тесла), srbsko-ameriški
elektroinženir, izumitelj, fizik, kemik in matematik, * 10. julij 1856, Smiljan
pri Gospiću, Lika, Avstrijsko cesarstvo (današnja Hrvaška), † 7. januar 1943,
New York, New York, ZDA.

V svojem življenju je Tesla patentiral več kot 700 izumov. Mnogi njegovi izumi
tvorijo osnovo sodobne uporabe električne energije. Najznamenitejši je večfazni
indukcijski elektromotor, ki ga je izumil leta 1882 in kasneje izdelal. Teslov
elektromotor deluje na njegovem načelu izmeničnega električnega toka. Čeprav
večina njegovih patentov pokriva področje elektrike in magnetizma, pa je deloval
tudi na mnogih drugih. Teslina znamenita izuma sta tudi Teslovo navitje (Teslov
transformator) in turbina brez lopatic. Njegov sistem izmeničnega toka je
omogočil lažji in učinkovitejši prenos električne energije na daljavo. Po
njegovih načrtih so izdelali prvo hidroelektrarno na Niagarskih slapovih.

O življenju Nikole Tesle se izve največ iz njegovega avtobiografskega dela Moji
izumi.

Nikola je bil sin Ličana Milutina Tesle in Georgine-Đuke Mandić iz znane liške
družine v nekdanji Vojni krajini. Menda se je rodil točno opolnoči med nevihto z
bliski. Njegov krstni list navaja, da se je rodil po starem koledarju 28. junija
in ga je v cerkvi svetega Petra in Pavla krstil pravoslavni duhovnik Toma
Oklobdžija. Ime Nikola je dobil po obeh starih očetih. Njegov oče je bil srbski
pravoslavni duhovnik metropolije v Sremskih Karlovcih, izobraženec, mislec in
tudi pisatelj ter pesnik, ki je imel bogato knjižnico. Mati Đuka, tudi sama hči
pravoslavnega duhovnika, ni obiskovala nobene šole in je namesto obolele in
oslepele matere od mladosti vodila vse gospodinjstvo. Tako ni znala ne brati ne
pisati, imela pa je izreden spomin. Pokazala je tudi izumiteljski dar pri
izdelavi priročnih priprav v gospodinjstvu in na polju. Nikolov boter, Jovan
Drenovac, je bil stotnik v zaščitniški enoti Vojne krajine. Nikola je bil drugi
sin od petih otrok: starejšega brata Daneta in treh sester - starejše Angeline
in Milke ter mlajše Marice. Dane je umrl pri padcu s konja, ko je bilo Nikoli 5
let. Po navedbah Jovana Dučića je družina Tesla izhajala iz Stare Hercegovine,
iz rodu Pilatovcev v današnji nikšićki občini.

Tesla je že zelo mlad pokazal hitro dojemanje zunanjih vtisov in pojavov in tudi
notranje poustvarjanje novih izoblikovanih pojavov. Včasih so bile te predstave
tako močne, da so ga celo že motile in si je prizadeval, da se jih znebi.
Verjetno so bile tudi v zvezi z njegovim vizionarskih duhom, s katerim je
velikokrat presenetil svet okoli sebe. Imel je fotografski spomin. Svoje izume
in iznajdbe je v sebi izdelal do konca in do zadnjih podrobnosti, večinoma brez
tehniških risb. Risbe je uporabljal le v izjemnih primerih. Tudi pri opisovanju
svojih izumov se je bolj opiral na besede in primerjave z drugimi stvarmi, kot
na teorijo in matematične enačbe. V Smiljanu je obiskoval štiriletno osnovno
šolo in v Gospiću triletno nižjo realko. Družina se je leta 1862 preselila v
Gospić. Na koncu tretjega razreda nižje realke leta 1870 je težko zbolel. Jeseni
je odšel v Rakovac pri Karlovcu kjer je obiskoval triletno višjo realko.
Maturiral je 24. julija 1873 v skupini samo sedmih dijakov. Naslednje leto je
njegov rojstni kraj zajela kolera in napadla tudi njega. Skoraj tri četrtine
leta je nihal med življenjem in smrtjo. Eden od razlogov za premostitev
bolezenskih težav je bila očetova obljuba (po tragični smrti njegovega
starejšega brata pri jahanju leta 1861), da bo lahko namesto bogoslužja
nadaljeval študij tehnike.

Ko je ozdravel, ga je oče poslal k sorodniku Tomi Mandiću v Tomingaj pri
Gračacu, da si je na deželi in v hribih opomogel. Jeseni 1875 se je vpisal na
Avstrijsko tehniško visoko šolo v Gradcu in začel študirati elektrotehniko s
tako vnemo, da so iz šole kontaktirali očeta in ga posvarili, naj bo fant bolj
prizanesljiv do sebe.

V tem času je šola iz Pariza prejela leta 1871 izumljeni enosmerni Grammejev
dinamoelektrični stroj, ki je, delujoč kot elektromotor, zaradi iskrenja ščetk
neredno deloval. Tesla je pripomnil, da bi bilo moč zgraditi motor brez ščetk,
ki so bile izvor toliko motnjam. Profesor Pöschl, predstojnik oddelka za
teoretično in eksperimentalno fiziko, je Teslovo zamisel odločno zavrnil in
poudarjal spreminjajočo smer toka v kotvi, ki onemogoča takšno ureditev in
rešitev. Ob tem je dejal: »Gospod Tesla lahko doseže velike stvari, vendar jih
gotovo nikoli ne bo. To bi bilo enako pretvorbi mirujoče potisne sile, kot je
težnost, v nekaj vrtečega.« Tesla se je trenutno strinjal s profesorjem, vendar
se mu je sčasoma utrdila misel, da je treba izumiti motor, kjer bi izmenični
električni tokovi, brez predhodne preusmeritve preko ščetk, naravnost gnali
motor. Končno se je njegova zamisel uresničila leta 1882 z izumom večfaznega
motorja, ki je zavladal svetu. S podporo od doma in s štipedijo
Carsko-kraljevske general-komande, s katero so pomagali siromašnim, je lahko
študiral v tujini. Dvakrat je zaprosil za štipendijo Matico srpsko v Novem Sadu;
prvič 14. oktobra 1876 in drugič 1. novembra 1878. Obakrat so ga zavrnili. Ko je
štipendija pošla, je decembra 1878 prekinil študij in se ni javljal družini.
Prijatelji so mislili, da se je utopil v Muri. Odšel je v Maribor, kjer je delal
kot tehnični risar v pisarni nekega inženirja za 60 guldnov na mesec. Tu je
životaril in se predajal kartanju s pouličnjaki. Marca 1879 je v Maribor prišel
njegov oče Milutin, da bi ga prepričal k vrnitvi domov, a ga je Nikola zavrnil.
Približno takrat je doživel tudi živčni zlom. 24. marca 1879 se je Tesla vrnil v
Gospić pod spremstvom policije, saj ni imel dovoljenja za bivanje. 17. aprila mu
je umrl oče, star 60 let, ker je zbolel za neznano boleznijo (čeprav nekateri
viri trdijo, da ga je zadela možganska kap). Nekaj časa je to leto delal kot
profesor na gospiški realni gimnaziji. Tako je lahko v začetku naslednjega leta
še na očetovo pobudo in željo nadaljeval študij v Pragi. Ni se mogel vpisati,
ker v srednji šoli ni poslušal predavanja iz grščine. Po vsej verjetnosti je
poslušal predavanja iz fizike in elektrotehnike. Po očetovi smrti je zapustil
univerzo; končal je le en semester.

V letu 1881 je odšel v Budimpešto in se zaposlil pri Tivadarju Puskásu v
telegrafskem podjetju Nacionalno telefonsko podjetje (do leta 1882). Tu je
srečal Nebojšo Petrovića, mladega izumitelja, ki je živel v Avstriji. Pri
odprtju telefonske centrale leta 1881 je Tesla postal glavni telefonski tehnik
podjetja, kasneje pa je bil inženir za prvi madžarski telefonski sistem. Tu je
po nekaterih virih izumil telefonski ojačevalec (angleško repeater), po drugih
virih pa prvi zvočnik.

Istega leta 1882 je Tesla odšel v Pariz, kjer je delal kot inženir za Edisonovo
podjetje Continental Edison Company pri izboljševanju električne opreme. Tega
leta je izumil svoj znameniti večfazni indukcijski elektromotor, ki ga je
kasneje tudi izdelal. Že v Budimpešti je govoril strokovnjakom o novo izumljenem
motorju, vendar ga ni nihče razumel. Začel je izdelovati tudi razne vrste naprav
na podlagi vrtečega magnetnega polja, za katere je leta 1888 dobil patent. Ker
je bila mati hudo bolna, je hitro zapustil Pariz in obiskal rodni Smiljan,
Raduč, Tomingaj in Plitvice.

Tesla je leta 1884 z zadnjimi prihranki prispel v ZDA. Imel je le priporočilno
pismo svojega šefa Charlesa W. Batchelorja. V priporočilnem pismu Edisonu je
Batchelor zapisal: »Poznam dva velika človeka, in vi ste eden od njiju; drugi je
ta mladi mož.« Edison je najel Teslo za delo v svojem podjetju Edison Machine
Works. Tesla je začel s preprostim elektrotehniškim delom, kmalu pa je začel
reševati najtežje probleme podjetja. Tesli so ponudili celotno predelavo
enosmernih generatorjev Edisonovega podjetja. Tesla je pripisoval izmeničnemu
toku vse večji pomen in možnosti za razvoj v elektrotehniki, Edison pa se je
zanimal le za enosmerni tok, za katerega je zgradil številne male elektrarne po
New Yorku in drugih mestih.

Ker je Tesla opisal naravo dobička od svoje nove konstrukcije, mu je Edison
ponudil 50.000 $, ko bodo dela uspešno končana. Tesla je delal skoraj eno leto
in je Edisonovemu podjetju pridobil nekaj patentov, ki so nato nanesli
neverjetni dobiček. Ko je Tesla prosil Edisona za obljubljeni denar, mu je
Edison odgovoril: »Tesla, vi ne razumete našega ameriškega smisla za humor.« in
ni držal svoje obljube. Edison ni hotel Tesli zvišati plače na 25 dolarjev
tedensko, kar je pomenilo, da bi moral Tesla ob plači 18 $ na teden delati več
kot 53 let, da bi zaslužil vsoto, ki mu jo je obljubil. Tesla je takoj zapustil
Edisona. Morda se je s tem prenaglil, saj je zaradi tedaj nastale gospodarske
krize v državi zavladala velika nezaposlenost in si je moral nekaj časa služiti
sredstva za življenje s težkim kopaškim delom in to celo za Edisonovo podjetje.

Edison ni nikoli več hotel slišati za Teslove izmenične večfazne sisteme. Kot
dober poslovnež je Edison zaslužil s svojimi enosmernimi generatorji, ki so bili
zelo dragi za gradnjo in vzdrževanje. Za oskrbovanje enega mestnega predela je
bilo zaradi sorazmerno nizke napetosti in napetostnih padcev na vodnikih
potrebnih več elektrarn na enosmerni tok, s Teslovim generatorjem na izmenični
tok in transformacijo nizke napetosti na višjo napetost pa je bilo moč
oskrbovati celotno mesto. Ko je uvidel učinkovitost Teslovih patentov, je Edison
na več načinov hotel prepričati ljudi, da je ta vrsta toka nevarna. Hodil je po
mestnih trgih in z izmeničnim tokom pobijal živali. Po njegovi zamisli so
izdelali tudi prvi električni stol. Tesla se je v odgovor Edisonovega početja
priključil v tokokrog z izmeničnim tokom, zažarel električno svetilko in tako
izpodbil predsodke o škodljivosti izmeničnega toka.

Istega leta je ustanovil svoje podjetje Tesla Electric Light & Manufacturing.
Prvotni ustanovitelji podjetja se niso strinjali s Teslo o njegovih načrtih za
uvedbo motorja na izmenični tok in je na koncu ostal brez prihodkov. Razrešili
so ga tudi dolžnosti. Med letoma 1886 in 1887 je Tesla za preživetje delal v New
Yorku kot navadni delavec. Od srede oktobra 1887 do druge polovice leta 1888 je
z neutrudnim delom prijavil devet glavnih patentov o svojem večfaznem sistemu z
ustreznim motorjem, generatorji in transformatorji. Uspel je izdelati prvi
elektromotor na izmenični tok brez ščetk. Sredi maja 1888 je pred Ameriškim
inštitutom elektroinženirjev (American Institute of Electrical Engineers, danes
IEEE) predaval o novem sistemu, motorju in drugih večfaznih strojih. Po tem
predavanju in po drugih sporočilih je svet izvedel za Teslove izume. Istega leta
je Tesla razvil načela svojega transformatorja. Westinghouse je odkupil vse
Teslove patente v zvezi z novim elektromotorjem in sklenil z njim ugodno pogodbo
za sodelovanje v laboratorijih tovarne Westinghouse Electric Corporation v
Pittsburghu. Tesla tam ni ostal dolgo časa in se je kmalu vrnil v New York novim
vrstam problemov naproti.

Aprila 1887 je Tesla začel raziskovati rentgenske žarke s svojo vakuumsko cevjo
z enim kolenom, podobno cevi iz patenta #514.170. Naprava se je razlikovala od
prvih rentgenskih cevi po tem, da ni imela ciljne elektrode. Sodobni izraz za
pojav, ki nastaja v tej napravi, je zavorno sevanje (nemško Bremsstrahlung).
Sedaj vemo, da je naprava oddajala elektrone iz ene elektrode v kombinaciji s
poljskim in termoelektronskim sevanjem (Edison-Richardsonov pojav). Ko elektroni
zapustijo elektrodo, jih odkloni močno električno polje ob elektrodi zaradi
negativnih napetostnih nihanj iz nihajočega visokonapetostnega izvora Teslovega
transformatorja, in ob trku s steklenim ovojem proizvajajo rentgenske žarke.
Tesla je pri poskusih uporabljal tudi Geisslerjeve in Crookesove cevi. Do leta
1892 je že poznal novo vrsto žarkov, ki so dobili ime po Röntgenu. Röntgen je
odkril novo vrsto valovanja leta 1895. O svojih poskusih je Tesla leta 1887
predaval pred Newyorško Akademijo znanosti (New York Academy of Sciences).
Rentgenskih žarkov Tesla ni posebej imenoval in je posplošil pojav kot sevalno
energijo (angleško radiant energy). Svojih odkritij ni javno objavil. Njegovi
poskusi z rentgenskimi žarki so prebudili znanstveno srenjo zaradi biološke
nevarnosti izpostavljenosti rentgenskim žarkom. Tesla je nepravilno pripisoval
škodljivost rentgenskih žarkov na kožo ozonu in ne tedaj še neznanemu sevanju:

Kasneje se je njegov pomočnik v laboratoriju močno »opekel« z rentgenskimi
žarki. Tesla je naredil več poskusov pred Röntgenovim odkritjem in je tudi
slikal svojo roko. Svoje slike je kasneje poslal Röntgenu. Vendar rezultatov
svojih poskusov ni objavil. Veliko njegovih raziskav je uničil požar na južni 5.
aveniji, 13. marca 1895.

30. julija 1891 je Tesla dobil ameriško državljanstvo. Tega leta je ustanovil
svoj laboratorij na Peti aveniji v New Yorku. Kasneje je zgradil laboratorij na
46. E. Houston Street. Enkrat je v tem laboratoriju z izbrano frekvenco
proizvedel resonanco z več sosednjimi stavbami, razen s stavbo v kateri je bil
njegov laboratorij. Dogodek so prijavili policiji. Ravno, ko je prišla osupla
policija, je prekinil poskus z udarcem kladiva na stikalo. V tem času je tudi
prižigal vakuumske cevi brezžično na različnih mestih po New Yorku in s tem
pokazal na možnost brezžičnega prenosa energije. Tesla je imel več prijateljev.
Med njimi je bil urednik ilustriranega mesečnika Century Magazine Robert
Underwood Johnson, ki je priredil več Teslovih prevodov pesmi Jovana Jovanovića
Zmaja. V tem času je na Teslo vplivalo tudi vedsko filozofsko učenje Svamija
Vivekanande.

Na Mednarodni elektrotehniški razstavi v Frankfurtu so leta 1891 prenašali
električno energijo moči 300 KM (220 kW) od slapa Neckarja pri Lauffenu po
trofaznem prostem vodu, dolgem 175 km, z napetostjo 15.000 V. Generatorska
napetost ob slapu je bila 355 V, prostovodno napetost so pretvarjali na 100 V za
uporabo na razstavi. Ta prvi daljši trifazni prenos se je dobro obnesel in so za
njim v Nemčiji začeli pripravljati vedno večje projekte, z gradnjami elektrarn
ob slapovih ali na premogovnikih, za preskrbo bližnjih in tudi vedno bolj
oddaljenih industrijskih središč in mest z električno pogonsko močjo. Največjo
pobudo za lauffenske naprave je dala poleg švicarske tovarne Oerlikon, nemška
tovarna AEG, ustanovljena leta 1883, ki je izdelala tudi večino strojev. Te
stroje je skonstruiral glavni inženir tovarne AEG Dolivo-Dobrovoljski.
Dolivo-Dobrovoljski je proučeval dvofazne motorje, kakršne je gradil Tesla v
začetku. Po Teslovih motorjih je Dolivo-Dobrovoljski zgradil generatorje in
motorje za trifazni tok, ki jih je sicer Tesla predvidel v svoji patentni
prijavi. Tovarna AEG se je obvarovala od zahtev Tesle, katerega niso vprašali za
dovoljenje gradnje strojev po njegovih patentih, in je razglasila vse naprave
zgrajene po »trifaznem sistemu Dolivo-Dobrovoljskega.« Nasploh so poskušali
zamolčati Teslovo ime. Tesla sam ni nastopil proti kršitvi svojih patentnih
pravic, pač pa je poskusilo to podjetje Helios v Kölnu, kateri je Tesla prodal
svoje patentne pravice za Evropo. V sodbah so se pokazale nemške sodne oblasti
za pristranske v prid nemške industrije.

V tem času so mu priznali prve patente s področja večfaznih močnostnih sistemov.
Nadaljeval je raziskovanje večfaznega sistema in načela vrtečega magnetnega
polja. Med letoma 1892 in 1894 je bil podpredsednik Ameriškega inštituta
elektroinženirjev (skupaj z Inštitutom radijskih inženirjev (IRE), predhodnikom
IEEE).

3. februarja leta 1892 je imel Tesla predavanje z naslovom Poizkusi z
visokonapetostnimi in visokofrekvenčnimi izmeničnimi tokovi v Inštitutu
elektroinženirjev v Londonu, ter naslednji dan še v Kraljevem inštitutu Velike
Britanije, prav tako v Londonu. Po Londonu je 19. februarja 1892 izvedel enako
predavanje še v Parizu pred Fizikalnim združenjem Francije, na kar je prejel
obvestilo o slabem zdravstvenem stanju svoje mame Đuke. Tesla je takoj odhitel
domov v Gospič. Prišel je še pred njeno smrtjo 4. aprila. Umrla je na
velikonočno nedeljo ob enih zjutraj in je bila pokopana istega dne, na
pokopališču Jasikovac v rojstni vasi njenega moža, Divo selo na Hrvaškem. Njene
besede ob njegovem prihodu so bile: »Prišel si Nidžo, moj ponos.« V času
materine smrti je bil Tesla dve ulici stran od njihove hiše. Bil je popolnoma
izčrpan od žalosti in dolgega bedenja. Medtem, ko je obnemogel ležal, je mislil,
da mu bo njegova mati, ki je bila sicer genialna ženska z močno razvito
intuicijo, zagotovo dala kak znak. Tesla je mnogo let poskušal rešiti uganko
smrti in je marljivo iskal sleherno znamenje duhovnega življenja. V tistem
obdobju se je ukvarjal tudi s spiritizmom, o katerem je razpravljal tudi s
svojim prijateljem in fizikom Crookesom. Ko je Tesla končno zaspal proti jutru,
je videl, kako oblak nosi čudovito lepe angelske podobe, od katerih ga je ena
gledala z ljubeznijo in polagoma privzemala obrise njegove matere. Pojav je
počasi lebdel skozi sobo in izginil. Prebudil se je zaradi nenavadno ljubke
pesmi, ki jo je prepevalo mnogo glasov. Tisti hip je bil tako trdno prepričan,
da je njegova mati umrla, da se tega ne da opisati z besedami. Ta dogodek je
Tesla podrobno opisal v knjigi Nikola Tesla, izumitelj za tretje tisočletje v
poglavju Tesla o sebi - o smrti in nesmrtnosti. Tesla ga je opisal kot edino
doživetje, ki se mu je vtisnilo v spomin, kot da gre za nekaj nadnaravnega.
Nikoli kasneje ni imel razloga za spremembo svojega mišljenja o psihičnih in
duhovnih pojavih, ki so brez kakršnekoli podlage. Vera vanje je naravna
posledica intelektualne ravni. »Vsak posameznik čuti potrebo po veri v neko
vrsto višje sile«, je zapisal Tesla. »Vsi moramo imeti nek ideal, ki uravnava
naše vedenje in nas zadovoljuje, vendar ne materialen, ne glede na to, ali je
vera, umetnost, znanost ali karkoli drugega, pomembno je le, da deluje kot
nematerialna moč.« Po materini smrti je Tesla zbolel. Tri tedne je preživel v
Gospiću in v materini rojstni vasi Tomingaj pri Gračacu.

Med letoma 1893 in 1895 je raziskoval visokofrekvenčne izmenične tokove. S
pomočjo stožčastega transformatorja je proizvedel izmenični tok z napetostjo
milijon voltov in raziskoval kožni pojav v prevodnikih.

Po izpopolnitvi večfaznih sistemov se je Tesla posvetil preučevanju učinkov
pulzirajoče enosmerne visoke napetosti. Ukvarjal se je s sinhronizacijo
električnih krogov in resonatorjev, izdelal je napravo, ki je povzročala spanec,
brezžične svetilke z razredčenim plinom in uspešno je brezžično pošiljal
elektromagnetno energijo. Podrobnosti in načela Teslovega brezžičnega prenosa
energije so do danes ostala nerazjasnjena. Izdelal je prvi radijski oddajnik. V
St. Louisu je leta 1893 prikazal prenos, podoben radijski komunikaciji. V
predavanju na Franklinovem inštitutu v Filadelfiji in Narodni zvezi za
električno razsvetljavo (NELA) je opisal in prikazal podrobnosti načela takega
prenosa.

Komisija za izkoriščanje Niagarskih slapov je 6. maja 1893 sklenila, da bodo
uporabili Teslov večfazni sistem. Komisijo so ustanovili že pred leti, vendar se
ni mogla odločiti za nobenega od predloženih projektov, dokler ni nastopil
Westinghouse s Teslovim sistemom, ki je ustrezal vsem zahtevam. Stvar pa ni
potekala gladko. Edisonovi privrženci, ki jih je podpiral tudi lord William
Kelvin, so se ogorčeno upirali uvedbi novega sistema ob Niagari. Prednosti
Teslovega sistema so bile preveč očitne in tako niso uspeli. Že leta 1895 so v
obrat postavili dva Teslova generatorja po 5000 KM (3677 kW), izdelana v tovarni
Westinghouse. Do leta 1903 so postavili že 20 enakih generatorjev, ki so jih
deloma dobavili iz tovarne General Electric Company. Tovarna si je pridobila
licenco za Teslove stroje od tovarne Westinghouse. Majhne Edisonove enosmerne
elektrarne so se morale umakniti novim napravam. Z zmogljivostjo strojev in
drugih naprav sta zrasli tudi obe ameriški elektriški tovarni, ki Tesli
dolgujeta ogromno denarja.

Na svetovni razstavi Svetovna Kolumbova razstava v Chicagu leta 1893 je bila ena
izmed tamkajšnjih razstaviščnih stavb v celoti posvečena elektrotehniškim
dosežkom. Tu je imel Tesla svoj pavilijon, kjer je prikazoval poskuse s svojim
visokofrekvenčnim transformatorjem. Prikazal je tudi neonske fluorescenčne
svetilke in delovanje žarnice, ki je bila priključena le na en vodnik. Tesla in
Westinghouse sta s svojim sistemom izmeničnega toka osvetljevala celotno
razstavo. S pripravo, imenovano »Kolumbovo jajce«, je Tesla pokazal in pojasnil
načela vrtečega magnetnega polja in indukcijskega motorja, kjer se je bakreno
jajce vrtelo in stalo pokočno.

V poznih 1880-ih letih sta Tesla in Edison postala nasprotnika zaradi
Edisonovega podpiranja enosmernega toka za distribucijo električne energije in
zagovarjanja učinkovitejšega izmeničnega toka Tesle in Westinghousea. Vse dokler
Tesla ni iznašel indukcijskega motorja, je prednost prenosa visokonapetostnega
toka na velike razdalje kazila nezmožnost delovanja motorjev na izmenični tok.
Kot posledica »vojne tokov« sta Edison in Westinghouse skoraj bankrotirala. Zato
je Tesla leta 1897 razdrl pogodbo z Westinghouseom in se odpovedal patentnim
licencam. Tega leta je raziskoval delčno sevanje, kar je vodilo do osnovnih
spoznanj o kozmičnih žarkih.

Pri 41. je Tesla pridobil prvi patent s področja radijske tehnike (#645.576).
Leto kasneje je izdelal radijsko voden čoln in ga pokazal vojakom, saj je verjel
da bo vojska hotela imeti stvari kot so radijsko vodeni torpedi. Razvil
je »teorijo teleavtomatike«, vrsto robotike. Radijsko voden čoln je pokazal
javnosti leta 1898 med elektrotehniško razstavo v Madison Square Gardnu. Te
naprave so imele nov resonančni sprejemnik (koherer) in niz logičnih vrat.
Radijsko vodenje na daljavo je bila novost do 60-ih 20. stoletja. Istega leta je
Tesla izumil »električno prožilo«, oziroma svečko za bencinske motorje z
notranjim zgorevanjem. Za ta mehanski vžigalni sistem je 18. avgusta 1898
pridobil patent #609.250, »Električni vžigalnik za plinske motorje« (»Electrical
Igniter for Gas Engines«). Pred koncem 19. stoletja je živel v nekdanjem Hotelu
Gerlach, ki so ga preimenovali v Stavbo radijskih valov (The Radio Wave
building), na 49 zahodni 27. ulici (med Broadwayem in Šesto avenijo), v Spodnjem
Manhattnu. Tu je delal poskuse z radijskimi valovi. V čast njegovemu delu so v
stavbo leta 1977 vgradili spominsko ploščo.

Tesla se je leta 1899 odločil, da se bo preselil in začel raziskovati v Colorado
Springsu v Koloradu, kjer bo imel prostor za svoje poskuse z visokimi napetostmi
in frekvencami. Ob prihodu je povedal novinarjem, da bo opravljal poskuse z
brezžično telegrafijo in da se je namenil pošiljati signale s Pikes Peaka v
Pariz. V njegovem dnevniku so razlage njegovih poskusov v zvezi z ionosfero in
zemeljskimi tokovi prek prečnega in vzdolžnega valovanja. V svojem laboratoriju
je Tesla dokazal, da je Zemlja prevodnik in proizvajal umetne strele (z
napetostmi milijon voltov in dolžinami do 43 m). Tesla je raziskal tudi
elektriko ozračja in prek svojih sprejemnikov opazoval signale strel.
Reprodukcije Teslovih sprejemnikov in krogov s kohererji kažejo nepredvidljivo
stopnjo zapletenosti (porazdeljeni spiralni resonator z visokim faktorjem
kvalitete, radijsko-frekvenčna povratna zanka, tokokrogi z grobimi pojavi
interference radijskih valov in obnavljalne tehnike). Tesla je navedel, da je v
tem času opazoval stoječe valovanje. V laboratoriju v Colorado Springsu
je »sprejel« signale, za katere je verjel, da so radijski valovi nezemljanov.
Njegovih napovedi in podatkov v zvezi s tem znanstvena srenja ni sprejela.
Opozoril je na meritve ponavljajočih signalov s svojim sprejemnikom, ki so se
zelo razlikovali od signalov neviht in zemeljskega šuma. Še posebej se je
kasneje spominjal, da so se signali pojavljali v skupinah po en, dva, tri in
štiri udarce skupaj. Kasneje je poskušal poslati signale na Mars. Corum in Corum
sta leta 1996 objavila analizo signalov iz Jupitrovega plazemskega obroča, ki
kaže, da je poleti 1899, ko je tam poskuse izvajal Tesla, obstajala povezava med
njegovo marsovsko signalno napravo in zastojem signalov z Jupitra . Nekateri so
domnevali, da je morda Tesla ujel signale s pulzarjev, kar bi bilo 68 let pred
Hewishem, Bell Burnellovo in Ryleom.

Tesla je odšel iz Colorado Springsa 7. januarja 1900. Laboratorij so podrli in
opremo zaradi dolgov prodali. S koloradskimi poskusi je bil Tesla pripravljen za
svoj nov projekt, uvedbo naprave za brezžični prenos energije, ki je postala
znana kot Wardenclyffski stolp. Za povečanje jakosti električnih nihanj je
prejel patent #685.012. Klasifikacijski sistem Ameriškega patentnega urada (PTO)
trenutno uvršča ta patent v osnovni razred 178/43 (»telegrafija/prostorska
indukcija«), čeprav ga vsebujejo tudi drugi uporabni razredi kot je 505/825
(»naprave povezane z nizkotemperaturno superprevodnostjo«).

V letu 1900 je začel načrtovati Svetovno radijsko postajo (Stolp Wardenclyffe) s
150.000 dolarji, od katerih jih je 51 % vložil Morgan. Junija 1902 je prestavil
svoj laboratorij iz ulice Houston v Wardenclyffe. Stolp so med 1. svetovno vojno
razstavili. Časopisi so tedaj poročali o stolpu kot o »Teslovi milijonski
neumnosti.« 

Ameriški patentni urad je leta 1904 preklical predhodno odločitev in dal patent
za radio Marconiju. Tesla je začel boj za povrnitev patenta za radio. Ob svoji
50-letnici leta 1906 je prikazal svojo turbino brez lopatic moči 200 KM (150 kW)
s 16.000 obrati na minuto. Med letoma 1910 in 1911 so v hidroelektrarni
Waterside Power Station v New Yorku preskušali več Teslovih turbin z močmi od
100 do 5000 KM.

Marconi je leta 1909 prejel Nobelovo nagrado za fiziko za radio in skupaj z
Braunom za doprinos k razvoju brezžične telegrafije, kar je bilo zelo nepravično
do Tesle, ki je bil zaradi tega ogorčen. V letu 1915 sta se v časopisnih vesteh
med kandidati za Nobelovo nagrado pojavila Tesla in Edison, kar je vodilo do
znane sporne Nobelove nagrade.

Tesla je leta 1915 tožil Marconija in neuspešno zahteval sodno zaščito svojih
pravic do radia. V tem času je zaradi velikih stroškov skoraj docela obubožal.
Po Wardenclyffeu je v West Sayvilleu na Long Islandu pomagal zgraditi 180 m
radijski stolp brezžične postaje za nemško podjetje Telefunken. Podoben stolp so
zgradili v Nauenu na Brandenburškem. Stolpa sta tedaj predstavljala edino
brezžično povezavo med Severno Ameriko in Evropo. Kar je želel uresničiti z
wardenclyffskim stolpom, je dosegel z inženirji Telefunkna. Sayvillski stolp so
leta 1917 zasedli in porušili marinci, saj so domnevali, da bi ga lahko
uporabljali nemški vohuni.

Pred 1. svetovno vojno je za svoje raziskave Tesla iskal vlagatelje prek oceana.
Ko se je začela vojna, ni več dobival prihodkov od evropskih patentov. Po vojni
je podal svoja predvidevanja o povojnih prilikah. V članku, objavljenem 20.
decembra 1914, je izrazil svoje prepričanje, da Društvo narodov ni primerna
ustanova za tedanji čas in tedanje probleme. V tem času je začel kazati znake
obsesivno-kompulzivne motnje. Poleg že prisotnega strahu pred mikrobi je postal
obseden s številom 3. Velikokrat je čutil, da mora pred vstopom v stavbo
narediti trikratni obhod, pred obedi je zahteval trikrat zložene platnene prtiče
ipd. Narave takšne vrste motenj tedaj niso dobro poznali in tudi ni bilo na
voljo nobenih zdravil. Nekateri so imeli njegove simptome za delno blaznost, kar
je vsekakor vplivalo na njegov ugled.

Tedaj je živel v Hotelu Waldorf-Astoria v najetem apartmaju in si zagotovil
odložljiva plačila. Posel z wardenclyffskim stolpom in postajo je sčasoma predal
Boldtu, lastniku Hotela Waldorf-Astoria, da je lahko plačal dolg 20.000
dolarjev. V času, ko je Boldt porušil wardenclyffski stolp za dobiček od
zemljišča, je leta 1917 Tesla prejel od Ameriškega inštituta elektroinženirjev
najvišje priznanje Edisonovo medaljo.

Avgusta 1917 je Tesla postavil načela v zvezi s frekvenco in nivojem moči za
prve preproste radarske naprave. Leta 1934 je Girardeau ob izdelavi prvih
francoskih radarskih sistemov zapisal, da je vse gradil »po predstavah iz načel,
ki jih je navedel Tesla«. V 20-ih letih 20. stoletja se je Tesla dogovarjal z
vlado Združenega kraljestva o sistemu žarkov. Tesla je navedel tudi, da je delal
na proizvodnji »smrtnih žarkov«. Verjetno je dogovarjanja prekinil odstop
Chamberlainove vlade.

Ob Teslovi 75-letnici leta 1913 je tednik Time objavil njegovo fotografijo na
naslovnici. Zapis na ovitku je poudaril njegove doprinose k proizvodnji
električne energije. Tesla je leta 1928 prejel svoj zadnji patent za napravo za
prevoz po zraku, ki je bilo prvo letalo za navpično vzletanje in pristajanje
(VTOL). Letala VTOL po njegovih načrtih niso nikoli izdelali. Tesla je leta 1934
pisal jugoslovanskemu konzulu Jankoviću, kjer se je zahvalil Pupinu za zamisel,
da bi ameriška podjetja prispevala denar za Teslovo pokojnino. Tesla je zavrnil
pomoč. Sprejel je skromno pokojnino jugoslovanske vlade in nadaljeval z
raziskovanjem in poskusi v mejah svojih zmožnosti.

V svojem 81. letu starosti je izjavil, da je izdelal dinamično teorijo
gravitacije. Navedel je, da je izdelana do podrobnosti in da jo bo kmalu
objavil. Teorije ni nikoli objavil. V času izjave o teoriji so znanstveniki
menili, da je prekoračila meje razuma. Večina verjame, da Tesla ni nikoli v
celoti razvil teorije poenotenega polja, in za razvoj fizike ni več pomembna.

Večji del teorije je razvil med letoma 1892 in 1894 v času poskusov z visokimi
frekvencami, elektromagnetnimi polji z velikim potencialom in izdelave uporabnih
naprav. Izdelavo teorije je zaključil proti koncu 1930. Teslova teorija
pojasnjuje gravitacijo s pomočjo elektrodinamičnih načel, ki vsebujejo prečna
valovanja (v manjši meri) in vzdolžna valovanja (večinoma). Bil je mnenja, da se
elektromagnetno valovanje v praznem prostoru (brez prisotnosti delcev oziroma
snovi) ne obnaša kot prečno, temveč kot vzdolžno valovanje, kar pa današnja
fizika zavrača. O tem naj bi brez uspeha skušal prepričati tudi nemškega fizika
Hertza, ki velja za odkritelja elektromagnetnega valovanja.

Tesla je tudi verjel, da je mnogo tega kar vsebuje Einsteinova teorija
relativnosti, predlagal že Bošković in v neobjavljenem intervjuju izjavil:

Teslo so povezali kot eno vodilni osebnosti v zvezi s Filadelfijskim poskusom,
ki naj bi izkoriščal dosežke teorij polja. Ker je imel projekt prehud mrtvi rok,
naj bi ga Tesla predčasno zapustil. Nekateri kot razlog za njegov odhod navajajo
tudi neetičnost teh raziskav.

Tesla je trdil, da je raziskoval orožje z delovanjem na daljavo Tisk ga je
imenoval »miroljubni žarek« ali smrtonosni žarek. Orožje vsebuje naslednje
komponente in metode:

Tesla je raziskoval orožje z usmerjeno energijo od začetka 20. stoletja pa vse
do svoje smrti. Leta 1937 je napisal članek Teorija projiciranja usmerjene
nerazpršene energije skozi naravna sredstva (The Art of Projecting Concentrated
Non-dispersive Energy through the Natural Media), ki je obravnaval žarke nabitih
delcev. Tesla je objavil spis, da bi pojasnil tehnične podrobnosti »superorožja,
ki bi končalo vojno«. To razpravo o delčnih žarkih v svoji arhivih hrani Muzej
Nikole Tesle v Beogradu. Razprava opisuje na enem koncu odprto vakuumsko cev s
pokrovom, ki dovoljuje, da lahko delci zapustijo cev, postopek nabitja delcev z
milijon volti in postopek proizvodnje in usmeritve nerazpršenih delčnih žarkov
prek elektrostatičnega odboja.

Njegovi zapiski kažejo, da orožje temelji na ozkih žarkih atomskih gruč tekočega
živega srebra ali volframa, ki jih pospešuje visoka napetost, podobno kot pri
njegovem ojačevalnem oddajniku. Tesla je o delovanju topa z žarki nabitih delcev
zapisal:

Orožje bi lahko uporabili proti pehoti ali v protiletalske namene. Tesla je za
napravo poskušal pridobiti zanimanje Vojnega ministrstva ZDA. Ta izum je ponudil
tudi evropskim državam. Nobena vlada se ni odzvala ponudbi za izgradnjo naprave.
Tako ni mogel uresničiti svojih načrtov.

Tesla je začel raziskovati teoretična vprašanja o ukrivljanju, oziroma o
spreminjanju prostora in časa s pomočjo električnih in magnetnih pojavov in o
postopkih, s katerimi bi se lahko učinkovito nadzorovalo te pojave. Osnova za to
je bila njegova poenotena teorija polja. Teslo je prevzela misel o svetlobi kot
o vzajemni pojavnosti delcev in valovanja, ki jo je prevzela tudi kvantna
fizika. To področje raziskav je vodilo do zamisli o stvarjenju »svetlobnega
zidu« z medsebojnim vplivanjem elektromagnetnih valov v določenih vzorcih. Ta
skrivnostni svetlobni zid bi omogočal poljubno spreminjanje prostora, časa,
gravitacije in snovi. Nekateri so tudi mnenja, da je pri opisovanju orožja, ki
bi lahko na razdalji 200 milj zrušilo jato 10.000 sovražnih letal, dejansko imel
v mislih ravno uporabo tega svetlobnega zidu.

Teslovi predlogi so izgledali kot da bi izhajali neposredno iz
znanstvenofantastičnega sveta antigravitacijskih zračnih plovil, teleportacije
in časovnega potovanja. Verjetno je bil najbolj čuden izum, ki ga je Tesla kdaj
predlagal, naprava za »miselno fotografijo«. Razpravljal je o tem, da bi bilo
moč električno sled nastale misli, ki tvori odgovarjajočo sliko v očesni
mrežnici, prek živčnega prenosa prebrati in posneti s takšno napravo. Shranjene
podatke bi bilo moč obdelati prek umetnega optičnega živca in jih predvajati kot
vidne vzorce na zaslonu.

Drug Teslov teoretični izum je Teslova leteča naprava. Trdil je, da je bilo eno
od njegovih življenjskih ciljev ustvariti zrakoplov, ki bi letel brez letalskega
motorja, kril, krilc, letalskih vijakov ali goriva. Premišljal je o letečem
plovilu, ki bi letelo z električnim motorjem, gnanim s postaj na površju.
Predlagal je, da bi takšnen zrakoplov lahko deloval popolnoma mehansko. Njegov
zrakoplov je imel tipično obliko cigare ali krožnika.

Tesla je umrl od srčne kapi, sam, v apartmaju 3327 v 33. nadstropju Hotela New
Yorker. Zadnje dni življenja je še delal, vendar je bil zelo slab in izčrpan.
Pritoževal se je nad bolečinami v prsih. Zadnje dni sta ga obiskovala le nečaka
Sava Kosanović in Louis Adamič.

Kasneje, leta 1943, je Vrhovno sodišče ZDA vrnilo Tesli pravico do patenta
#645.576 in mu priznalo prvenstvo za izum radia.

Kmalu po Teslovi smrti je FBI zasegel vso njegovo zasebno lastnino in dokumente,
čeprav je to kasneje večkrat zanikal.[navedi vir] Govorilo se je tudi, da je
trojica na čelu s Kosanovićem vlomila v Teslovo stanovanje. Obrambno ministrstvo
je njegove stvari razglasilo za tajne.

Teslova družina in jugoslovansko veleposlaništvo sta se borili z ameriškimi
oblastmi za vrnitev dokumentov in zasebne lastnine. Kosanović je uspel priti do
dela njegove lastnine. Danes jo hrani Muzej Nikole Tesle v Beogradu, ki so ga
ustanovili 5. decembra 1952. Wardenclyffe, Teslov zadnji laboratorij, je prišel
v last podjetja Agfa, ki ga je uporabljalo za proizvodnjo in zemljišče
onesnažilo s kemikalijami, raziskovalci Teslove zapuščine so bili zaskrbljeni,
da bo povsem uničen. Leta 2013 pa je navdušenec, stripar Matthew Inman,
organiziral odmevno kampanjo množičnega financiranja za organizacijo Tesla
Science Center, ki je s prispevki več deset tisoč posameznikov odkupila posestvo
z namenom ustanoviti tematski muzej o izumitelju. Kasneje je bil pred
laboratorijem postavljen Teslov kip, načrti za muzej pa so še v teku.

Ameriška revija Life ga je uvrstila med 100 najpomembnejših ljudi v zadnjih
1.000 letih. V omenjeni reviji so ga označili za enega najdaljnovidnejših
izumiteljev sodobne dobe. Njegovi prispevki na področju vrtljivih magnetnih polj
in izmeničnega električnega toka so omogočili elektrifikacijo sveta.

Teslo so imenovali za red Svetega Save 1. razreda. Ker je imel ameriško
državljanstvo, ga ni prejel, in je prejel red Svetega Save 2. razreda.

Po njem se imenuje izpeljana enota za gostoto magnetnega polja tesla. Enoto so
imenovali na 11. generalni konferenci za uteži in mere (Conférence Générale des
Poids et Mesures) v Parizu med 11. in 20. oktobrom leta 1960. Imenovanje je
sporočil na Teslovi spominski proslavi julija 1956 v Beogradu F. Dunsheath kot
odposlanec mednarodnega komiteja za uteži in mere. Del udeležencev zasedanja je
hotel preglasiti poimenovanje, tako da je le po daljši razpravi uspelo
jugoslovanskemu zastopniku Francetu Avčinu skupaj z nekaterimi tujimi zastopniki
doseči, da je imenovanje obstalo - z 18 glasovi za, 11 vzdržanim in enim proti.

Po njem se imenujeta tudi ameriška glasbena skupina trdega rocka Tesla in
proizvajalec električnih avtomobilov Tesla Motors.



https://sl.wikipedia.org/wiki/Jugoslavija

Jugoslavija je skupno ime več držav južnoslovanskih narodov na ozemlju
severozahodnega Balkana med letoma 1918 in 2006.

Po porazu Avstro-Ogrske in sil osi sta hrvaški sabor v Zagrebu in ljudski shod v
Ljubljani 29. oktobra 1918 razglasila narodno osvoboditev in ustanovitev
samostojne Države Slovencev, Hrvatov in Srbov s središčem v Zagrebu. Nevarnost s
strani Italije, ki je zasedla Primorsko in Istro ter dele Dalmacije, in pritisk
Srbov po združitvi v skupno državo, sta povzročila 1. decembra 1918 združitev
Države SHS s Kraljevino Srbijo v Kraljevino Srbov, Hrvatov in Slovencev.

Prva ustava Kraljevine SHS - Vidovdanska ustava - je bila sprejeta 28. junija
1921. Kraljevino Srbov, Hrvatov in Slovencev je opredelila kot monarhijo treh
enakopravnih plemen in kot uradni jezik določila srbo-hrvaško-slovenski jezik.

6. januarja 1929 je kralj Aleksander I. Karađorđevič razveljavil ustavo,
razpustil parlament in prevzel oblast. Vlada, ki jo je vodil general Živković,
je bila odgovorna neposredno kralju. Značilnosti šestojanuarske diktature so
bile neomejena oblast kralja in razpustitev političnih strank. 3. oktobra 1929
je bila država preimenovana v Kraljevino Jugoslavijo in razdeljena na 9
administrativnih enot, imenovanih banovina:

Mesto Beograd je imelo skupaj s primestji Zemunom in Pančevim status samostojne
administrativne enote.

Septembra 1931 je kralj izdal novo (»oktroirano« ali vsiljeno, ker ni bilo
parlamenta, ki bi jo lahko sprejel) ustavo, s katero je Kraljevina Jugoslavija
postala ustavna dedna kraljevina z dinastijo Karađorđević na čelu.

9. oktobra 1934 so pripadniki ustaškega gibanja, ki ga je podpirala fašistična
Italija, na državniškem obisku v Marseillu izvedli atentat na kralja Aleksandra.
Ker prestolonaslednik Peter II. še ni bil polnoleten, ga je nadomeščal stric,
Pavel Karađorđević.

Decembra 1938 so bile volitve, po katerih je postal predsednik vlade Dragiša
Cvetković, podpredsednik pa Vladimir Maček (HSS). 26. avgusta 1939 sta podpisala
sporazum, po katerem sta bili savska in primorska banovina združeni v veliko
banovino Hrvaško.

25. marca 1941 s podpisom pogodbe na Dunaju Jugoslavija pristopi k trojnemu
paktu. 27. marca po demonstracijah v Beogradu prevzame oblast skupina oficirjev
jugoslovanske vojske in prekliče podpis pakta. 6. aprila Tretji rajh z letalskim
napadom na Beograd začne vojno proti Jugoslaviji, ki 17. aprila kapitulira.
Državno ozemlje je razdeljeno med Nemčijo, Italijo, Madžarsko, Bolgarijo in
Albanijo ter marionetni državi Neodvisno državo Hrvaško (razglašena 10. aprila)
in Črno goro.

Na 2. zasedanju AVNOJ v Jajcu je 29. novembra 1943 povojna država zasnovana kot
federacija petih narodov (Srbov, Hrvatov, Slovencev, Makedoncev in Črnogorcev)
in šestih federalnih enot (Srbija, Hrvaška, Slovenija, Makedonija, Črna gora ter
Bosna in Hercegovina), ob tem času tudi Sandžak kot sedma federalna enota.

Na tretjem zasedanju AVNOJ v Beogradu je 10. avgusta 1945 nova Jugoslavija
dobila ime Demokratična federativna Jugoslavija (DFJ). Ime se je namerno
izognilo omembi državne ureditve nove države, kar naj bi skladno s sporazumom
Tito-Šubašić, podpisanem na Visu 16. junija 1944, ljudstvo Jugoslavije na
referendumu izreklo, v kakšni državni ureditvi želi živeti.

Na volitvah v ustavodajno skupščino 11. novembra 1945, kjer meščanske stranke
dejansko niso sodelovale, je prepričljivo zmagala Ljudska fronta, katere nosilec
je bil Josip Broz Tito. 29. novembra 1945 je ustavodajna skupščina razglasila
republiko in spremenila ime države v Federativna ljudska republika Jugoslavija.

Z novo ustavo je bila 7. aprila 1963 država preimenovana v Socialistično
federativno republiko Jugoslavijo (SFRJ). To ime je obdržala do dokončnega
razpada leta 1992. Do svoje smrti leta 1980 Jugoslavijo vodi Tito, po njegovi
smrti pa Predsedstvo SFRJ.

Zvezna republika Jugoslavija (ZRJ) je bila razglašena 27. aprila 1992 kot
samozvana edina naslednica SFRJ.

S sprejetjem nove ustave 4. februarja 2003 se je ZRJ preoblikovala v ohlapnejšo
konfederacijo dveh državnih enot in privzela novo ime, Državna skupnost Srbije
in Črne gore.



https://sl.wikipedia.org/wiki/Eurofighter_Typhoon

Eurofighter Typhoon (tajfun) je enosedežni dvomotorni visokozmogljivi lovec
tehnologije STOL; toda uporabljajo ga tudi kot lovski bombnik ali lovec
prestreznik. Typhoon ima delta krilo in kanarde. Zasnoval ga je konzorcij
evropskih družb BAE Systems, Airbus Group in Alenia Aermacchi. Za trženje letala
so leta 1986 ustanovili podjetje Eurofighter Jagdflugzeug GmbH.

Razvoj lovca se je začel leta 1983 kot Future European Fighter Aircraft.
Sodelovale so Združeno kraljestvo, Nemčija, Francija, Italija in Španija.
Francija je pozneje odstopila in samostojno razvila Dassault Rafale.
Demonstrator tehnologije British Aerospace EAP je prvič poletel 6. avgusta 1986.
Prototip Eurofighterja pa je prvič poletel 27. marca 1994. Septembra 1998 so mu
uradno dali ime Typhoon.

Razvoj letala je bil zelo podaljšan zaradi političnega vmešavanja. Bili so
koflikti glede delitve dela in stroških razvoja. Po koncu Hladne vojne se je
zmanjšala potreba po novem in dragem lovcu, kar je še dodatno podaljšalo razvoj.
V operativno uporabo je vstopil leta 2003. Uporabljajo ga Avstrijske letalske
sile, Nemške letalske sile, Kraljeve letalske sile - RAF, Španske letalske sile
in Savdske letalske sile. Letalske sile Omana so tudi naročile letalo. Skupaj
(do 2013) je bilo naročenih 571 letal.



https://sl.wikipedia.org/wiki/Kosovo

Kosovo (albansko Kosova ali Kosovë, srbsko Косово / Kosovo, turško Kosova) je
delno priznana celinska republika v Jugovzhodni Evropi. Tu živi nekaj čez dva
milijona ljudi, predvsem Albancev, pa tudi Srbov, Turkov, Romov, Goranov,
Bosancev in drugih etničnih skupnosti. Glavno in največje mesto Kosova je
Priština.

Po kosovski vojni leta 1999 je Resolucija 1244 Varnostnega sveta Združenih
narodov določila, da je Kosovo ozemlje pod oblastjo Začasne upravne misije
Združenih narodov na Kosovu (UNMIK), katerega varnost zagotavlja Kosovska sila
(KFOR) pod poveljstvom Nata, in pravno potrdila suverenost Srbije nad območjem.
Po neuspešnih pogajanjih o ustavnem statusu Kosova pod pokroviteljstvom
Združenih narodov je 17. februarja 2008 prehodna kosovska vlada enostransko
razglasila neodvisnost od Srbije, se poimenovala Republika Kosovo (albansko
Republika e Kosovës, srbsko Република Косово, Republika Kosovo) in bila deležna
delnega mednarodnega priznanja državnosti (državo so priznale npr. Združene
države Amerike in nekatere pomembne evropske države, 5. marca 2008 tudi
Slovenija). Suverenosti Kosova poleg Srbije oporekajo še Azerbajdžan,
Belorusija, Ciper, Gruzija, Kazahstan, Ljudska republika Kitajska, Moldavija,
Romunija, Rusija, Slovaška, Španija, Šrilanka, Vietnam in nekatere druge države.
Njihovo stališče je, da je Kosovo srbska pokrajina z imenom Avtonomna pokrajina
Kosovo in Metohija (srbsko Аутономна покрајина Косово и Метохија, Autonomna
pokrajina Kosovo i Metohija, tudi Космет, Kosmet; albansko Krahina Autonome e
Kosovës dhe Metohisë).

Kosovo meji severno na srbsko Podunavlje in Podrinje, zahodno na Črno goro in
južno na Albanijo in Republiko Makedonijo.



https://sl.wikipedia.org/wiki/Zdravljica

Zdravljíca je pesem, ki jo je France Prešeren (1800–1849) napisal novembra leta
1844. Po 6. členu ustave je Zdravljica besedilo himne Republike Slovenije.
Melodija je iz istoimenske zborovske skladbe skladatelja Stanka Premrla
(1880–1965). Skupščina Socialistične republike Slovenije je sprejela Zdravljico
za himno SR Slovenije 27. septembra 1989..

Pesem se je ohranila vsaj v šestih zapisih, v Zbranih delih slovenskih pesnikov
in pisateljev (1. knjiga Zbranega dela Franceta Prešerna, Ljubljana: DZS, 1965)
je bila izmed njih v skladu s pravili kritičnih izdaj izbrana pravopisno
posodobljena zadnja avtorizirana objava, to je tista v Novicah in v Krajnski
čbelici 1848, ki se med seboj razlikujeta v glavnem le po akcentih; po tej
objavi se ravna tudi tukajšnji tekst, čeprav posodobitev v Zbranem delu mestoma
presega pravopisno raven: ki koder sonce hodi > ko, koder sonce hodi; ki rojak >
ko rojak; ki dobro v srcu mislimo > ker dobro v srcu mislimo.

Poleg zborovskih uglasbitev je znana tudi rokovska izvedba Zorana Predina in
skupine Lačni Franz z albuma Sirene tulijo iz leta 1987, ki je v javnosti
naletela na mešane odzive, najprej zaradi spodbujanja osamosvojitvenih teženj
Slovenije, nato pa zato, ker je Zdravljica postala slovenska himna.



https://sl.wikipedia.org/wiki/%C5%A0vedska

Kraljevina Švedska (švedsko Konungariket Sverige) je obmorska Nordijska država v
Skandinaviji v severni Evropi. Na zahodu meji na Norveško, na severovzhodu na
Finsko, na jugozahodu pa ima morsko mejo z Dansko; preostanek meje poteka po
Baltskem morju in Kattegatu. Zaradi sorazmerno male poseljenosti je švedska
narava znana po svojem miru, velikih gozdovih in hriboviti divjini.

Švedsko povezuje z Dansko in Norveško jezikovna in kulturna sorodnost ter
državna preobrazba v parlamentarno monarhijo. V preteklosti so bili odnosi med
Švedsko in Dansko pogosto napeti in celo sovražni. Zagrizen boj za prevlado na
območju Baltskega morja je večkrat temeljito spremenil politični zemljevid
severne Evrope. Švedska je bila več kot stoletje del tedanje velike Danske. Toda
tudi Švedska, ki jo danes spoštujemo kot miroljubno državo, je občasno vodila
napadalno politiko velike sile. Finska je bila več stoletij v mejah švedskega
kraljestva, ki se je od 16. stoletja naprej občasno razširilo do Estonije,
Karelije in zgodovinske pokrajine Livonije, in je po tridesetletni vojni
prištevalo k ozemlju pod svojo suverenostjo tudi dele Pomorjanske in
Mecklenburga.

Med 9. in 11. stoletjem so švedski pomorski Normani, znani kot Varjagi, ki so se
ukvarjali deloma s trgovino in deloma z ropanjem, vdrli čez Baltsko morje proti
jugovzhodu v povirje Volge in Dnepra. Čez Črno morje so dosegli Bizanc in po
Donavi navzgor Madžarsko. S Kaspijskega morja so potovali do Bagdada. Tiste čase
se je v njihovi domovini po prvih, komajda uspelih poskusih misijonarskega dela
svetega Ansgarja vse bolj širilo krščanstvo. Pokristjanjenje se je v glavnem
končalo z ustanovitvijo škofije v Uppsali leta 1164.

Ob koncu 14. stoletja je prišla Švedska pod oblast norveško-danske kraljice
Margarete I. Švedi se niso hoteli sprijazniti z izgubo samostojnosti, ki jo je
leta 1397 zapečatila Kalmarska zveza, in z okrutnim ravnanjem danskih
oblastnikov. Ko je danski kralj leta 1520 ukazal v t. i. stockholmski krvavi
kopeli pobiti privržence narodnega odpora, je prišlo do množične vstaje, v
kateri je Gustav Ericksson Vasa Švedsko osvobodil izpod danske oblasti. Leta
1523 so ga kot Gustava I. izvolili za kralja ponovno samostojne švedske. To je
bil začetek trdo vodene švedske nacionalne države, ki se je v 17. stoletju pod
Gustavom II. Adolfom povzpela med evropske velesile. Medtem ko je Švedska v
nordijski vojni (1700-1721) izgubila vodilno vlogo na območju Baltskega morja,
se je na znotraj začelo t. i. obdobje svobode, vladavina državnega zbora
(parlamenta) in državnega sveta. Državni zbor je leta 1810 izvolil za švedskega
prestolonaslednika francoskega maršala Jean-Baptista Bernadotta. Pod njegovim
vodstvom je Švedska po uspešnem vojnem pohodu proti Napoleonu in njegovim
danskim zaveznikom, zadnji švedski vojni, leta 1814 izsilila personalno linijo z
Norveško, ki je obstajala do leta 1905.

Industrializacija, ki je v začetku temeljila na domačih surovinah, seje na
Švedskem začela razmeroma pozno in seje prav uveljavila šele v sedemdesetih
letih 19. stoletja. Družbeni razvoj sprva ni šel v korak z gospodarskim vzponom.
Poldrugi milijon ljudi si je poiskal novo domovino v Severni Ameriki, ideje o
družbenih spremembah so se razmahnile že v začetku 20. stoletja in dobile široko
podporo. Družbeno prenovo, ki jo je zahtevala leta 1889 ustanovljena
Socialistična delavska stranka je v dvajsetih letih postavila temelje za družbo
blaginje in socialno državo, iz tistega časa izvira ideja t. i. ljudski Švedski,
ki jo je izoblikoval Per Albin Hansson in v kateri naj bi skupnost skrbela za to
da bi bili vsakemu posamezniku kolikor je le mogoče zagotovljeni socialna
varnost in blaginja. V naslednjih desetletjih se je Švedska razvila v državo
socialne varnosti.

Kralj Karl XVI. Gustav, ki je leta 1973 nasledil starega očeta, sicer
predstavlja Švedsko doma in v tujini, odločilni politični organ pa je parlament.
Kraljevina Švedska je od leta 1917 ustavna monarhija na demokratičnih
parlamentarnih temeljih. Od srede 19. stoletja se dežela oklepa politike
dosledne nevtralnosti, ki je do današnjega dne preprečevala, da bi se Švedska
zapletla v vojno. Zaveza k nevtralnosti se nanaša samo na vojaško področje in je
ne gre zamenjevati z mnenjsko nevtralnostjo. Zato je Švedska ob vsej strpnosti
nenehno buden sodnik v boju proti podrejanju in izkoriščanju. Zlasti nekdanji
švedski ministrski predsednik Olof Palme, ki se je vneto ukvarjal s problemi v
mednarodni politiki, je bil dosleden v boju proti apartheidu v južni Afriki, za
osvobodilno vojno sandinistov v Nikaragvi in tudi proti politiki velesil ZDA in
ZSSR v Vietnamu in Afganistanu. Olofa Palmea je leta 1969 nasledil Tageja
Erlanderja kot vodja Socialdemokratske stranke in ministrski predsednik, vendar
ni bil nikoli tako priljubljen. Pod Erlanderjem je švedski socializem, ki se je
razvil znotraj kapitalističnega gospodarskega sistema in s podporo meščanskih
strank, dosegel simboličen pomen v svetovnem merilu.

Država poskuša z davčno politiko, ki močno zajema iz visokih dohodkov, doseči
visoko stopnjo socialne pravičnosti. Z dobro izdelanim sistemom socialnega
skrbstva omogoča skoraj vsakomur življenje brez gmotnih stisk. Švedska pa ne
daje pomoči samo svojim državljanom, temveč z velikimi prispevki v obliki
razvojne pomoči tudi številnim ljudem v nerazvitih deželah. Kritika tega vzorca
države je postala glasna šele po Erlangerjevem odstopu. Financiranje švedske
države blaginje je zahtevalo vedno več denarja, ki ga je bilo treba dobivati z
zviševanjem davkov. Meščanski blok, ki so ga sestavljale stranka centra,
liberalna stranka in konservativci, je leta 1976 zmagal tudi zaradi vse večje
birokratizacije in rastoče moči oblasti. Socialdemokrati, ki so vodili državo od
leta 1932, so morali prvič v opozicijo. A že leta 1982 se je socialdemokrat Olof
Palme s podporo komunistov vrnil na položaj šefa vlade, kjer je ostal do smrti.
Prvega marca 1986 so ga na presenečenje vseh umorili.

Glede jezika in izvora je bilo švedsko prebivalstvo še pred nekaj desetletji
zelo enovito. Homogena manjšina je samo skupina Laponcev na severu dežele s
15.000 do 17.000 pripadniki. Njihov jezik je soroden finščini. Večina Laponcev
še danes živi v sosednji Norveški, s tradicionalno rejo severnih jelenov pa se
ukvarjajo le redki. Laponci živijo v vaških skupnostih in so deležni posebnih
pravic, ki jim zagotavljajo, da ohranjajo svojo nomadsko kulturo. Od
manjšinskega zakona imajo korist tudi priseljenci. Po drugi svetovni vojni si je
tu poiskalo drugo domovino veliko ljudi iz vzhodnega dela srednje Evrope. Iz
Finske so prišli predvsem pripadniki švedsko govoreče manjšine. V šestdesetih
letih so jim sledili številni delavci iz južne Evrope. V zadnjem času je Švedska
vedno bolj priljubljeno zatočišče prosilcev za azil in političnih beguncev iz
Azije in južne Amerike.

Švedska je bila v preteklosti dolgo časa bojevita država. Švedski Vikingi so že
od 9. stoletja napadali naselja ob Baltskem morju in vzhodnoevropskih rekah.
Kralj Gustav II. je med tridesetletno vojno velikokrat zmagal in razširil
švedsko oblast na obširne dele Evrope. V 18. stoletju se je Švedska kljub hudemu
porazu pri Poltavi leta 1709 vojskovala z Rusijo. Po napoleonskih vojnah v 19.
stoletju pa je Švedska opustila militaristično politiko. Ni sodelovala v
evropskih vojnah v 19. stoletju in v obeh svetovnih vojnah v 20. stoletju je
ostala nevtralna.

Švedska vodi od srede 19. stoletja dosledno politiko svobodnega povezovanja v
mirnem času in nevtralnosti v vojnah. V tem stoletju se je vztrajno trudila za
mir med narodi in je odločno podpirala Društvo narodov in njegovo naslednico,
Organizacijo združenih narodov. Dosledno švedsko nevtralnost v drugi svetovni
vojni so hudo kritizirali, še posebno po tistem, ko je dovolila prehod nemških
čet čez svoje ozemlje. Med drugo svetovno vojno se je Grof Falke Bernadotte,
predsednik švedskega Rdečega križa, pogajal z nacističnim režimom, da bi dosegel
izpustitev tisoče Skandinavcev in drugih vojnih ujetnikov iz koncentracijskih
taborišč. Leta 1944 je diplomat Raoul Wallenberg priskrbel švedske potne liste
Judom iz Budimpešte, ki bi morali v taborišča smrti. Ocenjujejo, da je rešil
okrog 100.000 Judov.

Svojo miroljubno politiko je Švedska nadaljevala tudi po drugi svetovni vojni.
To politiko sta predstavljala Dag Hammarskjöld, ustanovitelj mirovnih sil
Združenih narodov, ki je izgubil življenje v letalski nesreči v osrednji Afriki,
in Olof Palme, čigar uboj je leta 1986 pretresel svet. Od bojevnic za mir je
vidnejša še Alva Myrdal, ustanovna članica Stockholmskega mednarodnega inštituta
za mirovno raziskovanje (SIPRI) in dobitnica Nobelove nagrade za mir leta 1982.

Od leta 1901 podeljujejo v Oslu vsako leto Nobelovo nagrado za mir tistim
ljudem, ki so v očeh odbora največ prispevali za mir na svetu. Kandidate za
nagrado voli mednarodni odbor, ki ima sedež na Norveškem. Druge Nobelove nagrade
podeljujejo v Stockholmu za dosežke na področju fizike, kemije, psihologije ali
medicine, literature in od leta 1969 gospodarskih ved. Vse te nagrade so
mednarodno zelo ugledne, vendar je najodmevnejša Nobelova nagrada za mir. Prvi,
ki so mu leta 1901 podelili to nagrado, je bil švicarski človekoljub Henri
Dunant. Leta 1990 je dobil nagrado sovjetski predsednik Mihail Gorbačov za
uspehe pri odpravljanju spopadov in napetosti po svetu.

Toda Nobelove nagrade temeljijo na neverjetnem nasprotju. Njihov ustanovitelj,
švedski iznajditelj in veletrgovec Alfred Nobel, je iznašel izredno eksplozivni
dinamit in druge kemične eksplozivne snovi in ga imajo na splošno za očeta
cvetoče švedske oboroževalne industrije. Švedska ima kljub svoji politiki
nevtralnosti in svobodnih povezav močno oboroževalno industrijo in spada med
največje države izvoznice orožja na svetu. Za to se lahko še najbolj zahvali
prav industrijski zapuščini Alfreda Nobela. O Švedski pa gre dober glas tudi kot
o podpornici miru in razoroževanja, zatočišču za begunce in prosilce za azil ter
kot izredno radodarni dajalki denarja za dežele tretjega sveta.

Švedska je upravno razdeljena na 21 okrožij (švedsko län). Vsakemu okrožju
načeluje okrožni administrativni odbor (länsstyrelse), ki ga imenuje vlada.
Vsako okrožje ima tudi okrožni svet (landsting), v katerem so zastopani
izvoljeni predstavniki občin. Vsako okrožje je nadalje razdeljeno na občine.
Leta 2002 je Švedska imela skupno 289 občin. Obstajajo tudi zgodovinske
razdelitve Švedskega kraljestva na pokrajine in dežele.

Po podatkih iz začetka leta 2007, ima Kraljevina Švedska 9.131.425 prebivalcev.
17% prebivalcev je bilo rojenih v tujini ali ima vsaj enega od staršev,
priseljenca. Iz države odseljevanja, se je Švedska po Drugi svetovni vojni,
spremenila v državo visokega priseljevanja. Poleg manjšine Fincev na severu
države, je največ priseljencev iz Iraka, Srbije, Bosne in Hercegovine, Somalije,
Nemčije, Turčije, Danske, Rusije in Irana. Delež imigrantov je v stalnem
porastu, najvišje število v zgodovini pa je dosegel v letu 2006.

Enako kot preostale Severno-evropske dežele, je tudi Švedska po tradicionalni
usmeritvi, večinsko Protestantska država. 67,5% prebivalcev pripada
Protestantski veri, število teh pa se vsako leto zniža za skoraj odstotek.
92.000 prebivalcev pripada Rimokatoliški veri. Zaradi imigracij je na Švedskem
100.000 Pravoslovcev in več kot 500.000 pripadnikov Islamske veroizpovedi.
Velika večina slednjih pripada omenjeni veri zaradi tradicije, le 5% (25.000)
naj bi jih izvajalo obrede vsakodnevno, kot to zahteva islamska sveta knjiga.

Švedska meri 450.295km² in se razteza 1.500 kilometrov daleč od tundre na
visokem severu do poleti tople jugozahodne obale. S svojimi obširnimi gozdovi,
nešteto otoki, velikimi jezeri in hitro tekočimi gorskimi rekami je dežela pravi
raj za ljubitelja narave. Prakamnine iz ledene dobe skupaj s Finsko in južnejšim
delom Norveške spada večina Švedske k Baltskemu ščitu, najstarejšemu delu
Evrope. Celo precej mlajši kamninski sloji iz zemeljskega srednjega veka, ki
sestavljajo površje zahodnega dela osrednje Švedske okrog Östersunda, posamično
pa tudi na otokih Gotland in Öland, so daleč starejši kot večina preostale
Evrope. Značilne kamnine Baltskega ščita so povečini gnajsi in graniti v
črno-belih slojih ali grahastih tvorbah. Kamnine, ki so nastale v precejšnji
globini, ležijo tu na površju, ker je erozija v milijonih let odnesla nekaj
tisoč metrov visoko krovno gorstvo. Gorske verige vzdolž meje z Norveško,
imenovane Kjö ali Skanden, so ostanek nekdanjega kaledonskega gubanja. Od
nastanka v zemeljskem starem veku so se skoraj povsem zravnale, današnjo obliko
pa so dobile v ledenih dobah in zaradi dviganja v terciarju. Od gorovja, v
katerem segajo najvišji s snegom in ledom pokriti vrhovi čez 2.000 metrov
visoko, se pokrajina zlagoma spušča proti Botniškemu zalivu. Švedske pokrajine
so nazadnje zgladili ledeniki v ledenih dobah. Švedska je bila skupaj s Finsko
središče velikanskih gmot celinskega ledu, ki so od tod večkrat segle v srednjo
in zahodno Evropo. Pritisk počasi polzečega, do 3.600 metrov debelega ledenega
sloja je pri tem odnašal in oblikoval površje. V osrednji Švedski so dobro
opazne posamezne stopnje umikanja ledu v zadnji ledeni dobi. Zelo pogoste,
posebno severno od jezera Mälaren, so nanosi grušča in peska, ki so marsikje
nasute tudi v kilometer dolge hrbte. S seboj jih je nosila ledeníška voda in
nabirale so se v lednih razpokah, ko pa se je led stalil, so se pokazale kot
razpotegnjeni nasipi. S švedskim izrazom oser jih označujejo tudi na drugih
poledenitvenih območjih. Tam, kjer je odneslo površje, je trda kamnina marsikje
zbrušena v grbaste klade. Na območjih, kjer je te kamnine pozneje deloma
preplavila prodirajoča voda iz Baltskega morja, je nastala komaj pregledna
zmešnjava manjših in najmanjših skalnih otokov oz. čeri ob vzhodni obali
osrednje Švedske. Tudi večina izmed neštetih švedskih jezer je nastala v ledenih
dobah. Nekatera zapolnjujejo kotline, ki so jih izdolbli ledeniki, druga ležijo
v globelih, v katerih so se počasi stalili posamezni ledeni čoki. Preostala so
nastala, ko so nanosi ledeniških rek pregradile cele doline in zajezile vodo.
Kjer je voda pozneje tak jez predrla, je na neprepustnih tleh precej pogosto
nastalo močvirje ali barje.

Zgodovina mesta je izredno pestra in sega v čase Vikingov. Leta 1252 je dobil
Stockholm mestne pravice, obenem pa so dali varstvo in davčne svoboščine
trgovcem hanzeatskega mesta Lübecka. Stockholm sicer ni bil nikakršno hanzeatsko
naselje, vpliv nemškega trgovstva pa je bil še v 16. stoletju zelo velik. Zakon
iz leta 1350 je celo določal, da mora biti polovica izmed šestih županov in 30
članov mestnega sveta Nemcev. Na tiste čase še danes spominjajo mnoga imena ulic
v Gamlastanu, slikovitem starem delu mesta z vratnimi loki, dvorišči in majhnimi
trgi, in imena stavb, kot je Tyska kyrkan (Nemška cerkev). Z vzponom Švedske med
evropske velesile je rasel tudi pomen Stockholma, ki je bil od leta 1634 stalno
glavno in rezidenčno mesto kraljestva. Vedno bolj se je širilo čez okvire
nekdanjega jedra. Norrmalm, ki se je razvil opirajoč se na dva že v 13. stoletju
ustanovljena samostana, je prešel v mestno območje leta 1635, malo pozneje sta
sledila Östermalm in Kugnsholmen. Na jugu je proti koncu 17. stoletja zrasel
Södermalm, načrtno zgrajeno mesto s pravokotno ulično mrežo. Stockholm je postal
evropsko baročno mesto s čudovitimi plemiškimi in upravnimi palačami, pod
Gustavom III. pa so ga spremenili v pomembno kulturno središče. Prva
industrijska podjetja so v Stockholmu nastala že v 18. stoletju. V 19. stoletju
so z uvedbo parniških in železniških prog izboljšali promet, vendar je mesto le
s težavo zmoglo vsrkavati hitro naraščajoče prebivalstvo. Šele ob koncu 19.
stoletja so našli rešitev z daljnosežnim načrtovanjem mesta. V tisti čas spada
tudi sprememba namembnosti starega dela mesta. Iz ozkega otoškega okvira se je
dejansko središče mesta preselilo v Norrmalm. Nova, velika bivalna območja so
nastajala na obrobju mesta posamezno že pred drugo svetovno vojno, predvsem pa v
petdesetih in šestdesetih letih. Hkrati so gradili podzemsko železnico in ta je
bivalna predmestja povezala s središčem.

Čeprav je Stockholm tudi eno izmed najpomembnejših švedskih industrijskih mest,
v mestni podobi ne zbujajo posebne pozornosti tovarne kovinske in
elektrotehnične, oblačilne, živilske in kemične industrije ter tiskarniške in
založniške zgradbe. Zaradi pomanjkanja prostora se je veliko podjetij naselilo v
predmestjih. V primerjavi z Malmöjem in Göteborgom ima ladjedelništvo v
Stockholmu podrejeni pomen. Tudi pri pretovarjanju ladijskega tovora so
Stockholm prehitela pristanišča z ugodnejšo lego. Danes ima švedsko trgovsko in
kongresno mesto čez 700.000 prebivalcev. Če prištejemo še prebivalce sosednjih
občin, se število ljudi poveča na 1,45 milijona. Nadregionalni kulturni pomen
mesta, ki je sedež luteranskega in rimskokatoliškega škofa, poudarjajo univerza,
številne visoke šole, znanstveni inštituti in knjižnice, kakršna je Kraljeva
knjižnica, zgrajena v dvajsetih letih tega stoletja, ter Nobelova ustanova,
Kraljeva opera, več gledališč in čez 50 muzejev. Med najpomembnejšimi muzeji sta
Narodni muzej in Skansen, muzej na prostem.

Med najstarejše stockholmske stavbe spadata Velika cerkev (Storkyrkan) in
Riddarholmska cerkev iz 13. stoletja, petladijska stolnica z grobnico švedskih
kraljev. Večina zgodovinskih gradbenih spomenikov je bila zgrajena od 16. do 18.
stoletja, med njimi tudi baročna Viteška hiša (Riddarhuset) in monumentalno
učinkujoči kraljevi grad, ki ga je leta 1697 uničil požar in so ga ponovno
pozidali šele v 18. stoletju. Med živahno gradbeno dejavnostjo v drugi polovici
19. stoletja so zrasle številne javne zgradbe. K najpomembnejšim stavbam moderne
prištevajo Mestno hišo (Stadshuset), simbol Stockholma.

Švedska je visoko razvita industrijska država z zelo donosnim kmetijstvom. Njeno
izredno učinkovito gospodarstvo jo uvršča po narodnem dohodku na prebivalca med
deset vodilnih držav sveta. Seveda pa je Švedska dosegla to blaginjo šele v
zadnjih desetletjih. Še proti koncu 19. stoletja je v mnogih pokrajinah
kmetijske dežele vladala huda revščina, zaradi katere se je veliko kmetov in
ribičev izselilo v Severno Ameriko. Gospodarski napredek je izhajal iz dobro
izrabljene moči voda kot energetskega vira za izvozno usmerjeno industrij,
industrijske uporabe lesa in nahajališč železove rude, jeklo in papir iz
Švedske. Že v 14. stoletju so začeli izrabljati bogate zaloge zelo kakovostne
železove rude v osrednji Švedski, iz dežele kovačnic in prvih visokih peči in
fužin v 16. stoletju je Švedska napredovala v vodilno proizvajalko železa na
svetu, iz fužin so se pozneje razvile železarne in jeklarne. Šele v novejšem
času sta se starim pridružili novi lokaciji v Halmstadu in Oxelösundu. V severni
Švedski je leta 1940 zrasla v mestu Luleă velika jeklarna za predelavo rude iz
nahajališč v Kiruni in Gällivareju. Z železarnami in kovačnicami je bilo deloma
že v 18. stoletju povezano izdelovanje orodja in naprav za kmetijstvo, iz tega
se je po prodoru industrializacije v sedemdesetih letih 19. stoletja razvila
močno specializirana industrija, na primer izdelovanje nožev, rezil in škarij v
Eskilstuni. Sodobna kovinska industrija pa se je selila proti jugu na široko
nižavje ob velikih jezerih med Stockholmom in Göteborgom. Tako se je preselila
tudi slovita tovarna orožja iz Finspânga v osrednji Švedski, kjer so že v 17.
stoletju izdelovali topove, v Bofors vzhodno od jezera Vänern.



https://sl.wikipedia.org/wiki/Norve%C5%A1ka

Norvéška (uradno Kraljevína Norvéška) je država in ustavna monarhija v Severni
Evropi, ki zaseda zahodni del Skandinavskega polotoka. Meji na Švedsko, Finsko
in Rusijo. Deželo odlikuje razčlenjena obala ob Severnem Atlantskem oceanu s
številnimi fjordi.

Kraljevina Norveška vključuje tudi arktična otoška ozemlja Spitsberge in Jan
Mayen. Norveška suverenost nad Spitsbergi temelji na Spitsberški pogodbi.
Zunanji odvisnosti sta tudi Bouvetov otok v Južnem Atlantiku ter Otok Petra I.
in Dežela kraljice Maud na Antarktiki, ki pa niso del kraljevine.

Po drugi svetovni vojni se je Norveška gospodarsko hitro razvijala. Danes je med
najbogatejšimi državami sveta in ima v polni meri razvit sistem socialnega
varstva. Njen gospodarski napredek deloma temelji na izkoriščanju priobalnih
zalog nafte in plina. Po človekovem razvoju je bila Norveška od leta 2001 do
2006 prva med državami. Po svetovnem indeksu miru pa je ta država
najmiroljubnejša na svetu.

Številni kamniti spomeniki dokazujejo, da je bila Norveška naseljena že v mlajši
kameni dobi, okrog leta 3.000 pr.n.š, Iz bronaste dobe, ko so se na obalah in v
dolinah te dežele naselili Germani, so risbe na skalah blizu Trondheima.
Naselja, katerih imena se končujejo na -vik ali -heim. Pričajo o nekdanjih
majhnih kraljestvih, ki jih je leta 872 prvikrat združil v državo Harald
Lepolasi, vendar je ta kmalu spet razpadla na posamezne dele. Vikingi iz
norveške so bili od 9. do l0. stoletja osvajalci, ki so se jih bali v severnih
morjih. Njihove ladje so priplule do Anglije, Islandije, Grenlandije in celo do
Amerike. A gospodarji morja niso dolgo ostali gospodarji v lastni deželi. V 11.
in 12. stoletju se je Dancem večkrat posrečilo zasesti Norveško in s tem utirati
pot krščanstvu. V ta namen je bila ustanovljena trondheimska nadškofija s čimer
se je začela graditev lesenih cerkva. Te lesene cerkve so še danes simbol
Norveške.

Danska kraljica Margareta I., vdova norveškega kralja čigar oče je bil švedski
kralj je Norveško, Dansko in Švedsko leta 1397 pogodbeno združila v Kalmarsko
zvezo. Zveza je leta 1523 zaradi izstopa Švedske sicer razpadla, toda danski
kralji so še naprej ostali tudi norveški kralji, Norveška pa se je tako za več
stoletij spremenila v dansko provinco. Danci so vpeljali reformacijo povezali so
vladarske posle, danščina je postala šolski in uradni, srebro in baker iz
norveškega gorovja pa sta polnila dansko blagajno. Ko je bila danska premagana v
Napoleonovih vojnah, je Norveško leta 1814, kot zmagovalka, prevzela Švedska.
Pri menjavi vladarjev so Norvežani zahtevali samostojnost, te niso dobili dobil
pa so liberalno ustavo v zameno pa je morala Norveška priznati unijo z Švedsko.

Sredi 19. stoletja se je na Norveškem močno okrepila narodna zavest, ki je
prišla še posebno do izraza v jezikovnem sporu. Dežela je postala neodvisna leta
1905 in Norvežani so se na plebiscitu odločili za ohranitev monarhije. Za
svojega kralja so kot Haakona IV., danskega princa okronali za norveškega
kralja. Samostojna Norveška se je spomnila svoje pomorske tradicije in je z
razvojem trgovskega ladjevja doživela med prvo svetovno vojno, v kateri je
ostala politično nevtralna, občuten gospodarski napredek. Med drugo svetovno
vojno je Norveško zasedla nacistična Nemčija in poskušala z njenega dolgega
obalnega boka zavračati angleške napade na celino. Kralj in vlada sta odšla v
izgnanstvo.

Danes je Norveška kot svobodna država članica vseh pomembnih zahodnih zvez, kot
sta NATO in EFTA, vstop v Evropsko unijo pa so na plebiscitu zavrnili. Svobodno
in širšo ponovitev je doživela celo zgodovinska Kalmarska zveza, in sicer v
Nordijskem svetu, v katerega so se leta 1951 včlanile Norveška, Danska in
Švedska, pozneje pa tudi Finska.

Norveški prispevek k evropski kulturi. Norveška kultura je zavezana evropski
tradiciji in je vanjo tudi odločilno prispevala. O krščanstvu pričajo na primer
samosvoje lesene cerkve in biser nordijske gotike, Nidarosova stolnica v
Trondheimu. »Ledenomorska katedrala« v Tromsoju, mestna hiša v Oslu in v
jugendstilu zgrajeno mesto Ălesund kažejo na tokove evropske moderne v norveški
arhitekturi. V slikarstvu in literaturi so dali tej moderni odločilne spodbude
prav Norvežani. Edvard Munch spada med predhodnike ekspresionizma, drame Henrika
lbsena so postale zgled sodobnega gledališča, a tudi najbolj posebni norveški
glasovi niso ostali na provincialni ravni, temveč so dosegli svetovno slavo. O
tišini in turobnosti obmorske dežele. a tudi o razdvojenosti njenih ljudi med
resnobo in arhaično veselje pripovedujejo glasbena dela Edvarda Griega in romani
Knuta Hamsuna. Najboljši način. da spoznamo Norveško in njene skrivnosti. je. da
jim prisluhnemo.

Norveška se razteza od rta Lindesnes na jugu do več kot 1.700 kilometrov zračne
črte oddaljenega Nordkappa na severu in od tam še nadaljnjih 250 kilometrov
proti vzhodu. Izredno razčlenjena obala obroblja Norveško morje in gorata
notranjost je povprečno komaj kje širša od sto kilometrov, pri Narviku samo
šest, pri Oslu pa vendarle 430 kilometrov. Obala meri v zračni črti 2.650
kilometrov, če pa ji prištejemo še fjorde, zalive in ob obali ležeče otoke, teh
je okoli 50.000, se podaljša kar za desetkrat in razkazuje igro narave posebne
vrste. Površina države znaša 324.220 km², od tega je 16.360 km² vodovij in
307.860 km² kopnega. Najvišja gora je Goldhøpingen z 2469 metri nadmorske
višine.

Podnebje je zmerno, brez zalivskega toka, ki prihaja iz Karibskega morja, bi
bila Norveška pusta in negostoljubna kot sta na primer vzhodna Grenlandija ali
severna Sibirija, ti dve ležita približno na isti geografski širini kot Lofotsko
otočje, a ne dovoljujeta nobenega življenja, medtem ko se lahko celo na
najsevernejšem norveškem otoku pasejo ovce tudi pozimi in so obale največkrat
vse leto ne zmrnejo. Zalivski tok in atlantski zahodni vetrovi skrbijo tudi za
obilico dežja, in ta spet poskrbi za zelena norveška poletja, ki so manj hladna,
kot bi pričakovali. Zime so hude, a še vedno znosne. Temperature hitro padejo
šele severno od Nordkaapa, najsevernejše točke evropske celine, ali na norveškíh
polarnih otokih Spitsbergen in Jan Mayen ter na Medvedjem otoku.

Norveška pokrajina je posledica ledenih dob, ki so zapustile razločne sledi od
zahodne obale do državne meje s Švedsko. Rodovitna tla so dar morja, ki je
pustilo za seboj z rudninami bogate usedline. Ostri gorski grebeni so samo na
Lofotih. Fjorde, ki se globoko zarezujejo v strmo Skandinavsko gorovje in segajo
marsikje več kot sto kilometrov v notranjost, so izbrusili ledeniki, pozneje pa
jih je zalilo morje. O debeli plasti celinskega ledu, ki je prekrivala kopno,
pričajo samo še ostanki ledu na visokih planotah. Skandinavsko gorovje, ki
poteka v smeri sever-jug, se vleče čez Norveško po vsej dolžini in sega do 2.470
metrov visoko. Visoke planote nad drevesno mejo pa sestavljajo neskončni viddi
in ﬁelli, po katerih se raztezajo stepe in tundre z mahovi in vresjem, ki jih
prekinjajo jezera in močvirja.

Norveška je leta 2003 štela 4.546.123 prebivalcev. Rast prebivalstva je 0,46%.
kar je zanimivo, je to, da imajo v primerjavi s Švedsko in Finsko pozitiven
naravni prirastek. Povprečna pričakovana starost je 79,09 let, za moške 76,15
let in za ženske 82,22 let. Poleg Norvežanov v državi prebivajo še Laponci, ki
jih je okoli 20.000.

Večina prebivalcev (86 %) se prišteva med evangeličane, med ostale, protestante
in katolike pa 3 % prebivalcev. Imajo tudi 100 % pismenost. Uradni jezik je
norveški, obstajajo pa tudi laponsko in finsko govoreče manjšine.

V Finnmarki namreč živi, statistično gledano, na vsakem kvadratnem kilometru
samo po en človek, medtem ko si enako površino deli v južni Norveški osemdeset
ljudi. Na obali in v mestih živi kar 80 odstotkov prebivalstva, praznjenje
notranjosti pa postaja problem. Ne glede na to ostajajo ljudje povezani s
podeželskim življenjem in odhajajo ob koncu tedna in v počitnicah v enkratno
naravo. Na Norveškem je tudi dovolj prostora za manjšine. Okrog 20.000 Laponcev
živi še danes, posebno v Finnmarki, po starem se preživljajo z ribolovom in
vzrejo severnih jelenov, imajo značilne običaje, oblačijo pa se v slikovite
noše.

Norveški jezik ima dve uradni obliki: nynorsk, nekoč imenovan landsmal izhaja iz
stare norveščine in podeželskih narečij, bokmal, za katerega se ogreva večina
prebivalstva, je danskemu jeziku soroden knjižni jezik.

Nekoč se je na Norveškem vse vrtelo okrog vode, danes se vse vrti okrog nafte.
Nekoč Norvežani niso živeli slabo od svojih tradicionalnih gospodarskih panog,
danes živijo dobro z visokimi plačami in pretiranimi cenami pregrete
konjunkture. Zemljepisne značilnosti so za gospodarski razvoj Norveške bolj
slabe, lega na severnem obrobju in brezpotja na kopnem z velikimi razdaljami,
slabo rodovitne pokrajine, zato pa veliko obale in vode. Toda Norvežani so znali
pomanjkljivosti že zgodaj spremeniti v prednosti. Njihova glavna zaposlitev je
postala pomorstvo, kamor štejemo osvajalska potovanja vikinških ladij, trgovska
potovanja v okviru Hanse, roparske vožnje ribiške industrije do današnje
nevarnosti prevelikega izlova in sodobno plovbo zaradi izvoza, katere donosnost
vse bolj ogroža prevoz na ladjah iz držav v razvoju, saj so njihove storitve
cenejše kot norveške. Norveška je pač dežela visokih plač in cen. Norveška pa ne
spada med največje na svetu samo kot ribiška in pomorska država. Zaradi morja in
kopenskih voda, gorskih slapov in zajezitvenih jezer na nenaseljenih planotah,
zaradi vsega velikanskega potenciala vodne energije je Norveška postala vodilna
proizvajalka naravi prijaznega električnega toka. Na prebivalca pride več kot
18.000 kilovatnih ur električne energije, presežke izvažajo v sosednje države,
še vedno pa ostane dovolj energije za oskrbo drugače zasnovanega norveškega
gospodarstva, V bližini hidroelektrarn deluje industrija, ki porabi izredno
veliko energije, in druge dežele bi njene potrebe težko pokrivale brez toplotnih
in jedrskih elektrarn. Tako proizvajajo na Norveškem: aluminij, magnezij in
umetna gnojila z naravi prijaznim električnim tokom, pri čemer pa je nastala
nova težava,smog, v hladnem podnebju fjordov se odpadni plini te industrije ne
razpršujejo dovolj.

Norveška od leta 1976 spada med države, ki izvažajo nafto in zemeljski plin. Ti
surovini sta danes najvažnejše izvozno blago od kmetijskega uvoza odvisne
dežele. Norveški sta prinesla precejšnjo gospodarsko rast. Toda padec naftnih
cen sredi osemdesetih let je povzročil hudo gospodarsko krizo. Težavno črpanje
tekočega zlata iz viharnega Severnega morja je dalo v obliki vrtalnih ploščadi
pri Ekofisku in Friggu tehnične čudeže, ki pa so postali predragi. Padec naftnih
cen je razgalil tudi slabost prej obstoječe industrije, na tradicionalnih
temeljih delujoče gospodarstvo se je zapodilo v nafto in živelo nad svojimi
zmožnostmi. A Norvežani so se iz vsega nekaj naučili. Zdaj jim pomeni nafta pri
normalnih svetovnih cenah pomembno oporo blaginji, toda dobiček vlagajo tudi v
preoblikovanje tradicionalnih industrijskih vej. Nosilka tega preobrata je nova
generacija Norvežanov, kajti naftni čudež je poleg industrijske strukture
spremenil tudi družbeno.

Država je zelo odvisna od črpanja nafte, saj so leta 1999 naftni derivati
predstavljali 35 % vsega izvoza. Več nafte izvozita samo še Saudova Arabija in
Rusija. Imajo velik BDP na prebivalca: 33.000 USD. V storitvenem sektorju je
bilo leta 1995 zaposlenega 74 % aktivnega prebivalstva, v industriji 22 % in v
gozdarstvu, kmetijstvu in ribolovu 4 %. Njihovo industrijo predstavljajo
predvsem naftna, prehrambeno predelovalna, ladjedelniška, kemična, ribiška in
tekstilna industrija. Izvažajo nafto in njene derivate, stroje, kovine,
kemikalije, ladje in ribe, uvažajo pa predvsem hrano.

Osrednjo vlogo, čeprav le reprezentativno, pri vodenju države ime kralj.
Priljubljenost monarhije in to, da je vključena v demokratično ustavo kot
konstitucionalna dedna monarhija, ima korenine v zgodovini in izročilu. Že
majhne germanske države so imele za kralja njegovega »jarleja« (kraljevega
namestnika), vikinška skupščina thing pa je imela že preddemokratične poteze,
čeprav so se tam pogosto sporekli gorkeje kot v današnjem norveškem parlamentu
Stortingu. Norveški kralji so bili vedno simbol narodnostne in kulturne
samostojnosti dežele, ki je postala avtonomna šele leta 1905. Ko je kralj Haakon
Vll. moral med drugo svetovno vojno skupaj z vlado zbežati v pregnanstvo v
London, mu je bila dodeljena vloga povezovalne osebnosti norveškega odporniškega
gibanja. Pa tudi njegov sin kralj Olav V., ki so ga spoštovali zaradi
sodelovanja v odporniškem gibanju, je bil v najboljšem pomenu besede ljudski
kralj. Ta olimpijski zmagovalec v jadranju je leta 1928 zastopal Norveško enako
dobro kot pozneje v diplomatski vlogi. Ko je leta 1957 prevzel dediščino svojega
očeta, zaradi svoje prisrčnosti in skromnosti pa je postal v svoji deželi vzor
pokončnega človeka z visoko moralo. To populistično tradicijo nadaljuje njegov
sin, kralj Harald.

Norveška je ustavna monarhija s parlamentarnim sistemom vladanja. Kraljeva hiša
je veja plemenite družine Glücksburg, izvirno iz nemškega Schleswig-Holsteina.
Kralj Harald V. opravlja pretežno ceremonialne funkcije, a ima na svoje
državljane vpliv kot simbol narodne enotnosti.

V zunanji politiki si Norveški prizadeva za dobre odnose s sosednjo Evropsko
unijo, a po dveh neuspelih referendumih o vstopu (1972 in 1994) ostaja vključena
le v EFTO. Kljub temu je vključena v Schengenski sporazum.

Država je tudi članica Nordijskega sveta, OECD, OVSE, OZN in drugih mednarodnih
organizacij.

Obrambna politika Norveške se močno naslanja na dobre odnose z ZDA. Država je
ustanovna članica zveze NATO in je ob invaziji leta 2003 kot del koalicije
voljnih poslala v Irak svoje vojake. Od leta 1992 je tudi pridružena članica
Zahodnoevropske unije.

Norveška je razdeljena na 19 administrativnih regij, imenovanih fylker (v
ednini: fylke), te pa nadalje na 433 občin, imenovanih kommuner (v ednini:
kommune).

Christiania je bila ustanovljena okrog leta 1000, od leta 1814 je bila glavno
mesto, leta 1924 pa sojo preimenovali v Oslo. Danes šteje približno 450.000
prebivalcev. Mesto so že od nekdaj slavili zaradi čudovite lege ob fjordu,
prozornega zraka in najboljše pitne vode v Evropi. Svetovno znano je smučarsko
središče Holmenkollen v bližini mesta, v gozdove, parke, do jezer in kopališč se
je mogoče sprehoditi. Iz norveškega srednjega veka pozdravljajo razstavljene
vikinške ladje in trdnjava Äkerhus. Za Oslo je bilo do nedavnega težko reči, da
je sodobna metropola. Udobno mesto, katerega podobo obvladujejo mogočen, a
precej preprost kraljevi grad, opečnati kompleks mestne hiše z obema
nezamenljivima stolpoma in zgradba parlamenta, ki združuje nordijske,
italijanske in celo mavrske sloge.

Bergen, ki so ga ustanovili leta 1070 v čudovitem fjordu in je bil do leta 1300
norveško glavno mesto, je danes drugo največje mesto v deželi. Zgodovinska
privlačnost starega hanzeatskega mesta se nepretrgano ohranja v pristaniški
četrti Bryggen. Slikovito prepletene lesene hiše, pisarne in skladiščne barake
nekdanjih hanzeatskih trgovcev, ki so prevažali sol in polenovke za menjavo med
Bergnom in Hamburgom, je UNESCO zapisal v seznam svetovne kulturne dediščine.
Toda niti Bryggen niti tri srednjeveške cerkve, niti trdnjava Bergenhus in stara
mestna hiša, niti tihi dom skladatelja Edvarda Griega niti tradicionalni rožni
in ribji trg s svojo kljubovalno mediteransko barvitostjo v večno deževnem
Bergnu ne morejo prikriti, da se je mesto zaradi naftnega vzpona spremenilo. V
središču poganjajo iz tal nebotičniki koncernov, na obrobju in na lepem nabrežju
fjorda vsepovsod gradijo. Vzporedno z novo industrijo, ki je povezana z nafto,
nastajajo nove stanovanjske četrti, v okoliške hribe se zarezujejo nove ceste in
čez fjord se pnejo novi mostovi. Pravi Bergen postaja vse bolj muzej.

Trondheim je bil ustanovljen leta 997 in je bil še v 13. stoletju kraljeva
rezidenca. Danes je najprijaznejše in tretje največje norveško mesto. Tukaj se v
upravnem in trgovskem središču, zadnjem velikem mestu, ki odpira vrata proti
severu, izgublja vonj po nafti. Ritem v preglednem mestnem središču je umirjen,
stara skladišča ob reki Nidelv in ceste, ki jih obrobljajo čedne lesene, v
tradicionalnem slogu grajene hiše, hitro odrinejo v pozabo t. i. naftni vek.
Sicer ima tudi Trondheim svojo industrijo in pomembno tehniško visoko šolo, toda
na obličju prijaznega mesta skorajda ni sodobnih megalomanskih objektov. Pogled
z baročne trdnjave Kristiansten zajame meniški otok z njegovim srednjeveškim
samostanom in mestnim jedrom, kjer stoji Stiftsgarden, največja evropska lesena
palača. Nekdanjo kraljevo rezidenco so postavili leta 1770, okrasto pobarvana
učinkuje bolj prijazno kot kljubovalno, zaradi česar kralj še danes rad prebiva
v njej med svojimi obiski v Trondheimu. Nedaleč od rezidence je kraj, kjer
kronajo norveške kralje, to je Nidarosova stolnica, ki so jo začeli graditi v
romanskem slogu in jo dokončali v gotskem. S svojo ganljivo preprostostjo spada
med najlepše evropske cerkve in najpomembnejše norveške srednjeveške stavbne
spomenike.



https://sl.wikipedia.org/wiki/Odvod

Odvòd v matematiki predstavlja spremembo funkcije pri spremembi njenega
argumenta. Opisuje najboljšo linearno aproksimacijo funkcije v bližini vrednosti
funkcije z nekim argumentom.

Ta izraz je Newtonov diferenčni kvocient. Odvod je vrednost diferenčnega
kvocienta, ko je sekanta vedno bližje tangenti.

diferenčnega kvocienta ko se h približuje ničli. Če limita obstaja, je funkcija
f odvedljiva v točki a. Tu je f'(a) eden izmed zapisov odvoda (glej tu).

Eden najbolj uporabljenih zapisov za odvajanje je uvedel Joseph-Louis de
Lagrange. Za oznako je uporabil znak unča. Tako je diferencialni koeficient
funkcije f(x) označen z f'(x) ali krajše f' .

Newtonov zapis za odvajanje, imenovan tudi zapis s piko, je postavljena pika nad
funkcijo za predstavitev diferencialnega koeficienta. Če je funkcija y = f(t)
odvisna od spremenljivke t, njen odvod zapišemo

Newtonov zapis se uporablja predvsem v fiziki, kjer je običajno s piko označen
časovni odvod, oziroma odvod po času.

Eulerjev zapis uporablja diferencialni operator D, ki ga predpostavimo funkciji
f in dobimo prvi odvod Df.

Pravilo za odvod potence lahko uporabljamo tudi za primere ko r ni celo število.
Takrat pravilo velja tam, kjer je funkcija definirana. Na primer: če je r = 1/2,
sledi f ′ ( x ) = ( 1 / 2 ) x − 1 / 2 {\displaystyle f'(x)=(1/2)x^{-1/2}\,} in
funkcija je definirana le za nenegativne vrednost x.

( sin 2 ⁡ x ) ′ = 2 sin ⁡ x cos ⁡ x = sin ⁡ 2 x {\displaystyle (\sin
^{2}x)'=2\sin x\cos x=\sin 2x\!}

( cos 2 ⁡ x ) ′ = − 2 sin ⁡ x cos ⁡ x = − sin ⁡ 2 x {\displaystyle (\cos
^{2}x)'=-2\sin x\cos x=-\sin 2x\!}

( sin n ⁡ x ) ′ = n sin ( n − 1 ) ⁡ x cos ⁡ x {\displaystyle (\sin ^{n}x)'=n\sin
^{(n-1)}x\cos x\!}

( cos n ⁡ x ) ′ = − n sin ⁡ x cos ( n − 1 ) ⁡ x {\displaystyle (\cos
^{n}x)'=-n\sin x\cos ^{(n-1)}x\!}

( t g x ) ′ = 1 cos 2 ⁡ x {\displaystyle (tgx)'={\frac {1}{\cos ^{2}x}}} ;
cosx≠0

( c t g x ) ′ = − 1 sin 2 ⁡ x {\displaystyle (ctgx)'={\frac {-1}{\sin ^{2}x}}} ;
sinx≠0

( a r c s i n x ) ′ = 1 1 − x 2 {\displaystyle (arcsinx)'={\frac {1}{\sqrt
{1-x^{2}}}}}

Naj bo n {\displaystyle n} skalarno polje in b → {\displaystyle {\vec {b}}} neki
vektor. Zanima nas sprememba skalarnega polja v smeri vektorja b →
{\displaystyle {\vec {b}}} .

Definirali smo smerni odvod skalarnega polja v smeri b → {\displaystyle {\vec
{b}}}



https://sl.wikipedia.org/wiki/Makedonija

Makedonija, uradno Republika Makedonija, je celinska demokratična država na
Balkanskem polotoku v jugovzhodni Evropi, s površino 25.333 km² in le malo več
kot dva milijonona prebivalcev. Makedonija na zahodu meji na Albanijo, na jugu
na Grčijo, na vzhodu na Bolgarijo, na severozahodu na Kosovo ter na severovzhodu
na Srbijo. Glavno mesto države je Skopje (515.000 prebivalcev).

Zaradi spora z Grčijo, ki oporeka uporabi imena Makedonija, je v mednarodnih
organizacijah, kot so Združeni narodi, uradno ime države Nekdanja jugoslovanska
republika Makedonija (angleška kratica FYROM – Former Yugoslav Republic of
Macedonia) precej držav (124, med njimi ZDA, Rusija in Kitajska) pa je priznalo
državo pod imenom Republika Makedonija.

Zgodovina Republike Makedonije je močno povezana z zgodovino makedonske regije.
To območje ohranja lepe primerke naselbin iz kamene dobe, muzejski primerki
pričajo o nenehni naseljenosti tega območja. Zaradi izredno prometnih povezav
med Evropo in Azijo je ohranjenih veliko dragocenih izdelkov. V Makedoniji je
tako najdena najstarejša upodobitev kolesa, kot tudi izredno bogata zbirka
denarnih primerkov. V antični dobi je ta prostor bil kraj bogate trgovine in
gospodarskega razvoja, delno zaradi živahne trgovine Sredozemskega morja, delno
pa zaradi močnih trgovskih poti (predvsem svilena pot) v katere je bila vpletena
regija. V obdobju Aleksandra Velikega je to območje ohranjalo veliko tovrstne
zgodovinske dediščine. S srednjim vekom postane Makedonija pod vplivom
Bizantinskega cesarstva, kasneje pa kot velik del te regije pride pod vpliv
Osmanskega imperija, nato je v akciji Makedonskih jadranskih revolucionarjev
zapustila Osmanski imperij v 19.stoletju in po mnenju mnogih pridobivala vedno
bolj bolgarsko vodstvo. Po nastopu Kraljevine SHS se sedaj avtonomno področje
pod Bolgarijo spremeni v Vardarsko banovino. Naravo zvezne enote ohrani tudi
ureditvi po 1945. Sedanja država Makedonija predstavlja 38 odstotkov zgodovinske
geografske regije, še vedno imenovane Makedonija. Republika Makedonija je bila
razglašena kot država Makedoncev v drugi svetovni vojni na prvem zasedanju
ASNOM, po osvoboditvi vardarskega dela izpod tedajšnjih bolgarskih okupatorjev.
Kot sestavni del federativne države SFRJ pa je bila razglašena na drugem
zasedanju AVNOJ. Svojo polno neodvisnost je razglasila 8. septembra 1991.

Glavno mesto Republike Makedonije je Skopje. Leži v severnem delu države v
Skopski kotlini. Makedonsko prestolnico deli na levi in desni breg reka Vardar.
Skopje ima zelo bogato in zanimivo zgodovino. Nad mestom se dviguje trdnjava
Kale. Prestolnica države je doživela resne arhitekturne posege, ki ohranjajo
bogato kulturno raznovrstnost prebivalstva in jih odražajo v arhitekturi.

Kruševo se nahaja na nadmorski višini 1350 m. Tam je rojen in pokopan znan
makedonski pevec Toše Proeski.

Berovo leži na 1000 m nadmorske višine. V njegovi okolici med borovci se nahaja
umetno jezero, ki se imenuje enako kot mesto.

Kočani se nahaja v vzhodni Makedoniji. Mesto je znano po pridelavi riža in
geotermalni vodi.

Bitola je drugo največje mesto v Makedoniji. Mesto je eno najstarejših mest v
Evropi kar priča arheološko najdbišče Herakleja.

Struga je mesto v bližini Ohridskega jezera. Zgrajeno je na obeh bregovih reke
Crni Drim.

Kavadarci je mesto v pokrajini Tikveš.  Poznano je po vinogradni tradiciji in
kakovostnem makedonskem vinu.

Makedonija ima tri naravna jezera in nekaj umetnih. Največje naravno jezero je
Ohridsko jezero, ki je eno najglobljih in najbolj prosojnih jezer v Evropi. Dve
tretjini jezera pripadata Makedoniji, ena pa Republiki Albaniji.  Ohridsko
jezero je zelo bogato z ribami med katerimi je najbolj poznana ohridska postrv.
V njem so se ohranile drugod izumrle živalske vrste. Kraji od jezeru so bogati s
kulturnimi spomeniki in cerkvami, ki jih je kar 365. V jezeru je 140 različnih
endemskih vrst živali. Zaradi teh posebnosti je na UNESCOVEM seznamu svetovnih
znamenitosti. Mesto Ohrid je bilo center krščanstva vseh Slovanov, sedež
pravoslavne nadškofije, prvih šol in univerz na tem prostoru.

Prespansko jezero je drugo največje jezero v Makedoniji. Ima številne zalive in
zelo lepe peščene plaže. Prespansko jezero ima en majhen otok, ki se imenuje
Golem grad.

Najmanjše naravno jezero v Makedoniji je Dojransko jezero. Bogato je z živim
svetom, predvsem ribami ob bregu pa je poraščeno predsvem s trstom.

Makedonija je najrevnejša država bivše Jugoslavije. Ima majhno, odprto
gospodarstvo, čigar nadaljnja rast in razvoj sta v veliki meri odvisna od
napredka pri integraciji v EU. Storitveni sektor predstavlja 65 % BDP in
zaposluje več kot polovico aktivnega prebivalstva. Najpomembnejši segmenti so
transport, telekomunikacije in energetika.

Makedonija je razgibana pokrajina z griči, dolinami, slapi, rekami, jezeri,
gorami, zaselki in osamljenimi kmetijami . Med griči v dolinami se razprostirajo
velika polja. Kmetijski sektor predstavlja 10 % BDP in zaposluje 17 % aktivnega
prebivalstva. Na njih pridelujejo številno sadje in zelenjavo, žitarice, mak ter
tobak. Makedonija je daleč poznana po kvalitetni papriki, domatih, kumarah,
rižu. V južni Makedoniji, kjer se čuti sredozemsko podnebje zelo uspevajo oljke
in fige.

Ovčereja in kozjereja sta zelo pomemben del makedonskega gospodarstva.
Makedonija ima tudi rudno bogastva, predvsem železo, baker, in svinec. Znani
rudniki so: Sasa, Damjan in Bučim.

Najstarejši časopis v državi je Nova Makedonija z leta 1944. Poleg njega so
poznana tiskana občila Utrinski Vesnik, Dnevnik, Vest, Fokus, Večer, Tea
Moderna, Makedonsko Sonce in Koha. Javni kanal je Makedonska Radiotelevizija, ki
je ustanovljena 1993. Poleg tega obstajajo tudi zasebne televizije, najstarejši
je TEKO TV (1989) iz mesta Štip



https://sl.wikipedia.org/wiki/%C4%8Casovni_pas

Časovi pasovi so deli Zemljine površine, ki imajo določen isti čas. Na Zemlji je
teoretično 24 pasov, v praksi pa meje ustrezajo mejam administrativnih enot ali
geografskim posebnostim v razponu od UTC-12:00 do UTC+14:00, v nekaterih državah
je zamik tudi 30 ali 45 min (npr. Nepal). Slovenija je v pasu UTC+01:00
(Srednjeevropski čas), ki je točen vzdolž 15. poldnevnika, kar poteka skoraj
natančno čez sredino države, s poletnim časom UTC+02:00.

Pred uvedbo časovnih pasov so ljudje sledili lokalnemu ali krajevnemu času,
prilagojenemu na poldan, ko sonce doseže najvišjo točko. Kraji na istem
poldnevniku so tako sledili istemu času. Britanski mornarji so za določanje
zemljepisne širine, torej poldnevnika, na katerem se nahajajo, lokalni čas
primerjali s časom na mestu Kraljevega observatorija v Greenwichu. Ta čas,
greenwiški srednji čas (GMT, angl. Greenwich mean time), je bil v uporabi od
leta 1675 do uvedbe univerzalnega koordiniranega časa (UTC, angl. universal
coordinated time) leta 1961. S praktičnega vidika sta GMT in UTC enaka, glavna
razlika je, da se UTC meri in usklajuje z uporabo atomske ure in moderne
definicije sekunde.

V času industrijske revolucije sta telegraf in železnica med seboj povezala
oddaljene kraje, kar je povzročilo težave zaradi različnih lokalnih časov.
Razlika med New Yorkom in Bostonom je 8 min, med Londonom in Bristolom 10 min.
Za uskladitev voznih redov je železniška družba Great Western Railway novembra
1840 začela uporabljati GMT, tako imenovani železniški čas (angl. railway time).
S 1. decembrom 1847 je isti čas začel veljati v celotnem britanskem železniškem
omrežju. Usklajenost so zagotavljali s prenosnimi kronometri, od leta 1852 pa so
preko telegrafa čas začeli sporočati neposredno iz Greenwicha. Železniškemu času
se je pridružila večina krajev, uradno pa je GMT postal čas Velike Britanije 2.
avgusta 1880. Iz prehodnega obdobja izvirajo ure z dvema minutnima kazalcema, za
lokalni in GMT čas.

Na podoben način so enoten čas uvedli na Novi Zelandiji leta 1868 (GMT+11:30),
medtem ko v ZDA zaradi velikosti države uvedba enega časa ni bila praktična.
Sprva so železniške družbe sledile različnim časom, dokler niso 18. novembra
1883 večje družbe uvedle štiri časovne pasove, z mejami na pomembnih stičiščih
železniških prog, ki se jim je kmalu prilagodila večina mest. Uradne časovne
pasove so uvedli šele leta 1918.

Italijanski matematik Quirico Filopanti je predlagal razdelitev sveta na časovne
pasove leta 1858 v knjigi Miranda, vendar je bila ta ideja povsem spregledana in
ni vplivala na kasnejšo uvedbo pasov. Zato danes za pobudnika velja kanadski
železniški inženir in izumitelj Sir Sandford Fleming, ki je predlagal sistem
24-ih pasov leta 1876, leta 1879 pa je predlagal za datumsko mejo greenwiški
antimeridian, torej 180. poldnevnik, ki seka Tihi ocean. Na mednarodni
konferenci 1884 so potrdili, da se univerzalni dan začne opolnoči v Greenwichu,
odmik od GMT pa so prepustili posameznim državam. Standardne odmike od GMT (na
uro, pol ure ali manj) so sčasoma uvedle vse države, nazadnje Nepal 1986.

Prvi enotni železniški čas v Avstro-Ogrski monarhiji je bil praški čas, vendar
so različne železnice kasneje uporabljale različne čase. Praški čas je le za pol
stopinje ali manj kot dve minuti odstopal od srednjeevropskega (15. poldnevnik).
Prehod na srednjeevropski čas je bil postopen, v Ogrskem delu leta 1890, Češka
1891 in celotna monarhija vključno s Slovenijo 1893 (hkrati z Nemčijo in
Italijo). Poletni čas (GMT+2) smo dobili v času Jugoslavije leta 1983. Trenutno
vse države Evropske unije uporabljajo poletni čas, na katerega prehajajo hkrati,
v skladu z direktivo 2000/84/EC.

Ko je poleti 1940 Nemčija med drugo svetovno vojno zasedla večino zahodne
Evrope, so države Beneluksa in zasedena Francija prešle na nemški, torej poletni
srednjeevropski čas GMT+2, medtem ko je nezasedena Vichyjska Francija ostala na
poletnem GMT+1, dokler se naslednje leto ni uskladila s srednjeevropskim časom.
Ob osvoboditvi Francije poleti 1944 so čas uskladili z Veliko Britanijo, ki pa
je takrat preiskušala t. i. dvojni poletni čas GMT+2 (angl. British double
summer time), zaradi česar je bil njihov čas pravzaprav v skladu s
srednjeevropskim. Velika Britanija je jeseni 1945 prešla nazaj na GMT+0 (poletni
GMT+1), medtem ko je Francija ostala na GMT+1 (brez poletnega časa, ki pa je bil
ponovno uveden leta 1976).

Ruski imperij, Sovjetska zveza in Rusija so večkrat spreminjale meje časovnih
pasov in prehajanje na poletni čas. Z resolucijo iz leta 1992 je bila država
razdeljena na 11 časovnih pasov, s številnimi manjšimi spremembami v naslednjih
letih. Po predlogu predsednika Dimitrija Medvedjeva 2009 o zmanjšanju števila
pasov, sta bila dva pasova ukinjena leta 2010, znekaj spremembami v jeseni 2011.
Zadnje spremembe iz oktobra 2014 so večino časovnih pasov prestavile za eno uro
nazaj, število pasov se je povečalo, Krim je začel slediti moskovskemu času
UTC+03:00.

Danes se Rusija razteza čez 11 časovnih pasov, od UTC+02:00 do UTC+12:00 (ni
prehoda na poletni čas).

Datumska meja po 180. poldnevniku preseka več tihomorskih otoških držav, ki so
večkrat spreminjale svoj uradni čas, da bi se uskladile s sosednjimi državami in
z glavnimi trgovinskimi partnerkami (zlasti z ZDA in Avstralijo). Samoa je do
leta 2011 sledila času UTC-11:00 (poletni čas UTC-10:00), v skladu s sosednjo
Ameriško Samoo. Nato pa je četrtku, 29. decembra 2011 sledila sobota, 31.
december, ko je Samoa prešla na drugo stran datumske meje v časovni pas
UTC+13:00 (poletni UTC+14:00), da bi se bolj prilagodila delovnemu času v
Avstraliji in daljnem vzhodu.

Državo Kiribati sestavljajo naseljeni otoki na obeh straneh datumske meje.
Uradne ure na obeh straneh so se ujemale le štiri dni na teden, ko vsaj v enem
delu države ni bilo sobote ali nedelje. Zato so leta 1995 vzhodne otoke
prestavili v časovna pasova UTC+13:00 in UTC+14:00. Novo leto se začne najprej
prav v slednjem časovnem pasu, kar se je promoviralo v turistične namene zlasti
ob prehodu v leto 2000.



https://sl.wikipedia.org/wiki/Karel_Veliki

Karel I. ali Karel Veliki (francosko Charles Ier (le Grand) ali Charlemagne, iz
latinskega Carolus Magnus), je bil kralj Frankov (768-814) in cesar (800-814), *
2. april 742/747/748, † 28. januar 814, Aachen.

Karel je bil najstarejši sin Pipina Malega, ustanovitelja Karolinške dinastije,
in Betrade Laonske. Na frankovski prestol je prišel po očetovi smrti leta 768.
Leta 774 je postal kralj Italije in leta 800 cesar z zvenečim naslovom imperator
romanorum. Bil je prvi cesar po padcu Rimskega cesarstva pred tremi stoletji, ki
ga je priznavala Zahodna Evropa. Med svojo vladavino je združil večino Zahodne
Evrope, s čimer je Frankovsko cesarstvo doseglo svoj največji obseg, in hkrati
položil temelje sodobne Francije in Nemčije.

Na začetku je vladal kot sovladar z bratom Karlmanom I., po Karlmanovi nenadni
smrti pa je postal nesporen vladar Frankovskega kraljestva. Do papežev je vodil
enako politiko kot pred njim oče. Postal je njihov zaščitnik, uničil moč
Langobardov v severni Italiji in vodil pohod proti muslimanom na Iberskem
polotoku. Na vzhodu se je vojskoval s Sasi in jih začel pod grožnjo smrtne kazni
pokristjanjevati, kar je privedlo do dogodkov, kakršen je bil pokol v Verdenu.
Višek moči je dosegel leta 800, ko ga je papež Leon III. na Božični dan v stari
baziliki sv. Petra kronal za cesarja Rimljanov, to je za naslednika vladarjev
Rimskega imperija. V svojem kraljestvu je sicer še naprej vladal brez papeževega
sodelovanja, a papeževo priznanje mu je v očeh sodobnikov dalo božansko
legitimnost.

Karla Velikega so imenovali tudi oče Evrope (pater Europae), ker je prvi po
propadu Rimskega cesarstva združil večino Zahodne Evrope. Njegova vladavina je
spodbudila karolinško renesanso, obdobje odločnih kulturnih in intelektualnih
dejavnosti v Zahodni cerkvi. Vsi cesarji Svetega rimskega cesarstva, do zadnjega
cesarja Franca II., tako v francoskih kot nemških monarhijah, so imeli svoja
kraljestva za nasledstvene države Karlovega cesarstva. Pravoslavna cerkev nanj
gleda bolj polemično, predvsem zaradi podpore naukom rimskokatoliške cerkve in
papeževega priznanja Karla in ne Irene Atenske za zakonitega naslednika
Vzhodnega rimskega cesarstva. Spori v Cerkvi so bili prvi znaki razkola med
Konstantinoplom in Rimom, ki se je končal z Veliko shizmo leta 1054.

Karel je umrl leta 814. Kot cesar je vladal samo trinajst let. Pokopan je v
svoji prestolnici Aachen v sedanji Nemčiji. Nasledil ga je sin Ludvik Pobožni.

V 6. stoletju so bili zahodni Franki že pokristjanjeni. Njihova država, v kateri
so vladali Merovingi, je bilo najmočnejše kraljestvo, ki je nastalo po propadu
Zahodnega rimskega cesarstva. Po bitki pri Tertryju med Avstrazijo na eni strani
in Nevstrijo in Burgundijo na drugi je merovinška država izgubila nekdanjo moč.
Njene vladarje so začeli naslavljati z rois fainéants – brezdelni kralji. Skoraj
vse vladne pristojnosti so prevzeli njihovi dvorni majordomi.

Leta 687 je avstrazijski majordom Pipin Herstalski z zmago v bitki pri Tertryju
prekinil razprtije med različnimi kralji in njihovimi majordomi in postal
izključni guverner celega Frankovskega kraljestva. Pipin je bil vnuk dveh
najpomembnejših osebnosti Avstrazijskega kraljestva: svetega Arnulfa Metzskega
in Pipina I. Landenskega. Pipina Herstalskega je nasledil njegov nezakonski sin
Karel, kasneje znan kot Karel Martel.

Po letu 737 je Karel Martel vladal Frankom brez kralja, vendar je odklonil, da
bi ga naslavljali s kraljem. Leta 741 sta ga nasledila sinova Karlman in Pipin
Mali, oče Karla Velikega. Leta 743 sta brata sklenila obrzdati separatizem na
obrobju kraljestva in na prestol posadila zadnjega merovinškega kralja Hilderika
III.. Karlman se je leta 746 odpovedal svojemu položaju in vstopil v Cerkev kot
menih, Pipin pa je vprašanje frankovskega prestola prenesel papežu Zahariji z
vprašanjem, ali je smiselno, da kralj nima nobene kraljevske moči. Papež se je
749. odločil, da je najbolje, da se Pipin, ki je imel vsa pooblastila in položaj
majordoma, imenuje za kralja, vendar se s tem ne sme porušiti obstoječa
hierarhija. Papeževo mnenje je v bistvu pomenilo Pipinovo imenovanje za pravega
kralja.

Pipina so na zboru Frankov leta 750 izvolili za kralja in ga po maziljenju
lokalnega škofa uradno povzdignili na kraljevski položaj. Papež je Hilderika
III. razglasil za nepravega kralja in mu ukazal, naj se umakne v samostan.
Merovinško dinastijo je zamenjala Karolinška, ki je dobila ime po Pipinovem
očetu Karlu Martelu.

Leta 753 je papež Štefan II. pobegnil iz Italije v Francijo in zaprosil Pipina
za pomoč pri uveljavljanju pravic, ki jih je imel kot naslednik svetega Petra.
Njegovo prošnjo je podprl Karlov brat Karlman. Papež mu je v zameno lahko
obljubil samo slovesno potrditev kraljevega položaja in priznanje njegovih
mladih sinov Karla in Karlmana za naslednika velikega Frankovskega kraljestva.
Leta 754 je Pipin prejel papežev poziv, naj pride v Italijo. Kralj je prišel z
vojsko in premagal Langobarde.

Frankovsko kraljestvo se je pod Karolingi razširilo na skoraj vso zahodno
Evropo. Njegova kasnejša delitev je postavila temelje sodobne Francije in
Nemčije. Verska, politična in umetnostna dogajanja, ki so se porajala v
centralno nameščeni Franciji, so dala odločilen pečat celi Evropi.

Najbolj verjeten datum Karlovega rojstva je rekonstruiran iz več virov. Leto 742
je izračunano iz podatka v Einhardovi Vita Karoli Magni, da je Karel umrl
januarja 814 star 72 let, kar datira poroko njegovih staršev v leto 744. Po
Annales Petaviani je bila poroka leta 747, kar je bolj verjetno. Annales
Petaviani se sicer od Einharda in nekaterih drugih virov razlikuje samo v
starosti 70 in ne 72 let. Dan 2. april je določen iz koledarja Lorschke opatije.

Leta 747 bi se poročni dan ujemal z Veliko nočjo. Takšno naključje bi bilo zelo
verjetno omenjeno v kakšnem letopisu, vendar ni. Če se je Velika noč štela za
začetek koledarskega leta, bi se 2. april 747 po sodobnem računanju ujemal z 2.
aprilom 748 in ne bi bil na Veliko noč. Kot najbolj verjeten datum Karlovega
rojstva zato prevladuje 2. april 742, ki temelji na podatku, da je bil Karel ob
smrti sedemdesetletnik. Datum bi lahko pomenil, da je bil Karel rojen kot
predzakonski otrok, česar Einhard ne omenja.

Natančen kraj Karlovega rojstva ni znan. Zgodovinarji domnevajo, da bi to lahko
bila Aachen v sedanji Nemčiji ali Herstal (Liège) v sedanji Belgiji. Obe mesti
sta v regiji, iz katere izvirajo tako Merovingi kot Karolingi. Poleg njiju
zgodovinarji omenjajo tudi Düren, Gauting, Mürlenbach, Quierzy in Prüm. Za
nobeno ni nobenega trdnega dokaza.

Najvišja funkcionarja v frankovski družbi sta bila dvorni upravitelj - majordom
(iz latinskega maior domus) in eden ali več kraljev (rex, reges). Obe funkciji
sta bili voljeni, vendar rednih volitev ni bilo. Zanju je veljalo načelo ad quos
summa imperii pertinebat – kdor opravlja najvišje državne funkcije. O imenovanju
je očitno lahko odločal tudi papež, odločitev pa je morala potrditi skupščina,
ki se je zbrala enkrat letno.

Pipin Mali je bil pred izvolitvijo za kralja leta 750 majordom, katerega položaj
je bil tako rekoč deden (velut hereditario fungebatur). Einard o tem pravi, da
je položaj običajno pomenil »čast, ki jo je nekomu izkazalo ljudstvo«, vendar
sta ga Pipin Mali in njegov brat Karlman kar podedovala po svojem očetu Karlu
Martelu. V njunem dedovanju je tudi nekaj dvoumnosti, ker sta en položaj delila
dva naslednika, vsak na svojem ozemlju. Ko se je Karlman odločil, da odstopi in
odide med benediktince v samostan Monte Cassino, je o njegovem deležu odločal
papež. Papež je majordomsko dostojanstvo pretvoril v kraljevsko in ga prenesel
na Pipina, ki ga je zato lahko z vso pravico prenesel na svoje naslednike.

Papeževe odločive niso sprejeli vsi člani družine. Karlman se je hotel samo
začasno odpovedati svojemu deležu, ker ga je nameraval po smrti prenesti na
svojega sina Drogona, papeževa odločitev pa je Drogona kot dediča izločila v
korist njegovega bratranca Karla. Karlman se je z orožjem uprl odločitvi.
Pridružil se mu je Pipinov in Karlmanov polbrat Grifon, ki je od Karla Martela
sicer dobil svoj delež, vendar so mu ga zaradi oboroženega poskusa, da bi
uveljavil pravico do svojega deleža, med hišnim zaporom odvzeli v korist
njegovih polbratov. Leta 753 so se spori končali, ker je Grifon padel v boju v
bitki pri Saint-Jean-de-Maurienneu, Drogona pa so ujeli in vrgli v ječo.

Po Pipinovi smrti 24. septembra 768 sta kraljestvo po božji volji (divino nutu)
podedovala njegova sinova Karl in Karlman. Franki so jima na generalni skupščini
(generali conventu) podelili naslov kralja, vendar z enakopravno delitvijo
oblasti v celem kraljestvu (totum regni corpus ex aequo partirentur).

V Einhardovem letopisu so dogodki opisani malo drugače. Pipin naj ne bi umrl v
Parizu, ampak v Saint-Denisu pri Parizu. V kralja sta bila povišana (elevati
sunt in regnum) dva velikaša (domini): Karel 9. oktobra v Noyonu, Karlman pa
neznanega datma v Soissonsu. Če je bil Karel rojen leta 742, je bil takrat star
šestindvajset let, Karlman pa sedemnajst. Karel je bil do takrat že nekaj let
očetova desna roka in bi zato lahko imel nekaj vojaških izkušenj.

Zapisi kažejo, da ni šlo za dve nasledstvi, ki bi dali dva kralja z dvema
kraljestvoma, ampak eno nasledstvo enega kraljestva z dvema enakopravnima
kraljema – Karlom in njegovim bratom Karlmanom. Kraljema so bile dodeljena
različna ozemlja. Karl je nasledil zunanje dele kraljestva, ki jih je posedoval
Pipin kot majordom, se pravi Nevstrijo, zahodno Akvitanijo in severne dele
Avstrazije, Karlman pa notranje dele kraljestva, se pravi južno Avstrazijo,
Septimanijo, vzhodno Akvitanijo, Burgundijo, Provanso in Švabsko, ki je mejila
na Italijo. Prenos jurisdikcije na drugega brata, če bi eden od njiju umrl, ni
bil nikoli dokončno odločen na skupščini Frankov. Enako vprašanje se je
ponavljalo tudi več naslednjih desetletij, dokler niso Karlovi vnuki ustanovili
svojih ločenih suverenih kraljestev.

Nasledstvo v državah, v katerih je pred tem veljalo rimsko pravo, ni pomenilo
samo prenosa lastnine in privilegijev, ampak tudi z nasledstvom povezanih
hipotek in obveznosti. Pipin je pred svojo smrtjo že začel proces ustvarjanja
cesarstva, ki je bil težka naloga. Russel ima o tem takšno mnenje:

Akvitanija je bila v predrimskem obdobju, tako kot Hispanija, naseljena z
različno govorečimi ljudstvi, vključno s Kelti, potem pa se je romanizirala in
govorila izključno latinske jezike. Med Akvitanijo in Hispanijo so bili
naseljeni Euskalduni ali Euskaldunak, kot so sami sebe imenovali Gaskonjci
oziroma Baski. Iz krajevnih imen je razvidno, da je bila večina Baskov naseljena
v zahodnih Pirenejih, do gornjega toka Ebra v sedanji Španiji na jugu in do reke
Garone v sedanji Franciji na severu. Rimljanom ni nikoli uspelo dokončno
podjarmiti Baskov, v delih Gaskonje, ki so jih podjarmili, pa so za svoje legije
novačili vojake, znane po vojaških veščinah. Meja med Gaskonjo in Akvitanijo je
bil Toulouse.

Okoli leta 660 se je vojvodina Gaskonja združila z vojvodino Akvitanijo v enotno
kraljestvo pod Feliksom Akvitanskim, ki je vladal iz Toulousa. V Gaskonji je kot
njegov sovladar vladal osemindvajsetletni baskovski kralj Lup (Otsoa) I..
Kraljestvo je bilo suvereno in neodvisno. Gaskonja se je sicer odrekla vlogi
igralca v evropski politiki, vendar je smatrala dogovore, ki jih je Feliks
Akvitanski sklepal s šibkimi Merovingi, za nične. Po Feliksovi smrti leta 670 je
skupna last kraljestev v celoti pripadla Lupu. Ker Baski niso imeli posebne
zakonodaje o nasledstvu, ampak je zanj veljalo načelo prvorojenstva, je Lup
dejansko ustanovil dedno dinastijo baskovskih kraljev, ki je vladala tudi v
Akvitaniji.

Latinske kronike ob koncu vizigotske Hispanije so zapustile samo pomanjkljive
podatke, vrzeli c pripovedovanju in neusklajena protislovja. Muslimanski viri,
na primer Ta'rikh iftitah al-Andalus (Tarikovo osvajanje Al Andaluza), ki ga je
napisal Ibn al-Kutija (v prevodu Sin Gotinje), dajejo bolj skladne podatke in
omenjajo, da je bila vnukinja zadnjega kralja vizigotske Hispanije poročena z
Mavrom. Ibn al-Kutija, ki je imel še eno, precej daljše ime, se je do neke mere
morda opiral na družinsko ustno izročilo.

Po Ibn al-Kutiji je zadnji vizigotski kralj združene Hispanije umrl, ko so bili
njegovi trije sinovi Almund, Romulo in Ardabast še mladoletni. Njihova mati je
kot regentka vladala v Toledu, poveljnik njene vojske Roderik pa se je uprl in
osvojil Córdobo. Od ponujenih možnih rešitev krize je izbral sovlado nad delom
ozemlja, ki je sicer pripadal zakonitim naslednikom. Dokaze o delitvi dajejo
geografska porazdelitev kovancev z imeni vladarjev in seznami kraljev. Agilovo
kraljestvo je zagotovo obsegalo severovzhodni del Iberskega polotoka, Roderikovo
pa zahodni, predvsem Portugalsko. Roderik je vladal sedem let in pol, medtem ko
je Agila (Aquila) vladal tri leta in pol. Če sta se obe vladavini končali z
vdorom Saracenov, je Roderik torej zavladal nekaj let pred Agilo.

Mavri so po osvojitvi Iberskega polotoka prečkali Pireneje samo zato, da bi z
zasedbo Ardove Septimanije kljubovali baskovski dinastiji v Akvitaniji, ki je
bila vedno zaveznica Gotov. Odo Veliki Akvitanski je v prvi bitki pri Toulouseu
leta 721 zmagal. Mavrska vojska se je nato začela počasi zbirati v Septimaniji.
Leta 732 je pod poveljstvom Abd al-Rahmana abd Alah al-Gafikija vdrla v Gaskonjo
in v bitki ob Garoni Oda porazila. Zasedla je Bordeaux in napredovala proti
Toursu. Odo ni imel dovolj moči, da bi jih ustavil, zato je za pomoč prosil
svojega tradicionalnega sovražnika, frankovskega majordoma Karla Martela. Martel
se je po bliskovitem pohodu, po katerem so kasneje zasloveli Franki, pojavil
pred Mavri med Toursom in Poitiersom, jih odločilno premagal in ubil
al-Gafikija. Mavri so kasneje še dvakrat napadli in bili obakrat poraženi. Prvič
ob reki Berre v bližini Narbonnea leta 737 in drugič v Daufineji leta 740. Cena,
ki jo je moral plačati Odo, je bila vključitev Akvitanije v Frankovsko
kraljestvo, vendar se je Akvitanija dolgo upirala tako Otonu kot njegovim
naslednikom.

Odov naslednik, akvitanski vojvoda in toulouški grof Hunald, se je po smrti
svojega sina povezal s svobodno Lombardijo. Zveza se je zapletla, ker je Odo
dvoumno zapustil svoje kraljestvo obema sinovoma, Hunaldu in Hatu. Hato, ki je
bil naklonjen Frankom, je zato bratu napovedal vojno za celo očetovo zapuščino.
V vojni je zmagal Hunald, ki je oslepil poraženega brata in ga vrgel v ječo,
potem pa je bil zaradi slabe vesti tako prizadet, da odstopil in odšel v
samostan. Nasledil ga je sin Vajfar, ki je potrdil zavezništvo z Langobardi.
Svojo odločitev je utemeljil s spoštovanjem do očetove odločitve in trditvijo,
da so po Martelovi smrti vsi sporazumi z njim nični. Ker je po Martelovi smrti
Akvitanija uradno pripadla Pipinu Malemu, je torej njegov mladi sin Karel
Vajfarja ujel in usmrtil.

V frankovski armadi je bil tudi kontingent Bavarcev vojvode Tasila III.
Bavarskega iz rodbine Agilofingov. Martelov sin Grifon, ki se je po pobegu iz
samostana zatekel k stricu Odilu Bavarskemu, se je po stričevi smrti leta 648
razglasil za bavarskega vojvodo. Pipin Mali ga je takoj odstavil in na njegovo
mesto imenoval Tasila, ki je bil še otrok, sam pa se je postavil za njegovega
skrbnika. Lojalnost Agilolfingov do Frankovskega kraljestva je bila vedno
vprašljiva, zato je Pipin od Tasila izsilil več priseg zvestobe. Tasilo je kljub
temu dobil podporo langobardskega kralja Deziderija in se poročil z njegovo
hčerko Liutbirgo. Leta 763 je v četrtem frankovskem pohodu v Akvitanijo v
kritičnem trenutku samovoljno zapustil Pipinovo vojsko in se s svojimi Bavarci
vrnil domov. Po vrnitvi je izven Pipinovega dosega zavrnil kakršno koli
lojalnost do Frankovskega kraljestva. Pipin ni imel priložnosti, da bi se na to
odzval, ker je nekaj tednov po Vajfarjevi usmrtitvi tudi sam umrl.

Pipinova naslednika Karel in Karlman sta se morala na samem začetku vladavine
leta 769 soočiti z uporom Akvitancev in Baskov na mejnem ozemlju med njunima
kraljestvoma. Leto pred tem je Pipin po deset let trajajoči vojni končno porazil
in usmrtil akvitanskega vojvodo Vajfarja, potem pa je njegov naslednik Hunald,
ki verjetno ni bil vojvoda Hunald Akvitanski, s svojimi Akvitanci prodrl na
sever vse do Angoulêmea. Karel se je srečal z bratom Karlmanom, vendar slednji v
vojni ni nameraval sodelovati in se je s svojo vojsko vrnil v Burgundijo. Karel
je s svojo vojsko krenil proti Bordeauxu in se v Fronsacu utrdil. Hunald je bil
prisiljen pobegniti na dvor vojvode Lupa II. Gaskonjskega. Lup ga je v strahu
pred Karlom v zameno za mir izročil Frankom, Karel pa ga je poslal v samostan.
Po vdaji gaskonjskih plemičev sta bili Gaskonja in Akvitanija dokončno
pokorjeni.

Brata sta z materino pomočjo vzdrževala mlačne stike, dokler ni Karel leta 770
podpisal pogodbe z vojvodo Tasilom III. Bavarskim in se poročil z langobardsko
princeso Deziderato, hčerko kralja Deziderija, s čimer je sklenil obroč svojih
zaveznikov okoli Karlmanovega kraljestva. Papež Štefan III. je sprva nasprotoval
poroki z Deziderato, ker se je bal frankovsko-langobardske zveze, vendar se je
kmalu izkazalo, da je bil njegov strah odveč.

Manj kot leto po poroki je Karel Veliki odslovil Deziderato in se poročil s
trinajstletno Švabinjo Hildegardo. Deziderata se je vrnila na očetov dvor v
Pavio. Besni Deziderij se je zdaj z veseljem povezal s Karlmanom, da bi skupaj
premagala Karla. Karlman je še pred izbruhom sovražnosti 5. decembra 771 umrl,
na videz naravne smrti. Karlmanova vdova Gerberga je s svojima sinovoma
pobegnila na očetov dvor v Lombardiji.

Papež Hadrijan I. je ob prihodu na papeški prestol leta 772 skladno z obljubo
Deziderija Langobardskega zahteval vrnitev nekaj mest v Ravenskem eksarhatu.
Deziderij je namesto izpolnitve obljube osvojil še nekaj drugih mest (Ravena,
Forlì, Forlimpopoli, Classe, Caesarea) in s tem izhodišče za napad na Rim. V
jeseni je papež poslal svoje odposlance h Karlu Velikemu z zahtevo, naj
nadaljuje politiko svojega očeta Pipina Malega. H Karlu je tudi Deziderij poslal
delegacijo, ki je papeževo stališče zavračala. Obe delegaciji sta se s Karlom
sestali v Thionvilleu. Karel je stopil na papeževo stran in potrdil njegove
zahteve, Deziderij pa je prisegel, da jih ne bo nikoli izpolnil. Karel in njegov
stric Bernard sta leta 773 prekoračila Alpe, pregnala Langobarde do Pavie in jih
začela oblegati. Karel je za nekaj časa zapustil oblegovalce, da bi obračunal z
Deziderijevim sinom Adalgisom, ki je zbral vojsko v Veroni. Mladega princa je
gnal do jadranske obale, od koder je pobegnil v Konstantinopel, prosit za pomoč
cesarja Konstantina V., ki se je ravno vojskoval z Bolgari.

Obleganje je trajalo do pomladi 774, ko je Karel obiskal papeža v Rimu. Potrdil
je očetove podelitve ozemelj. Nekateri letopisci so kasneje napačno trdili, da
je k ozemljen dodal tudi Toskano, Emilijo in Korziko. Papež ga je v zameno
imenoval za patricija. Po obisku se je Karel vrnil v Pavio, kjer so bili
Langobardi tik pred vdajo. V zameno za življenja so se zgodaj poleti nazadnje
vdali in odprli mestna vrata. Deziderij je moral oditi v samostan Corbie. Njegov
sin Adalgis je umrl v Konstantinoplu kot patricij. Karel se je okronal z Železno
krono, simbolom langobardske oblasti, in prisilil langobardske velikaše, da so
se mu v Pavii poklonili. Temu se je uprl samo beneventski vojvoda Arehis II. in
razglasil svojo neodvisnost. Karel je kot kralj Langobardov postal vladar večine
Apeninskega polotoka. V Pavii je pustil vojaško garnizijo in nekaj frankovskih
grofov in še isto leto zapustil Italijo.

Italija je ostala nestabilna. Leta 776 sta se uprla vojvoda Hrodgaut Friulski in
Hildeprand Spoletski. Karel je iz Saške prihitel v Italijo in v bitki porazil in
ubil friulskega vojvodo. Spoletski vojvoda je podpisal mirovno pogodbo in
severna Italija je bila zdaj v celoti v Karlovih rokah.

Leta 787 je Karel Veliki usmeril svojo pozornost proti neodvisni Vojvodini
Benevento, v kateri je vladal vojvoda Arehis II. Beneventski. Oblegal je Salerno
in prisilil Arehisa v vazalski odnos. Po Arehisovi smrti leta 792 je njegov sin
Grimoald III. ponovno razglasil beneventsko neodvisnost. Karlova vojska ga je
večkrat napadla. Karel sam se ni nikoli več vrnil v južno Italijo, Grimoald pa
ni bil nikoli prisiljen sprejeti frankovske suverenosti.

V prvem relativno dolgem obdobju miru od leta 780 do 782 je Karel začel
imenovati svoje sinove na vplivne položaje v kraljestvu, kar so običajno počeli
tudi njegovi predhodniki. Leta 781 je v kralja povzdignil svoja najmlajša
sinova, katera je nato kronal papež. Starejši od obeh, Karlman, je postal kralj
Italije in od očeta prevzel Železno krono, s katero je bil Karel kronan leta
774. Na slovesnosti se je iz Karlmana preimenoval v Pipina. Mlajši brat Ludvik
je postal kralj Akvitanije. Karel je obema ukazal, naj v svojih kraljestvih
spoštujeta krajevne običaje in imenoval regenta, ki sta ju nadzirala. Resnična
oblast je seveda ostala v Karlovih rokah, čeprav je iskreno želel, da ga nekega
dne nasledita. Karel ni trpel nobene nepokorščine svojih sinov. Svojega
najstarejšega, morda nezakonskega, sina Pipina Grbastega, ki se je pridružil
upornikom, je leta 792 za kazen poslal v samostan v Prümu.

Karel je bil odločen, da morajo biti njegovi otroci, tudi hčerke, izobraženi,
saj so mu njegovi starši že zelo zgodaj vcepili pomembnost učenja. Otroci so se
učili tudi veščin v skladu z njihovim aristokratskskim položajem, med katere je
za sinove spadalo jahanje in rokovanje z orožjem, za hčerke pa vezenje, predenje
in tkanje.

Ko so sinovi dovolj odrasli, so se v očetovem imenu udeležili več vojn. Karel se
je vojskoval predvsem z Bretonci, s katerimi je mejil, in ki so se mu najmanj
dvakrat uprli. Njihove upore so zlahka zatrli. Večkrat se je vojskoval tudi s
Sasi. Leta 805 in 806 je bil poslan v Böhmerwald (sedanja Češka), kjer se je
vojskoval s slovanskimi plemeni, predniki sodobnih Čehov. Slovane je podjarmil,
opustošil dolino Labe in jih prisilil v plačevanje davkov.

Pipin je bil zadolžen za Avare in meje Beneventa, vendar se je na severu
vojskoval tudi s Slovani. Po Karlovem kronanju za cesarja, ki je povzročilo
spore z Bizantinskim cesarstvom, in po beneškem uporu je bil nedvomno
pripravljen tudi na vojno z njimi.

Ludvik je bil zadolžen za Špansko marko in se je vsaj enkrat vojskoval tudi v
južni Italiji proti vojvodu Beneventa. Leta 797 je po obsežnem obleganju osvojil
Barcelono.

Karlov odnos do hčera je bil predmet mnogih razprav. Zadrževal jih je doma in
onemogočal njihove cerkvene poroke, morda zato, da bi preprečil nastanek
stranskih družinskih vej, ki bi ogrozile glavno družinsko linijo. To bi lahko
bil primer s Tasilom Bavarski. Karel je dopuščal izvenzakonske zveze svojih
hčera in celo nagrajeval njihove partnerje in kot dragocenost čuval svoje
nezakonske vnuke. Prav tako očitno ni hotel verjeti zgodbam o njihovem divjem
obnašanju. Po Karlovi smrti je Ludvik Pobožni pregnal preživele sestre z dvora v
samostane, ki jih je ustanovil njegov oče. Vsaj ena med njimi, Berta, je imela
priznano razmerje, če ne poroke, s Karlovim dvorjanom Angilbertom.

Uničujoča Pipinova vojna v Akvitaniji se je sicer ugodno končala za Franke,
vendar je dokazala, da je frankovska oblast južno od Loare šibka in
nezanesljiva. Po porazu in smrti Vajfarja Akvitanskega leta 768 se je Akvitanija
ponovno uklonila frankovski nadoblasti, vendar je že naslednje leto izbruhnil
nov upor pod vodstvom Hunalda II., ki je bil morda Vajfarjev sin. Po porazu se
je Hunald zatekel k svojemu zavezniku, vojvodi Lupu II. Gaskonjskemu, Lup pa ga
je, verjetno zaradi strahu pred Karlom Velikim, predal Frankom. Karlu je hkrati
obljubil zvestobo, s čimer je, zgleda, potrdil mir v Gaskonji južno od Garone.

Karel Veliki je v strahu pred novimi upori poskušal zmanjšati Lupovo moč z
imenovanjem nekega Seguina za grofa Bordeauxa leta 778. Grofe frankovskega
porekla je postavil tudi drugod na obmejnem ozemlju (Toulouse, Grofija
Fézensac). Njegova odločitev je močno spodkopala avtoriteto gaskonjskega
vojvode. Zgleda, da je zato iz kljubovanja odločilno prispeval ali celo
načrtoval bitko na pirenejskem prelazu Roncevaux, ki jo Franki zaradi težkega
poraza imenujejo »baskovska izdaja«. Poraz na Roncevauxu leta 778 je potrdil
Karlovo prepričanje, da mora vladati neposredno z ustanovitvijo Akvitanskega
kraljestva, ki bo temeljilo na frankovski birokraciji, razdelitvi zemlje
kolonistom in dodelitvi zemlje Cerkvi, njegovi zaveznici. Za prvega akvitanskega
kralja je imenoval sina Ludvika.

Nove politične ureditve Gaskonje lokalni mogotci niso sprejeli radovoljno. Leta
778 je Adalrik potolkel in ujel karolinškega toulouškega grofa Horsona. Kasneje
ga je sicer izpustil, vendar je dogodek Karla tako raztogotil, da je Horsona
odstavil in na njegovo mesto imenoval Viljema Oranjskega. Viljem je napadel
Baske in jih po izgonu Adalrika leta 790 porazil.

V letih med 781. (v grofijah Pallars in Ribagorça) in 806. (v Pamploni, ki je
bila pod frankovskim vplivom) je Karel Veliki iz svoja baze v Toulouseu uspel
vzpostaviti frankovsko oblast nad Pireneji, tako da je najprej podjarmil
pokrajine jugovzhodno od Toulousa (790) in nato ustanovil vazalne grofije južno
od Pirenejev. Na Iberskem polotoku je ustanovil Hispansko marko (Marca
Hispanica). Leta 794 se v Álavi prvič omenja kot frankovski vazal baskovski
mogotec Belasko (arabsko al-Galaški, Galec), Pamplona pa je ostala pod kordovsko
oblastjo do leta 806. Belasko in grofije v Hispanski marki so postale pomembna
odskočna deska za napad na Al Andaluz. Pohod na Barcelono leta 801 sta vodila
grof Viljem Toulouški in Ludvik Pobožni. Karlu je do leta 812 uspelo razširiti
karolinško oblast okoli vseh Pirenejev, čeprav so se v tem času dogajali upori,
na primer v Pamploni, strmoglavljenje grofa v Aragoniji, odstavitev vojvode
Seguina Bordojskega, upor Baskov in manjši upori v vojvodini Gaskonji, ki so si
sledili do njegove smrti.

Po podatkih muslimanskega zgodovinarja Ibn al-Athirja je paderbornska skupščina
sprejela predstavnike muslimanskih vladarjev Zaragoze, Girona, Barcelone in
Huesca, katerih posesti so bile na robu ozemlja kordovskega umajadskega emirja
Abd Al Rahmana I.. Njihovi gospodarji so bili pripravljeni pokloniti se velikemu
frankovskemu kralju in so mu ponudili vojaško pomoč. Karel je v ponudbi videl
priložnost za širitev krščanstva in svoje oblasti in se odločil za pohod na
Iberski polotok.

Leta 778 je nevstrijska armada prečkala zahodne Pireneje, združena avstrazijska,
langobardska in burgundska vojska pa vzhodne Pireneje. Armadi sta se združili
pri Zaragozi, kjer sta se Karlu Velikemu poklonila muslimanska vladarja Sulejman
Al Arabi in Kasmin Ibn Jusuf, Zaragoza pa se ni vdala. Karel se je za tem
spopadel v najtrši bitki v svoji karieri, v kateri so imeli muslimani premoč in
so ga prisilili k umiku. Odločil se je, da se vrne domov, ker ni zaupal Baskom,
ki jih je razdražil z osvojitvijo Pamplone. Na umiku sta njegova zaščitnica in
tren na pirenejskem prelazu Roncesvalles padla v baskovsko zasedo in bila
popolnoma uničena. V bitki, ki je bila bolj spopad kot prava bitka, je padlo
mnogo pomembnih osebnosti, med njimi senešal Egihard, palačni grof Anzelm in
guverner Bretonske marke Roland, naslovni junak Pesmi o Rolandu (La Chanson de
Roland).

Karel Veliki je z osvojitvijo Italije prišel v stik s Saraceni, ki so bili v
tistem času vladarji Sredozemlja. S Saraceni v Italiji se je ukvarjal Karlov sin
Pipin, sam pa je neznano kdaj osvojil Korziko in Sardinijo in leta 799 Balearske
otoke. Baleari so bili pogost cilj saracenskih piratov, dokler jih ni grof
Genove in Toskane Bonifacij do konca Karlove vladavine pregnal v njihova
pristanišča. Karel je imel stike s kalifovim dvorom v Bagdadu. Leta 797 ali
morda 801 mu je bagdadski kalif Harun Al Rašid podaril azijskega slona z imenom
Abul Abas in uro.

V Hispaniji so se spopadi z Mavri vztrajno nadaljevali celo drugo polovico
Karlove vladavine. Za hispansko mejo je bil zadolžen njegov sin Ludvik. Njegovi
možje so leta 785 zavzeli Girono in razširili svojo oblast na katalonsko obalo.
Ozemlje je ostalo pod frankovsko oblastjo do podpisa Corbeilske pogodbe leta
1258. Muslimanski vladarji na severovzhodu Al Andaluza so se stalno upirali
oblastem v Córdobi in za pomoč pogosto prosili Franke. Frankovsko ozemlje se je
zato počasi širilo na jug, dokler se niso leta 795 mesta Girona, Cardona, Ausona
in Urgell združila s Špansko marko znotraj stare vojvodine Septimanije.

Leta 797 se je guverner Barcelone, največjega mesta v regiji, uprl oblastem v
Córdobi in po zlomu upora mesto predal Frankom. Mavri so jo že leta 799 ponovno
osvojili, potem pa jo je s celo svojo armado napadel vojvoda Ludvik Akvitanski
in jo dve leti oblegal, dokler ni leta 801 kapitulirala. Franki so nadaljevali
svoj pritisk proti jugu. Leta 809 so osvojili Tarragono in leta 811 Tortoso. Z
zadnjo zmago so dosegli izliv Ebra in si odprli pot v Valencijo in prisili
emirja Al Hakima, da je leta 813 priznal njihove osvojitve.

Karel Veliki se je med svojo vladavino skoraj neprekinjeno vojskoval. V bitkah
je bil pogosto na čelu elitnih enot svoje telesne straže (scara) z legendarnim
mečem Joyeuse v roki. V saških vojnah, ki so trajale trideset let in osemnajst
bitk, je podjarmil Saško in nadaljeval prisilno pokristjanjevanje prebivalstva.

Germanski Sasi so se delili na štiri skupine v štirih regijah. Avstraziji
najbližja je bila Vestfalija, najbolj oddaljena pa Ostfalija. Med njima je bilo
kraljestvo Engrija, severno od njih pa na začetku polotoka Jutland
Nordalbingija.

Karel je na prvem pohodu leta 773 podjarmil Engrijce in podrl steber Irminsul
pri Paderbornu, ki je imel pomembno vlogo v življenju Sasov in germanskem
poganstvu. Pohod na Saško je za nekaj časa prekinil Karlov prvi pohod v Italijo.
Leta 775 se je vrnil, prodrl skozi Vestfalijo in osvojil trdnjavo Sigiburg.
Zatem je skozi Engrijo, kjer je ponovno porazil Sase, vdrl v Ostfalijo in
pokristjanil njenega vladarja Hesija. Skozi Vestfalijo se je vrnil v domovino in
za seboj pustil vojaška oporišča v Sigisburgu in Erensburgu, ki sta bila
pomembni saški utrdbi. Pod Karlovo oblastjo je bila zdaj cela Saška, razen
Nordalbingije, saški upori pa se kljub temu niso končali.

Po pohodu v Italijo, na katerem je nameraval podjarmiti vojvodi Furlanije in
Spoleta, se je leta 776 na hitro vrnil na Saško, ker so uporniki uničili njegove
utrdbe v Erensburgu. Sasi so se morali ponovno ukloniti, njihovemu vladarju
Vidukindu pa je uspelo pobegniti na Dansko, od koder je bila njegova žena. Karel
je zgradil nov tabor v Karlstadtu. Leta 777 je sklical državno skupščino v
Paderbornu, na katerem je nameraval Saško v celoti vključil v svoje kraljestvo.
Mnogo Sasov je prestopilo v katoliško vero.

Leta 782 se je zaradi uporov vrnil na Saško, vzpostavil novo zakonodajo in
imenoval grofe, med katerimi so bili tako Franki kot Sasi. Kar se vere tiče, so
bili zakoni drakonski. Zakon Capitulatio de partibus Saxoniae, na primer, je
predpisoval smrtno kazen za vse poganske Sase, ki so odklonili prestop v
katoliško vero. Zakon je sprožil nov val uporov. Karel se je nanje odzval z
usmrtitvijo 4.500 Sasov v Verdenu v Spodnji Saški, ki je postala znana kot pokol
v Verdenu. Usmrtitev je sprožila tri leta trajajočo krvavo vojno (783-785), v
kateri so bili dokončno podjarmljeni tudi Frizijci, velik del njihovega ladjevja
pa je bil požgan. Vojna se je končala z Vidukindovim krstom.

Karel Veliki je leta 774 dokončno porazil Langobardsko kraljestvo, prevzel
njegovo krono in priključil njegovo ozemlje k svojemu. Papeško državo je vzel
pod frankovsko zaščito. Leta 774 je osvojil tudi vojvodino Spoleto južno od Rima
in vojvodino Bavarsko v celoti vključil v svojo državo. Bavarska je kljub temu
med slovanskimi ljudstvi še naprej ustanavljanja tributarne marke, zaščitena
ozemlja, ki so v zameno za zaščito plačevala davek. Edina sila, ki se je na
vzhodu lahko kosala s Franki, so bili Avari, vendar je Karlu uspelo osvojiti
obsežna slovanska ozemlja, vključno s Češko, Moravsko, Avstrijo, Slovenijo in
Hrvaško.

Leta 789 je obrnil svojo pozornost na Bavarsko in Tasila zaradi domnevnega
preloma prisege razglasil za neprimernega vladarja. Obtožbe so bile pretirane,
Tasilo pa je bil kljub temu odstavljen in izgnan v samostan Jumièges. Leta 794
so na sinodi v Frankfurtu njemu in njegovi rodbini (Agilolfingi) odvzeli vse
pravice do Bavarske in jo razdelili na frankovske grofije, tako kot pred tem
Saško.

Leta 788 so se na ozemlju sedanje Madžarske naselile horde poganskih azijskih
Avarov, Einhard jih imenuje Huni, in napadale Furlanijo in Bavarsko. Karel
Veliki je bil do leta 790 preveč zaposlen z drugimi zadevami, potem pa se je
odpravil ob Donavi na vzhod in opustošil avarsko ozemlje okoli Győra.
Langobardska vojska pod Pipinovim poveljstvom je istočasno vdrla v dolino Drave
in opustošila Panonsko nižino. Pohod bi se še nadaljeval, če se ne bi leta 792
po sedmih letih miru ponovno uprli Sasi.

Karel se je naslednji dve leti s pomočjo Slovanov ponovno vojskoval s Sasi,
Pipin in vojvoda Erik Furlanski pa sta še naprej napadala avarske utrdbe.
Njihovo glavno utrdbo sta osvojila kar dvakrat. Vojni plen sta poslala Karlu
Velikemu v Aachen, kjer ga razdelil med svoje pristaše in celo tuje vladarje,
vključno s kraljem Ofom Mercijskim. Avarski tuduni so kmalu izgubili voljo do
vojskovanja in v Aachenu privolili na položaj vazalov in sprejeli krščanstvo.
Karel je njihovo vdajo sprejel in jim za vladarja (kagana) poslal
pokristjanjenega Avara Abrahama. Abraham je uspešno krotil svoje ljudstvo,
dokler niso začeli ostankov avarske države leta 800 napadati Bolgari kana Kruma.

Leta 803 ja Karel v Panonijo poslal veliko bavarsko vojsko, ki je porazila
napadalce, in ukinil Avarsko konfederacijo. Novembra istega leta je odšel v
Regensburg, kjer so ga avarski poglavarji priznali za svojega vladarja. Leta 805
je v Aachen prišel pokristjanjen avarski kagan prosit za dovoljenje, da se
njegovo ljudstvo naseli jugovzhodno od Dunaja. Ozemlje onkraj Donave
(Transdanubija) je postalo in ostalo del Frankovskega kraljestva do prihoda
Madžarov leta 899-900.

Karel je pričakoval tudi priznanje svojih novih sosedov Slovanov, zato je leta
789 z avstrazijsko-saško vojsko vdrl preko Labe na ozemlje poganskih Obodritov.
Slovani pod Vicinovim vodstvom so se nazadnje uklonili. Karel je zatem sprejel
tudi vdajo Dragovitovih Veletov. Od njih je zahteval veliko talcev in
dovoljenje, da na njihova ozemlja pošlje misijonarje. Z vojsko se je nato
odpravil proti Baltiku, kjer je brez sile dobil obilo plena, in se nato obrnil
proti Renu. Pokorjeni Slovani so postali njegovi zvesti zavezniki. Ko so leta
795 Sasi ponovno prelomili mirovni dogovor, so jih kot Karlovi zavezniki napadli
Obodriti in Veleti. Vicin je v bitki padel. Karel je njegovo smrt maščeval z
opustošenjem ostfalskega ozemlja ob Labi. Njegov naslednik Dražko je s svojimi
možmi premagal Nordalbinge in njihove voditelje predal Karlu Velikemu. Obodriti
so ostali lojalni do Karlove smrti in se kasneje vojskovali tudi proti Dancem.

V 6. stoletju so bila plemena v Vzhodnih Alpah zelo kompleksne polietnične
tvorbe; povezovala so jih skupna tradicijska jedra in običaji, ki so jih plemena
vzela za svoje in jih priznavala. Takšno je bilo tudi pleme Karantancev, ki je
bilo nedvomno slovansko, saj neznani avtor Konverzije piše, da so bili Sclavi
qui dicuntur Quarantani (Slovani, ki se imenujejo Karantanci). Sestavljeno je
bilo iz dveh skupin Slovanov, ki so se konec 6. stoletja naselili v prostor
Vzhodnih Alp s severa in z juga, ter Hrvatov, Dudlebov in domačih romaniziranih
staroselcev, o čemer pričajo številna krajevna imena. Med njimi so bili morda
tudi avarski, bolgarski in germanski drobci.

Kneževina Karantancev (658–828) je bila najstarejša zgodnjesrednjeveška
plemenska tvorba, ki se je izoblikovala v vzhodnoalpskem prostoru. Karantancev
se ne more preprosto izenačiti s Slovani, ki so se konec 6. stoletja naselili v
Vzhodne Alpe. Višjo stopnjo politične organiziranosti je predstavljala marca
Vinedorum - krajina Vinedov oziroma Slovanov pod knezom Valukom v drugi četrtini
7. stoletja.

Okrog leta 740 so Karantanijo zelo ogrožali Avari, zato je knez Borut nujno
potrebovala pomoč. Na furlanske Langobarde ni mogel računati, ker so Slovani iz
Kanalske doline ravno v tistem času po več kot sto letih nehali plačevati
poseben davek langobardskemu vojvodi Ratchisu, v Čedad pa se je, morda prav
zaradi slovanske nevarnosti, malo pred tem umaknil tudi škof iz izpostavljenega
mesta Iulium Carnicum (Zuglio v Karniji). Razen tega so poganski Slovani okoli
leta 730 opustošili tudi Maksimiljanovo samostansko celico v bavarskem
Bischofshofnu. Borut je kljub temu za pomoč zaprosil bavarskega vojvodo Odila.
Karantanci so s pomočjo Bavarcev premagali Avare, vendar so morali hkrati
priznati bavarsko nadoblast. Za njihovo zvestobo so jamčili talci, med njimi
Borutov sin Gorazd in nečak Hotimir, ki so jih odpeljali na Bavarsko.

Po Borutovi smrti se je leta 749 z dovoljenjem Frankov v Karantanijo vrnil
Gorazd in postal knez, vendar je že čez tri leta umrl. Nasledil ga je njegov
bratranec Hotimir. Med njegovo vladavino se je začelo pokristjanjevanje
Karantancev in več njihovih uporov proti cerkvenim ustanovam, ki jih je dokončno
prekinil vojaški poseg bavarskega vojvode Tasila III. leta 772. Karantanski knez
je postal Valtunk.

Franki so se s podreditvijo in priključitvijo langobardske države leta 774 prvič
neposredno srečali z Avari. Meja med njimi ni bila ozka črta, ampak širok pas
nikogaršnjega ozemlja, in je verjetno potekala po razvodju med Savo in Sočo in
obširnih gozdovih, ki so tvorili veliko pregrado med Ljubljansko kotlino in
Krasom.

Karel Veliki je dvanajst let zatem (788) odstavil še zadnjega bavarskega vojvodo
Tasila III. in s tem pod svojo neposredno oblast poleg Bavarcev dobil tudi njim
podrejene Karantance. Od spodnjeavstrijske Donave na severu do Furlanije na jugu
so se začeli prvi frankovski spopadi z Avari in frankovske zmage. Obe področji
sta bili strateški izhodišči za veliko frankovsko ofenzivo leta 791, s katero se
je začela vojna, v kateri so nameravali Franki zdrobiti moč Avarov. Glavnina
frankovske vojske pod osebnim poveljstvom Karla Velikega je ob Donavi prodrla
vse do Rabe. Pohoda se je udeležil tudi Vojnomir, kot se zdi načelnik Slovanov
živečih na območju današnje osrednje Slovenije. Po zmagi nad Avari so Franki
zasedli celo severno Dalmacijo, Slavonijo in Panonijo.

Gospostvo nad ostalo Dalmacijo je nameraval razširiti frankovski poveljnik Erik
Furlanski. Po poročilih sodobnih avtorjev je bil ubit v zasedi pri Trsatu.

Slovane zahodno od Avarskega kaganata, zlasti Karantance in Karniolce, so
podjarmili Langobardi in Bavarci, vendar jih niso nikoli v celoti vključili v
frankovsko državo.

Leta 799 so novoizvoljenega papeža Leona III. napadli njegovi politični
nasprotniki in ga hoteli telesno onesposobiti. Leonu je uspelo pobegniti h Karlu
Velikemu v Paderborn in ga prositi za posredovanje v Rimu in ponovno
vzpostavitev njegove oblasti. Karel se je po nasvetu učenjaka Alkuina Yorškega
novembra 800 odpravil v Rim in 1. decembra sklical cerkveni zbor, kjer je bilo
odločeno, da nobena posvetna oblast ne more soditi papeža. Čeprav to ni
pomenilo, da je Leon nedolžen, je bila zarota proti njemu nesprejemljiva in
obtožbe nične. Leon je 23. decembra opravil prisego nedolžnosti in pri božični
maši 25. decembra pred oltarjem klečečega Karla v baziliki sv. Petra kronal za
imperatorja Rimljanov (Imperator Romanorum). To imenovanje je pomenilo, da ima
Karel oblast nad vsem bivšim Rimskim cesarstvom, zahodnim in vzhodnim. Papež je
na ta način zanikal legitimnost bizantinske cesarice Irene, ki je bila
polnomočna vladarica Vzhodnega Rimskega cesarstva, a je evropska srednjeveška
miselnost ni upoštevala, v kolikor ženska.

Einhard pravi, da Karel Veliki ni vedel, da ga namerava papež kronati za
cesarja, in trdi, da tega sploh ni želel:

Številni sodobni znanstveniki trdijo, da je Karel vedel za kronanje, saj
zagotovo ni mogel spregledati z dragulji okrašene krone, ki ga je čakala na
oltarju, ko je prišel k molitvi. Trditev podpirajo tudi sodobni viri, ti
temeljijo na natančnih analizah dogodkov.

Roger Collins poudarja, da je imelo Karlovo sprejetje cesarskega naslova
predvsem romantično in zgodovinsko ozadje in da je bila želja po oživitvi
Rimskega cesarstva zelo malo verjetna. Na prelomu 9. stoletja so tako Franki kot
katoliška cerkev na klasično nasledstvo Rimskega cesarstva gledali z
nezaupanjem. Franki so bili ponosni, da so se »borili (proti Rimskemu cesarstvu)
in s svojih ramen odvrgli njegov težak jarem«, in na »znanja, pridobljena pri
krstu, odeta z zlatom in dragim kamenjem teles svetih mučencev, ki so jih
Rimljani ubili z ognjem, mečem in divjimi živalmi« kot je zapisal Pipin Mali v
svojem zakoniku leta 763 ali 764.

Novi naslov je s seboj prinesel tudi tveganje, da bi novi cesar »lahko naredil
drastične spremembe v tradicionalnem slogu in postopkih vladanja« ali »usmeril
vso svojo pozornost predvsem na Italijo oziroma Sredozemlje«, kar bi lahko
ogrozilo frankovski primat.

Za papeža in Karla Velikega je Rimsko, se pravi Bizantinsko cesarstvo, v tistem
času še vedno pomenilo veliko politično silo in posedovalo znaten del Italije,
čigar meje niso bile prav daleč od Rima. Njegova prestolnica je bil
Konstantinopel, nekdanji Bizanc, prebivalci in vladarji pa Grki. Cesarstvo je
bilo helensko, vendar trenutno brez cesarja. Karel si je torej pravice rimskega
cesarja v Konstantinoplu prilastil, in to predvsem na osnovi naslednje papeževe
sodbe:

Za Leona in Karla je bilo to pravzaprav nepomembno. Zanju je bilo dovolj že to,
da je bila ženska. Po salijski tradiciji ženska ni bila sposobna vladati in je
bila zato izločena iz vsakega odločanja. Za Zahodno Evropo je bil rimski prestol
prazen, Irenina zahteva po njem pa nepotreben dokaz, kako daleč je tako
imenovani Rimski imperij propadel.

Za papeža v tistem času torej »ni bilo nobenega živega cesarja«. Henri Pirrene
temu ugovarja in pravi, da »kronanje v nobenem smislu ni bilo razloženo z
dejstvom, da v Konstantinoplu vlada ženska«, vendar bi bilo tako mišljenje v
skladu s takratno miselnostjo in s salijsko kulturo. Papež je torej na nenavaden
način ustvaril novega cesarja. To je bila politična poteza, ki je na eni strani
odškodovala Karla Velikega za posredovanje pri rimski aristokraciji, po drugi
strani pa je odgovorila na stare probleme krščanskih liturgij. Papeštvo je bilo
že od leta 727 v sporu z Ireninimi predniki zaradi številnih zadev, predvsem
zaradi ikonoklazma – uničevanja krščanskih svetih podob. Treba je tudi
upoštevati, da je bila posvetna oblast Bizantinskega cesarstva v srednji Italiji
po letu 750 popolnoma odpravljena.

Papež si je s podelitvijo cesarske krone Karlu Velikemu hkrati brez zakonske
osnove »prilastil pravico do imenovanja cesarja Rimljanov, ustvaril cesarsko
krono kot svoje osebno darilo in si odobril prikrito premoč nad cesarjem,
katerega je ustvaril. Ker so bili Bizantinci v vseh pogledih – političnem,
vojaškem in doktrinarnem, za ta položaj povsem neprimerni, je moral izbrati
zahodnjaka, ki je bil s svojo modrostjo, državništvom in velikostjo svojih
posesti, najmanj za glavo višji od svojih sodobnikov«.

S Karlovim kronanjem je torej Rimski imperij s Karlom kot cesarjem ostal
nedeljiv, dokler je zanj skrbel (vsaj) eden od njiju – Leon ali Karel, čeprav je
bilo kronanje do neke mere sporno in nezakonito in so ga spodbijali v
Konstantinoplu.

Kako realno sta Karel in/ali papež ocenjevala, da bo Konstantinopel kdaj sprejel
kralja Frankov za svojega cesarja, je težko reči. Alcuin v svojih pismih z
upanjem govori o krščanskem imperiju (Imperium Christianum), v katerem bi, tako
kot v Rimskem cesarstvu, prebivalce združevalo enotno rimsko državljanstvo in
enotna krščanska vera. Imperium Christianum je na več kasnejših cerkvenih zborih
po celi Evropi dobil tudi podporo oglejskega patriarha Pavlina.

Iz zapisov bizantinskega letopisca Teofana je razvidno, da je Karel takoj po
kronanju poskušal prevzeti tudi bizantinski prestol, da je v Konstantinopel
poslal svoje predstavnike s ponudbo za svojo poroko s cesarico Ireno Atensko in
da je se je Irena nanjo dokaj ljubeznivo odzvala.

Ob tem je pomembno razlikovati med univerzalističnim in lokalističnim pojmovanje
cesarstva, ki sta bila med zgodovinarji pogost predmet prerekanj. Po prvem je
bilo cesarstvo univerzalna monarhija, zveza držav s celega sveta, »ki sublimno
presega vse majhne razlike, cesar pa je upravičen do poslušnosti krščanstva«. Po
drugi cesar ni imel ambicij do svetovne prevlade. Njegova politika je bila
omejena na enak način kot politika drugih vladarjev, ko je sprejel bolj
daljnosežne ukrepe, pa jih je seveda moral braniti pred napadi papeža ali
bizantinskega cesarja. V skladu s tem pogledom je nastanek cesarstva mogoče
razložiti s posebnimi lokalnimi okoliščinami in ne s kakšnimi daljnoosežnimi
teorijami.

Po mnenju Wernerja Ohnsorgea so v Bizantinskem cesarstvu germanske kneze dolgo
časa imeli za duhovne sinove Bizantincev. Mnenje, ki je bilo v 5. stoletju za
Franke morda sprejemljivo, je v 8. stoletju veljalo za provokacijo in
nesramnost. Karel je prišel do spoznanja, da veliki rimski cesar, ki je zase
zahteval vrhovni položaj v svetovni hierarhiji, v resnici ni bil večji kot Karel
sam, se pravi kralj kot drugi kralji, katere so od leta 629 naslavljali z
basileus (kralj). Ohnsorge je odkril, da je bil na Karlovem uradnem pečatu, ki
ga je uporabljal od leta 772 do 813, napis Christe, protege Carolum regem
(Kristus, varuj Karla, kralja Frankov), se pravi, da ga po kronanju za cesarja
ni zamenjal s posebnim cesarskim pečatom. To pomeni, da se je Karel imel
predvsem za kralja Frankov in želel samo veličino frankovskega ljudstva. In ne
nazadnje Ohnsorge poudarja, da je Karel spomladi 813 v Aachnu kronal svojega
najmlajšega in edinega še živečega sina Ludvika za cesarja brez papeževega
ugovora in samo s soglasjem Frankov. Način imenovanja ni bil več rimski, ampak
frankovsko-krščanski, kar dokazuje tako neodvisnost od Rima kot frankovsko
razumevanje cesarstva, ki se je razlikovalo od rimskega.

Karel je izkoristil nastale okoliščine in prevzel vlogo obnovitelja Rimskega
cesarstva, ki je pod bizantinsko oblastjo očitno povsem razpadlo. Po letu 801 se
je v uradnih dokumentih začel naslavljati s Karolus serenissimus Augustus a Deo
coronatus magnus pacificus imperator Romanum gubernans imperium (Karel,
najsvetlejši avgust, kronan od boga, velik, miroljubljen cesar, vladar Rimskega
cesarstva) ali bolj neposredno Imperator Romanorum (cesar Rimljanov).

Naslov cesarja je ostal v Karolinški rodbini še dolgo po Karlovi smrti, vendar
so delitev ozemlja in vojne za vrhovno oblast v frankovski državi njegovo moč
zelo oslabile in omejile. Papeštvo samo ni nikoli niti pozabilo naslova niti se
odreklo pravici do njegovega podeljevanja. Ko v Karlovi rodbini ni bilo več
nobenega močnega naslednika, so začeli papeži naslov podeljevati tistim
italijanskim mogotcem, ki so jim nudili najboljšo zaščito pred lokalnimi
ovražniki. Takšna politika je privedla do mrtvila, ki je trajalo od leta 924 do
962. Tega leta je bil za cesarja kronan Oton I., ki se je imel za naslednika
Karla Velikega. Cesarstvo se je kot Sveto rimsko cesarstvo in nasledstvo Karla
Velikega obdržalo skoraj tisoč let.

Ikonoklazem bizantinske Izavrijske dinastije so Franki odobravali. Drugi
nicejski koncil med vladavino cesarice Irene je ponovno dovolil čaščenje ikon.
Tega cerkvenega koncila Karel Veliki ni priznal, ker nanj niso bili povabljeni
frankovski predstavniki, čeprav je vladal v več kot treh provincah starega
Rimskega cesarstva in imel enak položaj kot bizantinski cesar. Medtem, ko je
papež podprl ponovno uvedbo čaščenja ikon, se je sam politično oddaljil od
Bizanca. Zagotovo je želel povečati vpliv papeštva, spoštovanje do njihovega
odrešitelja Karla Velikega in rešiti ustavna vprašanja, ki so najbolj mučila
evropske pravnike v času, ko Rim ni bil v rokah cesarja. Karlov sprejem
cesarskega naslova v očeh Frankov in Italijanov ni bila uzurpacija položaja,
čeprav so ga kot takega videli v Konstantinoplu. Proti njemu sta protestirala
tako Irena kot njen naslednik Nikifor I., vendar brez večjega uspeha.

Bizantinci so v Italiji še vedno posedovali znatna ozemlja: Benetke, oziroma
tisto, kar je ostalo od Ravenskega eksarhata, Reggio v Kalabriji, Brindisi v
Apuliji in Neapelj (Ducatus Neapolitanus). Ta ozemlja so ostala izven frankovske
oblasti vse do leta 804, ko so Benečani zaradi notranjih sporov prenesli svoje
fevdne dolžnosti na Železno krono Pipinovega sina Pipina. Pax Nicephori se je
končal. Nikifor je s svojim ladjevjem opustošil zahodno jadransko obalo in
sprožil vojno med Bizantinci in Franki. Vojna je trajala do leta 810, ko je
probizantinska struja v Benetkah vrnila mesto bizantinskemu cesarju, cesarja pa
sta sklenila mir. Karel Veliki je dobil Istro in leta 812 priznanje cesarskega
položaja od cesarja Mihaela I. Rangaba, čeprav morda ne kot cesarja Rimljanov.

Po osvojitvi Nordalbingije se je frankovska meja pomaknila do Skandinavije.
Poganski Danci, naseljeni na polotoku Jutland, so od saškega poglavarja
Vidukinda in njegovih zaveznikov, ki so se med Karlovimi pohodi proti poganskim
Sasom pogosto zatekli k njim, slišali mnogo zgodb o nevarnih Frankih in besu
njihovega krščanskega kralja, ki bi ga lahko usmeril tudi proti poganskim
Dancem.

Danski kralj Godfred je leta 808 na zemeljski ožini med Dansko in Schleswigom
zgradil mogočen, trideset kilometrov dolg zemljen okop Danevirke, ki je zadnjič
služil v dansko-pruski vojni leta 1864. Okop je uspešno ščitil Dansko pred
Franki in dal Godfredu priložnost, da je s piratskimi napadi pustošil po Friziji
in Flandriji. Danci so podjarmili frankovske zaveznike Velese in se vojskovali z
Arboriti.

Karel je leta 813 na dvor poklical Ludvika Pobožnega, kralja Akvitanije in
edinega še živega sina, ga lastnoročno kronal za socesarja in poslal nazaj v
Akvitanijo. Jesen je preživel na lovu in se 1. novembra vrnil v Aachen. Januarja
je dobil vnetje poprsnice in v globoki depresiji zlasti številnih neizpolnjenih
načrtov 21. januarja obležal. Eindard o tem pravi:

Pokopali so ga še isti dan v aachenski stolnici, čeprav zaradi hladnega vremena
in narave njegove bolezni to ni bilo potrebno. Najstarejšo ohranjeno žalostinko,
Planctus de obitu Karoli, je spisal menih is opatije Bobbio, ki je bila pod
Karlovo zaščito. Oton Lomelski, aachenski dvorni grof med vladavino Otona III.,
pravi, da je cesar odprl Karlov grob. Karel je sedel na prestolu, nosil krono in
držal žezlo. Njegovo telo je bilo skoraj nepoškodovano. Leta 1165 je grob
ponovno odprl cesar Friderik I. in cesarjevo telo položil v sarkofag pod tlemi
stolnice. Leta 1215 je cesar Friderik II. Karlove posmrtne ostanke prenesel v
skrinjico iz zlata in srebra.

Karlova smrt je močno prizadela veliko njegovih podložnikov, zlasti tiste iz
literarnega kroga, ki ga je obkrožal na aachenskem dvoru. Neznani menih iz
opatije Bobbio je o tem zapisal:

Karla je nasledil edini še živi sin Ludvik, kronan preteklega leta. Karlov
imperij kot celota je trajal samo še naslednjo generacijo. Po Ludvikovi smrti je
bil, skladno z običaji, razdeljen med njegove sinove Lotarja, Pipina in Ludvika,
ki so postavili temelje sodobne Nemčije in Francije.

Aachen kot kraj pogreba organizira Nagrado Karla Velikega, kjer nagrajuje
povezovalce evropskega prostora že preko 60 let.

Za Karlovo vojsko je dolgo veljalo prepričanje, da je njena premoč temeljila na
revoluciji v težki konjenici, ki jo je v 730. letih uvedel Karel Martel. To ni
moglo biti povsem res, ker so streme, ki je omogočalo napad s težko konjeniško
sulico, v Frankovskem kraljestvu uvedli šele v poznem 8. stoletju. Karlovi
vojaški uspehi so temeljili predvsem na novostih v oblegovalnih tehnologijah in
izvrstni logistiki.

V Karlovem obdobju je frankovska vojska uporabljala veliko konj, ki so omogočali
hitre premike vojske na velike razdalje, kar je bilo v tako velikem cesarstvu še
kako pomembno.

Karel je uvedel nov denarni standard, karolinško livro (livre carolinienne, iz
latinskega libra, funt), ki je temeljila na funtu srebra, vrednem 20 sujev (iz
latinskega solidus, sold) oziroma 240 deniejev (iz latinskega denarius,
denarij). Karolinška livra je bila predvsem obračunska vrednost in se ni nikoli
kovala. V Karlovem obdobju so bili v obtoku edino denieji.

Karel Veliki je v neurejeni zbirki zakonov in predpisov Capitulare de villis
(vel curtis imperii), objavljeni leta 802, postavil načela računovodstva, po
katerih so morali vsi lokalni vladarji dokumentirati vse svoje dohodke in
izdatke.

Na začetku vladavine je taktično dovolil Judom, da so monopolizirali posojanje
denarja, potem pa jim je zaradi cerkvenih zakonov in verskega prepričanja večine
podložnikov s Kapitularijem za Jude (Capitula de Judaeis) leta 814 posojanje
denarja za obresti prepovedal. Sklep je bil v popolnem nasprotju z njegovo
prejšnjo politiko.

Kapitularij za Jude ni poosebljal Karlovih splošnih gospodarskih odnosov in
njegove drže do Judov, niti tiste na začetku vladavine niti tiste, ki se zazvila
kasneje. Njegov osebni zdravnik, na primer, je bil Jud. Najmanj en Jud, Izak, je
bil njegov osebni odposlanec pri muslimaskem kalifu v Bagdadu. Iz Karlove
korespondence je razvidno, da je zaradi gospodarskih razlogov s svojo napredno
politiko na splošno vabil Jude, da se naselijo v njegovem kraljestvu.

Karel je svoj sistem uvedel v večjem delu evropske celine, njegove standarde pa
so brez prisile uvedli tudi v večjem delu Anglije. Po njegovi smrti je sistem
kovanja denarja v celinskem delu Evrope razpadel. V Evropi so začeli in
približno do leta 1100 uporabljali zelo kakovostne angleške kovance.

Za del Karlovih vojaških, upravnih in vladarskih usehov je zaslužna njegova
občudovanja vredna želja po učenju in izobraževanju. Obdobje njegove vladavine
se zaradi razcveta učenosti, književnosti, umetnosti in arhitekture pogosto
imenuje karolinška renesansa. Karel je imel stike tudi z drugimi kulturami in
učenostmi, zlasti z mavrsko Španijo, anglosaško Anglijo in langobardsko Italijo.
V tem času se je v Franciji zelo povečalo število samostanskih šol in
skriptorijev.

Večino ohranjenih del, pisanih v klasični latinščini, so prepisali in ohranili
karolinški učenjaki. Za Karla Velikega so delali učenjaki iz cele Evrope:
Anglosas Alkuin iz Yorka, Vizigot Teodulf, verjetno iz Septimanije, Pavel Diakon
iz Lombardije, rojen verjetno v Čedadu, Italijana Perer iz Pise in Pavlin iz
Ogleja in Franki Angilbert, Angilram, Einhard in Valdo iz Reichenaua.

Na dvoru je spodbujal svobodne umetnosti in zahteval, da morajo biti njegovi
otroci in vnuki dobro izobraženi. Učil se je tudi sam, v času, ko se tudi tisti
vladarji, ki so promovirali izobraževanje, sami niso izobraževali. Med njegovimi
učitelji so bili Peter iz Pise za slovnico, Alcuin za retoriko, dialektiko
(logiko) in astronomijo, zanimalo ga je zlasti gibanje zvezd, in Einhard za
aritmetiko.

Einhard pravi, da je bila Karlova največja pomanjkljivost, da ni znal pisati. Ko
se je na stara leta poskušal naučiti pisanja, je to delal v prostem času v
postelji. Pisal je po knjigah in voščenih tablicah in jih skrival pod blazino.
Njegov trud je bil prepozen in precej neuspešen. Vprašljivo je bilo tudi njegovo
branje, ki ga niti Einhard niti drugi viri sploh ne omenjajo.

Okoli leta 800 je razširil hostel v Muristanu v Jeruzalemu in mu dodal
knjižnico, osebno pa tam zagotovo ni bil.

Za razliko od svojega očeta Pipina in strica Karlmana je Karel razširil program
cerkvenih reform. Poglobitev duhovnega življenja je imel za osrednji element
javnega reda in kraljevega vladanja. Njegove reforme so bile osredotočene na
krepitev moči cerkvenih struktur, izboljšanje strokovnega znanja in moralnosti
klerikov, poenotenje bogoslužja, izboljšanje osnovnih načel vere in morale in
preganjanje poganstva. Svoje pristojnosti je z države razširil tudi na cerkev.
Lahko je discipliniral duhovnike, nadziral cerkveno premoženje in opredeljeval
cerkveno doktrino. Kljub ostri zakonodaji in uvedenim spremembam je dosegel
veliko podporo duhovništva, ki je želelo poglobiti pobožnost in moralo svojih
vernikov.

Leta 809/810 je v Aachnu sklical cerkveni koncil, ki je potrdil enotno
prepričanje v katoliški cerkvi, da Sveti duh izhaja iz Očeta in Sina (ex Patre
Filioque) in ne samo iz Očeta, kar je sprejel ekumenski koncil v Konstantinoplu
leta 381. Papež Leon III. je sklep odobril in potrdil. Svoje nestrinjanje s
sklepi koncila v Konstantinoplu je izkazal z izpisom izvirnega besedila v grškem
in latinskem jeziku na dva težka ščita, ki visita v baziliki sv. Petra v Rimu.

Med Karlovo vladavino sta se rimska poluniciala in njena kurziva, iz katerih so
se razvile različne evropske minuskule, začeli kombinirati z elementi iz otoških
pisav, ki so bile v rabi zlasti v irskih in angleških samostanih. Karolinška
minuskula je nastala delno tudi pod pokroviteljstvom Karla Velikega. Glavni
vpliv nanjo je imel verjetno Alkuin iz Yorka, ki je vodil dvorno šolo in
skriptorij v Aachenu.

Revolucionarnost karolinških reform je verjetno pretirana, saj so se spremembe
začele že pred Alkiunovim prihodom v Aachen. Karolinška minuskula se je začela
širiti iz Aachena in kasneje iz zelo vplivnega skriptorija v Toursu, kamor se je
Alkuin umaknil po upokojitvi.

Karel Veliki je uvedel več reform državne uprave, vendar je obdržal tudi
številne stare običaje, na primer delitev kraljestva (divisio regnorum) med
svoje sinove.

Leta 806 je Karel prvič predvidel tradicionalno delitev cesarstva po svoji
smrti. Karlu Mlajšemu je dodelil Avstrazijo, Nevstrijo, Saško, Burgundijo in
Turingijo. Pipinu je dal Italijo, Bavarsko in Švabsko, Ludviku pa Akvitanijo,
Špansko marko in Provanso. Cesarskega naslova ob tem ni omenjal, kar kaže, da ga
je v tistem izjemnem obdobju imel za častnega in nepomembnega v dednih poslih.

Takšna delitev cesarstva bi morda delovala, vendar ni bila nikoli preskušena,
ker je leta 810 je umrl Pipin, leto kasneje pa še Karel Mlajši. Karel Veliki je
ponovno pretehtal svojo odločitev in leta 813 kronal najmlajšega sina Ludvika za
socesarja in sokralja Frankov. Podelil mu je polovico cesarstva, drugo polovico
pa bi nasledil po Karlovi smrti. Edini del, ki mu ga ni obljubil, je bila
Italija, ki jo je zapustil Pipinovenu nezakonskemu sinu Bernardu.

V Karlovih časih se je francosko narečje že precej oddaljilo od latinščine.
Trditev dokazuje ena od uredb cerkvenega koncila v Toursu leta 813, ki zahteva,
da župniki pridigajo bodisi v romanskem (rusticam Romanam linguam) ali
germanskem (theotiscam) narečju namesto v latinščini. Cilj predpisa je bil
narediti pridige razumljive preprostemu romansko ali germansko govorečemu
prebivalstvu. Materni jezik Karla Velikega je bilo najverjetneje rensko
frankonsko narečje stare visoke nemščine.

Poleg domačega jezika je govoril tudi latinsko in razumel nekaj grškega. Einhard
o tem piše, da je Grecam vero melius intellegere quam pronuntiare poterat, kar
pomeni, da je grščino razumel bolje, kot jo je govoril.

Večinoma izmišljeni Psevdo-Turpinov opis Karlovega pohoda na Iberski polotok,
napisan približno tri stoletja po Karlovi smrti, je navdahnil legendo, da je
govoril tudi arabsko.

Karlov videz je dobro opisal njegov družabnik Einhard, ki je po Karlovi smrti
napisal njegov življenjepis Vita Karoli Magni (Življenje Karla Velikega). V
dvaindvajsetem poglavju pravi:

Einhardov opis potrjujejo sodobne raziskave. Leta 1861 so odprli njegov grob in
z rekonstrukcijo njegovega okostja ocenili, da je bil visok približno 195 cm. Iz
rentgenskih in CT raziskav njegove golenice opravljenih leta 2010 so pa ocenili,
da je bil visok 184 cm. Po višini je spadal med odstotek najvišjih moških
svojega časa, ki so bili v povprečju visoki 169 cm. Širina golenice kaže, da je
bil vitek in ne robusten mož.

Karel Veliki je imel z osmimi od deset znanih žena ali priležnic osemnajst
otrok, vendar samo štiri zakonite vnuke - štiri sinove svojega četrtega sina
Ludvika. Vnuk Bernard Langobardski, sin Karlovega tretjega sina Pipina
Langobardskega, je bil nezakonski, vendar je bil vključen v nasledstveno linijo.
Med Karlove naslednike spadajo tudi Habsburžani in Plantageneti.

Okoli leta 768 je imel razmerje s Himiltrudo, katero nekateri opisujejo kot
priležnico, drugi pa kot zakonsko ženo ali Fridelehe. Po poroki s Deziderato jo
je odslovil. Z njo je imel sina

Leta 770 se je poročil z Deziderato Langobardsko, hčerko kralja Deziderija
Langobardskega, in že naslednje leto zakon razdrl.

Leta 1165 je protipapež Pashal III. razglasil Karla Velikega za svetnika, s
čimer je poskušal dobiti naklonjenost cesarja Friderika I. Barbarosse. Sveti
sedež njegove kanonizacije nikoli ni priznal in na tretjem lateranskem koncilu
leta 1179 razveljavil vse Pashalove odločitve. Njegovega imena ni na seznamu
osemindvajset Karlov, ki jih kot svetnike priznava katoliška cerkev. Njegova
beatifikacija se kljub temu praznuje 28. januarja.



https://sl.wikipedia.org/wiki/Slova%C5%A1ka

Slovaška (slovaško Slovensko), uradno imenovana tudi Slovaška republika
(slovaško Slovenská republika), je celinska republika v Srednji Evropi, omejena
na severozahodu s Češko, na severu s Poljsko, na vzhodu z Ukrajino, na jugu z
Madžarsko in na zahodu z Avstrijo.

Večinski delež prebivalstva, okoli 86 %, predstavljajo Slovaki. Najštevilčnejša
manjšina so Madžari z 8,5 % deležem. Sporni so podatki o Romih. Na zadnjem
popisu so jih našteli za 1,7 %, vendar strokovnjaki domnevajo, da jih je okoli
5,6 %, le da so se zaradi diskriminacije izrekli bodisi za Slovake bodisi za
Madžare. Če to drži, je treba delež Slovakov in Madžarov zmanjšati za skupno 4
odstotne točke. Manj številne narodne manjšine predstavljajo Čehi, Rusini,
Ukrajinci, Nemci in Poljaki. Uradni jezik je slovaščina, na nekaterih področjih,
zlasti na jugu in vzhodu države, ima madžarščina status drugega uradnega jezika.

Okoli 60 % vseh prebivalcev pripada rimskokatoliški cerkvi. 9,7 % jih je
ateistov, 8,4 % prebivalcev so protestanti, približno 4 % jih pripada
grškokatoliški cerkvi, 0,9 % vzhodnopravoslavni cerkvi. Od predvojnih 120.000
Judov jih je do danes ostalo le okoli 2.300.

Slovaška je celinska država brez izhoda na morje. Relief je večinoma gorat in
hribovit, saj skozi državo potekajo Karpati. V Visokih Tatrah na severu države
se nahaja gora Gerlachovský štít, ki je z 2.655 m najvišja točka. Nekaj
nižinskega sveta je v porečju Donave na jugozahodu in na jugovzhodu države.
Najnižja točka (94 m) se nahaja na skrajnem vzhodu, kjer reka Bodrog teče na
Madžarsko. Najdaljša slovaška reka je Váh, ki izvira v Visokih Tatrah, teče
skozi severno in zahodno Slovaško ter se po 403 km pri Komárnu izliva v Donavo.
Pomembna reka je tudi Hron. Območje okoli Rožňave (zahodno od Košic) je
zakraselo z značilnimi kraškimi pojavi.

Okoli leta 500 pr. n. št. je bilo ozemlje sedanje Slovaške poseljeno s Kelti, ki
so zgradili mogočno utrdbo na mestu današnje Bratislave in Havranoka. Biatecs,
srebrnik z imeni keltskih kraljev predstavlja prvo znano uporabo pisave na
Slovaškem. Od 2. stoletja pr. n. št. je razširjeni rimski imperij ustanovil in
vzdrževal več utrdb ob bregovih in severno od Donave, največji sta bili
poimenovani Carnuntum in Brigetio. V bližini najbolj severne točke rimskih
osvojitev, ob Limesu Romanusu, je obstajal zimski tabor Laugaritio (na kraju
sedanjega Trenčina), kjer se je pomožna II. legija bojevala in zmagala v
odločilni bitki proti germanskim plemenom Quadi leta 179 pr. n. št., med
Markomanskimi vojnami. Kraljestvo Vannius, ki so ga ustanovila germanska švabska
plemena Kvadi in Markomani pa tudi več drugih manjših germanskih in keltskih
plemen, vključno z Osi in Cotini, je obstojalo na zahodu in v osrednji Slovaški
od 8. - 6. stoletja pr. n. št. do leta 179 pr. n. št.

Slovanska plemena so se na ozemlju današnje Slovaške naselila v 6. stoletju.
Zahodna Slovaška je bila center Samove plemenske zveze v 7. stoletju. Slovanska
država, znana pod imenom »principat Nitra«, se je izoblikovala v 8. stoletju in
njeni vladar Pribina je dal posvetiti prvo znano krščansko cerkev na Slovaškem
leta 828. Skupaj s sosednjo Moravsko je bil principat jedro Velikomoravske od
leta 833. Največjo moč je Velikomoravska dobila s prihodom bizantinskih
misijonarjev sv. Cirila in sv. Metoda, za časa vladavine princa Rastislava in
med ozemeljsko razširitvijo pod kraljem Svatoplukom I.

Po razpadu Velikomoravske v začetku 10. stoletja so si Madžari postopoma
priključili ozemlje današnje Slovaške. Proti koncu 10. stoletja je sedanja
Slovaška postala del nastajajočega madžarskega principata, ki se je po letu 1000
razvil v kraljevino Madžarsko. Slovaško ozemlje je ostalo kill me sestavni del
Madžarske države vse do leta 1918. Etnična sestava se je spremenila s prihodom
Karpatskih Nemcev v 13. stoletju, Vlahov v 14. stoletju in Judov. Število
prebivalcev se je močno zmanjšalo zaradi invazije Tatarov leta 1241 in lakote
ter epidemij kuge po njej. V srednjem veku današnjo Slovaško označujeta rast
mest, gradnja številnih kamnitih gradov in razvoj umetnosti. Leta 1465 je
madžarski kralj Matija Korvin ustanovil prvo univerzo v Bratislavi, ki pa je
prenehala delovati po njegovi smr]i leta 1490.

Turški imperij je začel svoje osvajalne pohode na Madžarsko in zasedba Bude
(Budimpešte) v začetku 16. stoletja je zahtevala prestavitev centra kraljevine
Madžarske v Bratislavo, ki je leta 1536 postala prestolnica Madžarske. Turški
vpadi ter spopadi z Habsburško monarhijo so močno opustošili deželo, posebej še
podeželje. Ko so se bili Turki proti koncu 17. stoletja prisiljeni umakniti iz
Madžarske, je pomembnost Slovaške upadla, četudi je Bratislava obdržala svoj
status glavnega Madžarske vse do 1848, ko so prestol vrnili v Budimpešto.

Med revolucijo v letih 1848-49 so Slovaki podprli avstrijskega cesarja z željo,
da bi bili neodvisni od madžarskega dela monarhije, toda to jim ni uspelo. Ker
so se odnosi med obema narodoma poslabševali (glej: madžarizacija), je bila
posledica ločitev Slovaške od Madžarske po I. svetovni vojni.

Leta 1918 je Slovaška skupaj z Češko in Moravsko oblikovala skupno državo
Češkoslovaško, z mejami, kot sta jih določali Saintgermainska in Trianonska
mirovna pogodba. Leta 1919 je med kaosom po razpadu Avstro-Ogrske Slovaško
napadla provizorična Madžarska sovjetska republika in ena tretjina Slovaške je
začasno postala Slovaška sovjetska republika. V medvojnem obdobju je bila
demokratična in napredna Češkoslovaška pod stalnim pritiskom vlad Nemčije in
Madžarske, dokler ni prenehala obstajati leta 1939, zaradi sklenitve Muenchenske
pogodbe, podpisane eno leto prej. Južni del Slovaške je pripadel Madžarski,
zaradi podpisa Dunajske deklaracije. Pod pritiskom nacistične Nemčije je prva
Slovaška republika, ki jo je vodil klero-fašistični Josef Tiso, razglasila svojo
neodvisnost od Češkoslovaške leta 1939. Nova vlada je bila močno povezana z
Nemčijo in je polagoma postala njena marioneta. Večina tukajšnjih Judov je bila
med holokavstom deportirana v nemška koncentracijska taborišča. Protifašistično
gibanje je vodilo več oboroženih spopadov leta 1944, znanih kot Slovaška narodna
vstaja, sledili pa sta ji krvava nemška okupacija in gverilski boji.

Po II. svetovni vojni je bila ponovno vzpostavljena Češkoslovaška in leta 1947
je bil Josef Tiso obešen zaradi svojega sodelovanja z nacisti. Več kot 76.000
Madžarov in 32.000 Nemcev je moralo zapustiti Slovaško v seriji množičnih
selitev prebivalstva, ki so jih začeli zavezniki na Potsdamski konferenci. Ti
dogodki so še danes vzrok napetosti med Slovaško in Madžarsko. Češkoslovaška je
prišla pod sovjetski vpliv in pritisk držav Varšavskega pakta po udaru leta
1948. Državo so okupirale vojske Varšavskega pakta leta 1968, ko se je
zaključilo obdobje liberalizacije pod vodstvom Aleksandra Dubčka. Leta 1969 je
Češka postala federacija Češke in Slovaške socialistične republike .

Koncu komunistične vladavine na Češkoslovaškem leta 1989, med
miroljubno »Žametno revolucijo«, je sledila ponovna delitev države, tokrat na
dve državi naslednici. Julija 1992 se je Slovaška, pod vodstvom predsednika
vlade Vladimirja Mečiarja, razglasila za neodvisno državo, kar je pomenilo, da
so njeni zakoni nadomestili dotedaj veljavne federativne. Poleti 1992 sta se
Mečiar in češki predsednik vlade Vaclav Klaus pogajala in dogovarjala o
podrobnostih glede ločitve federacije in o delitvi. Novembra je zvezni parlament
izglasoval, da se bosta uradno državi ločili 31. decembra 1992. Tako sta
republika Slovaška in republika Češka odšli vsaka svojo pot 1. januarja 1993.
Slovaška je ostala tesni sodelavec Češke, obe državi sodelujeta z Madžarsko in
Poljsko ter znotraj Višegrajske skupine. Slovaška je postala članica zveze NATO
29. marca 2004 in Evropske unije 1. maja 2004.



https://sl.wikipedia.org/wiki/Portugalska

Portugalska (portugalsko República Portuguesa) je demokratična država na
skrajnem jugozahodu celinske Evrope, na Iberskem polotoku. Na zahodu in jugu
meji na Atlantski ocean, na severu in vzhodu pa na Španijo. Vključuje tudi tri
otočja v Atlantiku: Azore (Açores) in Madeiro ter Salvages (Ilhas Selvagens),
malo in nenaseljeno skupino, ki jo upravljajo z Madeire.

V preteklih tri tisoč letih je skozi Portugalsko prešlo mnogo civilizacij. Nanjo
so vplivale iberska, keltska, feničanska, kartažanska, grška, rimska, germanska
in arabska kultura. Večino zgodnje zgodovine dežele razkriva že njeno ime, saj
izhaja iz Portus Cale (»Lep pristan«), kot se je imenovala grška in kasneje
rimska naselbina ne ozemlju današnjega mesta Porto, po katerem se imenuje. Med
15. in 16. stoletjem je bila Portugalska kraljevina glavna ekonomska, politična
in kulturna sila na svetu. Portugalski imperij je segal na vse celine. Po vzponu
drugih kolonialnih sil je njen pomen močno upadel.

Sodobna Portugalska ima svoje korenine med drugim v demokratičnem prevratu, t.
i. revolucijo nageljnov, ki je obračunal z diktatorsko vladavino v letih od 1926
do 1974, ter v vstopu države v Evropsko gospodarsko skupnost (danes Evropsko
unijo) leta 1986. Portugalska je z družbenega in gospodarskega vidika močno
napredovala zlasti v zadnjih tridesetih letih 20. stoletja.

Od sprejema trenutno veljavne ustave leta 1975 je Portugalska polpredsedniška
ustavna republika, v kateri si izvršilno oblast delita predsednik in predsednik
vlade. Glavne politične institucije so tako predsednik, parlament (portugalsko
Assembleia da República, Skupščina republike), vlada in sistem sodišč.

Država je upravno razdeljena na 308 občin (município ali concelho), te pa dalje
na skupno 4260 civilnih župnij (freguesia). Na višji ravni so občine združene v
18 okrožij:

Vsa okrožja so poimenovana po svojih glavnih mestih. Poleg njih sta upravni
enoti še avtonomni regiji Azori in Madeira.

Portugalska je članica Organizacije združenih narodov od leta 1955 ter ustanovna
članica Organizacije za gospodarsko sodelovanje in razvoj in Evropskega
združenja za prosto trgovino. Iz slednjega je leta 1986 izstopila, ko je postala
članica Evropske gospodarske skupnosti

Celinska Portugalska se po svoji glavni reki Tejo deli na dva dela. Pokrajina na
severu je v notranjem delu gorata s planotami ter se po štirih prelomnicah deli
na ustrezna kmetijska področja. Ta del ima hladnejše in deževnejše podnebje. Na
jugu je vse do pokrajine Algarve dežela pretežno ravninska z nekoliko toplejšimi
in bolj suhimi razmerami.

Poleg Teja so glavne reke Douro, Minho in Guadiana. Vse izvirajo v Španiji. Še
ena reka, Mondego, izvira v gorovju Serra da Estrela z najvišjim vrhom, ki sega
1993 metrov nad morjem.

Azorski otoki in Madeira pripadajo srednjeatlantskemu grebenu. Na otoku Pico se
v nebo vzpenja najvišji vrh države, ugasli vulkan Mount Pico (2351 metrov).

Portugalska ima dolgo obalo z obsežnimi plažami, in sicer 943 km ob
kontinentalnem delu državem 667 km na Azorih, 205 km na Madeiri in Rešilnih
otokih. Pomembna značilnost je delta Ria de Aveiro s 45 km dolžine in do 11 km
širine, bogata z ribami in morskimi ptiči.

Menjavo kovancev nacionalne valute v evre je prva ukinila prav Portugalska, leto
po uvedbi evra ali natančneje 31. decembra 2002. S tem dnem je kovancem
portugalskega eskuda prenehala vsakršna monetarna vrednost, rok za zamenjavo
bankovcev pa se izteče šele leta 2022.

Velike gospodarske družbe so skoncentrirane v mestnih območjih Lizbone in Porta.
Tradicionalno prevladujoče gospodarske panoge so bile tekstilna in obutvena
industrija, proizvodnja pijač, lesarstvo in proizvodnja plute (Portugalska je
največji proizvajalec plute na svetu). Danes je pomembnejša storitvena
industrija.

Portugalska je bila ena od držav, ki so najbolj občutile dolžniško krizo, ki je
izbruhnila v začetku 21. stoletja. V zameno za finančno pomoč Evropske komisije,
Evropske centralne banke in Mednarodnega denarnega sklada v višini 78 milijard
evrov je morala vlada sprejeti vrsto varčevalnih ukrepov za zmanjševanje javne
porabe. Država je izstopila iz sheme finančne pomoči maja 2014.



https://sl.wikipedia.org/wiki/Miroslav_Cerar_ml.

Miroslav Cerar ml. (bolj znan kot Miro Cerar), slovenski politik in pravnik, *
25. avgust 1963, Ljubljana.

Miro Cerar, sin telovadca in pravnika Miroslava Cerarja st. in političarke
Zdenke Cerar, ki je bila do leta 2011 aktivna članica Liberalne demokracije
Slovenije (v letu 2011 tudi podpredsednica stranke), je bil leta 2011, 2012 in
2013 imenovan za najuglednejšega slovenskega pravnega strokovnjaka, dvanajstkrat
pa je bil izbran v skupino najvplivnejših slovenskih pravnikov.

Leta 2010 je prejel Zlato hruško za izvirno slovensko poučno knjigo Kako sem
otrokom razložil demokracijo, nedavno pa mu je Študentski svet Univerze v
Ljubljani podelil priznanje za najboljšega pedagoga na Pravni fakulteti.

Za diplomsko nalogo z naslovom Pravno varstvo blagovnih znamk je prejel
nagrado »dr. Slavka Zoreta« od Društva za Združene narode za SR Slovenijo.

Sodeloval je pri pisanju Ustave Republike Slovenije, bil predavatelj in mentor
študentom, deloval kot vabljeni predavatelj, med drugim je bil tudi gostujoči
Fullbrightov profesor na univerzi Golden Gate University v San Franciscu ter se
študijsko izpopolnjeval na Univerzi Kalifornije v Berkeleyju.

Miro Cerar je redni profesor na Pravni fakulteti Univerze v Ljubljani, kjer
predava teorijo in filozofijo prava, primerjalno pravo in etiko pravniških
poklicev.

Junija 2014 je za nastop na predčasnih državnozborskih volitvah ustanovil svojo
stranko z imenom Stranka Mira Cerarja, s katero je takoj po ustanovitvi vodil na
javnomnenjskih raziskavah in tudi zmagal na volitvah. V tem obdobju je postal
tudi najbolj priljubljen politik v Sloveniji.

19. julija ga je predsednik države Borut Pahor predlagal Državnemu zboru za
mandatarja za sestavo nove vlade, nakar je predlog 25. avgusta potrdil tudi
Državni zbor. S tem je dobil pooblastilo za sestavo 12. vlade Republike
Slovenije.

18. septembra 2014 je državni zbor potrdil njegovo ministrsko ekipo in ga
potrdil za 10. predsednika vlade Republike Slovenije.



https://sl.wikipedia.org/wiki/Luna

Lúna ali Mésec je Zemljin edini naravni satelit. Povprečna oddaljenost Lune od
Zemlje je 384.403 km, približno 30,13 Zemljinih ekvatorskih premerov, zato
odbita sončna svetloba z njenega površja doseže Zemljo v približno 1,255
sekunde. Njena trenutna tirna oddaljenost povzroča, da je njena navidezna
velikost skoraj enaka Sončevi, kar se kaže v popolnih Sončevih mrkih. Premer
Lune znaša 3476 km, s čimer je Zemljina Luna peti največji naravni satelit v
Osončju, tako po premeru, kot po masi. Pred njo so Ganimed, Titan, Kalisto in
Io. Luna je največji naravni satelit Osončja glede na matični planet, saj je
njen premer velik 1/4 Zemljinega, njena masa pa je 1/81 Zemljine. Je drugi
najgostejši naravni satelit za Io. Lunin tir je sočasen z Zemljinim vrtenjem,
tako da opazovalec na Zemlji vidi vedno isto stran Lune. Za bližnjo stran Lune
so značilna temna ognjeniška morja med svetlimi starodavnimi skorjastimi gorami
in izrazitimi udarnimi kraterji. Čeprav je navidezni sij Lune za Soncem
največji, je njeno površje dejansko zelo temno, s podobnim odbojnim koeficientom
kot ga ima premog. Njena pojava na nebu in njene stalne mene so že od nekdaj
pomembno kulturno vplivale na jezik, koledar, umetnost in mitologijo. Lunino
gravitacijsko polje povzroča plimovanje in minutno daljšanje koledarskega leta.
Simbol Lune je srp (Unicode: ☾ in ☽).

Prvi človeški predmet, ki je padel na Lunino površje, je bila sonda Luna 2 v
letu 1959. Prve fotografije nam nevidne druge strani Lune je istega leta
naredila Luna 3. Prvo vesoljsko plovilo, ki je opravilo mehak pristanek, je bilo
Luna 9 leta 1966. Prva človeška odprava v Lunino tirnico je bila odprava Apollo
8, prvič pa je nanjo stopil človek leta 1969 s krova odprave Apollo 11. Je edino
nebesno telo poleg Zemlje, na katerega je do sedaj stopil človek. Nasine odprave
Programa Apollo so prinesle na Zemljo več kot 380 kg lunarnih skal. Z njihovo
pomočjo so lahko razvili podrobno geološko sliko nastanka Lune, (ki naj bi
nastala nekako pred 4,5 milijardami let v velikem trku), tvorbo njene
notranjosti in njene kasnejše zgodovine. Od zadnje odprave Apollo 17 leta 1972
so na Luni pristala le vesoljska plovila brez človeške posadke. Od leta 2004 so
na Luno poslale vsaka svoj lunarni orbiter Japonska, Kitajska, Indija, ZDA in
Evropska vesoljska agencija. Ta plovila so potrdila odkritje obstoja vodnega
ledu v stalno zasenčenih kraterjih na tečajih in omejenega v lunarnem regolitu.
Načrtujejo še več odprav na Luno. Luno po dogovoru o odprtem vesolju lahko za
mirnodobne namene raziskujejo vsi narodi.

Izraz Luna prihaja iz latinščine, iz besede lucere - sijati. Starogrški izraz je
Σελήνη: Selēnē z drugim izrazom Μήνη: Mēnē. Drugo starogrško ime za Luno izvira
iz μήνας: mēnas, kar pomeni mesec.

Tudi slovenski izraz Mesec je povezan s koledarskim mesecem, saj Luna zamenja
vse svoje mene v slabem mesecu dni, včasih pa je bil koledarski mesec vezan prav
na gibanje Lune. Starogrško ime je gotovo povezano z indoevropskim prajezikovnim
korenom *mē-² - meriti. Tudi praslovanska oblika *mĕsęcь se je razvila iz
praindoevropske *meHs(e)nko-, kar je tvorba iz osnove *meHs.

Za nastanek Lune pred 4,527 ± 0,010 milijarde leti, približno 30 do 50 milijonov
let po nastanku Osončja, so predlagali več mehanizmov. Med najbolj znanimi so:

Te domneve tudi ne morejo pojasniti velike vrtilne količine sistema Zemlja-Luna.

Današnja prevladujoča domneva nastanka je, da je sistem Zemlja-Luna nastal kot
rezultat velikega trka, ko je telo, velikosti Marsa, trčilo s protozemljo,
izvrglo snov v tir okrog protozemlje, ta pa je tvorila Luno. Takšni veliki trki
so bili v zgodnjem Osončju pogosti. Računalniške simulacije modela velikega trka
so v skladu z meritvami vrtilne količine sistema, kot tudi majhna velikost
Luninega jedra. Nepojasnjeni vprašanji sta relativna velikost protozemlje in
trkajočega telesa, ter koliko snovi teh dveh teles je tvorilo Luno. Simulacije
kažejo tudi, da je večina Lunine snovi prišlo od trkajočega telesa, in ne od
protozemlje. Meteoriti kažejo, da imajo druga telesa v notranjem Osončju, kot
sta na primer Mars ali Vesta, drugačno kisikovo in volframovo izotopno zgradbo
kot Zemlja. Nedavna analiza sestave kisikovih izotopov na Luni kaže, da je bolj
podobna Zemljini, kot pa jo predlaga ta domneva. Mešanje izparjene snovi med
nastajajočima Zemljo in Luno po trku je lahko izenačilo njuni izotopni zgradbi,
čeprav o tem ni soglasja.

Velika količina sproščene energije v velikem trku in kasnejša porazdelitev snovi
na Zemljinem tiru bi stopila zunanji plašč Zemlje, ter tvorila magmatski ocean.
Tudi na ta način novo nastala Luna bi imela svoj magmatski ocean. Ocene njegove
globine segajo od približno 500 km do celotnega Luninega polmera.

Luna je diferencirano telo. Njena skorja, plašč in jedro se geokemično
razlikujejo. Takšna zgradba se je razvila prek frakcijske kristalizacije
globalnega magmatskega oceana kmalu po Luninem nastanku pred 4,5 milijardami
let. Kristalizacija tega oceana je morda tvorila mafični plašč iz usedanja in
tonjenja mineralov olivina, klinopiroksena in ortopiroksena. Ko je približno 3/4
magmatskega oceana kristaliziralo, so se morda tvorili manj gosti plagioklazni
minerali in se na vrhu zlili v skorjo. Zadnje kapljevine, ki so kristalirale, so
bile prvotno vrinjene med skorjo in plaščem. V njih je bilo veliko nezdružljivih
in toplotnotvornih elementov. Geokemične karte s tira skladno s tem kažejo, da
je skorja večinoma anortozitna, vzorci skal iz poplavljene lave, ki je
izbruhnila na površju zaradi delnega topljenja, pa so potrdili mafično zgradbo
plašča, ki je bolj bogata z železom od Zemeljskega. Geofizikalne tehnike
nakazujejo, da je Lunina skorja povprečno debela približno 50 km.

Luna je za Io drugi najgostejši naravni satelit v Osončju. Lunino jedro pa je
zelo tanko. Njegov polmer znaša približno 350 km ali manj, kar je le približno
20 % Lunine velikosti. Pri večini zemeljskih planetov je velikost jedra
približno 50 % velikosti planeta. Sestava Luninega jedra ni dobro stisnjena,
kovinsko železo je verjetno zlito z malimi količinami žvepla in niklja. Analize
časovno spremenljivega vrtenja Lune kažejo, da je jedro vsaj delno staljeno.

Luna se sočasno vrti, kar pomeni, da se zavrti okrog svoje osi v skoraj enakem
času kot obkroži Zemljo. Zaradi tega je proti Zemlji obrnjena vedno ista
polovica in se za opazovalca na Zemlji navidezno ne vrti. Zaradi pojavov več
vrst libracij pa Luna dejansko kaže Zemlji malo več kot polovico strani. Včasih
se je Luna vrtela hitreje, že zelo zgodaj pa se je njeno vrtenje upočasnilo in
je ostalo plimsko priklenjeno v isti smeri zaradi pojavov trenja, povezanimi s
plimskimi deformacijami, ki jih povzroča Zemlja.

Stran Lune, ki kaže obraz Zemlji, se imenuje bližnja stran ali prednja,
nasprotna stran pa oddaljena, zadnja, zadajšnja ali kar druga. Oddaljena stran
Lune se včasih napačno imenuje tudi »temna stran«, kar pomeni, da je skrita, in
zato neznana, ne pa zato, ker ne bi bila osvetljena, saj v povprečju dobi enako
količino svetlobe kot bližnja stran. Vesoljska plovila na drugi strani Lune se
ne morejo neposredno sporazumevati z Zemljo.

Oddaljeno stran Lune je leta 1959 prva fotografirala sovjetska sonda Luna 3. Ena
od pomembnih značilnosti oddaljene strani je skoraj popolna odsotnost morij, ki
jih lahko vidimo na bližnji strani. Samo 2 % površja oddaljene strani prekrivajo
morja, kar je malo v primerjavi z 31 % na bližnji strani. Najbolj verjetna
razlaga za to raznolikost je povezana z višjo koncentracijo elementov, ki
proizvajajo toploto, na bližnji strani. To so ugotovili z geokemijskimi kartami
spektrometra žarkov γ na Lunar Prospectorju.

Topografijo Lune so premerili z laserskim višinomerom in analizo stereoskopskih
posnetkov. Najbolj vidna topografska tvorba je Kotanja južni tečaj-Aitken na
oddaljeni strani, s premerom približno 2240 km, ki je največji krater na Luni in
največji znani krater v Osončju. Na globini 13 km v kotanji leži najnižja točka
na Luni. Najvišja točka leži na severovzhodu kotanje in predvidevajo, da je to
področje nastalo ob nastanku kotanje. Tudi v drugih kotanjah, kot so Morje
deževij (Imbrium), Morje jasnosti (Serenitatis), Morje kriz (Crisium), Smythovo
morje (Smythii) in Vzhodno morje (Orientale), se nahajajo nizka področja in
vzdignjeni robovi. Oddaljena stran Lune je v povprečju približno 1,9 km višja od
bližnje strani.

Temne in relativno brezoblične Lunine ravnine, ki jih lahko jasno vidimo s
prostim očesom, se imenujejo morja (latinsko mare), saj so starodavni astronomi
verjeli, da jih napolnjuje voda. Dejansko pa so obsežni strjeni bazeni
starodavne bazaltne lave. Čeprav so podobni zemeljskemu bazaltu, je v bazaltu
Luninih morij več železa in sploh nimajo mineralov, ki bi jih spremenila voda.
Večina te lave je izbruhnila ali pritekla v vdrtine, ki so povezane z udarnimi
kotanjami. Ob morjih leži več geoloških področij, ki vsebujejo ščitne ognjenike
in ognjeniške izbokline.

Morja skoraj večinoma ležijo na bližnji strani Lune, in pokrivajo 31 % površja
bližnje strani. Na oddaljeni strani je le nekaj raztresenih krp morij, ki
pokrivajo le 2 % površja. To je verjetno posledica koncentracije toplotnotvornih
elementov pod skorjo na bližnji strani, ki jih je moč videti na geokemičnih
kartah, posnetih s spektometrom žarkov γ robotske sonde Lunar Prospector.
Elementi so pozročili, da se je spodaj ležeči plašč segrel, delno stopil, se
dvignil na površino in izbruhnil. Večina bazaltov iz Luninih morij je izbruhnila
med imbrijsko periodo, pred 3,0 do 3,5 milijardami let. Nekateri vzorci,
datirani radiometrično, so sicer stari celo 4,2 milijarde let. Prav tako so
najmlajši izbruhi, datirani s kraterskim štetjem, verjetno stari le 1,2
milijarde let.

Svetlejša območja na Luni se imenujejo višavja (terrae), saj so višja od večine
morij. Njihovo starost so ugotovili radiometrično in so nastala pred 4,4
milijardami let. Verjetno predstavljajo plagioklazne nagrmadene kamnine Luninega
magmatskega oceana. Z razliko od Zemlje verjetno nobena Lunina gora ni nastala
kot posledica tektonskih dogodkov.

Drug velik geološki proces, ki je vplival na Lunino površje, so udarni kraterji,
ki so nastali, ko so asteroidi in kometi trčili z Luninim površjem. Ocenjujejo,
da je na Lunini bližnji strani približno 300.000 kraterjev, ki so širši od 1 km.
Imenovali so jih po učenjakih, znanstvenikih, umetnikih in raziskovalcih. Lunina
geološka časovna lestvica temelji na najizrazitejših udarnih dogodkih, ki
vključujejo nektarijsko, imbrijsko periodo in Morje deževij (Imbrium), tvorbe,
za katere so značilni večkratni obroči dvignjene snovi, običajno s premerom od
sto do tisoč kilometrov, in, ki so povezane s širokim proscenijem izvrženih
naplavin, ki so tvorile krajevno stratigrafsko obzorje. Manjko atmosfere,
vremena in nedavni geološki procesi pomenijo, da so se mnogi od teh kraterjev
dobro ohranili. Točno so datirali le nekaj kotanj z večkratnimi obroči, vendar
so pomembne za določanje relativnih starosti. Ker so se udarni kraterji kopičili
s skoraj stalno hitrostjo, lahko za ocenjevanje starosti površja uporabljajo
štetje števila kraterjev na enoto površine. Radiometrične starosti udarnih
stopljenih skal, ki so jih zbrali med odpravami Programa Apollo, kažejo na
vrednosti od 3,8 do 4,1 milijarde let. Z njimi so predlagali pozno veliko
bombardiranje trkov.

Vrh Lunine skorje je prekrit z zdrobljenim in udarno premešanim površinskim
slojem, regolitom, ki je nastal z udarnimi procesi. Finejši regolit, steklena
Lunina tla iz silicijevega dioksida, ima teksturo kot sneg in vonj po rabljenem
smodniku. Regolit starejših površin je v splošnem debelejši kot pri mlajših
površinah. Debelina se spreminja od 10 do 20 m v višavjih, in od 3 do 5 m v
morjih. Pod fino zdrobljenim rigolitnim slojem je megaregolit, sloj zelo
zlomljene trdne podlage, debele več kilometrov.

Čeprav kapljevinasta voda na Luni ne more obstajati in sončna svetloba vodno
paro hitro razkroji, tako da se porazgubi v vesoljski prostor, so znanstveniki
od 60. let 20. stoletja menili, da bi lahko v hladnih, stalno zasenčenih
kraterjih na Luninih tečajih obstajal vodni led, ki so ga sem prinesli kometi
ali pa je nastal z reakcijami lunarnih skal, bogatih s kisikom, z vodikom v
solarnem vetru. Ti kraterji so bili v senci dve milijardi let, računalniške
simulacije pa kažejo, da je v večni senci do 14.000 km2 površja. Obstoj
uporabnih količin vode na Luni je pomemben faktor pri cenovno dovolj učinkoviti
naselitvi Lune.

Našli so že veliko sledi vode. Leta 1994 so s pomočjo poskusa z bistatičnim
radarjem na sondi Clementine odkrili sledi malih, zmrznjenih žepkov vode blizu
površja, čeprav so kasnejša radarska opazovanja z Areciba nakazovala, da so to
izvržene skale iz mladih udarnih kraterjev. Nevtronski spektrometer na robotski
sondi Lunar Prospector je leta 1998 pokazal, da je v zgornjih slojih regolita
blizu tečajnih področij visoka koncentracija vodika. Leta 2008 so z novo analizo
ugotovili male količine vode znotraj kosov iz ognjeniške lave, ki so jih na
Zemljo prinesli astronavti Apolla 15.

Septembra 2009 je prva indijska lunarna sonda Čandrajaan-1 odkrila vodo in
hidroksilne absorbcijske črte v odbiti sončni svetlobi s pomočjo Nasinega
inštrumenta Moon Mineralogy Mapper, ter velike količine vode na Luninem površju
vse do 1000 ppm. Nekaj tednov kasneje je Nasino plovilo LCROSS poneslo zgornji
del raketnega pogonskega bloka Centaur z maso 2300 kg v stalno zasenčeni krater
Cabeus in odkrilo vsaj 100 kg vode v oblaku po trku izvržene snovi.

Lunino gravitacijsko polje so izmerili z Dopplerjevim pomikom radijskih signalov
s krožečega vesoljskega plovila. Glavne značilnosti Lunine gravitacije so
koncentracije mase, velike pozitivne gravitacijske nepravilnosti, povezane z
nekaterimi velikimi udarnimi kotanjami. Delno so jih povzročili tokovi goste
morske bazaltne lave, ki je napolnila te kotanje. Te nepravilnosti zelo vplivajo
na tir vesoljskega plovila okrog Lune. Obstaja nekaj nejasnosti. Tokovi lave
sami ne morejo pojasniti vseh gravitacijskih tvorb. Nekaj masnih koncentracij ni
povezanih z vulkanizmom morij.

Gostota Luninega zunanjega magnetnega polja je v razponu od ene do sto
nanotesel, manj kot ena stotina gostote Zemljinega. Luna trenutno nima
globalnega dvopolnega magnetnega polja, ki bi ga tvoril geodinamo kapljevinskega
kovinskega jedra. Ima le magnetizacijo v skorji, ki je verjetno nastala zgodaj v
zgodovini Lune, ko je geodinamo še deloval. Nekaj preostale magnetizacije lahko
izvira iz prehodnih magnetnih polj, ki so nastala med velikimi udarnimi dogodki,
prek razširjanja v udarih nastalega plazemskega oblaka v prisotnosti okoliškega
magnetnega polja. To podpirajo očitne lege največjih magnetizacij v skorji blizu
antipodov velikanskih udarnih kotanj.

Luna ima zelo redko atmosfero, ki je skoraj že vakuum. Njena celotna masa je
manj od 10 metričnih ton. Površinski tlak te majhne mase je približno 3 · 10−15
atm (0,3 nPa) in se med Luninim dnevom spreminja. Vire njene atmosfere obsegata
razplinjenje in obstreljevanje, osvoboditev atomov iz bombardiranja Luninih tal
z ioni iz Sončevega vetra. Med elementi, ki so jih odkrili, so: natrij in kalij,
ki sta nastala pri obstreljevanju, in ju najdemo tudi v atmosferah Merkurja in
Io; helij-4 iz Sončevega vetra, ter argon-40, radon-222 in polonij-210, nastali
z razplinjenjem po nastanku z radioaktivnim razpadom znotraj skorje in plašča.
Odsotnosti nevtralnih vrst (atomov ali molekul), kot so kisik, dušik, ogljik,
vodik in magnezij, ki so prisotni v regolitu, ne razumemo. Vodno paro je odkril
Čandrajaan-1. Njena vsebnost se spreminja s širino, največja je pri ~60-70°.
Verjetno nastaja s sublimacijo vodnega ledu v regolitu. Ti plini se lahko vrnejo
v regolit zaradi Lunine težnosti, ali pa se porazgubijo v okoliški vesoljski
prostor, prek Sončevega sevalnega tlaka ali prek ionizacije, ko jih stran odnaša
magnetno polje Sončevega vetra.

Nagib Lunine vrtilne osi je le 1,54°, kar je veliko manj kot Zemljin 23,44°.
Zaradi tega se sončna osvetlitev veliko manj spreminja z letnimi časi.
Topografske podrobnosti so pri učinkih letnih časov pomembne. Iz fotografij, ki
jih je posnela sonda Clementine leta 1994, izhaja, da so štiri gorata področja
na robu kraterja Peary na Luninem severnem tečaju osvetljena skozi ves Lunin
dan, kar tvori vrhove večne svetlobe. Takšnih področij na južnem tečaju ni.
Podobno obstajajo območja, ki so v stalni senci na dnih mnogih tečajnih
kraterjev. Ti temni kraterji so izjemno mrzli: robotsko plovilo Lunar
Reconnaissance Orbiter je izmerilo najnižjo poletno temperaturo v kraterjih na
južnem tečaju 35 K (−238 °C) in samo 26 K blizu zimskega Sončevega obrata v
severnem tečajnem kraterju Hermite. To je najnižja temperatura v Osončju do
sedaj izmerjena s kakšnim vesoljskim plovilom, nižja celo od Plutonovega
površja.

Luna obkroži Zemljo vsakih 27,3 dni. To je njena prava obhodna doba (siderska
perioda). Ker se Zemlja istočasno giblje na svojem tiru okrog Sonca, traja dlje
časa, da Luna Zemlji navidezno kaže enako fazo, približno 29,5 dni. To je njena
sinodska perioda. V nasprotju z ostalimi naravnimi sateliti drugih planetov Luna
obkroža Zemljo blizu njene ekliptične in ne ekvatorske ravnine. Njena tirnica je
nagnjena za približno 5° na ekliptiko. Luna seka ekliptiko približno dvakrat na
mesec. Če se to zgodi med mlajem, nastopi Sončev mrk, in med ščipom, nastopi
Lunin mrk.

Zemlja in Luna imata veliko fizičnih vplivov ena na drugo, vključno z bibavico.
Večina bibavičnih učinkov, ki jih lahko opazimo na Zemlji, so zaradi Luninega
težnostnega privlaka, Sonce pa ima manjši vpliv. Bibavični učinki vplivajo na
povečevanje oddaljenosti Lune od Zemlje in sicer približno 4 metre na stoletje.

Lunin tir rahlo motita Sonce in Zemlja na več, majhnih, zapletenih in vzajemnih
načinov. Ravnina Luninega tirnega gibanja na primer precesira, kar vpliva na
njena druga gibanja. Te vplive matematično opisujejo Cassinijevi zakoni.

Leta 1997 so odkrili, da ima asteroid 3753 Kruitne (3753 Cruithne) nenavadno
podkvasto tirnico, povezano z Zemljo, in zato nekateri ta asteroid imenujejo kot
drugo Zemljino luno. Vendar pa to za astronome ni, saj ima dolgoročno nestabilno
tirnico. V tem času so odkrili še tri druge blizuzemeljske asteroide, ki imajo
podobno tirnico kot Kruitne, in sicer 54509 YORP (2000 PH5), (85770) 1998 UP1 in
2002 AA29.

Luna je glede na Zemljo zelo velika. Njen premer je 1/4 Zemljinega, njena masa
pa 1/81 Zemljine. Tako je v Osončju največji naravni satelit glede na velikost
svojega matičnega planeta. Le naravni satelit Haron je večji relativno glede na
svoj gostiteljski pritlikavi planet Pluton. Razmerji premerov in mas za sistem
Pluton-Haron sta 1/2 in 1/8586. Lunino površje je manjše od 1/10 zemeljskega,
kar je približno 1/4 Zemljinega kopnega.

Masno središče (baricenter) sistema Zemlja-Luna leži približno 1700 km pod
zemeljskim površjem - dobra četrtina Zemljinega polmera. Sistem Zemlja-Luna
imamo zaradi omenjenih velikih razmerij lahko tudi bolj za dvojni planet, kot pa
za sistem planet-naravni satelit. Ker se masno središče sistema nahaja znotraj
Zemlje, sistem Zemlja-Luna ne dosega uradne definicije dvojnega planeta IAU.

Enolično, s prahom pokrito kamnito površje ima nešteto kraterjev s premerom do
200 in višino do 8 kilometrov. Luna prejema svetlobo od Sonca, zaradi tega jo
vidimo v različnih menah (mlaj - Luna leži med Zemljo in Soncem; ščip - Zemlja
je med Luno in Soncem). Kadar gre ščip v Zemljino senco, nastane delni ali
popolni Lunin mrk.

Luna ima izjemno majhen albedo, tako da je njen odbojni koeficient podoben
premogovemu. Navkljub temu je za Soncem drugo najsvetlejše telo na nebu, gledano
z Zemlje. Sončev navidezni sij je −26,7, navidezni sij polne Lune pa je −12,7.
Poleg tega barvna trajnost v vizualnem sistemu rekalibrira povezave med barvami
telesa in njene okolice. Ker je okoliško nebo sorazmerno temno, zaznamo sončno
svetlobo, odbito z Lune, kot svetlo telo. Robovi polne Lune se zdijo enako
svetli kot središče brez robnega temnenja zaradi odbojnih značilnosti njenih
tal, ki odbijajo več svetlobe nazaj proti Soncu, kot pa v druge smeri. Luna se
blizu obzorja zdi večja, vendar je to čisto psihološki pojav, znan kot optična
prevara Lune, prvič opisan v 7. stoletju.

Največja Lunina altituda na nebu se spreminja. Ima skoraj enake mejne vrednosti
kot Sonce, med fazami in letnimi časi se spreminja. Največja je pri polni Luni
pozimi. Vpliv ima tudi 18,6-letni vozelni cikel: ko je dvižni vozel Luninega
tira v pomladnem enakonočju, lahko Lunina deklinacija vsak mesec naraste vse do
28°. To pomeni, da je Luna nadglavno telo pri zemljepisnih širinah do 28°,
namesto le pri 18°. Usmerjenost polmeseca je odvisna tudi od zemljepisne širine
opazovališča: blizu ekvatorja lahko opazovalec vidi vodoravno obrnjeni polmesec.

Skozi zgodovino so razpravljali ali se značilnosti na Luninem površju
spreminjajo s časom. Danes imamo mnogo takšnih trditev za varljive, kar je
posledica opazovanj pri različnih svetlobnih pogojih, slabega seeinga ali
netočnih risb. Včasih se res pojavi razplinjenje in je lahko odgovorno za majhen
odstotek poročil o prehodnih lunarnih pojavih. Nedavno so predlagali, da je
območje Luninega površja s premerom približno 3 km spremenila osvoboditev plina
pred približno milijon leti.

Na Lunin videz, podobno kot na Sončev, lahko vpliva ozračje: običajna pojava sta
22° venčni kolobar, ki nastane, ko se Lunina svetloba lomi skozi kristale ledu
ali visok cirostratus, in manjši koronarni obroči, ko Luno opazujemo skozi tanke
oblake.

Plimovanje na Zemlji večinoma povzročajo plimske sile, spreminjanje jakosti
Luninega gravitacijskega povleka iz ene strani Zemlje do druge strani. Na Zemlji
nastaneta dve plimski izboklini, ki sta najbolj vidni v povišani morski gladini
kot oceanska plima. Ker se Zemlja vrti približno 27 krat hitreje kot se okrog
nje giblje Luna, sta izboklini povlečeni vzdolž Zemljinega površja hitreje kot
se giblje Luna, in krožita okrog Zemlje enkrat na dan, ko se Zemlja vrti okrog
svoje osi. Oceansko plimo povečujejo tudi drugi pojavi: torno sklapljanje vode z
Zemljinim vrtenjem skozi oceanska dna, vztrajnost vodnega gibanja, oceanske
kotanje, ki blizu kopnega postanejo plitvejše, ter nihanja med različnimi
oceanskimi kotanjami. Jakost gravitacijskega plivlaka Sonca na Zemljine oceane
je skoraj enaka polovici jakosti Luninega privlaka. Njuno medsebojno delovanje
je odgovorno za najvišje plime in najnižje oseke.

Gravitacijska sklopitev med Luno in njej najbližjo izboklino deluje na Zemljino
vrtenje kot navor. Iz njenega vrtenja črpa vrtilno količino in vrtilno kinetično
energijo. Poleg tega vrtilna količina pospešuje Luno na njenem tiru, tako da se
za dalj časa giblje na višjem tiru. S tem se povečuje tudi razdalja med Zemljo
in Luno, Zemljino vrtenje pa se upočasnjuje. Meritve z laserskim določanjem
razdalje do Lune s pomočjo zrcal, ki so jih na Luninem površju pustile odprave
Apollo, so pokazale, da se razdalja med Zemljo in Luno povečuje 38 mm na leto,
kar je sicer le 0,10 ppb/leto polmera Luninega tira. Atomske ure so pokazale
tudi, da se Zemljin dan vsako leto podaljšuje za približno 15 mikrosekund, in
počasi povečuje stopnjo, s katero se UTC prilagaja s prestopnimi sekundami. Ta
plimski povlek se bo nadaljeval dokler se vrtenje Zemlje ne bo ujemalo z Lunino
orbitalno periodo. Preden pa se bo to zgodilo, bo Sonce postalo rdeča velikanka,
in požrlo Zemljo.

Na Lunino površje deluje tudi plimovanje z amplitudo ~10 cm na 27 dni z dvema
komponentama: stalno zaradi Zemlje, saj sta v sočasnem vrtenju, in spremenljivo
od Sonca. Zemljina komponenta izhaja iz libracije, posledice izsrednosti
Luninega tira. Če bi bil Lunin tir popolna krožnica, ne bi bilo sončnega
plimovanja. Libracija spreminja tudi kot pod katerim vidimo Luno z Zemlje, tako
da lahko vidimo približno 59 % njenega površja, vendar na enkrat samo polovico.
Nabrani vplivi pritiskov, ki jih povzročajo te plimske sile, tvorijo Lunine
potrese. Lunini potresi so manj pogosti in šibkejši kot zemeljski, lahko pa
trajajo do ene ure, precej dlje kot na Zemlji, saj ni vode, ki bi ublažila
seizmična nihanja. Obstoj potresov na Luni je bilo nepričakovano odkritje
seizmometrov, ki so jih na Luni postavili astronavti Programa Apollo med letoma
1969 in 1972.

Mrki lahko nastopijo le, kadar so Sonce, Zemlja in Luna na skupni zveznici.
Sončev mrk nastopi blizu mlaja, ko Luna leži med Soncem in Zemljo. Lunini mrki
nastopijo blizu ščipa, ko Zemlja leži med Soncem in Luno. Spremembe velikosti
kotnih premerov Lune in Sonca, gledanih z Zemlje, se prekrivajo, tako da so
možni tako popolni kot kolobarjasti Sončevi mrki. Pri popolnem Sončevem mrku
Luna popolnoma prekrije Sončev disk, tako da se z golim očesom lahko vidi
Sončeva korona. Ker se razdalja med Luno in Zemljo s časom zelo počasi povečuje,
se zmanjšuje tudi Lunin kotni premer. To pomeni, da je pred več sto milijoni
leti Luna popolnoma zakrila Sonce, kolobarjasti mrki pa niso nastopali. Podobno
čez 600 milijonov let, če se Sončev kotni premer ne bo spreminjal, Luna ne bo
več popolnoma zakrila Sonce, in bodo nastopali le kolobarjasti mrki. Ker je
Lunin tir okrog Zemlje nagnjen za približno 5° proti ravnini Zemljinega tira
okrog Sonca, mrki ne nastopijo med vsakim ščipom ali mlajem. Da nastopi mrk,
mora biti Luna blizu presečišča obeh ravnin tirov. Periodičnost in ponovno
pojavitev Sončevih in Luninih mrkov opisuje saroški cikel s periodo približno
18 let.

Ker nam Luna stalno zakriva pogled na krožno področje, široko pol stopinje,
nastane s tem povezan pojav okultacije, ko svetla zvezda ali planet navidezno
zaideta za Luno. V povprečju Luna na nočnem nebu pokriva površino 0,21078
kvadratnih stopinj. V tem smislu je Sončev mrk okultacija Sonca. Ker je Luna
sorazmerno blizu Zemlje, okultacije posameznih zvezd niso povsod vidne na
planetu, kot tudi ne istočasno. Zaradi precesije Luninega tira vsako leto
nastopijo okultacije z drugimi zvezdami.

Razumevanje Luninih ciklov je bilo predmet preučevanja zgodnje astronomije.
Babilonski astronomi so do 5. stoletja pr. n. št. zaznali 18-letni saroški cikel
Luninih mrkov. Indijski astronomi so opisali Lunino mesečno elongacijo. Kitajski
astronom Ši Šen (živel v 4. stoletju pr. n. št.) je podal navodila za
napovedovanja Sončevih in Luninih mrkov. Kasnje so preučili fizično obliko Lune
in vzrok mesečine. Anaksagora je razpravljal o tem, da sta bila tako Sonce kot
Luna velikanski krogelni skali, Luna pa naj bi odsevala svetlobo s Sonca. Čeprav
so Kitajci v času dinastije Han verjeli, da je Luna enaka energiji, ki so jo
izenačevali s ki, je njihova teorija 'sevalnega vpliva' tudi prepoznala, da je
bila mesečina le odsev svetlobe s Sonca. Džing Fang (78-37 pr. n. št.) je
omenjal krogelnost Lune.

Leta 499 je Arjabhata v svojem delu Arjabhatija omenil, da je odbita sončna
svetloba vzrok mesečini. Ibn al-Haitam je odkril, da se sončna svetloba ne
odbija z Lune kot od zrcala, ampak prihaja iz vsakega dela Lunine površine,
obsevane od Sonca, v vse smeri. Šen Kuo (1031–1095) je v času dinastije Song
izdelal prispodobo, kjer je enačil naraščanje in pojemanje Lune s srebrno
odbijajočo kroglo, ki bo izgledala kot polmesec, če jo potresemo z belim praškom
in pogledamo od strani.

Prvo vesoljsko plovilo je poletelo proti Luni leta 1959, istega leta smo dobili
prve posnetke njene nevidne strani. Leta 1966 je prišlo do prvega pristanka na
Luni; leta 1968 pa je poletela prva vesoljska ladja s posadko in na lastne oči
videla zadnjo stran Lune. Nato pa je 21. julija 1969 na Lunina tla stopil prvi
človek Neil Armstrong (ZDA). Na Luni je bilo skupaj šest pristankov, zadnji med
njimi od Apolla 17 19. decembra 1972.

APOLLO ne pomeni samo misije, v okviru katere je Neil Armstrong naredil majhen
korak za človeka, temveč tudi projekt, v okviru katerega natančno merijo
razdaljo do Lune. Tako so odkrili, da se Luna vsako leto od Zemlje oddalji za
približno 4 cm, si pa z merjenji pomagajo tudi pri natančnejšemu določanju
gravitacijske konstante G in preizkušanju teorije gravitacije.

Odprave na Luno so tam pustile posebna zrcala, retroreflektorje, ki svetlobo
zmeraj odbijejo nazaj v smer, iz katere je prišla. S pomočjo zelo močnih
laserjev zelo kratke laserske pulze namerijo v ta zrcala in s teleskori izmerijo
čas, ki ga je svetloba potrebovala za odboj.



