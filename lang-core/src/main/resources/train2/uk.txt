https://uk.wikipedia.org/wiki/%D0%AE%D0%BD%D0%BE%D0%BD%D0%B0_(%D0%BA%D0%BE%D1%81%D0%BC%D1%96%D1%87%D0%BD%D0%B8%D0%B9_%D0%B0%D0%BF%D0%B0%D1%80%D0%B0%D1%82)

Юнона (англ. Juno, також Jupiter Polar Orbiter) — автоматична міжпланетна
станція, створена НАСА в рамках програми New Frontiers (другий проект цієї
програми) для дослідження Юпітера. 5 серпня 2011 року НАСА запустило «Юнону» у
відкритий космос із метою вивести в подальшому апарат на орбіту Юпітера.
Оскільки основне завдання автоматичної міжпланетної станції полягає в
дослідженні магнітного поля Юпітера, природи його полярного сяйва, обумовленого
потоком заряджених частинок із супутника Юпітера Іо, то орбіта «Юнони»
пролягатиме над магнітними полюсами планети. Серед інших цілей цієї місії —
перевірка гіпотези наявності у Юпітера твердого ядра шляхом вимірювання варіацій
гравітаційного поля планети, дослідження атмосфери планети — визначення вмісту в
ній води та аміаку, а також вивчення її турбулентності та постійних ураганів на
кшталт Великої червоної плями. «Юнона» стане першим космічним апаратом, який
зробить світлини північного та південного полюсів Юпітера. Попереднім космічним
місіям не вдавалося сфотографувати полюси Юпітера, також це неможливо зробити із
Землі.

Станцію названо на честь персонажа римської міфології богині Юнони, дружини
Юпітера. За легендою, Юпітер часто напускав хмари навколо себе, щоб приховати
заподіяну ним шкоду. І лише дружина Юнона могла бачити крізь ці хмари всі
таємниці Юпітера.

У червні 2005 року місія перебувала в стадії попереднього проектування.
Будівництво апарату здійснювала компанія Lockheed Martin Space Systems під
управлінням Лабораторії реактивного руху НАСА. Голова директорату наукових
програм НАСА Алан Штерн у травні 2007 р. заявив, що в 2008 фінансовому році буде
закінчено фазу попереднього проектування і досягнуто стану готовності проекту до
реалізації.

У процесі робіт час розробки деяких компонентів «Юнони» було подовжено,
порівняно із запланованими термінами. Однією з причин затримки став землетрус у
Центральній Італії 2009 року, який завдав пошкодження заводу, який виготовляв
компоненти АМС.

13 березня 2011 р. на випробувальному стенді Lockheed Martin Space Systems
«Юнона» успішно пройшла двотижневі температурні випробування у вакуумній камері.

На початковому етапі проектування, у 2005 році, планувалося, що вартість місії
не перевищить 700 млн дол. США за умови, що запуск буде здійснено не пізніше 30
червня 2010 року Однак згодом суму витрат було збільшено. У грудні 2008 року
було заявлено, що з огляду на інфляцію і перенесення запуску на серпень 2011
року, загальний бюджет місії дещо перевищить 1 млрд дол.

НАСА запустило «Юнону» з метою в подальшому вивести апарат на орбіту Юпітера.
Зонд заплановано спрямувати на витягнуту полярну орбіту з періодом обертання
близько 11 діб, з максимальним наближенням до планети менше 5000 км. Протягом
планованого року роботи апарат має зробити 33 оберти навколо газового гіганта,
збираючи дані за допомогою дев'яти приладів, серед яких НВЧ-радіометр,
магнітометр, детектор часток, спектрографи і камера. Оскільки основне завдання
автоматичної міжпланетної станції полягає в дослідженні магнітного поля Юпітера,
природи його полярного сяйва, що обумовлене потоком заряджених частинок
із супутника Юпітера Іо, то орбіта «Юнони» пролягатиме над магнітними полюсами
планети.

На борту в космос відправилися не лише наукові прилади, а й кілька незвичайних
предметів. Так, на борту «Юнони» подорожуватимуть три фігурки «Лего»: Юпітера,
Юнони і Галілея. Окрім цього на апарат наклеєно табличку із зображенням самого
вченого.

В історії NASA це є 9-та місія з вивчення Юпітера. «Юнона» призначена стати
першим космічним апаратом, що має вийти на орбіту навколо найбільшої планети
Сонячної системи для його постійного всебічного вивчення.

«Юнона» — це друга місія НАСА з так званої програми «Нові межі» (New Frontiers).
Першу місію запущено 2006 року до Плутона, і вона успішно досягла мети в
2015 році.

Дослідження магнітного поля включає в себе наступні три напрямки: проведення
картографії (мапування) магнітного поля, визначення динаміки внутрішніх шарів
Юпітера, рух яких генерує спостережувану конфігурацію магнітного поля планети,
і реконструкція трьох вимірної структури магнітосфери Юпітера безпосередньо на
та біля його магнітних полюсів. Згідно із зазначеними цілями борт Юнони
обладнано наступними приладами:

Полярне сяйво на ділянці магнітних полюсів Юпітера має природу, відмінну
від земного полярного сяйва. Лінії магнітного поля Юпітера замикаються на лінії
магнітного поля його супутника Іо, відомого також своєю вулканічною активністю.
Електрично заряджені частинки, що викидаються з надр Іо внаслідок вулканічної
діяльності, захоплюються магнітним полем і перекочовують на магнітні полюси
Юпітера. Саме ці заряджені частинки, спочатку прискорені магнітним полем між
супутником та планетою, гальмуються поблизу магнітних полюсів планети
й спричиняють видиме полярне сяйво Юпітера. Щоб дослідити цей унікальний
механізм, співробітники НАСА обладнали борт «Юнони» наступними спеціалізованими
приладами:

Зонд масою 3,6 тонни було виведено у космічний простір 5 серпня 2011 року
з космодрому на мисі Канаверал ракетою-носієм Atlas V 551, найпотужнішою з
наявних у розпорядженні НАСА, разом із розгінним блоком «Кентавр».

Через значну масу «Юнони» її запустили до Юпітера не безпосередньо,
а по складній траєкторії з низкою гравітаційних маневрів. 31 серпня 2012 р.
двигуни «Юнони» відпрацювали перший маневр, який розгорнув апарат назад до
Землі. Тоді двигуни апарату пропрацювали в цілому 29 хвилин 39 секунд. За цей
час апарат полегшав на 376 кілограмів — саме стільки палива було витрачено під
час маневру.

9 жовтня 2013 р. «Юнона» пройшла повз нашу планету на висоті приблизно
500 кілометрів, отримавши від неї необхідний імпульс для виходу на фінішну
ділянку траєкторії. Перед цим маневром «Юнона» перейшла в так званий «безпечний
режим» (safe mode), який передбачає відключення другорядного обладнання. Крім
того, апарат автоматично розвернуло так, щоб його сонячні батареї збирали
максимальну кількість світла. Перемикання в безпечний режим не вплинуло
на траєкторію космічного зонда. Більше того, під час прольоту повз Землю основні
прилади на борту продовжували працювати і потім передали вченим інформацію
про магнітосферу планети.

Плановий час польоту до Юпітера складав 5 років, орієнтовна дата виходу на
орбіту — серпень 2016 р. Фактично апарат досягнув Юпітера 4-го липня 2016 року.

На відміну від попередніх апаратів, що досліджували Юпітер і мали радіоізотопні
термоелектрогенератори для забезпечення енергією, на «Юноні» встановлено три
високоефективні сонячні батареї розміром ≈ 2 × 9 м. Загальна їх потужність —
400 Вт. Інтенсивність сонячного світла на Юпітері у 25 разів менша, ніж на
Землі. Тому космічні місії туди зазвичай використовують ядерні батареї з
плутонієм. «Юнона» натомість має три великі панелі, вкриті 18 тисячами сонячних
фотоелементів. «Юнона» стала першим апаратом на сонячних батареях, який
перебуває так далеко від Сонця, і першим апаратом такого типу, що вивчає Юпітер.
Оскільки апарат живиться лише сонячною енергією, то його панелі завжди буде
обернено до Сонця і «Юнона» ніколи не заходитиме в тінь Юпітера.

30 серпня 2012 року на відстані 483 млн км від Землі була виконана перша
корекція траєкторії польоту. Маршевий двигун LEROS-1b був ввімкнений на
29 хвилин 39 секунд.

14 вересня 2012 року була виконана друга корекція орбіти. Головний двигун
«Юнони» почав працювати в п'ятницю у 15:30 UTC, коли апарат знаходився
в 480 млн км від Землі. Він пропрацював близько 30 хвилин і витратив 376 кг
палива. Після виконання маневру швидкість зонду змінилася на 388 м/с. Обидві
корекції були виконані для проведення гравітаційного маневру з обльотом Землі,
запланованого на 9 жовтня 2013 року.

З 29 травня 2013 року станція перебувала у фазі польоту, яка отримала назву
Inner Cruise 3; вона тривала до листопада 2013 року.

9 жовтня 2013 року «Юнона» здійснила гравітаційний маневр біля Землі в 559 км
від її поверхні для прискорення апарата. Збільшення швидкості КА після
гравітаційного маневра склало 7,3 км/с; швидкість КА після прискорення склала
40 000 км/год. Також було здійснено тестування наукового обладнання, під час
якого відбулася нештатна ситуація: зонд перейшов у режим сну; проблему вдалося
повністю усунути 17 жовтня. Під час зближення із Землею «Юнона» зробила
фотографії узбережжя Південної Америки й Атлантичного океану; також була
зроблена світлина Юпітера (на той час відстань складала 764 млн км). Наступні
знімки будуть здійснені тільки в липні 2016 року, після виходу зонда на орбіту
Юпітера.

4 липня 2016 року після складного маневру гальмування «Юнона» вийшла на орбіту
Юпітера.

Наукова фаза: 37 витків навколо планети за 24 місяці. Знищення космічного
апарату шляхом зведення його з орбіти в атмосферу газового гіганта.



https://uk.wikipedia.org/wiki/%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B5%D1%81

Лос-А́нджелес, Лос-А́нжелес (англ. Los Angeles) — міська агломерація та порт на
південному-заході Каліфорнії, друге за чисельністю населення місто у США.
Населення 3 928 864 (2014), з усіма передмістями — 18 351 929. Промисловість:
аерокосмічна, електроніка, автомобільна, хімічна, поліграфічна, харчова,
виробництво одягу. Особливості: Голлівуд, центр кіноіндустрії з 1911;
обсерваторії в Маунт-Вілсон і Маунт-Паломар; Діснейленд; музей мистецтв
Джона-Пола Гетті.

За результатами опитування, що провів журнал Forbes 2010 року, Лос-Анджелес
потрапив до дванадцятки найкрасивіших міст світу.

Великий Лос-Анджелес складається з 86 міст, включаючи Лонг-Біч, Редондо-Біч,
Веніс, Санта-Моніка, Бюрбанк, Комптон, Беверлі-Гіллз, Глендейл, Пасадіна,
Ріверсайд, Помона і Торранс. Загальна площа близько 10 тис. км².

На прибережних територіях, які займає зараз Лос-Анджелес, у XVI столітті жили
індіанці тонгва і чумаші. Перші європейці, що пристали до берега в районі
нинішнього Лос-Анджелеса у 1542 році на двох кораблях «Сан Сальвадор» та «Ла
Вікторія» (водотоннажністю 50 тонн кожне), були люди мореплавця Хуана Родрігеса
Кабрільо (лоцманом і заступником його був Бартоломе Феррело). Відпливши з Ла
Навідад (Мексика) 27 липня 1542 року, Кабрільо висадився в бухті Сан Дієго 28
вересня. У той час на березі існувало індіанське село Янг-На. Сам першовідкривач
помер 3 січня 1543 року і похований на острові Сан-Мігель, який назвали згодом
його ім'ям Хуан Родрігес (Juan Rodriguez). Про своє плавання Кабрільо записав у
журналі, який привіз його лоцман, і тепер він зберігається в одному з архівів
Севільї (Іспанія).

Лише через 227 років тут висадилася наступна експедиція під керівництвом Гаспара
Портола, в якій брав участь францисканський місіонер Хуан Креспі, що відзначив у
своїх записках придатність місцевості для поселення. У 1771 році інший місіонер,
Хуніперо Серра, заснував на цьому місці місію, названу на честь архангела
Гавриїла. На той час на території сучасного Лос-Анджелеса існувало близько 30
поселень індійців тонгва, де проживало близько 3 тис. чоловік. 4 вересня 1781
року, за наполяганням губернатора обох Каліфорній Феліпе де Неви, поруч з місією
групи іспанських колоністів, що складалася з 46 осіб, було засновано селище під
назвою Селище Діви Марії, цариці ангелів, на річці Порсьюнкула (ісп. El Pueblo
de Nuestra Señora la Reina de los Ángeles sobre El Río Porciúncula). Кілька
десятиліть нове поселення залишалося лише маленьким містечком, але до 1820 року
це було вже найбільше світське поселення в Каліфорнії: тут жило 650 чоловік.

Після проголошення незалежності Мексики Лос-Анджелес нетривалий час входив до її
складу. Після поразки Мексики в американо-мексиканській війні місто перейшло до
США за мирним договором 1848 року. У 1850 році Лос-Анджелес отримав офіційний
статус міста.

У 1876 році компанія Southern Pacific завершила будівництво залізничної колії до
Лос-Анджелеса. Цитрусове плодівництво, особливо вирощування апельсинів, скоро
стало основою місцевого господарства. За останні сорок років XIX століття
населення зросло з 2,3 тис. до 100 тис. жителів. У 1892 році у районі міста були
виявлені поклади нафти і до 1923 року на район Лос-Анджелеса припадала чверть
всього світового виробництва цього вуглеводню. У 1913 році було завершено
будівництво Акведука, який забезпечив водою зростаючий Лос-Анджелес. З 1920-х
років у Лос-Анджелесі швидкими темпами почали розвиватися авіаційна
промисловість і відкриватися кіностудії. У 1932 році місто прийняло X літні
Олімпійські ігри.

Початок Другої світової війни додав новий імпульс розвитку міста. У цей період в
місто переселився ряд німецьких діячів науки, культури і мистецтва, які тікали
від нацизму (серед них Ліон Фейхтвангер, Томас Манн, Фріц Ланг, Бертольд Брехт
та ін.). У 1942 році тисячі жителів Лос-Анджелеса японського походження були
виселені в закриті табори за межі міста. Інтернування проводилося відповідно до
урядового розпорядження № 9066, підписаним президентом Франкліном Рузвельтом.

У післявоєнні роки місто бурхливо розвивалося і росло вшир; будувалися численні
транспортні розв'язки, хмарочоси. У 1984 році в Лос-Анджелесі знову була
проведена літня Олімпіада, в якій не брали участь спортсмени з країн
соціалістичного табору.

У 1992 році в Лос-Анджелесі відбулися масові заворушення, найбільші з 1960-х
років, спровоковані процесом над чотирма білими поліцейськими, викритими у
побитті афро-американця, але виправданими на суді. У заворушеннях знайшла вихід
національна неприязнь, що накопичилася: головними жертвами натовпу стали
корейські крамарі. Всього 55 чоловік було вбито і 2 тис. поранено. Після шести
днів безладів в місто були введені армійські підрозділи, зроблені більш 10 тис.
арестів. У 1994 році місто пережило руйнівний землетрус, що пошкодив багато
будинків та об'єктів міської інфраструктури. Після цих подій набрав сили рух за
відділення Голлівуда і долини Сан-Фернандо від Лос-Анджелеса, але загальне
голосування 2002 року не дозволило здійснитися цим планам.

В кінці XX — початку XXI століття багато кварталів міста (серед яких Голлівуд,
Сільвер-Лейк, центральна частина міста, Корейський квартал) піддалися
джентрифікації.

За даними бюро перепису населення США, загальна площа Лос-Анджелеса становить
1290,6 км², в тому числі 1214,9 км² — суша і 75,7 км² — водні простори.
Максимальна довжина міста з півночі на південь становить 71 км, зі сходу на
захід — 47 км, протяжність міських кордонів — 550 км. Лос-Анджелес є єдиним
великим містом в США, що поділено на дві частини гірським хребтом.

Найвища точка Лос-Анджелеса — гора Люкенс (1550 м), що розташована у
північно-східному краї долини Сан-Фернандо. Найбільша ріка міста — річка
Лос-Анджелес, що бере початок в долині Сан-Фернандо (здебі́льша протікає в
штучному бетонному руслі, під час засухи практично пересихає).

Лос-Анджелес знаходиться в активній сейсмічній зоні завдяки своїй близькості до
розлому Сан-Андреас, і розлому Пунте-Гіллс, що проходить через саме місто.
Останнім великим землетрусом став руйнівний землетрус 1994 року, епіцентр якого
знаходився в північній частині долини Сан-Фернандо. Цей прояв стихії, який
відбувся менше ніж через два роки після масових погромів у Лос-Анджелесі, став
справжнім потрясінням для жителів Каліфорнії, завдавши матеріальної шкоди на
багато мільярдів доларів.

Інші великі землетруси в XX столітті мали місце в цьому регіоні в 1933, 1971 і
1987. Як би там не було, більшість землетрусів, що відбуваються в районі міста,
відчуваються лише як слабкі поштовхи (невеликі коливання реєструються
сейсмометрами практично щодня).

У жовтні 2015 року агенція NASA опублікувала прогноз, що в найближчі три роки з
імовірністю 99% у районі Лос-Анджелеса трапиться землетрус магнітудою 5 або
більше балів за Шкалою Ріхтера. За оцінками сейсмологів з Геологічної служби
США, ймовірність землетрусу тієї ж сили в районі Лос-Анджелеса протягом трьох
років оцінюється приблизно на 85%.

Місто розміщене в зоні субтропічного середземноморського клімату, завдяки чому
для регіону характерна м'яка, досить волога зима і тепле, навіть спекотне,
найчастіше посушливе літо. Бризи, що дмуть з Тихого океану, роблять клімат в
районах міста, прилеглих до берегової лінії, більш прохолодним влітку і теплішим
взимку, в порівнянні з такими «континентальними» районами міста, як, наприклад,
Долина Сан Фернандо (San Fernando Valley).

Денна температура влітку може сильно перевищувати 32 °C, при тому що середня
максимальна зазвичай тримається в районі 29 °C; середня мінімальна нічна —
зазвичай в районі 18 °C. Взимку вдень середня максимальна температура становить
21 °C, середня мінімальна нічна — близько 8 °C. Зафіксований за час спостережень
температурний максимум склав 48,33 °C (22 липня 2006), мінімальна температура
спостерігалася взимку 1989: −7,8 °C.

Дощі найхарактерніші для зимових і весняних місяців (лютий — найвологіший
місяць). У середньому в Лос-Анджелесі за рік випадає 355,6 мм опадів (середня
кількість днів з опадами — 35). Сніг у межах міста випадає рідко, в той же час
гори, що оточують Лос-Анджелес, досить регулярно покриваються снігом. Завдяки
кліматичним умовам, в деякі дні в Лос-Анджелесі можливо у один і той же день
займатися і гірськолижним спортом і серфінгом.

У зв'язку з географічним положенням міста, що робить його територію влучним
місцем для виникнення температурних інверсій, а також значною автомобілізацією
населення, Лос-Анджелес страждає від атмосферного забруднення, який проявляється
у формі смогу. На відміну від інших забруднених міст, тут невеликий вміст
сірчистого газу, але надзвичайно високий рівень бурого газу. Долина, в якій
розміщується мегаполіс, утримує забруднення, що виділяються двигунами
транспортних засобів і промисловими підприємствами. Смог з долини нерідко
піднімається вище, в гори, де призводить до пошкодження та загибелі рослинності.
Важливим негативним чинником є низька кількість опадів і затяжні літні посухи —
в інших мегаполісах опади сприяють очищенню атмосфери. На додаток до цього,
ґрунтові води району забруднені метил-трет-бутиловим ефіром з автозаправних
станцій та іншими хімічними сполуками.

Все це змушує владу та населення штату Каліфорнія звертати увагу на зниження
рівня викидів автомобілів. В останні роки завдяки використанню якіснішого
моторного палива, а також удосконалених, в тому числі гібридних двигунів рівень
забруднення став знижуватися. Попри ці кроки, Американська легенева асоціація в
2004 році визнала за низкою показників Лос-Анджелес містом з найбільш
забрудненою атмосферою в США.

Згідно зі статистичним звітом за 2008–2008 рр., в місті нараховувалося 3 749 058
жителів, 1 275 534 домашніх господарств і 778 991 сімей. Щільність населення,
таким чином, складала 2904,9 осіб на км². Расовий склад населення міста виглядав
наступним чином: 49,5% білі, 9,9% негри, 0,6% індіанці, 10,4% азіати, 0,2% —
представники корінного населення островів Тихого океану, 26,5% — представники
інших рас. 48,4% населення визначали своє походження як латиноамериканське. У
Лос-Анджелесі проживає одна з найбільших діаспор азіатського і
латиноамериканського населення серед міст США.

Згідно з переписом 42,2% мешканців міста вважали за рідну англійську мову,
41,7% — іспанську, 2,4% — корейську, 2,3% тагальську, 1,7% вірменську, 1,5%
китайську (включаючи кантонську і Путунхуа) та 1,3% перську мови.

Віковий склад населення: 27,8% — молодше 20 років, 23,7% від 20 до 34 років,
15,9% від 35 до 44 років, 13,2% від 45 до 54 років, 9% від 55 до 64 років і
10,2% — 65 років і старше. Середній вік — 33,9 років. Серед мешканців від 18
років і старше жінки становили 50,5%, серед мешканців 65 років і старше — 58,3%.

Середній дохід на домашнє господарство склав 36,687 $, а середній дохід на сім'ю
39,942 $. Чоловіки мають середній дохід у 31,880 $ проти 30,197 $ у жінок. Дохід
на душу населення дорівнює 20,671 $. Близько 18,3% сімей та 22,1% всього
населення мають дохід нижче прожиткового рівня, в тому числі 30,3% з них молодше
18 років і 12,6% від 65 років і старше.

21,1% мешканців міста мали вищу освіту. За даними на початок 2006 року, в
Лос-Анджелесі проживало 48 тисяч бездомних. Загальне число мешканців округу
Лос-Анджелес, що не мають даху над головою, становила 82 тис. осіб.

Лос-Анджелес — найбільш автомобілізоване місто у світі: в ньому зареєстровано на
1,8 млн більше автомобілів, ніж ліцензованих водіїв. Щодня автомобілі в
сукупності проїжджають по вулицях міста 160 мільйонів кілометрів (≈ 1,06 а.о).
Лос-Анджелес має одну з найрозвиненіших у світі систем автомагістралей, багато з
яких побудовані на естакадах. Перетини магістралей супроводжуються грандіозними
транспортними розв'язками. Загалом місто має в основному прямокутне планування
(вулиці витягнуті з півночі на південь і зі сходу на захід), ряд найбільш
великих і відомих вулиць носять назви бульварів.

У зв'язку з недостатнім фінансуванням, багато вулиць Лос-Анджелеса покриті
асфальтом невисокої якості, в якому бувають вибоїни. Але основною проблемою
міського руху є автомобільні «пробки»: станом на 2009 рік, Транспортний інститут
Техасу назвав Лос-Анджелес містом з найбільш завантаженими дорогами
(автомобіліст міста витрачає на стояння в «пробках» в середньому 63 години на
рік, це третє місце в країні після Чикаго і Вашингтона, втім ще в 2005 році цей
показник становив 72 години). Головна причина пробок — непристосованість
забудови до обслуговування громадським транспортом, велика кількість приватних
автомобілів, відсутність обмежень на їх використання в межах міста.

Автомагістралі I-5 та US-101, що проходять через Лос-Анджелес, пов'язують його з
містами, що лежать на північ і на південь; I-10 служить для зв'язку з містами,
що лежать на схід від Лос-Анджелеса.

Слід зазначити, що всупереч поширеній помилці, що в Лос-Анджелесі нібито ніхто
не ходить пішки, багато вулиць центру міста, а також локальних центрів районів
Лос-Анджелеса повні пішоходів. У таких районах переміщення пішки часто є
набагато швидшим, ніж на автотранспорті через автомобільні затори і проблеми з
паркуванням. Міська адміністрація при узгодженні проектів нового будівництва
зараз вимагає обов'язкового включення до них автопарковок.

Основними системами громадського транспорту в місті служать автобусна мережа, а
також мережа рейкового транспорту, що включає лінії метрополітену і
легкорейкового транспорту загальною протяжністю близько 120 км; це господарство
знаходиться під управлінням державної компанії «Los Angeles County Metropolitan
Transportation Authority» (зазвичай званої «Metro» або «MTA»). Рейкова система
включає «червону» і «пурпурну» лінію підземки, «золоту», «синю» та «зелену»
лінії надземної легкорейкової системи (у будівництві знаходиться також лінія
«експо» легкорейкової системи). Також виділяється «помаранчева» лінія швидкісної
автобусної системи. Загальна кількість щодня перевезених пасажирів оцінюється в
1,7 млн.

Головним аеропортом міста є міжнародний аеропорт Лос-Анджелеса (IATA: LAX, ICAO:
KLAX), що входить до десятки найбільших аеропортів світу за обсягами перевезень
пасажирів. Крім нього, у місті також функціонує ще один міжнародний аеропорт —
«Онтаріо». Також у місті розташовані аеропорти «Боба Хоупа», «Лонг-Біч», «Джона
Вейна» та регіональний аеропорт «Палмадел».

Міжнародний аеропорт Лос-Анджелеса розташований в Санта-Моніці, на відстані
26 км від центру міста. Аеропорт бере свою історію з 1929 року. У цей час в
аеропорті діє 9 пасажирських терміналів.

Основною авіакомпанією аеропорту є United Airlines, яка виконує 18,24% від усіх
рейсів, здійснюючи в день з цього аеропорту рейси у 61 напрямок. Крім 9
пасажирських терміналів, в аеропорті розташований великий вантажний термінал, а
також вертолітний майданчик.

Пасажирські залізничні перевезення в Лос-Анджелесі здійснюються компаніями
«Amtrak» і «Metrolink» з історичного міського вокзалу «Union Station»,
побудованого в 1939 році. Вокзал споруджений в іспанському колоніальному стилі
арт-деко. Автори проекту — Джон Паркінсон та Дональд Паркінсон.

Незважаючи на великі розміри міста, цей вокзал є єдиним в Лос-Анджелесі.
Причиною цьому стало те, що залізничне сполучення в США користується невеликою
популярністю серед місцевих жителів і туристів, оскільки тарифи часто
відповідають вартості авіаквитків.

У місті розташовано всього кілька залізничних станцій, тому залізничне
сполучення не грає великої ролі в транспортній системі міста. Існує один єдиний
міський маршрут протяжністю 25 км, що з'єднує центральний вокзал Лос-Анджелеса і
невелике місто-супутник Пасадена. На першій міській залізниці Лос-Анджелеса
знаходиться 13 пасажирських станцій.

Лос-Анджелес відчуває значне зниження рівня злочинності, починаючи із середини
1990-х років. У 2009 році було зареєстровано 314 вбивств, що є 50-річним
мінімумом і становить менше 7,85 вбивств на 100 тисяч жителів.

Як і будь-який мегаполіс, Лос-Анджелес відчуває проблеми із злочинністю. За
даними департаменту поліції Лос-Анджелеса в місті існує 250 банд із загальною
чисельністю понад 80 тисяч осіб. Найвідоміші банди: «Crips», «Bloods»,
«Hoovers», «Sureños», «Maravilla», «18th Street gang», «Mara Salvatrucha» та
азіатські вуличні банди. Через велику кількість злочинів і кримінальних
організацій місто отримало прізвисько «Столиці Американських банд».

Лос-Анджелес, як і багато сучасних міст має економічні, культурні та інші
зв'язки з містами-побратимами. На сьогодні містами-побратимами Лос-Анджелеса є:



https://uk.wikipedia.org/wiki/%D0%A3%D0%B5%D0%BB%D1%8C%D1%81

Уе́льс (також Вельс та Валлія; валл. Cymru МФА: [ˈkəmrɨ]( слухатиді), англ.
Wales МФА: [ˈweɪlz]( слухатиді)) — одна з чотирьох складових Сполученого
Королівства. Розміщений на південному заході острова Велика Британія. Столиця —
місто Кардіфф. Мешканці Уельсу звуться валлійці.

Уельс розміщений на південному заході Великої Британії, на сході межує з
Англією, з трьох боків оточений морем: на півдні це Бристольський канал (гирло
річки Северн), на південному заході — протока Святого Георга, на півночі й
заході — Ірландське море, на північному сході — гирло річки Ді (Afon Dyfrdwy).

Уельс ніколи не був суверенною державою в сучасних кордонах. Щоправда, приблизно
з 1057 по 1063 рік Гріфід ап Ллівелін володів майже всіма землями, що становлять
нинішній Уельс. Після смерті Гріфіда такого вже не було, і під час нормандського
завоювання Західного Уельсу 1282 року країну знову було поділено між кількома
королівствами. 1400 року нащадок двох прадавніх королівських родів Уельсу, Оуен
Гліндур, очолив повстання проти англійців і був проголошений королем Уельсу,
однак повністю втратив підтримку до 1410 року і був змушений переховуватися.
Валлійські закони не були повністю витіснено англійськими аж до 1542 року. Лише
1955 року королева офіційно проголосила Кардіфф столицею Уельсу (до цього
столиці в країні не було), хоча Принц Уельський зазвичай проходить інвестуру у
валлійському замку Карнарвоні.

1997 року було утворено Національну асамблею Уельсу, що має право вносити
поправки до законів, які приймає парламент Великої Британії. 2006 року ухвалено
другий Закон про управління Уельсом, за яким повноваження Національної асамблеї
розширено.

Назва «Уельс» походить від Wales, а те, у свою чергу, від Wealas, множини слова
Wealh. Останнє слово є загально-німецьким і походить, як видно, від назви
племені вольків, тобто споконвічно воно позначало всіх кельтів. Пізніше, після
того як германці увійшли в контакт із Римською імперією, воно стало позначати не
лише кельтів, але й людей, що говорять на латині, пізніше — романські мови
(порівн. Валлонія в Бельгії, Валахія в Румунії). У Британії слово wealas
позначало в першу чергу бритів, у тому числі валлійців і корнців (назва
Корнволла містить той же корінь). Щоправда, у давньоанглійських пам'ятках є й
приклади того, як цей корінь вживався щодо римлян.

Валлійська назва Cymru походить від загальнобритського *kom-brogi —
'співвітчизники' (порівн. також кумбрійська мова, Камберленд). Від цього слова
походить і латинська назва Cambria. Згідно з Гальфрідом Монмутським, Cambria
походить від міфічного короля Камбера, але це радше вигадка.

Люди заселили територію нинішнього Уельсу наприкінці останнього льодовикового
періоду. Документальні свідчення з'являються під час римської окупації Британії.
На той час уельські землі були поділені між декількома бритськими племенами,
найчисленнішими та наймогутнішими з яких були сілури на південному сході й
ордовики на північному заході. Римляни спорудили в нинішньому Південному Уельсі
декілька фортів, найзахіднішим з яких був Кармартен (Caerfyrddin, лат.
Maridunum), і добували золото в Долейкоти (нині Кармартеншир). Крім того, вони
побудували фортецю в Кайрлеоне (Isca Silurum), де зберігся величний амфітеатр.
Римляни просунулися й у Північний Уельс, і одна з валлійських повістей, «Сон
Максена» (Breuddwyd Macsen), передає легенду, начебто один з останніх римських
імператорів Магн Максим (іспанець, що служив генералом у Британії), був
одружений із дочкою місцевого вождя з Сегонтія, нині Кайрнарвон, графство
Гвінет. Під час римської окупації, приблизно в IV столітті до Уельсу прийшло
християнство.

Після відходу римських військ із Британії (близько 410), романізовані брити
створили безліч дрібних королівств. Держави південних і східних рівнин острова
були швидко завойовані наступаючими англосаксами, але королівства, розташовані в
гористих районах Північної Англії й нинішнього Уельсу виявилися стійкішими.
Зрештою, бритські королівства впали під ударами англосаксів і шотландців, але
західним бритам вдалося закріпитися в Уельсі. Однак втрата родючих земель і
багатих міст південного сходу острова не дозволили їм ефективно боротися за
повернення цих територій.

До VIII століття східний кордон Уельсу більш-менш усталився. Традиційно
вважається, що Оффа, король Мерсії, побудував величезний земляний вал на межі
своїх володінь, щоб відокремити від Уельсу заселену в основному валлійцями
частину Поуїса, що він завоював. Вал Оффи частково зберігся до наших днів, а
валлійці дотепер іноді, прямуючи в Англію, кажуть, що перетинають Вал Оффи
(croesi Clawdd Offa).

Найбільшими королівствами були Гвінед (північний захід Уельсу), Дехейбарт
(південний захід) і Поуїс (схід і північний схід). Більшість їхніх правителів
походили з дому Родрі ап Мервін. Хоча Уельс не становив єдиної держави, а
королівства часто ворогували між собою (залучаючи на свій бік англійців,
ірландців і скандинавів), країна була об'єднана загальнокультурною спадщиною, а
також кодексом законів Хівела Доброго.

Землі, відступлені англосаксам, дістали назву Lloegyr (у сучасній мові —
Lloegr). У той же час починає розвиватися власне валлійська самобутність, у
текстах частішає слово Cymry (співвітчизники).

Після норманського завоювання 1066 року уельські королівства, незважаючи на опір
валлійських правителів, поступово потрапляли в залежність від східних сусідів.
Вільгельм Завойовник спробував підкорити валлійців, створивши кілька потужних
феодальних володінь на кордоні з Уельсом. Лорди так званої Валлійської марки
переважно зберігали незалежність до часів врядування Генріха VIII. Деякі
валлійські правителі, такі як Оуайн Гвінед, Ріс ап Гріфід, Ллівелін ап Іорверт,
у різний час поєднували під своєю владою значну частину країни, однак об'єднання
Уельсу так і не відбулося. 1282 року, після того як загинув Ллівелін ап Гріфід,
що оголосив себе правителем усього Уельсу, а його брата було взято в полон і
страчено, війська Едуарда I захопили всю територію Уельсу. Щоб контролювати
місцевих мешканців, англійці звели кілька потужних замків (зокрема, Кайрнарвон і
Конуї на півночі Уельсу, біля королівської столиці Гвінеда Гарт-Келін). Останнім
потужним повстанням було повстання Оуайна Гліндура, що трапилось на століття
пізніше. Валлійська родина Тюдорів, що активно брала участь у війні Червоної й
Білої троянди, 1485 року стала королівською династією Англії. Остаточне юридичне
злиття князівства Уельс із Англією відбулося за Генріха VIII після ухвали низки
законів, згідно з якими валлійське право в Уельсі замінялося англійським.

Після входження Уельсу до складу Англії й скасування Валлійської марки
відбувається поступове руйнування традиційних порядків: валлійські дворяни
переймають спосіб життя англійських сквайрів, багато хто з валлійців переїжджає
до Лондона, де досягають значних успіхів, як Джон Ді. Англійська мова заміняє
валлійську не лише в державному управлінні й судочинстві, під час реформації і
впровадження у Великій Британії англіканства був зроблений переклад на
валлійську мову Біблії і деяких богослужбових текстів (важливу роль тут
відіграли Вільям Солсбері й Вільям Морган).

У XVII і XVIII століттях в Уельсі набирають силу різні рухи, у першу чергу
методизм, поряд із нонконформістськими каплицями діяли недільні школи з
викладанням валлійською мовою. Наприкінці XVIII століття південь Уельсу стає
одним із центрів Промислової революції: виявлення запасів вугілля, залізної руди
і олова призводить до відкриття великих сталеливарних центрів Доулайс і Ківартва
(Мертір-Тідвіл), а також вугільних шахт, які їх обслуговували. У пошуках роботи
в долини Південного Уельсу прибувало багато людей як із самого Уельсу, так і з
інших частин Великої Британії й з Ірландії. У той же час багато хто з валлійців
попрямував до Англії, зокрема, у зростаючий порт Ліверпуль. В XIX столітті
промисловість Південного Уельсу переорієнтується на видобуток вугілля для
парових машин, що йде як на внутрішні британські ринки, так і на експорт: маркіз
Б'ють підтримує розвиток Кардіффа, що стає найбільшим вугільним портом світу й
найважливішим містом Уельсу. На півночі країни активно розвивається видобуток
сланців для будівельної галузі. Багато міст на північному й західному узбережжі
здобувають популярність як курорти (Лландідно, Ріл, Абердіви і ін.). Холіхед
стає важливим транспортним центром як місце відправлення порома в Ірландію, він
сполучається з Лондоном спочатку диліжансним, а пізніше — і залізничним
сполученням.

Бурхливе зростання промисловості й приплив мешканців на південь Уельсу пов'язані
з організацією робітничого руху. В 1830-х роках в Уельсі відбулося два великих
повстання: повстання в Мертір-Тідвіл 1831 року і чартистське повстання в
Ньюпорті 1839 року. Вугільні долини південного Уельсу стали однієї з колисок
чартистського руху, а пізніше — тред-юніонізму. Наприкінці XIX століття там же
зародилася та набирала сили Лейбористська партія. Також в Уельсі були сильні
позиції лібералів, найвідомішим з яких був виходець із Уельсу Девід Ллойд
Джордж, котрий спочатку здобув популярність своєю діяльністю в національному й
робітничому русі.

У XIX столітті набирав силу націоналістичний рух. Розвиток кельтології
стимулював інтерес до валлійської історії й культури, було створено декілька
патріотичних організацій, таких як «Молодий Уельс» (валл. Cymru Fydd), у роботі
якого брали участь Ллойд Джордж та Суспільство святого Давида. 1893 року
засновано Університет Уельсу з коледжами в Аберістуїті, Бангорі та Кардіффі,
поширилася валлійська періодична преса. Деніел Оуен створив перші сучасні романи
валлійською мовою.

Значне поширення в Уельсі набуло регбі, і збірна Уельсу досягла значних успіхів
протягом XIX і XX століть.

На початку XX століття промисловий ріст Уельсу тривав. 1914 року було ухвалено
закон, згідно з яким Церква Англії переставала бути державною церквою в Уельсі,
однак він набув чинності лише 1920 року, після закінчення I світової війни.

Після закінчення війни в Уельсі, як і в усій Великій Британії, сталися значні
соціальні зміни, пов'язані, зокрема, зі збільшенням зайнятості жінок. З
політичного погляду тривало зростання популярності Лейбористської партії. 1925
року засновано валлійську націоналістичну Партію Уельсу на чолі з Сондерсом
Льюїсом. З 1930-х років у зв'язку з великою депресією й скороченням експортних
ринків почався занепад уельскої вугільної та металургійної промисловості.

Під час Другої світової війни деякі міста Уельсу, у першу чергу Суонсі, сильно
постраждали від нальотів німецької авіації.

Після війни тривав занепад традиційної важкої промисловості, проте у цілому, як
і в усій Великій Британії, спостерігається зростання добробуту, зокрема, за
участі валлійського представника лейбористів створюється Національна служба
охорони здоров'я. 1953 року столицею Уельсу офіційно проголошено Кардіфф.

З 1960 року у суспільстві почали відігравати важливу роль питання націоналізму,
що пов'язано, зокрема, з відомою промовою Сондерса Льюїса «Доля мови» (валл.
Tynged yr Iaith), після якої створено Товариство валлійської мови (валл.
Cymdeithas yr Iaith Gymraeg). Товариство провело кілька акцій громадянської
непокори, вимагаючи дублювати дорожні знаки валлійською мовою. Серед інших
важливих подій можна назвати виступи проти затоплення села Капел-Келін (де всі
жителі говорили валлійською мовою) водосховищем, що постачало воду англійському
місту Ліверпуль, і боротьбу за створення валлійського телеканала (відкритий у
1982 році). 1979 року було проведено референдум про автономію й створення
уельского парламенту, однак переважна більшість виборців висловилися проти цього
плану.

Плани уряду Маргарет Тетчер з приватизації вугільної галузі в середині 1980-х
років призвели до масштабних страйків у Південному Уельсі, однак
протестувальники не досягли своєї мети.

1993 року ухвалено закон про валлійську мову, відповідно до якого вона одержує в
межах Уельсу рівний статус із англійською; 1997 року відбувся повторний
референдум про автономію, і незначна більшість проголосувала за створення
уельскої Асамблеї. Робота Асамблеї почалася 1999 року. Перепис населення 2001
року зафіксував збільшення кількості людей, що володіють валлійською мовою.

Уельс розташований на півострові на заході острова Велика Британія. Загальна
площа становить близько 20 779 км². Довжина з півночі на південь — 274 км, із
заходу на схід — 97 км. Уельс межує на сході з Англією, із інших трьох боків
оточений морем. Загальна довжина берегової лінії — більш як 1 200 км. Біля
берегів Уельсу розташовані острови, найбільший з них — Англсі (острів) (Ynys
Mon) — на північному заході.

Жителі й промислове виробництво зосереджені, в основному, на півдні Уельсу, у
містах Кардіфф, Суонсі, Ньюпорт (Уельс) і прилеглих районах. Порівняно
індустріалізований і північний схід (район Рексхема); центр і північний захід
залишаються аграрними районами.

Більшу частину Уельсу охоплюють гори, особливо на півночі й у центрі. Вони
утворилися під час останнього льодовикового періоду. Найвищі гори — в Сноудонії
(Yr Eryri), гора Сноудон (Yr Wyddfa, 1085 м над рівнем моря) — найвища точка
Уельсу. Гірський масив у центрі Уельсу називають Кембрійськими горами.
Кембрійські гори дали свою назву одному з періодів палеозою — кембрію. На півдні
розташовані гори Брекон-Біконз (Bannau Brycheiniog), вони молоді (порівняно з
Камбрійськими) і мають значні запаси вугілля.

У середині XIX століття два видатних геологи — Мурчісоні та Адам Седжвік —
вивчали геологію Уельсу, щоб визначити деякі принципи стратиграфії та
палеонтології. Після цього два періоди палеозою — ордовик і силур — були названі
на честь кельтських племен, які мешкали в цьому районі.

Уельс відкритий вітрам з Атлантичного океану, тому клімат там здебільшого
морський. На західному узбережжі за рік випадає до 1270 мм опадів, на схід від
гір — трохи менше (до 723 мм/рік), а в самих горах — більше (до 2540 мм/рік).
Середня температура липня становить 15,6° С, січня — 5,6 °C.

Більшу частину території Уельсу вкривають національні парки (Сноудонія,
Брекон-Біконз, узбережжя Пембрукшира) і так звані «Райони видатної природної
краси» (англ. Areas of Outstanding Natural Beauty), наприклад, півострів Ґоуер.

Основні народи — валлійці і англійці. Частина валлійців (29 % від усього
населення Уельсу, за переписом 2001) деякою мірою зберігають свою мову.
Валлійською мовою в Уельсі видаються ЗМІ (преса, телебачення, радіо), існує
чимало Інтернет-сайтів. валлійським діалектам англійської мови також властиво
чимало особливостей.

Уельс є частиною Великої Британії, тому главою його є британський монарх, нині —
королева Єлизавета ІІ. Законодавча влада, джерелом якої є монарх, перебуває в
руках британського парламенту, а частину її повноважень передано до національної
асамблеї Уельсу в Кардіффі. Парламенту в Лондоні належить право ухвалювати так
звані «первинні закони», що стосуються Уельсу. Асамблея може регулювати їхнє
застосування й ухвалювати «вторинні закони», що обмежено впливають на дію
первинних. Уельська Асамблея не є, по суті, суверенним органом влади, і,
теоретично, британський парламент може скасувати будь-яке її рішення або навіть
розпустити її. Однак, відповідно до нового Закону про керування Уельсом (2006),
Асамблея одержує більше прав.

На теперішній час Першим міністром Уельсу є Родрі Морган, член уельського
відділення Лейбористської партії. Друга за чисельністю партія в Асамблеї —
Партія Уельсу (Plaid Cymru), що виступає за незалежність країни в межах
Європейського Союзу. Нинішній уряд Уельсу є коаліційним, до нього входять
представники лейбористської партії та Партії Уельсу, лідер якої — Ієйан Він
Томас став заступником Першого міністра.

В Асамблеї також є представники Консервативної партії, Ліберально-демократичної
партії (в Асамблеї першого скликання ця партія утворила коаліційний уряд з
лейбористами). Активно обговорюється питання, чи варто розширювати повноваження
Асамблеї (наприклад, чи потрібно надати їй право ухвалювати первинне
законодавство, подібно до того, як це зроблено з шотландським парламентом).

У Палаті громад британського парламенту Уельс представляють 40 депутатів (із
646). До складу Кабінету міністрів Великої Британії входить також Державний
секретар з Уельсу, обов'язки якого полягають у поданні до уряду справ, що
стосуються цієї частини королівства. Зараз цю посаду обіймає Пітер Гейн.

Провідну роль у валлійському спорті відіграє регбі. Народжений, за легендою, на
кордоні з Уельсом (у місті Регбі) цей вид спорту став воістину національним у
цій країні. Збірна країни посідає одне з провідних місць у світовому рейтингу та
є одною з чотирьох так званих «домашніх» націй (разом зі збірними Англії,
Шотландії та Ірландії), учасником Кубку шести націй та кожні чотири роки
виступає на Кубку світу з регбі. Головним щорічним турніром, у якому бере участь
збірна Уельсу, є Турнір шести націй. Станом на весну 2013 року, вона вигравала
цей турнір і його попередники 26 разів, стільки ж як збірна Англії. Найвищим
досягненням збірної Уельсу на Кубку світу з регбі було третє місце 1987 року. На
останньому Кубку світу 2011 року збірна Уельсу дійшла до півфіналу.

Уельс багатий на сланець, вугілля, залізо (Гламорган), графіт, свинець. На
півдні розташований Південно-Уельский кам'яно-вугільний басейн.



https://uk.wikipedia.org/wiki/%D0%A1%D0%BB%D1%96%D0%BF%D0%B0%D0%BA_%D0%92%D0%B0%D1%81%D0%B8%D0%BB%D1%8C_%D0%AF%D1%80%D0%BE%D1%81%D0%BB%D0%B0%D0%B2%D0%BE%D0%B2%D0%B8%D1%87

Васи́ль Яросла́вович Сліпа́к (20 грудня 1974(19741220), Львів — 29 червня 2016,
Луганське, Бахмутський район, Донецька область, Україна) — український оперний
співак, соліст Паризької національної опери, волонтер, учасник бойових дій на
Сході України. Позивний «Міф». Загинув у бою від кулі снайпера. Герой України,
кавалер ордена «Золота Зірка».

Народився Василь у місті Львові 20 грудня 1974 року у сім'ї Надії та Ярослава
Сліпаків. Співати почав рано. Як і будь-яка дитина, був присутній на усіх
домашніх святкових гостинах, які не обходилися без пісень. Полюбив ці мелодії,
вони запали йому в душу. Шестирічним на сільському весіллі заспівав пісню тріо
Мареничів «Тиша навкруги» (сл. і муз. Олександра Богачука).

Усе в житті було пов'язано зі співом. У 1983 році, коли йому було 9 років,
старший брат Орест відвів до Львівської державної академічної хорової капели
«Дударик», де Василь співав по 1994 рік. Саме Микола Кацал, керівник капели,
став першою знаковою постаттю у творчості Василя Сліпака.

Світогляд, смак майбутнього оперного співака формували репертуарні твори
українських композиторів, котрі представляють «золоту добу» розвитку жанру
хорового концерту a capella другої половини ХVII-го — першої половини ХVIII-го
століття, а саме: концерти Дмитра Бортнянського, Артема Веделя, Максима
Березовського; колядки і щедрівки в обробках українських композиторів — Миколи
Лисенка, Миколи Леонтовича, Кирила Стеценка, Олександра Кошиця. «Дударик» також
виконував «Stabat Mater»  Дж. Перґолезі, «Carmina Burana»  К.Орфа, Реквієм 
В. А. Моцарта, IX Симфонію  Л. В. Бетховена, ІІІ Симфонію Kaddiss («Каддиш»)
Л.Бернстайна та безліч ораторіальних полотен. Василь Сліпак у складі хорової
капели виступав у найпрестижніших концертних залах України і світу: Національна
опера України імені Тараса Шевченка, Національна філармонія України,
Національний палац мистецтв «Україна», Карнегі-Хол (Нью-Йорк, США, 1990) собор
Паризької Богоматері (Франція), Ванкувер Ейр Плейс (Канада, 1990), Варшавська
філармонія (Польща, 1991, 1992, 1994), Домський собор (Латвія, Рига), а також у
Литві, Естонії (1987, 1991), Білорусі, Росії, Грузії, Молдові, Угорщині,
Словаччині (1993, 1994), Австрії (1993), Італії, Ватикані, Бельгії, Голландії,
Швейцарії (1993).

«Дударик» записав ряд платівок, компакт-касет та компакт-дисків, а також десятки
концертних програм на радіо і телебаченні. У 1989 році колективові була
присуджена Шевченківська премія.

Зокрема, 19 травня 1985 року з нагоди 300-річчя з дня народження Й. С. Баха у
Львівській обласній філармонії відбувся спільний концерт «Дударика» із Людмилою
Божко (сопрано), народною артисткою України, Наталією Свободою (мецо-сопрано),
заслуженою артисткою України, Володимиром Ігнатенком (тенор), заслуженим
артистом України.

1 і 2 лютого 1986 року спільні концерти «Дударика» із Ніною Матвієнко, народною
артисткою України, В. Ковальською та В. Півновим, лауреатами республіканських
конкурсів.

У Будинку звукозапису Українського радіо 13 листопада 1987 року «Дударик»
спільно з Ніною Матвієнко зробив фондовий запис українських народних колискових
пісень.

30 грудня 1988 року, 5 січня 1989 року у Львівському театрі опери та балету ім.
І. Франка (тепер — Львівський національний академічний театр опери та балету
імені Соломії Крушельницької) та 14 січня 1989 року у Колонному залі Київської
Державної філармонії відбулися концерти хорової капели спільно з Ніною Матвієнко
та тріо «Золоті ключі».

18 червня 1990 року у Карнеґі-Холі (Нью-Йорк, США) спільно із відомим солістом
Метрополітен-опера басом Павлом Плішкою виконували «Безмежнеє поле» на вірші
Івана Франка, музика Миколи Лисенка, молитву «Владико неба і землі» з опери
Семена Гулака-Артемовського «Запорожець за Дунаєм», кантату про Почаївську Божу
Матір, «Чуєш, брате мій» на вірші Богдана Лепкого, музика Левка Лепкого, обробка
Кирила Стеценка, «За тебе, Україно» Станіслава Людкевича.

У рамках VI Всесвітнього дня молоді 20 серпня 1991 року у м. Ченстохові (Польща)
відбувся концерт капели «Дударик», на якому був присутній Папа Іван Павло II.

1992 року «Дударик» брав участь у 2 Міжнародному фестивалі духовної музики
«Gaude Mater», який відбувся з 1 по 6 травня у м. Ченстохові (Польща), виконав
«Кант про Почаївську Божу Матір» Миколи Леонтовича, колядку «Ой там на річці,
там на Йордані», обробка Кирила Стеценка, Херувимську пісню, ля мінор, Артема
Веделя, «Алилуя» Михайла Вербицького.

Незважаючи на рідкісний голос (контртенор), до Львівського Вищого державного
музичного інституту імені М. В. Лисенка (тепер — Львівська національна музична
академія імені Миколи Лисенка) вступив не відразу. Лише 1992 року став студентом
класу сольного співу народної артистки України (1979), лауреата Національної
премії України імені Тараса Шевченка (1976), професора Байко Марії Яківни, під
керівництвом якої оволодів значним репертуаром із творів українських і
західноєвропейських композиторів. Виконував партії Алкіда з однойменної опери
Дмитра Бортнянського та Лебедя у «Карміна Бурана» Карла Орфа. Брав активну
участь у студентських концертах, уже тоді вирізнявся як талановитий,
перспективний і багатообіцяючий виконавець. Навчаючись в інституті (1992—1996),
продовжував концертну діяльність. Виконував твори Дж. Каччіні, А. Фальконьєрі,
А. Скарлатті, А. Стефані, А. Вівальді, А. Тенальї, Л. Вінчі, А. Страделли,
А. Лотті, В. А. Моцарта, М. Березовського та інших композиторів. Співав у залі
музично-меморіального музею Соломії Крушельницької.

Записав камерну кантату Олександра Козаренка для контртенора та
інструментального ансамблю «П'єро мертвопетлює». Перше виконання відбулося
1994 року у Львові. Василь Сліпак заявив про себе як про виконавця сучасної
музики.

1994 року старший брат, аспірант медінституту, перебуваючи на конгресі
кардіологів у Франції, познайомився із о. Павлом Когутом, який скерував його до
редакції «Українського слова» у Парижі, де зустрів директора тижневика Ярослава
Мусяновича, доктора медицини. Професор, приймаючи Ореста у власній оселі,
розповідав про культуру та паризьке життя, познайомив із композитором
українського походження Мар'яном Кузаном, наполегливо рекомендував залишити
касету із записом Василя композиторові. За місяць Василеві Сліпаку надійшло
запрошення від оргкомітету одного з найбільших музичних фестивалів у м.
Клермон-Феррані (Франція).

За три місяці Василь Сліпак зумів до готової програми підготувати ще «Страсті за
Матвієм», «Страсті за Йоанном» Й. С. Баха, кантати Г. Ф. Генделя. Виконував
мовою оригіналу німецькі, французькі пісні, італійські арії. На 10 Міжнародному
конкурсі ораторії і пісні «Гран-Прі France Telecom» (1994) у м. Клермон-Феррані
(Франція) був єдиним із конкурсантів, хто співав свої рідні пісні в обробці
Л.Ревуцького та М.Лисенка. Здобув Гран-прі й Гран-прі глядацьких симпатій. Дебют
у Клермон-Феррані був справжньою сенсацією. Успішний виступ на конкурсі,
прослуховування у відомих фахівців Паризької академії виявились вирішальними у
творчій долі молодого співака, бо цим підтверджено оригінальність його голосу. І
припинено до певної міри полеміку в «альма матер»: чи варто співати одночасно і
контртенором, і баритоном.

Василеві Сліпаку надали право виступити зі своєю програмою у Парижі. Молодий
баритон виступив у 1994 році із сольним концертом у у Віші Oпера (Франція) —
концерт із творів української народної музики.

У квітні 1995 року в Одесі на сорокавосьмигодинному музичному марафоні Першого
Міжнародного фестивалю сучасного мистецтва «Два дні і дві ночі нової музики» у
присутності президента фестивалю професора Бернгарда Вульффа, одного з визнаних
лідерів «нової музики», проректора Вищої школи музики у Фрайбурзі (Німеччина),
виконував кантату О.Козаренка «П'єро мертвопетлює». Успіх повторився, як і у
Львові. Кантата звучала двічі.

У квітні 1995 року брав участь у телевізійній передачі «Класік-прем'єр», зйомки
відбувалися у Національному палаці мистецтв «Україна». Виконував Аріоза Керубіно
з опери В. А. Моцарта «Весілля Фігаро» у супроводі заслуженого академічного
симфонічного оркестру Національної радіокомпанії України, диригент Володимир
Сіренко.

1995 року брав участь у V Міжнародному фестивалі концертного мистецтва у м.
Жиліні (Словаччина), де виконував програму з барокових арій у супроводі
клавесину. Виступ-концерт тривав годину, упродовж якої прозвучало одинадцять
творів.

16 травня 1995 року відбувся сольний концерт у Києві в рамках Міжнародного
молодіжного форуму, у першому відділі якого прозвучала модерна музика, а в
другому — бароко.

19 травня 1995 року слухачі мали змогу оцінити обдарування і вагомість оцінок
унікального голосу Василя Сліпака на урочистому відкритті Міжнародного фестивалю
музичного мистецтва «Віртуози», яке відбулося у Львівській обласній філармонії.
Співак разом із капелою «Дударик» та Богданою Хідченко (сопрано) виступив у
«Карміна Бурана» К.Орфа, в якій виконав відразу дві партії — смаженого лебедя
(контртенор) і мандрівного монаха (баритон).

23 червня 1995 року у концерті, що відбувся у Львівському залі органної та
камерної музики, виконав уривок з опери Джуліо Каччіні.

У серпні 1995 року брав участь у щорічному Вагнерівському музичному фестивалі,
який відбувається у приміщені Байройтського театру (Баварія, Німеччина),
диригент фестивалю Дональд Ранніклс.

У Львівському залі органної та камерної музики 8 та 10 грудня 1995 року хор
(кер. — Ярослав Гнатовський) і оркестр Вищого музичного інституту імені Лисенка
«Perpetuum Mobile» (музичний керівник та диригент — Георгій Павлій) виконали
оперу «Дідона й Еней» Генрі Перселла. Серед солістів був гість з Великобританії
Джордж Ньютон Фітцджеральд у ролі Енея.

Це було перше концертне виконання (мовою оригіналу) в Україні опери «Дідона й
Еней» англійського барокового композитора. Василь Сліпак виконав арію Юнги.

У 1995 році виконував твори Й. С. Баха, В. А. Моцарта, Й. Гайдна, Дж. Верді,
Ж. Бізе, Ж. Оффенбаха, І. Стравінського, М. Мусоргського, О. Бородіна,
Ю. Гальперіна, К. Орфа «Бернауерін».

В опері м. Клермон-Феррана вперше у Франції виконувалась комічна опера П'єра
Карле де Шамблена Маріво «Гра любові і випадку». Василь Сліпак виконував головну
чоловічу партію молодого юнака-скарбника Дуранте, виступаючи поряд із відомими
французькими співаками Катрін Ешнер, Робером Куртасьйо, П'єром Тома. Прем'єра
відбулася 31 грудня 1995 року і 1 січня 1996 року, викликавши велике
зацікавлення французів. Вокальна майстерність Василя Сліпака дістала найвищу
оцінку публіки.

Через кілька днів після тріумфу в опері виступив із сольним концертом, у якому
прозвучала українська класика — арії з опер Д.Бортнянського і М.Березовського,
романси і солоспіви Д.Січинського, Я.Лопатинського, М.Лисенка, С.Людкевича,
М.Колесси. На біс виконав оригінальний твір Еріка Саті «Дафенейло», у якому
поєднано звучання баритона й контртенора. Акомпаніатором виступив відомий
паризький піаніст Бернард Леруа. Програма цього концерту наступного дня була
записана на компакт-диск.

Виконував Реквієм В. А. Моцарта в опері м. Клермон-Феррана, Парижі й місті
Сен-Луї (Франція) у супроводі оркестру під керівництвом Жана-П'єра Ло Рі.

1996 року брав участь у 6 Міжнародному фестивалі духовної музики «Gaude Mater»,
який відбувся з 1 по 6 травня у м. Ченстохові (Польща). У супроводі камерного
оркестру Львівської обласної філармонії «Віртуози Львова», диригував Сергій
Бурко, виконав 53 кантату (Schlage doch, gewünschte Stunde, BWV 53) Й. С. Баха,
Stabat Mater Антоніо Вівальді.

Василя Сліпака запрошено до участі у Сьомому міжнародному фестивалі музичного
мистецтва «Віртуози», котрий проходив з 17 по 26 травня 1996 року у Львівській
філармонії.

У рамках Міжнародного музичного фестивалю сучасної музики «Дні музики
Краківських композиторів» 31 травня 1996 року разом із Ольгою Пасічник
(сопрано), Валерієм Буймистером (баритон) брав участь у концерті у Сукеніце,
концертній залі Національного музею польського мистецтва XIX століття (Краків,
Польща). У супроводі камерного оркестру «Віртуози Львова» (диригент Роман
Ревакович) виконав камерну кантату Олександра Козаренка «П'єро мертвопетлює».

Ще дуже молодий Василь Сліпак у 1997 році успішно подолав конкурсне випробування
на вступ до складу Паризької національної опери. Його голос дав змогу йому
почати сольну кар'єру у Франції та Європі.

У м. Ріоні (Франція) у 1997 році був учасником фестивалю класичної і джазової
музики «Рояль у Ріоні».

На Міжнародному пісенному конкурсі у м. Марманді (Франція) у 1998 р. отримав
приз «Молода надія», брав участь у концерті переможців.

Продовжив студії у навчальному центрі Lyric Паризької національної опери
(Франція), де співпрацював із Жаном-П'єром Бліве, найкращим педагогом із вокалу
в Європі.

23 березня, 18 квітня 1998 року в Опері Бастилії виконав партію лейтенанта в
опері «Євгеній Онєгін» П.Чайковського.

15 січня 1999 року в Опері Бастилії виконав партію Андре з опери «Кармен» Ж.
Бізе.

В Опері Бастилії у 1999 році виконав партії Корте («Ріголетто» Дж. Верді),
Тріфона («Євгеній Онєгін» П. Чайковський), Стрежнєва («Хованщина»
М. Мусоргський).

Партію фламандського депутата в опері «Дон Карлос» Дж. Верді виконує 23, 26, 30
червня і 3, 7, 10, 13 липня 1999 р.

У 1999 р. за ініціативи Василя й місцевої музичної компанії Erol у Франції
(Париж, Ле Ман) із гастролями побувала хорова капела «Дударик». На концерті у
столиці Франції хор під керівництвом французького диригента Жана-П'єра Ло Рі зі
Сліпаком-солістом виконав франкомовну ораторію «Апокаліпсис за св. Іваном» Жана
Франсе.

У сезоні 1999—2000 р. 18, 23, 27 лютого і 4, 8, 11 березня 2000 р. виконував
партію другого німецького генерала в опері «Війна і мир» С.Прокоф'єва,
постановка Опери Бастилії (Франція), — одна із перших самостійних ролей молодого
артиста у Паризькій національній опері. Співав на одній сцені із відомим
українським оперним співаком Анатолієм Кочергою, який виконував партію маршала
Михайла Кутузова

21 березня 2000 року в Опері Бастилії виконав партію Андре в опері («Кармен»
Ж.Бізе).

У сезоні 2000—2001 р. 24, 26, 29 жовтня і 1, 4, 7, 9 листопада 2000 р. виконав
партію другого німецького генерала в опері «Війна і мир» С.Прокоф'єва,
постановка Опери Бастилії (Франція).

У вересні 2001 року брав участь у майстер-класах Джанін Райс, Ренати Скотто і
Терези Берганца. На сцені театру виконував партії Мазетто у «Дон Карлос» Дж.
Верді, Ескамільо «Кармен» Ж.Бізе.

13 вересня, 15 вересня, 19, 22, 25, 28 вересня, 1, 15, 18, 21, 24, 27, 29 жовтня
і 1, 3 листопада 2001 року в Опері Бастилії виконав партію судового пристава
графа в опері «Ріґоле́тто» Джузеппе Верді.

12 жовтня 2001 року виконував партію Стрежнєва в опері «Хованщина»
М. Мусоргського, постановка Опери Бастилії (Франція).

З нагоди святкування єдиного Дня російської мови у Російському центрі науки і
культури у Парижі (2001) брав участь у концерті «Зізнання у коханні», виконував
твори на вірші Олександра Пушкіна, музика Юлія Гальперіна. Також у 2001 році був
запрошений на Фестиваль російського кіно у Парижі (Франція).

10, 13, 15, 17, 20, 23, 27 грудня, 2001 р., 8, 10, 12 січня 2002 р. виконував
партію Стрежнєва в опері «Хованщина» М. Мусоргського, постановка Опери Бастилії
(Франція).

Василь Сліпак виступив інтерпретатором ролей Ліндорфа, Дапертутто, Коппеліуса,
Міракля у «Казках Гофмана» Жака Оффенбаха в Мілані, Брешії, Комо, Кремоні
(Італія) у 2002 році. Цього ж року у супроводі оркестру під керівництвом
Жана-П'єра Ло Рі виконав «Реквієм» Джузеппе Верді у церкві Сен-Мадлен (Париж).

31 травня, 26, 29 червня і 2, 5, 9, 12 липня 2002 року в Опері Бастилії виконав
партію Андре з опери «Кармен» Ж. Бізе.

5 і 6 листопада 2002 року у театрі Фрачіні, що у м. Павія (Італія), виконав
партії Ліндорфа, Дапертутто, Коппеліуса, Міракля в опері «Казки Гофмана» Жака
Оффенбаха.

У червні 2005 року у церкві Святої Трійці у Парижі виконав арію Диявола в «Жанна
д'Арк на вогнищі» Артура Онеґґера, під керівництвом Жана-П'єра Ло Рі, у
супроводі великого симфонічного оркестру «Леополіс», художній керівник і
диригент Мирослав Мигаль, а також ораторію в супроводі хору під керівництвом
Карла Лоре.

У жовтні 2005 року брав участь у концерті класичної музики «Чоловік та Жінка»,
що проходив у рамках щорічного Фестивалю «Погляд з України» — «Regard d'Ukraine»
(Париж та передмістя), який організувала асоціація «Проліски» («PROLISKY»,
Франція).

У травні 2006 р. в театрі «Аталант» у Парижі (Франція) відбувся концерт
«Зізнання у коханні». Василь Сліпак у супроводі композитора Юлія Гальперіна
виконував твори на слова Олександра Пушкіна.

Виконував головну партію в опері-балеті «Золота рибка» Юлія Гальперіна, світова
прем'єра відбулася у листопаді 2006 року у театрах міст Валь-д'Уа́з і Ербле
(Франція).

У січні-лютому 2007 року із симфонічним оркестром університету Париж-Південь XI
на чолі із Мартіном Барралом виконував Реквієм В. А. Моцарта.

У великому концерті в соборі Святої Трійці у Ліоні (Франція) 27 травня 2008 року
спільно із Жаном-Філіпом Дубором, Ванессою Бонацці й Антеєю Піханік виконав
Stabat Мater Дж. Россіні.

Співак узяв участь у концерті «Сторінки камерної музики» за творами композитора
Юлія Гальперіна, що відбувся 5 червня 2008 року у рамках конференції,
присвяченої Міжнародному пректу публікації енциклопедії ЮНЕСКО «Нанонауки і
нанотехнології».

У Львові 24 серпня 2008 року керівник хору Микола Лукич Кацал (1940—2016)
запропонував Василеві заспівати із «Дудариком» у концерті до Дня Незалежності.
Виконали твір «Ой зійшла зоря» (Почаївська дума), обробка слів — О.Грама,
обробка мелодії — М.Леонтович, диригент Дмитро Кацал.

У кінці 2009 — на початку 2010 рр. — на запрошення Маріїнського театру
Санкт-Петербурга (Росія) виконував партію князя Греміна у постановці опери
П.Чайковського «Євгеній Онєгін».

На концерті 12 лютого 2010 року у Палаці Маршалів м. Аваллона (Франція) разом із
Перріне Мадоеуф (сопрано) спричинив аншлаг.

В українському посольстві у Франції 25 лютого 2010 року відбувся вечір пам'яті
на пошанування видатної співачки Ірини Маланюк. У виконанні Василя Сліпака
звучали арії Р.Вагнера, Дж. Верді у супроводі французького піаніста й диригента
Климента Мао-Такача.

У березні 2010 року і 24 червня 2010 року у головному залі ЮНЕСКО, Амфітеатр
(Париж) виконував головну арію з опери «Борис Годунов» М.Мусоргського спільно із
Міжнародним оркестром Парижа під керівництвом Аміна Койдера.

14 червня 2010 року, у рамках фестивалю єврейскої культури у Парижі (13-28.06.10
р.), брав участь у концерті, який відбувся у палаці Отель-де-Віль. У супроводі
Фредеріка Рабауда (фортепіано) виконував уривки із опери «Демон» Антона
Рубінштейна, а також у супроводі Міжнародного філармонійного хору ЮНЕСКО (150
осіб) на чолі з Аміном Койдером виконував уривки з опери «Борис Годунов»
М.Мусоргського.

Василь Сліпак виконав партії Командора і Мазетто в опері В. А. Моцарта «Дон
Жуан», яку було презентовано 8 жовтня 2010 року у драматичному театрі м.
Сент-Етьєн (Франція) у рамках фестивалю «Музичні зустрічі на Луарі».

У листопаді 2010 року він Командор і Мазетто в опері «Дон Жуан» В. А. Моцарта у
театрах французьких міст — Сент-Етьєн, Андрезьє́-Бутео́н, Фірміні́, Роанн.

У грудні 2010 року виконував «Велику месу до мінор» Моцарта в Оперному театрі
Сент-Етьєн (Франція).

У виконанні Василя Сліпака Реквієм Дж. Верді звучав 12—19 січня 2011 р. у Церкві
Св. Августина (фр. Église Saint-Augustin) (Париж) під акомпанемент Міжнародного
оркестру Парижа (Франція), диригент Амін Койдер.

Меса сі мінор (Висока меса) Й. С. Баха у виконанні співака прозвучала у лютому
2011 року у Церкві Св. Августина (Париж) під акомпанемент Міжнародного оркестру
Парижа (Франція), диригент Амін Койдер. Меса соль-мажор Ф.Шуберта прозвучала у
соборі міста Венсенна (Франція).

12 березня 2011 р. у Палаці Маршалів м. Аваллона (Франція) відбувся сольний
концерт у супроводі Наталії Медведєвої (фортепіано).

9 квітня 2011 року у Палаці Маршалів м. Аваллона (Франція) виступив разом із
Перріне Мадоеуф (сопрано) та Дзідзофе Авуглан (сопрано).

Цього ж року 27 травня у м. Венсенні (Франція) брав участь у концерті
середньовічної церковної музики у супроводі оркестру «Pari's Mysical», диригенти
Ефінне Джордж, Даніель Райс.

У ЮНЕСКО (Париж) 2011 р. у виконанні співака звучала симфо́нія № 9 Ре мінор,
Ор.125 Л. В. Бетховена у супроводі Міжнародного оркестру Парижа (Франція),
диригент Амін Koйдер.

Vesperae solennes de Confessore, K. 339, В. А. Моцарта звучала у церкві
Сент-Есташ (Франція) у супроводі оркестру під диригуванням Патріка Холінера.

29 червня і 8 липня 2011 року виконував оперні арії у супроводі симфонічного
оркестру «Bel Arte», диригент Річард Боударгам.

19 липня 2011 року у театрі Фельянів, п'ятому найбільшому театральному залі м.
Діжона (Франція), інтерпретація опери «Весілля Фігаро» В. А. Моцарта. Лише чотри
головні ролі — Альмавіва, Розіна, Сюзанна, Фігаро — партію якого виконав Василь
Сліпак.

У вересні 2011 року став фіналістом конкурсу CFPL — Французький Центр сприяння
Lyrique (Франція).

Брав участь у першому турі 4-го Міжнародного оперного конкурсу Armel, що
проходив у Нью-Йоркському Davenport Studios (2011), журі визначило 32 кандидатів
на головні ролі в 5 постановках опер, вистави яких відбулися на провідних
театральних сценах Нью-Йорка (США), Кракова (Польща), Сегеда (Угорщина), Плзеня
(Чехії) та у м. Біль (Швейцарія). В угорському м.Сегеді за участю 30 співаків із
11 країн відбувся другий тур конкурсу. Василь Сліпак, разом із сімома
учасниками, виборов право участі у фіналі, що відбувся 6—15 жовтня 2011 р. у
Сегедській Національній опері. Володар рідкісного для чоловіка голосу контртенор
Василь Сліпак 10 жовтня 2011 року у Краківській Опері (Польща) виконав головну
партію в опері Віктора Ульманна «Атлантіс» («Імператор Атлантиди»), режисер
Беата Редо-Доббер (Польща). Постановки здійснювалися у Краківській Опері
(Польща) та Національному театрі Сегеда (Угорщина). З арією Тореадора з опери
«Кармен» Жоржа Бізе здобув приз цього конкурсу «Найкращий чоловічий виступ». 15
жовтня 2011 року брав участь у концерті переможців конкурсу.

8 жовтня 2011 р. виконував партії Командора і Мазетто в опері «Дон Жуан»
В. А. Моцарта в Палаці Больє, Лозанна (Швейцарія).

7 і 12 листопада 2011 р. виконав партію Дон Жуана з однойменної опери
В. А. Моцарта. Це був адаптований варіант постановки опери для юного глядача,
автор Франсіс Ніколас, мистецька компанія «Ніагара» (Франція).

У драматичному театрі м. Макона (Франція) 18 листопада 2012 року виконав партію
Дон Жуана в однойменній опері В. А. Моцарта.

17 грудня 2011 року виконував партію Фігаро в опері В. А. Моцарта «Весілля
Фігаро», яку презентували в рамках фестивалю Мусіваллон у м. Аваллоні (Франція).

Січень 2012 року розпочався із виконання Реквієм Дж. Верді у супроводі
Міжнародного оркестру Парижа, диригент Амін Koйдер.

Арію Базиліо із опери Джоаккіно Антоніо Россіні «Севільський цирульник» виконав
у культурному центрі муніципалітету Вільбон-сюр-Іветт (Франція) 10 лютого 2012
року у супроводі симфонічного оркестру «Bel Arte», диригент Річард Боударгам.

В унікальному залі «Амфітеатр 3000» на 3220 місць у Ліоні (Франція) 24 і 25
березня 2012 р. виконав партію Спарафучіле в опері «Ріголетто» Дж. Верді,
режисер Андрій Шевчук.

13 травня 2012 року у драматичному театрі м. Ланьї-сюр-Марна (Франція), зал
Шарля Ванеля, виконав партію Спарафучіле з опери «Ріголетто» Джузеппе Верді.

27 травня 2012 року у драматичному театрі м. Ланьї-сюр-Марна (Франція), зал
Шарля Ванеля, виконав партію Спарафучіле з опери «Ріголетто» Джузеппе Верді.

Арію Мефістофеля з найвідомішої опери Шарля Гуно «Фауст» виконав 28 травня 2012
року в ЮНЕСКО, Париж (Франція), диригент Амін Koйдер.

8 червня 2012 року у соборі м. Венсенна (Франція) у супроводі хорової капели
міста (диригент Даніела Райс) та симфонічного оркестру «Париж музичний»
(диригент Тьєррі Сталлано) виконував музичні твори періоду романтизму.

8 липня 2012 року у драматичному театрі м. Ланьї-сюр-Марна (Франція), зал Шарля
Ванеля, виконав партію Спарафучіле з опери «Ріголетто» Джузеппе Верді.

Брав участь у фестивалі «Літні ночі у Корте» Корте, Корсика (Франція). 7, 9, 11
серпня 2012 року у залі вілли Панкразі виконував партію Зарастро в комічній
опері-зингшпілі В. А. Моцарта «Чарівна флейта».

Виконав партію Рамфіса, верховного жреця, в опері Дж. Верді «Аїда», яку було
презентовано 22 і 23 червня 2012 року у палаці Фонтенбло, зал на 2 тис.глядачів,
31 серпня і 1 вересня у залі замку д'Аруе (Франція), 7, 8, 11, 12, 13, 14 і 15
вересня у будинку для людей з обмеженими можливостями, 21 і 22 вересня 2012 року
у залі замку Шантійї (Франція). У вересні 2012 p. — партію Рамфіса, верховного
жреця, в «Аїді» Дж. Верді у залі опери під відкритим небом (Париж).

5 жовтня 2012 року брав участь у концерті «Ніч в опері», що відбувся у залі
Молитовного дому (Дерлейк) (Бельгія).

12 жовтня 2012 року у Королівському Будинку Опери (Лондон), також відомому, як
Ковент-Гарден, виконав партії Смерті і Гучномовця в опері «Імператор Атлантиди»
Віктора Ульманна.

У рамках відзначення 30-річчя фестивалю «Coréades» у супроводі 250 хористів, а
саме: «Accords Libres», вокального ансамблю консерваторії м. Мериньяк, ансамблю
вокалістів із м. Брессюїр, хорів із м. Ніор і 17 із м. Ла-Рошель (Франція),
Національного філармонічного оркестру м. Русе (Болгарія), диригент Жан-Поль
Годен, виконав «Реквієм» Дж. Верді 9 жовтня 2012 року у соборі Нотр Дам
(Ла-Рошель), 10 жовтня у соборі Нотр Дам (Руаян), 13 жовтня у залі Pin Galant
(Мериньяк), 14 жовтня у Палаці правосуддя м. Пуатьє, 18 жовтня у Будинку
департаменту м. Ніор, 19 жовтня 2012 року у залі Bocapole (Брессюїр) (Франція).

Фестиваль «Симфонічна осінь» і 19 Міжнародний конкурс оперних арій і французьких
мелодій на великій сцені Національної опери м. Макон (Франція), 18 листопада
2012 р., було відкрито оперою Моцарта «Дон Жуан» — Василь Сліпак виконав партії
Командора і Мазетто.

У виконанні Василя Сліпака Німецький реквієм Й.Брамса прозвучав 9 грудня 2012 р.
у храмі м. Сен-Гальм'є (Франція) у супроводі Еріка Беауфохера, Флорента
Мальгевеля та хору під керуванням Філіпа Пеатіера. Частина 3 — «Herr, lehre doch
mich, dass ein Ende mit mir haben muss» («Господи, навчи мене…»).

12 лютого 2013 р. на сцені Ліонської національної опери (Франція) виконував
партії Смерті і Гучномовця в опері «Імператор Атлантиди» Віктора Ульманна.

13 лютого 2013 р. на сцені амфітеатру Біне університету Париж-Декарт виконував
Реквієм Джузеппе Верді у супроводі оркестру під орудою Карлоса Доуерте і хору
під керівництвом Гійома Коннессона.

14 і 16 лютого 2013 р. на сцені Ліонської національної опери (Франція) виконував
партії Смерті і Гучномовця в опері «Імператор Атлантиди» Віктора Ульманна.

У драматичному театрі м. Ланьї-сюр-Марна (Франція), зал Шарля Ванеля, 17 лютого
2013 року виконував партію Ескамільо в опері «Кармен» Жоржа Бізе.

З нагоди святкування двохсотліття Джузеппе Верді італійський Інститут культури
організував концерт, в рамках якого на сцені Театру Єлисейських Полів (Париж,
Франція), 13 березня 2013 року Василь Сліпак виконував Реквієм Дж. Верді,
диригент Карлос Доурте. Концерт був записаний на компакт-диск.

У драматичному театрі м. Ланьї-сюр-Марна (Франція), зал Шарля Ванеля, 15, 17, 19
березня 2013 року виконував партію Ескамільо в опері «Кармен» Жоржа Бізе.

У березні 2013 року на сцені Краківської Опери (Польща) виконав партію Смерті в
опері «Імператор Атлантиди» Віктора Ульманна.

Німецький реквієм Й.Брамса у виконанні Василя Сліпака та Домінік Маглуар
(сопрано) у супроводі Еріка Беауфохера, Флорента Мальгевеля та хору під
керуванням Філіпа Пеатіера прозвучав у храмі м. Сент-Етьєн 6 квітня 2013 року.

8 квітня 2013 року виконував партію Ескамільо в опері «Кармен» Жоржа Бізе у
драматичному театрі м. Ланьї-сюр-Марна (Франція), зал Шарля Ванеля.

11 квітня 2013 року, у залі Андре Маршаля (Париж), брав участь у концерті
«Париж — Гранд — Гала — Верді», у рамках фестивалю «ENVOLEES LYRIQUES», який
організувала асоціація Опера Бельканто з нагоди 200-ліття Дж. Верді.

У Тулонській опері у «Чарівній флейті» В. А. Моцарта виступив 14, 17, 19, 21
травня 2013 року у ролях Зарастро, Оратор посвячених, Принц Пріст.

На Фестивалі оперети — Екс-ле-Бен (Франція) 6 і 7 липня 2013 року виконав партію
Ескамільо в опері «Кармен» Жоржа Бізе. Співав на одній сцені із Ґошею
Ковалінською (мецо-сопрано, партія Кармен) та Ґійомом Дюссо (бас, партія
Цуніга).

17 липня у соборі Нотр-Дам м. Вернон (Ер), 18 і 20 липня 2013 року співав у
супроводі камерного оркестру «Нова Європа», диригент Ніколас Краузе, у концерті
«Верді-Гала», що відбувся у Палаці герцогів Бургундських м. Діжона (Франція), 21
липня 2013 року — у палаці у Фонтен-Франсез (Франція)

У рамках 5-того бієнале Музичні зустрічі на Луарі 13 вересня 2013 року брав
участь у концертах «Російський бас і орган», що відбулися у соборах міст
Сен-П'єр, Сен-Шамон, Сент-Етьєн (Франція). У соборах міст Сен-Жене-Лер,
Сент-Етьєн (Франція) 29 вересня 2013 р. у концерті «Російський бас і орган»
виконує «Всеношну» С.Рахманінова, а також спільно із Домінік Маглуар (сопрано)
виконав «Серенаду для струнних» П.Чайковського, покладену на голос. У театрі
Еспланада-Опера, (Сент-Етьєн, Франція) у супроводі 60 хористів, симфонічного
оркестру (50 осіб) 5 жовтня 2013 року виконав арію князя Ігоря з однойменної
опери О.Бородіна (концертне виконання). Арію Володимира Ярославича (князя
галицького) виконував Ґійом Дюссо (бас). Постановка цієї опери у Франції не
здійснювалася із 1965 року. У собрі м.Сен-Гальм'є (Франція) 6 жовтня 2013 року у
концерті «Російський бас і орган» виконує «Всеношну» С.Рахманінова.

Спільно із Сабіною Ревальт Даллоннес виконував твори у концерті «Російська
опера-Опера французька. Дуети й арії», що відбувся 20 листопада 2013 р. у
Люксембурзькому палаці (Париж, Франція).

Брав участь у концертах «Верді-Гала» 24 листопада в Арена Безье, театр на 13096
місць, (Франція) і 30 листопада 2013 року у театрі муніципалітету Ле-Везіне
(Франція), співав у супроводі камерного оркестру «Нова Європа», диригент Ніколас
Краузе.

У 2014 р. почав тур у ролі Смерті і Гучномовця в опері «Імператор Атлантиди»
Віктора Ульманна (виробнича компанія «ARCAL»): 10 січня, 17 і 18 січня в опері
м. Реймса (Франція), 24-25 і 28-30 січня 2014 р. у театрі Атеней Луї Жуве, 11
лютого — у м.Ніор (Франція), 13 лютого 2014 року — у м.Пуатьє (Франція).

9 березня 2014 року у соборі св. Володимира Великого (Париж, Франція) Василь
Сліпак узяв участь у святкуванні 200-літнього ювілею генія українського народу
Тараса Шевченка. Спільно з хором виконав старовинний кант (XVII ст.) «Ой зійшла
зоря» (Почаївська дума).

У церкві Святого Петра м. Нейї-сюр-Сена 20 березня, у драматичному театрі
м.Сен-Жермен-ан-Ле 21 березня 2014 р. із нагоди святкування десятої річниці хору
Сен-Жермен співак разом із двомастами співаками (об'єднані хори) виконав
ораторію Георга Генделя Месія у супроводі камерного оркестру Нової Європи,
диригент Ніколас Краузе.

5 квітня 2014 року виконував партії Смерті і Гучномовця в опері «Імператор
Атлантиди» Віктора Ульманна (виробнича компанія «ARCAL») — в опері м. Массі
(Ессонн), Франція, 9 квітня — у театрі м. Сен-Кантена департаменту Івлін,
західна частина Версаля (Франція).

Участь у концерті «Верді-Гала» у супроводі камерного оркестру «Нова Європа»,
диригент Ніколас Краузе, 10 травня 2014 року у залі дзвіниці м.Монруж, що на
сьогодні є культурним центром і Салоном сучасного мистецтва Монружа (Франція).

Арії з опер Гуно, Массне, Бізе, Галеві, Деліба, видатних французьких
композиторів, прозвучали 18 травня 2014 року у виконанні Василя Сліпака, Перрін
Мадоеуф, Ремі Поулакіса, Патріка Берже у супроводі Андрія Шевчука (фортепіано) у
концерті «Легенди французької опери», що відбувся у залі Едуара Ерріо палацу
Взаємності у м. Ліоні (Франція).

У залі «Амфітеатр 3000» на 3220 місць у Ліоні (Франція) 24-25 травня 2014 р.
виконав партію Рамфіса в опері «Aїда» Джузеппе Верді.

У концерті 12 червня 2014 року у м.Кань-сюр-Мер (Франція) прозвучали уривки із
опер О. Бородіна «Князь Ігор», П.Чайковського «Євгеній Онєгін» у виконанні
В. Сліпака у супроводі хорів та симфонічного оркестру, диригенти Ніколас Бланші
та Ніколас Піель.

У Парижі 14 і 15 червня 2014 року виконував Messa a quattro voci (Messa di
Gloria) Джакомо Пуччіні у супроводі хору (диригент Наталія Райхер) та
симфонічного оркестру Лютеція (диригент Алехандро Сендлер).

Після успіху «Кармен» у 2013 році, співак повернувся на фестиваль оперети —
Екс-ле-Бен (Франція). 13 липня 2014 року відбувся гала-концерт «Видатні голоси —
2014», у якому прозвучали шедеври ліричної музики.

4 листопада 2014 р. Василь Сліпак бере участь у гала-концерті пам'яті Бориса
Христова, ЮНЕСКО, Париж. Виконав арії Базиліо та «La calunnia è un venticello» з
опери «Севільський цирульник» Джоаккіно Россіні.

Брав участь у фестивалі «Слова, ноти й голоси», що відбувся з 10 по 16 листопада
2014 року у м. Ле-Перре-сюр-Марн (Франція). Виконував 15 листопада арії з опер
С.Рахманінова, О.Бородіна і М.Римського-Корсакова у супроводі камерного оркестру
«Нової Європи» під кервництвом Ніколаса Краузе.

3-4 грудня 2014 р. на фестивалі оркестрів у Каїрі у виконанні Василя Сліпака
прозвучала ораторія Месія Георга Генделя у супроводі Д.Галеса.

Брав участь у концерті «Міф про Фауста», що відбувся 8 лютого 2015 р. у Великому
Храмі Ліона (Франція), звучали твори Ф.Шуберта, Ш.Гуно, Г.Берліоза, А.Бойто.

10, 12 і 14 лютого 2015 р. виконав партію Мефістофеля в опері «Фауст» Шарля Гуно
у театрі «Два береги» (Париж).

В оперному театрі Граслін м. Нанта (Франція) 11 лютого 2015 року було
презентовано оперу «Імператор Атлантиди» Віктора Ульманна, в якій співак
виконував партії Смерті і Гучномовця.

1 березня 2015 року театрі у м. Поррентруй (Швейцарія) виконував партії Смерті і
Гучномовця в опері «Імператор Атлантиди» Віктора Ульманна.

2 березня 2015 року виконав партію Тореадора в опері «Кармен» Ж.Бізе,
презентація якої відбулася в залі консерваторії Жана-Батиста Люллі м. Пюто
(Франція).

5 березня 2015 року у церкві Мартін м. Базель (Швейцарія), 6 березня 2015 року у
театрі Подіум Дюдінген (Ле Гуїн Подіум) м. Дюдінгена (Швейцарія) виконував
партії Смерті і Гучномовця в опері «Імператор Атлантиди» Віктора Ульманна.

У драматичному театрі м. Ле-Мана (Франція) 10 квітня 2015 року брав участь у
концерті Опера-гала, в якому звучали навідоміші твори оперного мистецтва.

30 травня 2015 року у посольстві Азербайджа́нської Респу́бліки у Франції у
виконанні Василя Сліпака у супроводі О.Дубинської, О.Куконіна, А.Малахова
звучали твори української та світової класичної музики у благочинному концерті
українських артистів, організованому спільно «Українським Братством» та
AMC-FranceUkraine.

31 травня 2015 року у залі «Амфітеатр 3000» на 3220 місць у м. Ліоні (Франція)
відбулась презентація опери «Дон Жуан» В. А. Моцарта (режисер Бернард Пізані), в
якій В.Сліпак виконав партії Командора і Мазетто.

В оперному театрі Граслін м. Нанта (Франція) 2, 4 і 7 листопада 2015 року було
презентовано оперу «Імператор Атлантиди» Віктора Ульманна, в якій співак
виконував партії Смерті і Гучномовця.

28-29 листопада 2015 року у Куполі (театр) м. Сен-Лубеса у постановці опери
«Кармен» Жоржа Бізе виконував партію Ескамільо.

Партію Ескамільо в опері «Кармен» Жоржа Бізе виконував 1 грудня 2015 року у
театрі Андре Мальро м. Рюей-Мальмезон (Франція), 2 грудня у м. Пюто (Франція),
зал консерваторії Жан-Батист Люллі, у супроводі симфонічного оркестру
Національної опери м. Русе (Болгарія), диригент Михаіл Тодоров, а 3 грудня у
драматичному театрі м. Даммарі-ле-Лі, у найбільшому залі департаменту Сена і
Марна (Франція).

12 грудня 2015 року у Парижі (Франція) виконував арію Мефістофеля — концертна
версія опери Шарля Гуно «Фауст».

15 і 16 січня 2016 року у Будинку музики м. Нантерра (Франція) Василь Сліпак
мовою оригіналу виконав партії Борсука, Священика й Лісника в опері чеського
композитора Леоша Яначека «Пригоди лукавої Лисички».

26 січня 2016 року у головному залі ЮНЕСКО виконав арію Рамфіса з опери «Aїда»
Джузеппе Верді (концертна версія).

10 лютого 2016 року у соборі Святого Варфоломія, м. Жена (Рона) (Франція),
відбувся «Симфонічний концерт: Пуччіні, Messa di Gloria». Твір прозвучав у
виконанні Василя Сліпака, Карла Лаквіта (тенор) у супроводі хору та оркестру під
керуванням Жана-Філіпа Дубора.

19 лютого в опері м. Сен-Квентен-ан-Івелін (Франція), 26 лютого 2016 року в
опері м. Реймса виконав партії Борсука, Священика й Лісника в опері чеського
композитора Леоша Яначека «Пригоди лукавої Лисички».

9 березня 2016 року учасник гала-концерту «Гранд Опера Гала» у драматичному
театрі м. Єрр (Ессонн) (Франція).

11 березня 2016 року виконував партію художника Марселя в опері «Богема» Джакомо
Пуччіні, яку презентували у драматичному театрі м. Даммарі-ле-Лі, зал П'єра
Башльє.

12 березня 2016 року брав участь у концерті «Шедеври оперного мистецтва», який
відбувся у драматичному театрі м. Рюей-Мальмезона (Франція).

13 березня 2016 року участь у гала-концерті «Гранд Опера Гала» у драматичному
театрі м. Єрр (Ессонн) (Франція).

15 березня 2016 року виконав партію художника Марселя в опері «Богема» Джакомо
Пуччіні, яку презентували у театрі «La Coupole» (Париж).

16 березня 2016 року на сцені театру Леду (музичний театр Безансоні) м.
Безансона (Франція), виконав партії Борсука, Священика й Лісника в опері
чеського композитора Леоша Яначека «Пригоди лукавої Лисички».

17 березня у драматичному театрі м. Гента (Бельгія), 18 березня 2016 року у
драматичному театрі в Антверпені (Бельгія) виконав партію художника Марселя в
опері «Богема» Джакомо Пуччіні.

19 березня 2016 року в опері м. Сен-Мор-де-Фоссе (Франція), 20 березня 2016 року
у драматичному театрі м. Лонжумо (Франція) участь у гала-концертах «Гранд Опера
Гала».

21 березня 2016 року участь у гала-концерті «Гранд Опера Гала» у театрі
муніципалітету Міранд (Франція).

23-24 березня 2016 р. виконував партії Смерті і Гучномовця в опері «Імператор
Атлантиди» Віктора Ульманна у Ліонській національній опері (Франція).

31 березня 2016 року у драматичному театрі м. Лонжумо (Франція) участь у
гала-концерті «Гранд Опера Гала».

14, 15 квітня і 20 квітня 2016 року оперу Леоша Яначека «Пригоди лукавої
Лисички» було презентовано на сцені оперного театру м. Массі (Ессонн).

23 квітня на сцені опери м. Сабле-сюр-Сарт (Франція), 29-30 квітня 2016 року на
сцені найбільшого театру м. Ле-Мана (Франція) виконував партії Борсука,
Священика й Лісника в опері «Пригоди лукавої Лисички».

15 травня 2016 р. виконав партію Марселя з опери «Богема» Дж. Пуччіні у
супроводі симфонічного оркестру Національної опери м. Русе (Болгарія), диригент
Михаіл Тодоров.

25-27 травня 2016 року відбулись концерти у храмі Святої Трійці в м. Ліоні
(Франція). Саме 25 травня 2016 р. виконував «Стабат Матер» Джоаккіно Россіні на
вшанування пам'яті Миколи Кацала.

Однак, найулюбленішою була партія Мефістофеля в опері Ш.Гуно «Фауст». Звідси
з'явився позивний «Міф», з яким Василь Сліпак воював на передовій.

Василь умів ансамблювати у хорі, але було видно, що він соліст. Йому притаманні
були культура голосу і досконала сценічна гра, впевненість у фразуванні, виразна
дикція, свобода орудування «mezza voce», уміле розложення динамічних ефектів,
свіжість, справжнє захоплення сценічним образом.

За своїм музично-естетичним розвитком В.Сліпак ішов далеко попереду всіх
студентів.

Унікальний голос Сліпака надзвичайно гармонійно поєднувався із його статурою.
Він — високий на зріст, привабливої зовнішності, по-французьки галантний — все
це викликало адекватну реакцію слухачів.

У «Дударику» співав, як мав від природи: дискантом і альтом. Чотири останні роки
(1990-1994) — соліст у капелі.

Василь Сліпак мав практику хорового співу, а це висока вокальна техніка, бо на
концертах виконували твори Д.Бортнянського, М.Березовського, В. А. Моцарта. За
час навчання у капелі був вихований і великою мірою навчений як професіонал.

Зберігаючись поруч із мецо-сопрановим тембром, у нього, природно, виростав
баритон. Василь і розмовляв баритоном, і співав то баритоном, то мецо-сопрано,
що є унікальним явищем. Діапазон його голосу — звуковий обсяг сягає від фа
великої октави до ля другої октави — дозволяв виконувати чоловічі баритонові
партії, а також — високі сопранові, що є рідкісним явищем у природі і вокальному
мистецтві.

У музичному інституті не знали, як працювати із такими можливостями й
властивостями голосу, тому вбачали у цьому щось патологічне. Та Леонід Тринос,
лікар-фоніатр, виявив у Василя вроджені незвичайно довгі голосові складки, чим і
пояснюється природна краса і своєрідність його голосу. В одній особі треба було
долати дві програми: як контртенора і як баритона. Була небезпека втратити
природу голосу, тому не можна було братись за науку одночасно по всьому його
діапазону. Педагог професор Байко Марія Яківна обмежилась поступовою
стабілізацією голосу. Навчання проводилось під наглядом лікаря. У 1994 році
німецька співачка Маргарет Шміль, яка перебувала з гастролями у Львові,
прослухавши Василя, підтвердила його неабиякі вокальні дані та погодилась із
тією ж думкою правильного розвитку голосу: спочатку в діапазоні контртенора,
підсилюючи поступово розвиток у звучанні баритона.

Василь Сліпак, маючи такий унікальний голос, такий винятковий тембр, філігранно
виконував твори, у яких поєднано звучання контртенора і баритона — «Дафенейло»
Еріка Саті й «Карміна Бурана» Карла Орфа.

Після перемоги у Клермон-Феррані (1994) французький критик порівнював Василя
Сліпака з англійською зіркою Джеймсом Боуманом.

Можна вважати, що саме Франція та її меломани відкрили і визнали феномен
українського співака, який заявив про своє цікаве майбутнє у мистецтві.

При можливостях голосу Василя перед ним відкрився репертуар бароко, тобто
XVII—XVIII століть, через те й нечасто виконуваний, бо вимагає особливого
володіння співом і спеціального тембру голосу.

Кантата Олександра Козаренка «П'єро мертвопетлює» — це нова музика. За словами
співака, її виконання потребує багато праці, щоб було виразно чути й текст. Вона
атональна, аритмічна, дуже рідко мелодійна. В основному інструментальна. Тому й
цінні такі твори, хоча складні для виконання — бо не вокальні, а музика, тобто
супровід, не дозволяє чітко доносити текст до слухача.

Педагоги музичного інституту, зокрема, Стефанія Павлишин, професор, доктор
мистецтвознавства, Олександр Козаренко, український композитор, піаніст,
музикознавець, вважали, що Василеві Сліпаку, аби пізнати естетику і виховання
його незвичного голосу, що може звучати у таких високих регістрах, потрібне було
вузько спеціалізоване навчання у школах бароко, ренесансу. Такі центри є в
Англії та Франції.

Його голос відносно інтонаційної, вокальної культури — дуже гнучкий, тому, що
він природний. Він створений нашою українською природою.

На початку 90-х, відразу після проголошення незалежності, Василь Сліпак із
братом Орестом, солідаризуючись із людьми з особливими потребами, були серед
перших, які долучилися до руху «Віра і світло», спільнота «Веселка», що
утворилася при храмі свв. Володимира і Ольги у Львові.

Влітку 1993 та 1994 рр., спільно з командою Міжнародної федерації Ларш із Канади
(котру очолював відомий богослов і проповідник Генрі Ноуен), брати допомагали
організовувати духовні притулки для молоді. Василь певний час співав у хорі
церкви свв. Володимира і Ольги, парафіянином якої був.

Під час Революції гідності мав контракт в Опері — не міг прибути до Києва. Та із
початком Євромайдану очолив волонтерський рух — координував у Франції громадські
акції, спрямовані на підтримку України. Співак став активним учасником усього,
що відбувалося в діаспорі: підтримав Паризький Євромайдан, який триває від 24
листопада 2013 року.. Постійно відправляв на Майдан передачі з гуманітарною
допомогою, збирав гроші, влаштовував благодійні концерти.

Василь Сліпак організував проведення регулярних публічних лекцій для
представників засобів масової інформації, освіти та політики, що допомагало
правдиво висвітлювати події в Україні.

12 січня 2014 року у Парижі провів мітинг солідарності на підтримку Євромайдану.

Брав участь в акції на підтримку російського телеканалу «Дождь» 9 лютого 2014 р.
у Парижі.

Організував і провів 16 лютого 2014 року Артмайдан-маніфестацію, котра
супроводжувалася виступами музикантів, співаків, художників, акторів, що
підтримували українських протестувальників.

Був серед активістів, які 19 лютого 2014 року біля українського посольства
організували акцію вшанування пам'яті людей, розстріляних 18 лютого 2014 року на
вул. Інститутській.

5 березня 2014 року провів у Парижі чергову людну маніфестацію проти агресії
Росії. За ініціативи активістів Об'єднання Євромайдан Париж, українці пікетували
Міністерство закордонних справ Франції із закликами до дипломатів, спонукати
світову спільноту, задіяти всі можливі дипломатичні, економічні, інформаційні та
інші засоби для припинення загарбницького втручання Росії у внутрішні справи
України.

5 червня 2014 року неподалік будівлі Національної асамблеї Франції українські,
сирійські й російські активісти провели акцію протесту проти візиту Путіна до
Парижа. Організаторами з української сторони були учасники Паризького
«Євромайдану», котрий став уже 41-м у французькій столиці. Вів мітинг Василь
Сліпак.

27 червня 2014 року взяв участь у благодійному концерті, що відбувся в
Культурно-інформаційному центрі Посольства України у Франції. Виконав «Щаслива
будь» на муз. В. Барвінського, сл. Б. Лепкого.

4 вересня 2014 року у Парижі, на площі Трокадеро, біля Палацу Шайо, брав участь
в акції протесту проти продажу «Містралів» Росії.

Був серед активістів ініціативи «Євромайдан Бордо» («Collectif Euromaidan
Bordeaux»), які, створивши відповідну петицію, у грудні 2015 р. домоглися
скасування показу російського фільму «Крым. Путь на Родину», що розповідає про
анексію півострова.

Коли на Донбасі почалася війна, створив у грудні 2014 року благодійну
організацію «Українське братство/Fraternité Ukrainienne», допомагав українським
захисникам. Познайомився із вояками Добровольчого українського корпусу «Правий
сектор» (ДУК ПС), згодом сам долучився до них. На перші волонтерські гроші купив
машину «Форд» для «Правого сектора». Крім Василя Сліпака, до «Українського
братства» увійшли Юлія Єфремова, Алла Лазарева, Анна Чесановська, Андрій
Василик, Володимир Ткаченко, Галина Угринюк, Оксана Угринюк, Ігор Коцюруба. З
січня 2015 року щотижня надсилають регулярну допомогу на фронт — як добровольчим
батальйонам, так і частинам української регулярної армії. Принцип роботи
організації — допомога тим, хто бореться за Україну на передовій. З перших днів
роботи «Українське братство» надіслало в Україну декілька тонн військового
одягу, взуття, медикаментів тощо.

9 травня 2015 року у паризькій церкві Сен Мері Василь Сліпак організував, під
егідою «Fraternité Ukrainienne/Українського братства», благодійний концерт
української та класичної музики «Ми можемо! Ми зробимо!» У ньому взяли участь
українські митці, які працюють у Франції: сам Василь Сліпак, а також — Олександр
Куконін, Андрій Малахов, Олександра Діденко, Ольга Дубинська, Олександра Майєт
та Ірина Кушлярук.

30 травня 2015 року відбувся благодійний концерт класичної музики, організований
спільно «Українським братством» та франко-українською Асоціаціацією «Медична
допомога та Благодійність France-Ukrainе».

Разом із українськими музикантами і співаками, які працюють чи навчаються в
Парижі, організував 14 липня 2015 р. у Культурно-інформаційному центрі
Посольства України Франції благочинний концерт на користь сиріт війни в Україні
та дітей воїнів — захисників Батьківщини. Прозвучали твори української музики та
західних композиторів. Завдяки зібраним коштам та за фінансової участі
франко-української Асоціації «Медична допомога та Благодійність France-Ukrainе»
у липні-серпні 2015 року у Карпатах було організовано чотири табори для
українських дітей, чиї батьки загинули, отримали поранення, або які ризикують
своїм життям у війні на Сході України.

У жовтні 2015 року Міжнародна ініціативна група української діаспори, до складу
якої увійшли — Василь Сліпак, Ірина фон Бург, Володимир Когутяк, організувала й
провела антивоєнну акцію Stop Putin's War In Ukraine.

У січні 2016 року брав участь у доброчинному концерті, що відбувся у
Культурно-інформаційному центрі Посольства України у Франції у рамках
ART-проекту Людмили Чичук «Сила мистецтва».

28 лютого 2016 року у Парижі узяв участь у мітингу на знак протесту проти
російської агресії в Україні та з нагоди другої річниці анексії Криму Російською
Федерацією.

8 березня 2016 року під стінами МЗС Франції близько 30 українських, російських
та французьких активістів вимагали ембарго на російську нафту, а також
блокування системи SWIFT.

8 червня 2016 року організував у Парижі протест українців проти скасування
санкцій проти Росії.

10 червня 2016 року організував Міжнародний марш «Stop Putin War in Ukraine!», в
якому взяли участь близько 30-ти країн світу. Акція мала великий вплив на
рішення про продовження санкцій Європейського Союзу проти РФ.

З метою пояснення французькій аудиторії мовою мистецтва ситуацію в Україні й
зібрати достатньо грошей на допомогу дітям жертв війни, щоб надати притулок,
нагодувати та запропонувати їм якомога більше підтримки 12 липня 2014 року
Василь Сліпак спільно з колегами, відомими європейськими оперними співаками, а
саме: Ґоша Ковалінська (мецо-сопрано), Ґійом Дюссо (бас), Тьєрі де Марслі
(тенор) створив Фонд «Opera friends for children/Опера друзі для дітей»,
гуманітарну некомерційну організацію.

Відповідно до законодоавства Францу́зької Респу́бліки 10 жовтня 2014 року
змінили назву на Асоціація «Opera friends for children/Опера друзі для дітей».

9 листопада 2014 року у соборі м. Сен-Жені-Лаваль (Франція) відбувся перший
концерт на допомогу дітям з України. В інтерпретації Марджорі Маурі (сопрано),
Гоші Ковалінської (мецо-сопрано), Тьєрі де Марслі (тенор), Василя Сліпака
(баритон), Ґійома Дюссо (бас) прозвучав Реквієм, ре мінор, Op. 48 Ґабріеля Форе
у супроводі Андрія Шевчука (фортепіано).

28 листопада 2014 року відбувся концерт у соборі святого Володимира Великого у
Парижі. Василь Сліпак виконував Реквієм, ре мінор, Op. 48 Ґабріеля Форе.

16 квітня 2016 року у храмі Нотр-Дам-дю-Мон-Кармель м. Барселонн-дю-Жер
(Франція) продовжує серію концертів виконання класичної музики. Виконував
Реквієм, ре мінор, Op. 48 Ґабріеля Форе.

За тиждень до поїздки на фронт, у червні 2016 р., Василь Сліпак провів кілька
днів у Розе (Франція): разом з іншими активістами української громади готував
територію для відпочинку дітей, полеглих у Війні на Сході України Героїв

Уперше поїхав на війну у травні 2014 р. Пробув там більше місяця. Позивний «Міф»
на честь Мефістофеля з'явився відразу. Воював у Пісках у районі Донецького
аеропорту. Брав участь у боях за Авдіївку у складі 1-ї окремої штурмової роти
7-го окремого батальйону Доброво́льчого українського ко́рпусу (ДУК ПС ) — не
через політичні переконання, поїхав туди, де брали добровольців. Повернувся
пораненим.

Василь не планував повністю віддаватися війні. Просто був дуже активною людиною.
Для нього важливо було знаходитися там, де він потрібен: на сцені і на війні.

Вдруге поїхав на фронт у вересні 2015 року, у с. Водяне під Маріуполем, на лінію
зіткнення, у жовтні повернувся до Парижа.

Улітку 18 червня 2016 року втретє поїхав на Донбас, щоб доправити зібрану
допомогу захисникам-добровольцям, і планував залишитися там на півроку. Але 29
червня 2016 року, виконуючи бойове завдання як кулеметник у складі 1-шої
штурмової роти Добровольчого українського корпусу «Правий сектор» (ДУК ПС),
загинув у бою близько 6:00 від ворожої кулі калібру 12.7 мм, яку випустив
снайпер з великокаліберної гвинтівки.

Василь Сліпак ціною власного життя врятував побратимів. Українські захисники
відбили атаку російських збройних формувань на смт. Луганське (Бахмутський район
Донецька область) з боку міста Дебальцеве та перейшли у контрнаступ, посунувши
противника з двох укріплених позицій на висотах поблизу с. Логвинове.

30 червня 2016 року у м. Дніпрі відбулося прощання із В.Сліпаком. На жалобну
церемонію в обласній лікарні імені І. І. Мечникова прийшли сотні людей. Після
прощання тіло співака доправили до Львова.

1 липня 2016 року поминальне богослужіння відбулося в Гарнізонному храмі святих
апостолів Петра і Павла. Тисячі львів'ян прийшли попрощатись із Новітнім Героєм
України, всесвітньовідомим оперним співаком.

Василя Сліпака поховали на Личаківському цвинтарі на полі почесних поховань
№ 76.

Волонтери змогли ідентифікувати снайпера терористів із позивним «Морячок», який
нібито застрелив у зоні «АТО» добровольця Василя Сліпака. На їхню думку, це
зробив Єфременко Денис Володимирович, бойовик родом з Донецької області, який в
2004-06 рр. проходив строкову службу у ВМС України в Криму.

Документи загиблого перебували у проросійських терористів, які вони передали
представнику місії ОБСЄ.

Міжнародна некомерційна благочинна організація, яку започатковано 29 червня 2016
року.

Ініціативні групи: Братислава, Брюссель, Будапешт, Варшава, Відень, Дніпро,
Каїр, Київ, Клермон-Ферран, Краків, Ла-Фретт-сюр-Сен, Ліон, Лондон, Львів,
Москва, Нью-Йорк, Одеса, Ольбія, Париж, Рабат, Рим, Санкт-Петербург, Торонто.

У Львівському історичному музеї окремим експозиційним комплексом представлено
матеріали Василя Сліпака, всесвітньо відомого співака, соліста Паризької опери,
артиста, котрий своїм особливим тембром голосу зачаровував шанувальників
оперного мистецтва багатьох країн світу, та з початком бойових дій в Україні,
жертвуючи своїм творчим, матеріальним і фінансовим становищем, приєднався до
бійців АТО. Для огляду пропонується концертний одяг хорової капели «Дударик», у
якому починав свою співочу кар'єру Василь Сліпак, дипломи міжнародних конкурсів,
ноти, особисті речі Героя зі зони АТО.

14 жовтня 2016 року урочисто відкрили й освятили мармурову меморіальну дошку,
яку встановлено на фасаді будівлі Львівської спеціалізованої школи № 46 ім.
В. Чорновола, де навчався співак. На дошці викарбувано: «Випускник школи.
Співак. Патріот. Воїн. Він любив Україну. Він жив для України. Він дарував
світові свій талант з іменем України і загинув за Україну. Його смерть — це
важливий заповіт для прийдешніх поколінь, це приклад великої сили національної
самосвідомості».

29, 30 червня та 1 липня 2017 року у м. Львові відбудеться Відкритий міжнародний
музичний марафон W LIVE пам'яті співака Паризької національної опери Василя
Сліпака. Марафон проходитиме під гаслом „Тихі дні любові і музика миру“.

29 червня о 10.00 год. у Храмі Святих Верховних Апостолів Петра і Павла
відбудеться Свята Літургія до річниці героїчної загибелі новітнього Героя.
Розпочнеться Хоровий Марафон у костелі Св. Лазаря (Хорова школа „Дударик“), який
триватиме до вечора. День закінчиться „Всеношною“ Кирила Стеценка.

У другий день буде Міжнародний фортепіанний марафон „PIANO POSTLUDES“ за
пропозицією уславленого українського композитора Валентина Сільвестрова. По
всьому місту від середньої школи № 46, яку закінчив Василь, і до Личаківського
кладовища будуть встановлені концертні роялі, на яких впродовж дня будуть грати
провідні світові і українські піаністи. Закінчиться день виконанням „Карміна
Бурана“ Карла Орфа та безсмертного твору Росіні Agnus Dei для роялів,
фісгармонії і хору.

Закінчиться Марафон 1 липня великим гала-концертом, де виступлять провідні
українські, європейські солісти і колективи.

Організатори: Міністерство культури України, Львівська обласна державна
адміністрація, Львівська обласна рада, Фонд Василя Сліпака/The Wassyl Slipak
Foundation, департамент з питань культури, національностей та релігій Львівської
ОДА, Львівська міська рада, управління культури Львівської міської ради,
Львівська обласна філармонія, Державна академічна хорова капела „Дударик“.

На вшанування пам'яті митця 15 — 20 грудня 2017 року за ініціативи Департаменту
з питань культури, національностей та релігій Львівської обласної державної
адміністрації і Львівської обласної філармонії та за підтримки Міністерства
культури України, Львівської обласної державної адміністрації, Львівської
обласної ради, Фонду Василя Сліпака/The Wassyl Slipak Foundation відбудеться
Всеукраїнський конкурс молодих вокалістів імені Василя Сліпака.

Конкурс проводиться з метою збереження традицій національної
вокально-виконавської школи та її інтеграції у світовий культурний простір,
виховання виконавської культури студентів музичних факультетів і відділень
навчальних закладів, а також популяризації та впровадження в активну
навчально-виконавську практику вокальних творів західноукраїнських композиторів.



https://uk.wikipedia.org/wiki/%D0%A7%D0%B5%D0%BC%D0%BF%D1%96%D0%BE%D0%BD%D0%B0%D1%82_%D0%84%D0%B2%D1%80%D0%BE%D0%BF%D0%B8_%D0%B7_%D1%84%D1%83%D1%82%D0%B1%D0%BE%D0%BB%D1%83_2016

Чемпіонат Європи з футболу 2016, або скорочено Євро-2016, — 15-й чемпіонат
Європи, який приймала втретє Франція. Проходив з 10 червня до 10 липня 2016
року. Фінал відбувся 10 липня 2016 року на стадіоні «Стад де Франс» у Сен-Дені,
чемпіонське звання вперше здобула Португалія, яка у фіналі здолала Францію з
рахунком 1:0 в додатковий час.

Цей чемпіонат — перший, у якому кількість команд у фінальному турнірі розширили
до 24. Збірна Франції кваліфікувалася до фінальної частини чемпіонату
автоматично на правах господарів турніру. Ще 23 команди здобули право виступати
у фінальній частині в кваліфікаційному раунді, що відбувався з вересня 2014 по
листопад 2015 року. Для збірних Албанії, Ісландії, Північної Ірландії,
Словаччини та Уельсу Євро-2016 стало першим в їхній історії.

Матчі чемпіонату проходили на 10 стадіонах у 10 містах. Відкриття чемпіонату
відбулося 10 червня на стадіоні «Стад де Франс» у Сен-Дені, де зіграли збірні
Франції та Румунії.

Переможець турніру збірна Португалії отримала право зіграти на Кубку
конфедерацій 2017 у Росії.

Станом на березень 2009 року бажання подати заявку на проведення Євро-2016
висловили дев'ять європейських країн:

У грудні 2009 року Ірландія, Росія, Норвегія і Швеція та Шотландія й Уельс
відкликали свої заявки.

Країну проведення було обрано в Женеві 28 травня 2010 року о 13:00 за
центральноєвропейським часом.

У голосуванні взяли участь 13 членів Виконавчого комітету УЄФА. В першому раунді
кожен голосуючий повинен був розставити три країни-кандидати за пріоритетом.
Країна, поставлена першою, отримувала 5 очок, другою — 2, третьою — 1. За
підсумками першого раунду країна, яка набрала найменшу кількість очок (Італія)
вибула з перегонів, і в другому раунді країна-господар Євро-2016 визначалася
простою більшістю голосів. Із 13 голосів французька заявка отримала сім.

Франція вперше приймала чемпіонат Європи з футболу 1960, а також матчі
Євро-1984.

Логотип Євро-2016 висвітлює ідеї концепції «Оспівуючи мистецтво футболу». Його
метою є створення впізнаваного образу одного з найбільших спортивних турнірів і
тим самим підняття його престижу. В центрі композиції зображено кубок Анрі
Делоне, який поєднується з кольорами французького прапора. Логотип розроблено
португальською агенцією «Brandia Central», яка створювала візуальне оформлення і
для Євро-2012. Офіційна презентація пройшла 26 червня 2013 року в Парижі.

Слоган турніру — «Le Rendez-Vous». Він прагне виділити важливість чемпіонату
Європи з футболу і представити його як низку яскравих і незабутніх зустрічей з
футболом. Слоган презентовано 17 жовтня 2013 року в Марселі.

У червні 2015 року було повідомлено, що гімн та музичний супровід турніру буде
створювати відомий французький музикант та продюсер Давід Гета. Музикант залучив
до написання вболівальників, таким чином кожен міг взяти участь та стати
частинкою музичної композиції.

Adidas Beau Jeu — офіційний м'яч фінального турніру чемпіонату Європи з футболу
2016, розроблений компанією Adidas. 12 листопада 2015 року м'яч представлено
публіці Зінедіном Зіданом. «Beau Jeu» перекладається з французької як «красива
гра».

За результатами голосування, в якому взяли участь 107 790 уболівальників,
талісман ЄВРО-2016 у Франції отримав ім'я Супер-Віктор. Набравши 48 % голосів,
Супер-Віктор переміг у голосуванні з великим відривом, випередивши інші
варіанти. Голосування проходило на офіційному сайті УЄФА, а також у соціальних
мережах.

На відміну від відеогри попереднього чемпіонату, розробкою займалася не
Electronic Arts, а японська компанія Konami. 21 квітня 2016 року було випущено
DLC до гри PES 2016, в якому додано сам турнір та всі команди-учасниці, серед
яких повністю ліцензовано 15.

25 січня 2013 року УЄФА оголосила остаточний список, за яким Євро 2016
прийматимуть 10 стадіонів у 10 містах.

Кваліфікаційний раунд чемпіонату Європи з футболу 2016 відбувся з вересня 2014
по листопад 2015 року. Збірна Франції отримала путівки до фінальної стадії як
господар чемпіонату, решта 53 збірних боролися за 23 місця.

Жеребкування фінальної відбулося в Палаці Конгресів Порт Майо в Парижі 12 грудня
2015, 18:00 CET. 24 кваліфікованих команди поділені на шість груп по чотири
команди. Господар Франція автоматично розміщена на позиції 1 у групі A. Чинний
чемпіон Іспанія посіяна першою в кошику 1, у той час як інші 22 команди були
посіяні відповідно до коефіцієнтів УЄФА національних команд, оновлених після
завершення етапу відбіркового групового (без врахування плей-оф), які
опубліковані УЄФА 14 жовтня 2015.

У порівнянні з минулим Євро, формат проведення турніру буде змінено. Кількість
учасників збільшать до 24 команд, завдяки двом додатковим групам на стадії
групового етапу. Плей-оф буде розпочинатися не з чвертьфіналів, як це було
раніше, а зі стадії 1/8. До раунду плей-оф виходитимуть не лише перші два місця
груп, а й чотири найкращі треті місця. Таким чином, після групового етапу турнір
покине лише 8 команд.

Якщо на момент завершення матчів групового етапу дві або більше команд мають
однакову кількість очок, то для визначення підсумкових місць у групі до уваги
беруться такі критерії:

Для обслуговування матчів чемпіонату Європи з футболу 2016 було запрошено 111
арбітрів, в тому числі:

Чотири найкращі треті місця визначаються у відповідності з такими критеріями: 1.
Більша кількість очок; 2. Краща різниця м'ячів; 3. Більша кількість м'ячів; 4.
Дотримання командами принципів чесної гри (у фінальному турнірі); 5.
Розташування в таблиці коефіцієнтів національних збірних УЄФА.

Загальна сума призових становить € 301 мільйон, які були розподілені між 24
командами-учасницями (для порівняння, на попередньому чемпіонаті призові склали
€ 196 мільйонів). За перемогу в фіналі збірна отримає € 8 мільйонів.

Комітет з контролю етики і дисципліни союзу європейських футбольних асоціацій
(УЄФА) після матчу на стадіоні «Велодром» (Марсель), який відбувся між командами
групи «B» групового раунду Євро-2016 Англії і Росії відкрив дисциплінарну справу
щодо Російського футбольного союзу (РФС) за фактом «масових заворушень,
расистської повединки та використання піротехніки», які продовжилися на стадіоні
під час і після завершення гри. 14.06.16 р. офіційно повідомлено, що РФС
оштрафовано на €150 тисяч, а на команду Росії накладено умовну дискваліфікацію,
яку буде реалізовано в разі повторення зіткнення між вболювальниками.

12 червня перед матчем між Туреччиною і Хорватією на вболівальників обох команд
напали місцеві фанати. Так само 12 червня в Ліллі німецькі фанати напали на
українських вболівальників. Сталися сутички і в Ніцці:

У чвертьфінальному матчі Франція — Ісландія господарі турніру встановили рекорд
чемпіонатів Європи забивши чотири м'ячі в ворота збірної Ісландії у першому
таймі. Це стало першим випадком, коли одна збірна забила чотири м'ячі впродовж
тайму.



https://uk.wikipedia.org/wiki/%D0%91%D0%B5%D1%80%D0%BB%D1%96%D0%BD%D1%81%D1%8C%D0%BA%D0%B8%D0%B9_%D0%B4%D1%96%D0%B0%D0%BB%D0%B5%D0%BA%D1%82

Берлінський діалект (нім. Berliner Dialekt) — діалект
берлінсько-бранденбурзького діалекту німецької мови, поширений в Берліні.

Берлінський діалект уживається як у самій столиці, так і в приміській зоні
Берліна і Бранденбурга. Розвиток берлінського діалекту, як зазначає Жирмунський
В. М., вплинув на мову Бранденбурга і витіснив усну, нижньонімецьку мову. Колись
Берлін був слов'янським, рибацьким поселенням на річці Шпре. Поблизу було ще
одне поселення — Кельн. Обидва поселення постійно належали різним людям і з
часом збільшувались. У 1244 році Берлін отримав статус «міста» — на сім років
пізніше, ніж Кельн. У цей період усі жителі Берліна розмовляли на
нижньонімецькій мові. Але все ж таки верхньосаксонський діалект передував і в
Берліні. Мова жителів наситилась верхньонімецькими елементами. Але дифтонги -au
і -ei так і залишались монофтонгами -oo і -ee, тому що так вони вживались як у
саксонському діалекті, так і в нижньонімецькій мові. Вже тоді жителі Берліна не
говорили на саксонському діалекті.



https://uk.wikipedia.org/wiki/%D0%86%D1%81%D0%BB%D0%B0%D0%BD%D0%B4%D1%96%D1%8F

Ісла́ндія, раніше Ісля́ндія (ісл. Ísland [islant]) — острівна держава в Європі,
розташована у північній частині Атлантичного океану на Серединно-Атлантичному
хребті. Вона налічує близько 325 тис. населення і має загальну площу 103 000
км². Столиця і найбільше місто — Рейк'явік, де з прилеглими районами у
південно-західному регіоні країни проживає близько двох третин населення країни.
Ісландія є вулканічно і геологічно активною територією. Територія в основному
складається з плато, покритих піщаними полями, горами та льодовиками, хоча
багато льодовикових річок течуть до моря через низовини. Ісландія, зігріта
Гольфстрімом, має помірний клімат, незважаючи на високі широти і безпосередню
близькість до Полярного кола.

Згідно з Книгою про заселення Ісландії, заселення острова почалося 874 року,
коли норвезький ватажок Інґольф Арнарсон став першим постійним норвезьким
поселенцем на острові. Інші відвідували острів раніше і мешкали на ньому
впродовж зими. В наступні століття острів заселяли люди норвезького та
ґельського походження. З 1262 по 1918 рр. він був частиною норвезької, а згодом
данської монархії. До 20 століття ісландці займалися переважно рибальством та
землеробством. 1994 року країна приєдналася до Європейської економічної зони, що
дозволяє їй диверсифікуватися від рибальства задля економічних та фінансових
послуг.

Ісландія є країною з вільною ринковою економікою і з відносно низькими податками
щодо інших країн OECD, при збереженні північної моделі з універсальними
системами охорони здоров'я та освіти для своїх громадян. В останні роки Ісландія
була однією з найбагатших та найрозвиненіших країн світу. 2010 року вона посіла
17-те місце у світі за показниками розвитку, згідно з Індексом розвитку
людського потенціалу, та була четвертою країною світу за продуктивністю на душу
населення. 2008 року банківська система країни систематично зазнавала провалів,
спричиняючи економічний спад та політичну нестабільність.

Ісландія є технологічно розвиненою країною. Згідно з Freedom of the Press, в
Ісландії медіа є найбільш вільними у світі. Ісландська культура базується на
основі давньонорвезької спадщини. Більшість ісландців є вихідцями з Норвегії
(зокрема із Західної Норвегії) та нащадками ґельських поселенців. Ісландська,
північногерманська мова, є близькою до фарерської та до деяких західнонорвезьких
діалектів. Національна культурна спадщина охоплює національну кухню, поезію та
середньовічні ісландські саги. Нині Ісландія є країною з найменшим населенням
з-поміж членів NATO та єдиним учасником блоку без постійної армії. Населення
країни приблизно дорівнює населенню українського міста Херсона.

Першим відомим постійним мешканцем острова був Інґольф Арнарсон, який збудував
свою садибу на місці сучасного Рейк'явіка 874 року. За Інґольфом на острові
оселилося багато інших емігрантів, переважно норвежців та їхніх ірландських
рабів. 930 року було засновано Альтинґ, законодавчий та судовий орган, —
політичний центр Ісландської вільної держави. Християнство було прийнято бл.
1000 р. Держава припинила існування 1262 року, коли роздроблена політична
система була не в змозі впоратися зі збільшенням впливу окремих ісландських
вождів.

Внутрішні міжусобиці в період Епохи Стурлунґів призвели до укладення Старої
угоди 1262 року, за якою Ісландія визнала підпорядкування норвезькій короні.
1380 року володіння країною перейшло до Данії та Норвегії, коли королівства
Норвегії, Данії та Швеції об'єдналися в Кальмарську унію. В наступні століття
Ісландія стала однією з найбідніших країн Європи. Родючі землі, вулканічна
активність та суворий клімат зробили землеробство єдиним способом для існування
суспільства. Чорна смерть прийшла в Ісландію у 1402–04 та 1494–95 роках. Першого
разу від неї загинуло від 50 % до 60 % населення, а другого — від 30 % до 50 %.

Близького середини 16 ст. король Крістіан III Данський почав насаджувати
лютеранство на всіх підвладних йому територіях. Останнього католицького єпископа
Ісландії (до 1968 р.) Йона Арасона було страчено 1550 року разом із двома його
синами. Згодом країна стала повністю лютеранською, й відтоді лютеранство
залишається релігією більшості ісландців. У 17 та 18 століттях Данія ввела
обмеження на торгівлю в Ісландії через часті напади на її береги піратів із
різних країн. Велика епідемія віспи у 18 столітті забрала життя бл. третини
населення острова. 1783 року почалося виверження вулкана Лакі з руйнівним
наслідками. Роки після виверження відомі як Туман труднощів (Móðuharðindin):
загинула половина поголів'я худоби, що спричинило голод та загибель чверті
населення острова.

1814 року після закінчення наполеонівських воєн Данія-Норвегія розпалися на два
окремі королівства згідно з Кільським договором. Ісландія відійшла в
підпорядкування Данії. Протягом 19 століття клімат країни продовжував
погіршуватися, що спричинило масову еміграцію населення в Північну Америку,
зокрема в Манітобу (Канада). Країну покинуло бл. 15 тис. з 70 тис. усього
населення. Нову національну свідомість було відроджено завдяки романтичним та
націоналістичним ідеям із континентальної Європи, рух за незалежність очолив Йон
Сіґурдссон. 1874 року Данія дала Ісландії конституцію та обмежене
самоврядування, яке було розширено 1904 року.

Акт про Унію, укладений з Данією 1 грудня 1918 року, мав діяти 25 років. Згідно
з ним, Ісландію було визнано цілком суверенною державою, пов'язаною персональною
унією з королем Данії. Уряд Ісландії взяв під контроль зовнішні справи та
відправив посольство в Копенгаген. Тим не менше, Ісландія попросила Данію
займатися її зовнішніми справами з іншими країнами (тобто окрім Данії). В той
час посольства Данії по всьому світу виставили два прапори та два герби:
Королівства Данії та Королівства Ісландії.

Під час другої світової війни Ісландія, як і Данія, зайняла нейтральну позицію.
Після того, як 9 квітня 1940 року Німеччина окупувала Данію, Альтинґ прийняв
рішення, за яким уряд країни перейняв повноваження короля Данії щодо Ісландії.
Через місяць британські війська окупували Ісландію, порушивши нейтралітет
країни. 1941 року окупацію перейняли США, оскільки Британія потребувала війська
в інших регіонах.

31 грудня 1943 року 25-річна дія Акту про Унію добігла кінця. 20 травня 1944
року почався чотириденний референдум щодо незалежності Ісландії, за підсумками
якого унію з Данією було скасовано (бл. 97 % голосів «за»), а Ісландію
проголошено республікою (95 % голосів «за»). Формально Ісландію було проголошено
республікою 17 червня 1944 року, на чолі зі Свейнном Б'єрнссоном, першим
президентом країни.

1946 року війська союзників залишили Ісландію, яка формально стала членом NATO
1949 року на тлі внутрішніх суперечок та протестів. 5 травня 1951 року було
підписано оборонну угоду зі США. Американські солдати повернулися в Ісландію як
Ісландські сили оборони і залишалися на території країни впродовж холодної
війни, остаточно залишивши її 30 вересня 2006 року.

Одразу по закінченню війни почалося економічне зростання, супроводжуване
індустріалізацією риболовецької промисловості та планом Маршалла. 1970-ті
відзначились трісковою війною — суперечками з Великою Британією щодо обмеження
вилову риби іноземними кораблями в ісландських водах. Економіка країни значно
диверсифікувалась та лібералізувалась після вступу Ісландії до Європейської
економічної зони 1994 року Впродовж 2003—2007 рр. Ісландія перетворилася з
країни, відомої своєю риболовецькою промисловістю на країну, що надає складні
фінансові послуги. Втім фінансова криза 2008 року відчутно вдарила по країні
2009 року.

Ісландія розташована у Північній частині Атлантичного океану, загалом південніше
від Полярного кола, яке проходить через невеликий острів Ґрімсей неподалік від
північного узбережжя Ісландії. Країна лежить між 63° і 67° пн. ш. та 25° і 13°
зх. д.

Хоча Ісландія є ближчою до Ґренландії, аніж до континентальної Європи, її
відносять саме до Європи з культурних причин. Геологічно острів є частиною обох
континентальних плит. Найближчими частинами суші є Ґренландія (287 км) та
Фарерські острови (420 км). Найменша відстань до континентальної Європи
становить 970 км (до Норвегії).

Ісландія є 18-им за площею островом у світі й другим у Європі (після
Великобританії). Площа острова становить 101 826 км², а площа всієї країни — 103
000 км², з яких 62,7 % займає тундра. До складу Ісландії входять 30 малих
островів, включно з малозаселеними островом Ґрімсей та архіпелагом Вестманнових
островів. Озера та льодовики займають 14,3 % території; лише 23 % вкриті
рослинністю. Найбільшими озерами є Торісватн (водосховище, 83–88 км²) та
Тінґватляватн (82 км²); іншими важливими озерами є Леґурінн та Міватн.
Єкюльсарлон є найглибшим озером на острові (248 м глибини).

Геологічно Ісландія є частиною Серединно-Атлантичного хребта. Крім того ця
частина хребта розташована на вершині плюму. Ісландія позначає межу між
Євразійською та Північноамериканською плитами, оскільки вона утворилася
внаслідок рифтогенезу вздовж Серединно-Атлантичного хребта, де обидві плити
зіткнулися.

Узбережжя Ісландії, що загалом має довжину 4 970 км, позначено багатьма
фйордами, в яких розташовано більшість поселень. Внутрішня частина Ісландії,
Ісландське плато, є холодним і непридатним для життя поєднанням піску та гір.
Найбільшим містом є столиця Рейк'явік разом із найближчими містечками Копавоґур,
Гапнарфйордур, Ґардабаїр та Рейк'янесбаїр (де розташовано міжнародний аеропорт),
а також Акюрейрі у північній Ісландії. На острові Ґрімсей розташовано найбільш
північні поселення країни. В Ісландії є чотири національні парки: Ватнайокутль,
Снайфетльсйокутль, Тінґветлір та Єкулсаурґлювур.

Ісландія є геологічно молодою країною, вона розташована як на Ісландській
гарячій точці, так і на Серединно-Атлантичному хребті, який проходить повз
гарячу точку. Це розташування означає, що Ісландія є геологічно високоактивною з
великою кількістю вулканів, таких як Гекла, Елдґ'я, Гердубрейд та Ельдфетль.
Вулканічні виверження на території Ісландії трапляються приблизно один раз на
п'ять років. Виверження вулкана Лакі у 1783—1784 роках спричинило голод, через
який загинуло близько чверті населення острова; виверження спричинило хмари пилу
та імли, що поширилася на більшу частину Європи, частини Азії та Африки впродовж
кількох місяців після виверження.

Також в Ісландії є багато гейзерів, зокрема Ґейсір, від назви якого в
українській та багатьох інших мовах з'явилося саме слово «гейзер». Також відомим
є Строккур, який виштовхує воду кожні 5-10 хвилин. Після фази неактивності
Ґейсір знову почав виверження після серії землетрусів 2000 року.

Завдяки доступності геотермальної енергії та використання багатьох річок і
водоспадів для гідроелектроенергії, більшість мешканців мають недорогу гарячу
воду та домашнє опалення. Сам острів складається з базальту, низькокремнеземової
лави, пов'язаної з лавовими виверженнями, як це є також на Гаваях. В Ісландії є
різні типи вулканів, багато з них продукують ріоліт та андезит.

Суртсей, один із наймолодших островів у світі, є частиною Ісландії. Названий на
честь Сурта, він виник над поверхнею океану внаслідок серії вулканічних
вивержень між 8 листопада 1963 та 5 червня 1968. Острів мають право відвідувати
лише науковці.

21 березня 2010 почалося перше з часу 1821 року виверження вулкана
Ейяф'ятлайокутль, що змусило 600 людей покинути свої домівки. Через наступні
виверження 14 квітня сотні людей було евакуйовано. Хмара вулканічного попелу
накрила значну частину Європи, через що на якийсь час було обмежено або зупинено
авіасполучення в усіх країнах континенту (за винятком Португалії та Греції).

Клімат на узбережжі Ісландії є субполярним морським. Тепла Північноатлантична
течія піднімає річні температури у порівнянні з більшістю інших місць цієї
широти. До місць із подібним кліматом належать Алеутські острови, Аляска та
Вогняна земля, хоча ці регіони розташовані ближче до екватора. Попри близькість
до Арктики, узбережжя Ісландії залишається вільним від криги взимку. Наступи
льоду є рідкісними, останній такий випадок трапився 1969 року на північному
узбережжі.

В Ісландії відомо 1 300 видів комах, що є значно менше, ніж у інших країнах.
Коли на острів прибули перші поселенці, з тварин його населяв лише песець, який
прийшов на острів в кінці льодовикового періоду, перейшовши замерзлим морем. У
рідкісних випадках на острові спостерігали кажанів, занесених на острів вітрами,
проте вони не спроможні розмножуватися тут. Білі ведмеді також траплялися на
острові, проте стабільної їхньої популяції тут немає. На острові також немає
незавезених рептилій та амфібій.

Фітогеграфічно Ісландія належить до Арктичної провінції Циркумбореального
регіону в Голарктичному царстві. Згідно з дослідженням Всесвітнього фонду дикої
природи, територія Ісландії належить до екорегіону ісландських бореальних лісів
та альпійських лук. Близько три чверті острова позбавлено рослинності; рослини в
основному покривають пасовища, де регулярно випасають худобу. Найбільш
притаманним для острова деревом є береза пухнаста, яка формує значну частину
лісів разом з осикою, горобиною звичайною, ялівцем звичайним та іншими
невеликими деревами.

Коли почалося заселення острова, він був густо вкритий лісами. В кінці 12
століття в Книзі про ісландців Арі Торґілссон описує її як «заліснену від гори
до моря». Постійна людська присутність зруйнувала ізольовану екосистему.
Століттями ліси вирубували для використання як пального та матеріалу. Вирубка
лісів, погіршення клімату під час малого льодовикового періоду і надміру
інтенсивний випас овець призвели до ерозії та втрати верхнього шару ґрунту.
Відтак багато ферм закинуто, три чверті території Ісландії страждають від ерозії
ґрунту, з них одна шоста вже є непридатною для використання. Тепер залишилося
лише декілька невеликих березових лісів у ізольованих резервах. Посадка нових
лісів збільшила їхню кількість, проте не до порівняння з початковими
показниками. Деякі з нових насаджень містять іноземні види дерев.

До тваринного світу Ісландії належать ісландські вівця, корова, курка, коза,
кінь та вівчарка. Багато видів риби населяє води навколо Ісландії, а рибна
промисловість становить основну частину прибутку ісландської економіки,
приносячи більш як половину експортного прибутку. Дикі тварини: песці, норки,
миші, пацюки, кролики та північні олені. Білі ведмеді іноді відвідують острів,
припливаючи на айсбергах із Ґренландії. В червні 2008 року двоє білих ведмедів
припливли впродовж одного місяця. Птахи, особливо морські птахи, займають
помітне місце в ісландській фауні. Тут гніздяться тупики, поморники та трипалі
чайки.

Ісландія є республікою, де діє багатопартійна система. Найбільшими партіями є
Соціал-демократичний альянс (Samfylkingin), центристсько-права Партія
незалежності (Sjálfstæðisflokkurinn) та Ліво-зелений рух (Vinstrihreyfingin —
grænt framboð). Інші партія, що мають представників у парламенті, це:
центристська Прогресивна партія (Framsóknarflokkurinn) та Рух (Hreyfingin).
Багато інших партій існують на місцевому рівні, більшість з яких працюють лише в
одному муніципалітеті.

На чолі держави стоїть президент, якого обирають прямим таємним голосуванням
кожні чотири роки. Кількість каденцій для однієї особи не обмежено. Зазвичай,
коли президент виявляє бажання продовжити роботу, а ніхто інший не подає
кандидатури, то вибори не відбуваються, а президент розпочинає наступну
каденцію. У 1980 р. президентом Ісландії була вперше обрана жінка — Вігдіс
Фіннбогадоттір (1980—1996). А 25 червня 2016 р., після двадцятирічного
перебування на цій посаді Олафура Рагнара Грімссона (1943), президентом країни
став професійний історик і університетський викладач Ґвудні Торлаціус Йоганессон
(1968).

Виконавчу владу в країні здійснює уряд на чолі з прем'єр-міністром, якого
формально призначає президент, втім як правило прем'єром стає лідер партії, що
перемогла на парламентських виборах. З 11 січня 2017 року прем'єр-міністром
Ісландії є Б'ярні Бенедіктссон.

Після його відставки у квітні 2016 р. у зв'язку з оприлюдненням в ході скандалу
навколо т. зв. Панамського архіву (витік конфіденційної інформації юридичної
фірми Mossack Fonseca, яка спеціалізується на роботі з офшорами) даних про його
систематичне ухиляння від податків, уряд як тимчасовий прем'єр очолив Сігурдур
Інги Йоханнсон (1962).

Законодавчий орган — однопалатний парламент Альтинґ (63 місця, членів обирають
прямим голосуванням на 4 роки). До 1991 року Альтинґ був двопалатним. Парламент
може винести вотум недовіри уряду.

Конституцію Ісландії було прийнято 17 червня 1920 року. Пізніше до неї було
внесено значні зміни — в 1944 та 1991 роках. 17 червня вважають Днем
незалежності Ісландії. 27 листопада 2010 року в Ісландії відбулися вибори до
Установчих зборів, обрані делегати повинні будуть оновити конституцію з
урахуванням думки населення.

Ісландія є учасником зокрема Північної Ради (з 1952), ООН (з 1946), НАТО (з
1949) та ЄАВТ (з 1970).

Ісландія поділяється на регіони (landsvæði / héruð), округи (sýsla, sýslur),
виборчі округи (kjördæmi) та муніципалітети (sveitarfélög). Існує вісім
регіонів, які використовують переважно для статистичних цілей; раніше
використовували поділ на райони. До 2003 року виборчі округи збігалися з
регіонами, але було прийнято поправки до конституції, за якими утворили
теперішні шість округів:

23 округи переважно є історичними районами країни. Нині в Ісландії є 26
магістратів (sýslumenn, singular sýslumaður), які представляють уряд. До їхніх
обов'язків входить збір податків та реєстрація шлюбів. Після реорганізації
поліції 2007 року близько половини з них виконують роль поліції. Другим рівнем
адміністративного поділу є 79 муніципалітетів, які відають такими питаннями, як
школи, транспорт та зонування.

Ісландія не має регулярних збройних сил. Із воєнізованих структур є берегова
охорона. Інші збройні формування в мирний час відсутні. Захист країни здійснює
NATO. Ісландія однією з перших вступила до NATO (4 квітня 1949), в Кеплавіку
перебувала авіабаза альянсу (з 30 вересня 2006 року вона припинила
функціонування, втім інфраструктура залишилась). За даними журналу Forbes
(2009), Ісландія посідає 2-ге місце за миролюбністю (1-ше — Нова Зеландія,
3-тє — Японія).

Раніше основним джерелом доходів країни було рибальство (32 % промисловості в
2001-му році). Однак в останні роки відбувається інтенсивна диверсифікація
промисловості на основі дешевої відновлюваної енергії (в основному це
геотермальні джерела та гідроенергія). Уряд Ісландії оголосив про масштабну
програму з будівництва алюмінієвих заводів. Також активно розвиваються
біотехнології, туризм, банківський бізнес, інформаційні технології. За
структурою зайнятості Ісландія виглядає як промислово розвинена країна: у
сільському господарстві 7,8 %, у промисловості 22,6 %, а в сфері послуг 69,6 %.
ВВП склав 2003 року близько 9,5 млрд дол США (36 320 дол США на душу населення).

2007 року ООН визнала Ісландію найкращою країною для життя у світі; країна також
посідала 7-ме місце у світі за продуктивністю на душу населення (US$54 858) та
5-те за паритетом купівельної спроможності ($40,112).

Світова фінансова криза 2008 року відчутно позначилася на Ісландії. Курс
ісландської крони впав на 60 %, дуже сильно впав фондовий ринок. У банківській
системі країни почалися дуже серйозні проблеми. Країна фактично опинилася на
межі банкрутства. Країни Євросоюзу доволі прохолодно поставилися до запитів про
фінансову допомогу з боку Ісландії, займаючись вирішенням своїх проблем. Навіть
більше, частину ісландських активів було заморожено урядом Великої Британії, з
посиланням на антитерористичне законодавство. Для відновлення економіки Ісландія
прийняла рішення вступити до ЄС, але восени 2013 припинила обговорення цього
кроку, хоча не відмовилися від укріплення стосунків з ЄС.

Сільськогосподарські землі становлять 23 % території країни (луки і пасовища).
Головний напрямок — вівчарство. Розводять також велику рогату худобу.
Вирощується картопля, у теплицях — овочі.

В Ісландії немає залізниць. Причиною цього є складні природні умови  — висока
вулканічна активність та значна кількість опадів.

Прокладання кільцевої дороги (Þjóðvegur 1 або Hringvegur) було завершено 1974
року; вона є головною дорогою Ісландії, яка сполучає всі заселені частини
острова, адже внутрішні території є незаселеними. Ця дорога має протяжність 1
337 км з однією смугою в кожному напрямку, за винятком відрізків поблизу великих
міст та біля тунелю Гвалф'єрдур, де вона має кілька смуг. Багато мостів на цій
дорозі, особливо на півночі та сході, мають одну лінію та зроблені з дерева
або/і сталі.

Основним центром міжнародного сполучення є Міжнародний аеропорт у Кефлавіку,
який обслуговує Рейк'явік та країну в цілому. Він розташований за 48 км від
Рейк'явіка. Внутрішні перельоти, перельоти в Ґренландію та на Фарерські острови,
а також бізнес-рейси відбуваються переважно через Аеропорт Рейк'явіка, що
розташований у центрі міста. В Ісландії зареєстровано 103 аеропорти та
аеродроми; більшість із них є неасфальтованими, розташовані у сільській
місцевості. Найбільшим аеропортом є Міжнародний аеропорт у Кефлавіку, а
найбільшим аеродромом — Ґейтамелур, чотирисмугове поле за 100 км на схід від
Рейк'явіка, призначене виключно для глісування.

Столицею країни є місто Рейк'явік, з кількістю населення 116 642 чоловік.
Офіційна мова — ісландська. У столиці живе близько 50 % населення країни.

За межами країни проживає близько 30 тис. ісландців (у США, Канаді, Норвегії,
Данії).

Корені ісландської культури йдуть із норвезьких традицій. Ісландська література
є досить популярною, зокрема саги, написані в епоху високого та пізнього
середньовіччя. Ісландці надають великого значення своїй незалежності та
самодостатності; згідно з опитуванням громадської думки, проведеним Європейською
Комісією, 85 % ісландців вважають незалежність «дуже важливою», що контрастує з
53 % у ЄС, 47 % у Норвегії чи 49 % у Данії.

Деякі традиційні вірування дожили до сьогодні: наприклад, деякі ісландці вірять
в ельфів чи принаймні припускають їхнє існування.

В Ісландії надано широкі права одностатевим парам. 1996 року ісландський
парламент прийняв закон, за яким одностатеві пари змогли реєструвати свої
стосунки, що надало їм права, схожі до шлюбних. 2006 року одностатеві пари
отримали змогу всиновлювати та виховувати дітей. 11 червня 2010 року парламент
країни прийняв поправки до закону про шлюб, за якими його було зроблено статево
нейтральним. Закон вступив у дію 27 червня 2010. Відтак реєстрацію одностатевих
шлюбів більше не проводять, єдиним варіантом узаконення таких стосунків є шлюб.

Найвідомішими працями ісландської літератури є саги, прозові епічні твори
періоду ісландської середньовічної держави. Зокрема, це Njáls saga, Grœnlendinga
saga та Eiríks saga rauða, які описують відкриття та заселення Ґренландії та
Вінланду (сучасного Ньюфаундленду). Egils saga, Laxdæla saga, Grettis saga,
Gísla saga та Gunnlaugs saga ormstungu є також відомими.

Переклад Біблії було опубліковано в 16 столітті. Важливими творами 15-19 століть
були духовні вірші (найвідомішим є Passíusálmar Гатльґрімура П'єтурссона) та
рімур, ритмічна епічна поезія. В 19 столітті популярними в країні стали нові
літературні форми, навіяні національно-романтичним письменником Йонасом
Гатльґрімссоном. Останнім часом чимало ісландських письменників досягли успіху в
європейського читача, найвідомішим з них є Гатльдор Лакснесс, нобелівський
лауреат 1955 року.

Народні мелодії (tvisöngur) відомі з початку другого тисячоліття. Найвідомішим
композитором 19 століття був Свейнб'єрн Свейнб'єрнссон, автор національного
гімну Ісландії; найвідоміші композитори 20 століття: Йон Лейфс та Паул
Ісолфссон. 1925 року було організовано Рейк'явіцький оркестр, а 1980 —
Ісландську оперу. Сьогодні найвідомішими представниками ісландської музики є
співачка Бйорк, построковий гурт Sigur Rós, мультиінструменталіст Олафур
Арнальдс, рок-гурт Múm та поп-співачка Йоганна. Іншими досить відомими гуртами є
Quarashi (хіп-хоп), Sólstafir (блек-метал), FM Belfast (електро), GusGus,
Mezzoforte, Seabear, Tappi Tíkarrass, For a Minor Reflection.

Найбільшими телевізійними станціями Ісландії є державна Sjónvarpið і приватні
Stöð 2, Skjár einn та ÍNN. Існують менші станції, переважно місцеві. Головними
радіостанціями є Rás 1, Rás 2 та Bylgjan. Щоденними газетами є Morgunblaðið та
Fréttablaðið. Найпопулярнішими сайтами є інформаційні сайти Vísir та Mbl.is.

Ісландія є батьківщиною LazyTown (Latibær) — дитячої програми, яку створив
Маґнус Шевінґ. Вона стала популярною у більш як ста країнах, включно зі США,
Великою Британією та Швецією. Студія LazyTown розташована в Ґардабаїрі.

Більшість ісландських страв готують на основі риби, баранини та молочних
продуктів. Відомою ісландською стравою є гаукатль — тухле м'ясо акули.

Головним національним видом спорту є ґліма — різновид боротьби, що виник у
середньовіччі. Популярними в країні є футбол, атлетика, гандбол та баскетбол.
Зокрема, збірна Ісландії з гандболу є однією з провідних у світі. У футболі щодо
інших країн успішнішою є жіноча збірна.

Саме представники Ісландії здобули найбільше титулів у змаганні «Найсильніша
людина світу»: Маґнус Вер Маґнуссон та Йон Патль Сіґмарссон перемагали по 12
разів. Найстарішою спортивною організацією Ісландії є Рейк'явіцька асоціація
стрільби, заснована 1867 року (в 19 ст. у країні була популярною стрільба).

Найвидатнішим досягненням ісландської футбольної збірної став вихід до 1/4
фінальної частини чемпіонату Європи-2016 після перемоги 2:1 над збірною Англії
27 червня 2016 року



https://uk.wikipedia.org/wiki/%D0%A1%D0%B2%D1%8F%D1%82%D0%BE_%D0%9A%D1%83%D0%BF%D0%B0%D0%BB%D0%B0

Іва́на Купа́ла, Купа́йла — традиційне східнослов'янське свято, яке відзначали
вночі перед Івановим днем (24 червня за старим стилем). Зараз його також
прив'язують до сонцевороту (21 червня, у високосний рік — 20 червня за часом
UTC). У зв'язку з введенням григоріанського календаря 1 березня 1918 збігається
з церковним святом Різдва Івана Предтечі та припадає на 24 червня (7 липня) .
Назва свята походить від імені християнського святого Івана Хрестителя.
Квінтесенцією свята є очищення за допомогою вогню та води — найдавніша форма
магічних дій. Одне з чотирьох головних свят сонячного календаря.

Ймовірно, свято було встановлено в часи, коли сонцестояння випадало на 24
червня. Святкували Купала здавна по всій Україні, щоправда з певними
відмінностями по регіонах. За радянського панування частина притаманних святу
регіональних звичаїв відмерла. Подібні звичаї існують у багатьох народів,
особливо індоєвропейських: Ліго у латвійців, Літа (Litha) у кельтів, Вардавар у
вірменів, Исиах у якутів, чехів, німців, австрійців, сербів, болгар, поляків,
англійців, білорусів а також росіян. Найбільшого розмаху свято набуло в Іспанії,
де 19–24 червня проводиться фестиваль «Вогнища Сан Хуана», та в Бразилії —
«Феста Юніна» 13-29 червня.

Назва «Іван Купала» має народно-християнське походження та є слов'янським
варіантом імені Іоанн Хреститель (грец. Ιωάννης ο Βαπτιστής). Оскільки
βαπτιστής, «баптістіс» — епітет Іоанна, що буквально перекладається як
«купатель, занурювач», у народі його звали Іваном Купалою (Купайлою). Така назва
свята була зумовлена і власне слов'янськими уявленнями: купання (від праслов.
*kǫpati) означає ритуальне обмивання, очищення, яке здійснювалося у відкритих
водоймах. Тому, з одного боку, саме цьому має бути зобов'язана поява епітету
«Купала», «Купайла» — як переклад «Хреститель», а, з іншого боку, назва свята
пізніше була переосмислена народною етимологією та ув'язана з ритуальними
купаннями в річках під час цього свята.

Деякі науково-популярні та неоязичницькі видання пов'язують свято з «язичницьким
божеством» Купала. Дана точка зору не має достовірних підтверджень, оскільки
сумнівне існування в слов'янському язичництві самого цього божества. Вперше
божество «Купала» згадується в Густинському літописі (XVII століття); воно є
плодом непорозуміння — літописець, знаючи про «ігрища» на Івана Купала, прийняв
назву свята за ім'я язичницького бога. Згодом це непорозуміння було повторено
переписувачами, а потім і ранніми дослідниками слов'янської міфології, в
результаті чого у слов'янському пантеоні з'явилося нове «божество».

Насправді ж Купала міг з'явитися в народних уявленнях лише як фольклорна
персоніфікація свята, що відбилася, наприклад, у піснях. Натомість у деяких
регіонах Русі називали свято Ярилин день, хоча не виключено, що весняне
рівнодення (новий рік) також було пов'язане з Ярилом. Це був останній день
русального тижня. Ярило був божеством весни й кохання, тому його відповідниками
є Камадева та Купідон. Після купальських ігор визначалися пари суджених, а
наступний день, Февронії Русальниці, протегував сім'ї та любові. В давнину з
цього дня й до Петра гралися весілля.

Святкування розпочинається в заздалегідь домовлених місцях, переважно біля
річок. Дівчата плетуть вінки з польових квітів і перед заходом сонця збираються
на вигонах біля річок.

Головні атрибути свята — це Купало й Марена (Марена, Мара, Марина). Згідно зі
слов'янським міфом Марена — зимове божество, що морить землю стужею, а людину
хворобами та голодом. Але в народі, зокрема на Слобожанщині, її вважали старшою
русалкою.

Власне святкування починалося з виготовлення опудала головних персонажів свята —
Купала та Марени. Так, на Поділлі й Волині дівчата виготовляють Купала з гілки
верби й прикрашають її квітами та вінками. На Полтавщині в одних населених
пунктах опудало Купала виготовляють із соломи, прикрашають його стрічками й
намистом, в інших замість солом'яного опудала саджають дитя, яке виконує роль
Івана Купала. На Київщині та Одещині його виготовляють із гілок будь-якого
дерева.

Опудало Марени роблять у різних регіонах України в залежності від традицій, які
там склалися. На Полтавщині, наприклад, його виготовляють із гілок чорноклену,
вишні, соломи. На Слобожанщині — з гілок чорноклену та трави.

Існують свідчення про обрядове дерево на свято Купала, схоже на весільне гільце.
Воно відоме як «Купа́ло» («Купа́йло», «Купа́йлиця»), проте могло також
називатись, як і весільне деревце, гільцем. Дерево прикра­шали стрічками,
квітами й вінка­ми; воно уособлювало рослинність у пе­ріод літа й очікування від
неї щедрих плодів восени.

Після втоплення Марени (інколи топили Купалу) дівчата тікають від хлопців до
води, щоб ворожити («заворожувати вроду»). Вони дістають свічки, запалюють їх і,
прилаштувавши до своїх вінків, пускають на воду. Поки вінки пливуть, дівчата
йдуть понад річкою та співають:

У Галичині деякі дівчата вінки, сплетені з чебрецю, святили в церкві та
зберігали протягом року. Під час хвороби людей чи худоби напували хворих настоєм
із зілля тих вінків.

Існує повір'я про цвіт папороті, котрий нібито з'являється в купальську ніч. За
легендою, папороть цвіте лише одну коротку мить найкоротшої у році ночі під
Івана Купала. Здобути цю квітку досить важко, оскільки її береже від людей
нечиста сила. Страхітливі народні перекази про її витівки використав у своєму
оповіданні «Вечір напередодні Івана Купала» Микола Гоголь. Той, хто має цвіт
папороті, може розуміти мову будь-якого створіння, може бачити заховані в землю
скарби. Володар заповітної квітки також міг у ніч напередодні Івана Купала
бачити, як ходять лісом дерева й стиха розмовляють між собою.

За даними сучасних дослідників, повір'я про цвіт папороті могла породити цікава
особливість папоротевої рослини «страусове перо звичайне» (Matteuccia
struthiopteris); спороносні листки (спорофіли) цієї папороті виділяють особливу
ефірну олію, що може випромінювати слабке світло[Джерело?].

Існує повір'я, що зібрані в ніч на Івана Купала чи вранці з «іванівською» росою
лікарські рослини мають особливу, надзвичайну силу. За народними легендами
цілющі трави сіють русалки — потоплені дівчата, мавки — душі маленьких
нехрещених дітей та інші духи природи. Вони ж доглядають за зіллям і знають, як
і коли його вживати.

Згідно з християнським календарем на ці дні припадає Різдво юдейського
проповідника Йоханан бар Зехар'я (Івана Хрестителя) (24 червня за старим
стилем), яке й святкують християни східного обряду. В Україні цей день називають
святом Івана Купала. Деякі дослідники пов'язують назву з іменем слов'янського
бога Купала — богом земних плодів (про збіг свят є записи в літописах, зокрема в
Густинському, Іпатіївському). Подвійна назва виникла в часи, коли християнська
церква бажала замістити яскраве язичницьке свято на свято нової для слов'ян
релігії. Саме святкування в своїй суті пов'язане з давньослов'янською вірою та
носить магічний характер — ритуальні очищення вогнем, ворожіння, гадання, ігри.

Церкви не підтримували (й не підтримують) таких народних гулянь, визнаючи лише
назву Різдво Іоанна Предтечі[ru], «Іванів день», натомість серед народу вживають
або подвійну назву, або назву «Купала». Горпина Купальниця[ru] — слов'янське
народне свято, що відзначається 23 червня (6 липня). В цей день усе було
підпорядковане підготовці до нічної зустрічі Купали. Після прийняття
християнства на цей день наклалося церковне шанування святої Агрипини Римської,
яку прозвали в народі Горпиною.

При цьому двовір'я було характерне не лише для Русі, а й також і для Візантії,
яка експортувала свою релігію на Русь. Так, у Візантії в цей день міські жителі
влаштовували гадання. Після заходу сонця маленьку дівчинку вдягали як заміжню. В
неї повинна бути ваза з вузьким горлом, куди гості кидали записки з побажаннями.
Після цього по черзі підходили до дівчинки й запитували, що на них чекає. У
відповідь вона трясла вазу, перевертала її, після чого в руку дівчинки випадала
відповідна записка, яку вона віддавала прохачеві. У сільській місцевості свято
відзначалося стрибанням через вогнище, що мало принести удачу й захистити від
злих духів. Ці обряди ромеїв є залишками адоній — свята Адоніса, який, між
іншим, вважався коханим Діоніса, відомі епітети якого «Еван», «Єван». В свою
чергу імя Адоніса повязане з богом сонця Атоном, а звідси із Адонаєм.

Деякі дослідники вважають, що назва Іван могла мати певні аналогії з божествами
римського пантеону, зокрема з Янусом, якого етруски називали «Небеса»
[Джерело?]. Янус, або Юноніус був також богом початку й кінця часу та всякої
діяльності й був тісно пов'язаний з Юно (Юнона). Від її імені походить назва
місяця June, на який припадає літнє сонцестояння. Однією з постатей Юнони була
Капротіна, функція якої — підтримка та зміцнення Місяця як нічного світила в той
час, коли його сили найслабкіші, — після літнього сонцестояння. Фестиваль Нона
Капротінія («Нони Дикої Фіги») — 7 липня. При цьому не всюди головне свято літа
визначають за сонячним календарем із прив'язкою до сонцестояння — наприклад, в
Індії Джанмаштамі визначають за місячним календарем як восьмий день темної
половини місяця шравана (рахуючи від молодика) і в наш час дата може припадати
на кінець серпня. Аналіз астрономічних даних вказує, що літнє сонцестояння та
вхід Сонця до знаку Рака в тропічних координатах випадало на 24 червня у 33 ст.
до н. е., тому поява свята може відноситись до цього періоду.

Існували легенди про те, що в ніч перед Івановим днем злітається на шабаш
нечиста сила. Зокрема на цю тему Мусоргський Модест Петрович у 1867 р. створив
музичний твір «Іванова ніч на Лисій горі». А Римський-Корсаков на його основі
балет "Ніч на Лисій горі"[ru]. Інші відомі твори — "Торжество літнього
сонцестояння"[ru].

Одним із наймасовіших є щорічне святкування Купала у Національному музеї
народної архітектури та побуту України в Пирогові в Києві. У 2016 свято у
Пирогові зібрало кілька сотень шанувальників народних традицій. Завершився вечір
концертом українських гуртів «ТіК» та «The ВЙО».



https://uk.wikipedia.org/wiki/%D0%A3%D0%BA%D1%80%D0%B0%D1%97%D0%BD%D0%B0

Украї́на (МФА:  [ukrɑˈjinɑ]опис файлу) — держава у Східній Європі та частково в
Центральній Європі, у південно-західній частині Східноєвропейської рівнини.
Площа становить 603 628 км². Найбільша за площею країна з тих, чия територія
повністю лежить у Європі, друга на європейському континенті, якщо враховувати
Росію. Межує з Білоруссю на півночі, Польщею, Словаччиною та Угорщиною — на
заході, Румунією та Молдовою — на південному заході, Росією на сході і
північному сході. На півдні і південному сході омивається Чорним і Азовським
морями.

На сучасній території України відомі поселення багатьох археологічних культур,
починаючи з доби палеоліту — мустьєрської, гребениківської, кукрецької,
трипільської, середньостогівської, ямної, бойових сокир, чорноліської тощо. В
античні часи на території України виникли державні утворення скіфів,
давньогрецьких колоністів, готів, але відправним пунктом української
слов'янської державності й культури вважається Київська Русь 9—13 століття.
Після монгольської навали її спадкоємцем стало Руське королівство 13—14
століття. Воно було поглинуте сусідніми Литвою та Польщею, об'єднаними з 16
століття у федерацію Річ Посполита. Формування новітньої української нації
активізувалося під час визвольної війни 1648–1657 років під проводом Богдана
Хмельницького проти Речі Посполитої. Результатом війни стало утворення в
Подніпров'ї козацької держави. Через міжусобиці вона після 1667 р. опинилася
розділеною між Річчю Посполитою та Московським царством. У 18 столітті, після
приєднання до Російської імперії більшості українських земель, місцева автономія
була поступово ліквідована царським урядом. Під час української революції
початку 20 століття на території України постало декілька національних держав:
Українська Народна Республіка, Українська Держава, Західноукраїнська Народна
Республіка, Кубанська Народна Республіка та інші. Але внаслідок поразки
українських визвольних змагань 1917–1921 років і низки воєн ці держави були
захоплені сусідами: Радянською Росією, Польською республікою, Королівством
Румунія і Чехословацькою республікою. На російській території була створена
більшовицька Українська Соціалістична Радянська Республіка (УСРР), яка 1922 року
увійшла до складу Радянського Союзу. Під час Другої світової війни до УРСР були
приєднані Західна Україна та Буджак, а 1954 року — Крим. Сучасна держава Україна
утворилася 24 серпня 1991 р. на основі УРСР в результаті розпаду Радянського
Союзу, що скріплено результатом волевиявлення народу України 1 грудня 1991 року.

Україна — унітарна держава. Вона складається з 24 областей, Автономної
Республіки Крим і двох міст зі спеціальним статусом: Київ — столиця та найбільше
місто, і Севастополь. Україна є парламентсько-президентською республікою.
Найвищим органом державної влади є Верховна Рада України, а главою держави —
Президент України.

За чисельністю населення Україна посідає восьме місце у Європі. За даними
останнього перепису населення, що відбувся у 2001 році, в Україні проживає понад
48,4 млн осіб. З них 77,8 % становлять українці, 17,3 % — росіяни. Частка
міського населення становить 67,2 %. Офіційною мовою в Україні є українська. В
результаті кількасотлітнього зросійщення у східних і південних областях поширена
російська мова. Більшість населення належить до християн східного обряду —
православних і греко-католиків. Серед інших конфесій представлені:
римо-католицизм, протестантизм, іслам.

Україна — промислово-аграрна країна з переважанням продукування сировини. Вона є
одним з провідних експортерів деяких видів сільськогосподарської продукції й
продовольства. Народно-господарський комплекс країни включає такі види
промисловості: видобування корисних копалин (вугілля, нафта і газ, залізна і
марганцева руда), деякі галузі машинобудування, чорна та кольорова металургія,
Україна є потужним виробником електроенергії. Налагоджено виробництво
ракет-носіїв, супутників та обладнання для дослідження космосу. Україна є
значним виробником зброї — танків, військово-транспортних літаків,
зенітно-ракетних комплексів, оптичного обладнання.

Україна є одним із членів-засновників Організації Об'єднаних Націй, а також
членом понад сорока міжнародних організацій.

Слов'янське слово «Україна» вперше згадується у Київському літописному зводі за
Іпатіївським списком під 1187 роком. Ним окреслювали терени Переяславського
князівства, що входило до історичного ядра Русі поруч з Київським і
Чернігівським князівствами. Це слово також зустрічається у руських літописах під
1189, 1213, 1280 і 1282 роками, позначаючи Галичину, Західну Волинь, Холмщину і
Підляшшя. У литовських і польських хроніках та офіційних документах XIV—XVII
століття «Україною» у широкому значенні називали руські землі Галичини, Волині,
Київщини, Поділля і Брацлавщини, а у вузькому — територію середнього
Подніпров'я. Таке ж двояке значення цього слова зберігалося і з середини XVII
століття, після постання руської держави Війська Запорозького. У зв'язку з
входженням останньої до складу Московії, а згодом і Російської імперії, слово
«Україна» закріпилося за регіоном Подніпров'я, виступаючи синонімом слова
«Малоросія»; ним також позначали Слобожанщину, заселену вихідцями з цього
регіону. У другій половині XIX століття — початку XX століття, під впливом
національного руху руської інтелігенції, назва «Україна» набирала значення
руської етнічної території, а сам етнонім «русини» був витіснений етнонімом
«українці». 1917 року була проголошена перша держава, яка використала слово
«Україна» у своїй офіційній назві, — Українська Народна Республіка.

Етимологія слова «Україна» достеменно не відома. Згідно з теорією, якої
притримуються більшість українських дослідників, «Україна» походить від слів
«країна» або «край», тобто «у» означає «рідний», «свій». Таким чином «україна» —
антонім слова «чужина».. Згідно з однією з інших теорій, що сформувалася під
впливом польської і російської історіографії, воно означає «околицю»
(рос. окраину) або «прикордоння».

У попередніх століттях для позначення території України вживали слова «Скіфія»,
«Сарматія», «Русь», «Рутенія», «Росія», «Малоросія», «Військо Запорозьке»,
«Гетьманщина» тощо.

Україна розташована в південно-східній частині Європи. Вона має спільні
сухопутні державні кордони з Білоруссю на півночі, з Польщею на заході, зі
Словаччиною, Угорщиною, Румунією і Молдовою на південному заході та з Росією на
сході. Південь України омивається Чорним та Азовським морями. Морські кордони
вона має з Румунією та Росією.

Загальна площа України становить 603 628 км², вона становить 5,7 % території
Європи і 0,44 % території світу. За цим показником вона є другою за величиною
серед країн Європи після Росії (або найбільшою країною, яка повністю лежить в
Європі). Код країни за системою ISO 3166-1-alpha-2 — UA. Територія України
витягнута з заходу на схід на 1316 км і з півночі на південь на 893 км, лежить
приблизно між 52°20′ та 44°23′ північної широти і 22°5′ і 41°15′ східної
довготи.

Найбільшими чорноморськими портами є Одеса, Чорноморськ, Херсон, Севастополь,
азовськими — Маріуполь, Бердянськ, Керч. Загальна протяжність кордонів 6993 км
(із них сухопутних 5638 км). Довжина морської ділянки кордону: 1355 км (Чорним
морем — 1056,5 км; Азовським морем — 249,5 км; Керченською протокою — 49 км).

У рельєфі України переважають рівнини (95 % від усієї площі), що належать до
південно-західної окраїни Східноєвропейської рівнини. Вони поєднують Поліську,
Придніпровську і Причорноморську низовини, що займають 70 % поверхні України, а
також Волинську, Подільську, Придніпровську, Донецьку та інші височини.
Пересічна абсолютна висота рівнин становить 175 м. В Україні знаходиться найвища
точка Східноєвропейської рівнини — гора Берда, висотою 515 м над рівнем моря.

Гірські масиви в Україні представлені частиною Карпатських гір — Українськими
Карпатами, де розташована найвища вершина України — гора Говерла (2061 м над
рівнем моря), та Кримськими горами, найвищою вершиною яких є гора Роман-Кош
(1545 м).

Сейсмічність України проявляється в західних, південно-західних і в південних
районах, які розташовані поблизу потужного
Середземноморсько-Альпійсько-Трансазійського сейсмогенного поясу планети, і де
виділяються два основні сейсмічні регіони: Карпатський і Кримсько-Чорноморський.
Значна частина території піддається впливам власних (місцевих) землетрусів та
сильних підкорових землетрусів зони Вранча (Румунія).

Територія України лежить переважно у помірно континентальній області помірного
кліматичного поясу із зростанням континентальності з північного заходу на
південний схід. Південний берег Криму виділяється в окремий регіон субтропічного
середземноморського клімату. В Українських Карпатах і Кримських горах висота
місцевості та експозиція схилів зумовлюють вертикальну зональність клімату.

Середньорічна температура повітря в Україні коливається від +11 °C… +13 °C на
півдні до +5 °C… +7 °C на півночі. Пересічна середня температура найхолоднішого
місяця (січня) змінюється від −7 °C… −8 °C на північному сході до 0 °C у
степовому Криму і +2 °C… +4 °C на Південному узбережжі Криму. У найтеплішому
місяці (липні) середньомісячна температура змінюється від +17 °C… +19 °C на
півночі та північному заході країни до +22 °C… +23 °C у південних районах і
+25 °C — на Південному узбережжі Криму.

Найнижча температура повітря на території України зафіксована 8 січня 1935 р. у
Луганську. У результаті вторгнення повітряних течій з Арктики температура
знизилася тут до −42 °C.

Основною закономірністю в розподілі опадів на території України є їх зменшення з
півночі й північного заходу в напрямку на південь і південний схід. Найбільші
річні суми опадів помічено в Українських Карпатах — 1500 мм (полонина Плай —
1663 мм) і Кримських горах (1000—1200 мм), найменші — на причорноморському
узбережжі та на Присивашші (від 450—400 до 300 мм). На переважній частині
території кількість опадів у середньому змінюється від 650—600 мм на заході до
450—400 мм на півдні й південному сході. Основна їх маса припадає на теплий
період року, за винятком Південного берега Криму. Взимку опади бувають у вигляді
снігу, майже на всій території країни; висота снігового покриву — 10-30 см, а в
горах досягає 40 см.

На території України протікає 63 119 річок і струмків загальною довжиною понад
206 тис. км, з них довжиною 10 км і більше — 3302. Більшість річок належить до
басейну Чорного і Азовського морів і лише з 2-х % території води мають стік до
Балтійського басейну (Сян і Західний Буг з їх притоками). Головні ріки — Дніпро,
Сіверський Донець, Південний Буг, Дністер, Дунай. Озер в країні близько 20 тис.,
з них лише 43 мають площу 10 км² і більше. Найбільше озеро Українського
Полісся — Світязь має площу 27,5 км². Більшу площу мають солонуваті озера
лиманного походження — придунайські (Ялпуг — 149 км²), причорноморські (штучно
опріснений Кундук (Сасик) — 204,8 км²), кримські (солоне озеро Сасик-Сиваш — 71
км²). В Україні споруджено 1157 водосховищ і 28,8 тис. ставків. Найбільші
водосховища — на Дніпрі (Кременчуцьке, Каховське, Київське, Канівське).
Найбільший лиман — Дністровський — 360 км². Найсолонішим є Куяльницький лиман —
157—227 ‰.

В межах України за спільністю морфоструктурних рис виділяють два класи
ландшафтних комплексів — рівнинний, що займає понад 93 % території, і гірський.
Основні риси ландшафтної структури країни визначаються її розташуванням
переважно в помірному поясі. Лише на Південному узбережжі Криму зустрічаються
елементи субтропічних ландшафтів середземноморського типу.

Територія України займає південно-західну частину Східноєвропейської
фізико-географічної країни з чітко вираженою біокліматичною і ландшафтною
широтною зональністю, частини Карпатської і Кримської гірських
фізико-географічних країн. Рівнинні ландшафти України представлені чотирма
зональними типами (природними зонами),:

У гірських ландшафтах панують два типи — лісово-лучні з полонинами в Українських
Карпатах і лісово-лучні з яйлами в Кримських горах.

Україна входить до числа провідних мінерально-сировинних держав світу. Поєднання
різновікових (від архею до кайнозою) структурних елементів, що сформувалися
внаслідок вияву всіх властивих становленню земної кори процесів, обумовило
широкий діапазон корисних копалин, що складають мінерально-сировинну базу
країни. Україна, яка займає всього 0,4 % земної суші і де проживає 0,8 %
населення планети, має у своїх надрах 5 % мінерально-сировинного потенціалу
світу.

В Україні розвідано 20 тис. родовищ та проявів 111 видів корисних копалин (за
даними УНІАН — 200 видів корисних копалин, 120 з яких використовує людство
сьогодні). З них 7807 родовищ 94 видів корисних копалин мають промислове
значення і враховуються Державним балансом запасів. Найбільше економічне
значення мають кам'яне вугілля, нафта і газ, залізні і марганцеві руди,
самородна сірка, кам'яна і калійна солі, нерудні будівельні матеріали,
мінеральні води. Їхні родовища є в різних геологічних регіонах України. За
розвіданими запасами деяких корисних копалин Україна випереджає РФ, США, Велику
Британію, Францію, ФРН, Канаду та інші країни. Зокрема, за запасами і видобутком
залізних, марганцевих, титано-цирконієвих руд, багатьох видів неметалічної
сировини Україна наприкінці XX ст. займала провідне місце серед країн СНД,
Європи і світу.

Перші археоантропи на території сучасної України з'явилися в епоху раннього
палеоліту, понад 900—800 тис. років тому. Люди сучасного типу — Homo sapiens
(кроманьйонці) сформувалися у період верхнього палеоліту, понад 40—35 тис. років
тому. Це були представники європеоїдної раси, мисливці-збирачі, що мали родову
організацію. Одним із культових центрів кроманьйонців був природний останець
Кам'яна Могила. Понад 10 тис. років тому відбулося танення льодовика, що сприяло
збільшенню населення. Стабілізувався ландшафтний поділ України на лісову,
лісостепову і степову зони, утворився близький до сучасного ґрунтовий покрив.
Криза привласнювального господарства поступово змусила людей приступити до
відтворювальних форм: рільництва і скотарства. З появою кераміки наступив
неоліт, який на території сучасної України тривав з VII до V—III тис. до н. е.

З кінця 5 до початку 3 тисячоліття до Р. Х. в Україні тривала доба енеоліту.
Стала виразнішою господарча спеціалізація за природно-кліматичними зонами:
скотарство у степу, хліборобство у лісостепу і мисливство у лісовій смузі.
Центральною археологічною культурою на території України енеолітичного періоду
була Трипільська культура (4000—2100 рр. до Р. Х.), носії якої були першими, хто
на землях сучасної України досяг значних успіхів у розвитку економіки,
технологій, освоєнні нових земель — створили поселення-протоміста, зразки
монументальної архітектури та вжиткового мистецтва, знакові системи, закарбовану
в матеріальних пам'ятниках міфологію, складні суспільні структури. Занепад
Трипільської культури позначився консолідацією скотарів і появою Ямної культури
(2800—2300 рр. до Р. Х.) бронзової доби, у носіях якої вчені вбачають
аріїв-індоєвропейців. Вони охоплювали територію від Криму до Київського Полісся.
На базі цієї культури у Південно-Східній Україні постає Катакомбна культура
(2300—1300 рр. до н. е.), носії якої перебували у контактах з хліборобською
культурою шнуркової кераміки (2300—1700 рр. до Р. Х.), що займала територію
Північно-Західної України. Катакомбну культуру заступила Зрубна культура
(1700—1300 рр. до Р. Х.), яка асоціюється з іраномовними племенами скотарів, а
культуру шнуркової кераміки на теренах України витіснила Тшинецька культура
(1700—1200 рр. до Р. Х.), яку пов'язують із праслов'янсько-балтською спільністю
хліборобів. На XII—X століття до Р. Х. територія України залишалася розділеною
між різними культурними спільнотами. Північні ліси на заході займали
праслов'яни, а на сході — прафіноугри; у лісостепу мешкали фрако-іллірійські, а
у степу — північноіранські племена.

У Х ст. до Р. Х. на території України з'являються кочові племена кіммерійців. Їх
витіснили скіфи (VII—III ст. до Р. Х.) які створили одну з наймогутніших держав
того часу. У III ст. до Р. Х. на зміну скіфам приходять сармати. Цей союз
споріднених племен проіснував до IV ст. н. е, коли їх витіснили гуни, які згодом
дали поштовх до великого переселення народів. Паралельно з цими племенами
починаючи з VII ст. до Р. Х. греки засновують в Північному Причорномор'ї свої
міста-колонії: Тір, Ольвію, Пантікапей, Херсонес, а пізніше й Боспорську
державу.

Починаючи з 8 століття українські землі стали центром Руської землі на чолі з
полянським Києвом. 882 року Київ захопив варязький конунг Олег (882–912), який
проголосив його «матір'ю міст руських» й встановив владу варязької династії
Рюриковичів. За князювання княгині Ольги (945–965), її сина Святослава Ігоровича
(965–972) і онука Володимира Святославича (980–1015) територія Руської держави
була розширена шляхом підкорення Києву сусідніх східнослов'янських, балтських і
угро-фінських племен. Це була найбільша держава Європи, площа якої сягала
1,5 млн км2. Кордони Київської Русі на півночі пролягали в районах Чудського
озера, Фінської затоки Балтійського моря, Ладозького й Онезького озер; на
заході — в районі верхів'їв Дністра, Карпат, Західного Бугу, Німану і Західної
Двіни; на півдні — Сули, Дону, Росі й Південного Бугу; на сході — Волги та її
притоки Оки. Землі й етнічні князівства, де раніше правили місцеві князі,
передавалися Рюриковичам. 988 року за правління Володимира русини прийняли
християнство з Візантії, що визначило цивілізаційну приналежність українських
земель на подальші тисячоліття. Процес феодальної роздробленості у 11 — 13
століттях призвів до ослаблення Русі. У 1240-х роках вона була завойована
Монгольською імперією.

Після занепаду Київської Русі політичний, економічний і культурний центр
українських земель перемістився до Галицько-Волинської держави. До її складу
входили Волинь, Галичина, Берестейщина, Холмщина, Підляшшя, Белжщина,
Туріво-Пінщина, Чорна Русь, західна Київщина та Закарпаття. Незалежні князівства
в Галичині, де правили Ростиславичі, виникли починаючи з 1084 з центрами в
Перемишлі, Теребовлі та Звенигороді. 1141 р. Володимирко Володарович об'єднав їх
в єдине Галицьке князівство, яке досягло найбільшого розквіту за правління
Ярослава Осмомисла. 1199 р. Роман Великий об'єднав Галичину і Волинь в єдину
Галицько-волинську державу.. 1245 року його син і спадкоємець Данило, на часи
правління якого припала татаро-монгольська навала, визнав свою залежність від
Золотої Орди, проте сподіваючись на допомогу католицької Європи у боротьбі за
незалежність, уклав таємні союзи із Польщею, Угорщиною, Мазовією і Тевтонським
Орденом, і 1253 року прийняв знак самодержця — корону короля Русі від папи
Інокентія IV.. Близько 1256 року, після перемог над монголами Куремси, Данило
заснував місто Львів. 1259 року, через відсутність військової допомоги з Заходу,
король був змушений повторно визнати верховенство Орди. Його наступник Лев І
постійно брав участь у походах ординців на Польщу і Литву. 1303 року Данилів
онук король Юрій І домігся створення Галицької митрополії. 1308 року держава
перейшла до його синів Андрія і Лева II, які розпочали боротьбу проти Золотої
Орди в союзі з тевтонськими лицарями і мазовецькими князями. Проте після їхньої
смерті останній монарх Юрій II знову визнав себе васалом Золотої Орди. 1340 року
його вбивство дало привід Польщі та Литві — сусідам, які мали династичні права
на руський престол, — розпочати війну за Галицько-волинську спадщину. 1392 року
Галичина з Белзькою землею і Холмщиною остаточно увійшла до Польського
королівства, а Волинь — до Великого князівства Литовського.

На кінець 14 столітті українські землі перебували у складі різних держав. Литва
ще раніше опанувала землі Києва, Чернігова і Волині. Польща керувала в Галичині
і Поділлі. Південна степова Україна перебувала під зверхністю Кримського
ханства, утвореного 1447 року, а Закарпаття — Угорщини. 1569 року Литва і Польща
об'єдналися в Річ Посполиту для протидії сусідам, в результаті цього центральні
українські землі Литви (Київщина, Чернігівщина, Волинь та Поділля) перейшли під
польський контроль.

Наприкінці 15 століття на межі кордонів Литви, Московії та Криму, у «диких
степах» Запорожжя, з'явилося угруповання вояків, що звали себе козаками. З 16
століття їхнім військовим осередком стала Січ. Козаки Війська Запорозького
формували окремий суспільний стан, що брав участь у війнах на боці Речі
Посполитої: Лівонській війні 1558–1583 років, польсько-московській війні
1605–1618 років, Хотинській війні 1620–1621 років, Смоленській війні 1632–1634
років. Крім цього козаки самовільно ходили з грабіжницькими походами у Молдову,
Московію, Крим, Чорноморське узбережжя Болгарії і Малої Азії, а також активно
займалися найманством, особливо під час Тридцятирічної війни 1618–1648 років.
Через правовий і соціальний гніт з боку шляхти козаки неодноразово піднімали
повстання, найбільшими з яких були повстання Косинського 1591–1593 років,
повстання Наливайка 1594–1596 років, повстання Жмайла 1625 року, повстання
Федоровича 1630 року, повстання Сулими 1635, повстання Павлюка 1637 року й
повстання Острянина 1638 року. Козаки неодноразово відстоювали права
українського населення в Речі Посполитій, що зазнавало релігійних та
національних утисків.

У 1648–1657 роках козаки під керівництвом гетьмана Богдана Хмельницького підняли
велике повстання у Речі Посполитій, результатом якого стало створення в
Наддніпрянщині самоврядної української держави — Війська Запорозького або
Гетьманщини. 1654 року для продовження війни з поляками козацька Україна
прийняла протекторат московського царя, а 1656 року, через підписання
московитами сепаратного миру, уклала союз із Швецією і Трансільванією. 1657
року, після обрання новим гетьманом Івана Виговського, всередині України
спалахнуло антигетьманське повстання, що розвинулося у козацько-московську
війну. Незважаючи на перемогу гетьмана під Конотопом в 1659 році, він втратив
підтримку козацької старшини через союз із поляками. Стартував період козацьких
міжусобиць — руїни, в результаті якої козацька держава розкололася по Дніпру на
Лівобережжя, Правобережжя і Запорожжя. Правобережна Україна опинилася під владою
Речі Посполитої, а Лівобережжя і Запорожжя — під впливом Московії. 1667 року цей
поділ був затверджений Андрусівським миром. Козацькі намагання об'єднати Україну
під проводом гетьмана Петра Дорошенка за допомоги Осмаської імперії у 1672–1676
роках закінчилися поразкою і закріпленням попереднього поділу. 1689 року
Московія і Річ Посполита остаточно розділили Гетьманщину. Наприкінці 17 століття
поляки ліквідували залишки козацького суверенітету на Правобережжі, а московити
зберегли його на Лівобережжі. 1709 року, під час Великої північної війни, козаки
під проводом з гетьманом Івана Мазепи уклали союз із Швецією, намагаючись
визволитися з під московського панування, але зазнали поразки під Полтавою. 1710
року переможені козаки на чолі з гетьманом Пилипом Орликом прийняли у вигнанні
першу козацьку Конституцію. Через повстання Мазепи Московська держава,
перетворена на Російську імперію, взяла курс на ліквідацію козацької автономії в
Україні. 1754 року росіяни ліквідували українсько-російський митний кордон і
1764 року скасували гетьманство, надавши останньому гетьману Кирилу
Розумовському титул фельдмаршала. 1775 року було зруйновано Запорозьку Січ, 1781
року ліквідовано козацький устрій в Україні, а 1783 року закріпачено українських
вільних селян.

Після останнього поділу Речі Посполитої 1795 року українські землі були
розчленовані між Австро-Угорщиною і Росією. Перша отримала Галичину, Буковину і
Закарпаття, а друга — решту України.

З кінця 18 століття, під впливом європейського романтизму і націоналізму на
українських землях набув розвитку український національний рух. 1798 року Іван
Котляревський видав бурлескну поему «Енеїда», головною темою якої було
відновлення козацької держави. Цей твір був першим твором української
літератури, написаний розмовною українською мовою, й послужив стимулом для
відродження українських національних традицій. 1806 року було засновано
Харківський університет, що став центром українознавчих студій. 1825 року була
написана «Історія русів», що справила виплив на формування української
гуманітарної інтелігенції. 1834 року було засновано Київський університет, який
так само як і Харківський став одним із українознавчих центрів. У 1840-х роках
будителем української національної свідомості став Тарас Шевченко, поезія якого
набула популярності серед широких верств українського суспільства — від Волині
до Кубані.

Українське національне відродження в Росії сприймалося вороже її керівництвом.
Російський уряд проводив політику русифікації, спрямовану уніфікацію
мовно-національного простору європейської частини імперії. З цією метою
російська влада видавала офіційні заборони на використання української мови, а
саме Валуєвський циркуляр 1863 року й Емський указ 1873 року.

1917 року лютнева революція в Росії повалила монархію і дала початок
республіканському Тимчасовому уряду. Відлунням цих подій стало формування 17
березня у Києві Центральної Ради на чолі з професором Михайлом Грушевським. 20
листопада, після більшовицького перевороту в Росії, Центральна Рада як
представницький орган України проголосила створення автономної

Української Народної Республіки (УНР), а 22 січня 1918 року, через спалах
українсько-більшовицької війни, проголосила її незалежність. За місяць
український уряд уклав у Брест-Литовську договір з Німецькою і Австро-Угорськими
імперіями, за допомоги яких звільнив Україну від більшовиків. Проте 29 квітня, в
результаті державного перевороту, уряд Центральної Ради замінила військова
диктатура гетьмана Павла Скоропадського. Республіка була перейменована на
«Українську Державу». Режим Скоропадського протримався до листопада, коли його
головні союзники німці капітулювали у Першій світовій війні. 14 грудня повстання
Директорії на чолі з Симоном Петлюрою повалило гетьманат і відновило Республіку.
Однак відступ німців дозволив російським більшовикам поновити воєнні дії. 6
січня 1919 вони створили у Харкові маріонеткову державу — Українську
Соціалістичну Радянську Республіку, від імені якої розпочали війну. Протягом
1919 — 1920 років за контроль над Україною боролися українські республіканці,
більшовики, російські націоналісти за підтримки Великої Британії, Франції та
Польщі, українські анархісти на чолі з Нестором Махно й українські партизани.
Боротьба закінчилася перемогою більшовицьких сил і встановленням радянського
контролю в Центральній, Східній та Південній Україні.

Паралельно з цим, у зв'язку з розпадом Австро-Угорщини, 19 жовтня 1918 року
українці Галичини, Буковини і Закарпаття проголосили створення
Західно-Української Народної Республіки (ЗУНР) зі столицею у Львові. Проте 1
листопада того ж року її атакувала Польща, розпочавши українсько-польську війну.
Нападника підтримували країни Антанти — Велика Британія, Франція, Румунія й
Угорщина, а західні українці перебували в міжнародній ізоляції. У пошуках
союзника уряд ЗУНР звернувся по допомогу до УНР і 22 січня 1919 року об'єднався
з нею у єдину державу. Проте Директорія була зайнята війною з більшовиками і не
могла надіслати військ. В результаті цього, на середину липня 1919 року поляки
окупували Галичину, румуни — Буковину, а чехи — Закарпаття. У квітні 1920 року
за володіння Західною Україною спалахнула радянсько-польська війна. Вона
закінчилася 18 березня 1921 року Ризьким миром, що закріпив за Польщею право на
українські Галичину та Волинь.

30 грудня 1922 року Українська Радянська Соціалістична Республіка уклала разом
із більшовицькими республіками Росії, Білорусі та Закавказзя договір про
утворення Союзу Радянських Соціалістичних Республік (СРСР). За цим договором усі
національні республіки нового Союзу були рівноправними, проте після прийняття
Конституції СРСР 1936 року була обрана централізована система управління, в якій
національні держави перетворювалися на автономії у складі Росії.

Протягом 1923–1933 років уряд СРСР та комуністична партія проводили в Україні
курс українізації, спрямований на укріплення позицій більшовиків. Шляхом
розширення сфери застосування української мови в освіті, науці, засобах масової
інформації, війську та партії більшовики намагалися знизити ступінь ворожості
українців до радянської влади. Проте з 1930 року, за ініціативи голови
українських комуністів Лазаря Кагановича, стартувала кампанія гострої критики
українізації та її прихильників. В 1933 році більшовики затаврували курс як
«націоналістичний перегин», розпочали репресії щодо української інтелігенції та
поновили русифікаційний курс.

У 1932–1933 роках, з метою колективізації та придушення українського визвольного
руху, центром якого було українське село, радянська влада організувала штучний
голод на території УРСР. Від нього також постраждали регіони інших радянських
республік, де компактно проживали українці, зокрема Кубань. За різними
підрахунками, в результаті Голодомору українське населення втратило від 4 млн до
12 млн осіб. Він зруйнував українське село і, як наслідок, традиційну систему
цінностей в Наддніпрянщині, Слобожанщині, Запорожжі й Кубані. Голодомор
вважається геноцидом і злочином проти людяності.

1920-30-ті роки у західноукраїнських землях стали часом становлення
антипольського визвольного руху, який пізніше оформився у вигляді ОУН.

24 серпня 1939 року СРСР та Німеччина уклали пакт про ненапад та розподіл сфер
впливу у Східній Європі. 1 вересня року німці напали на Польщу з заходу, а 17
вересня Радянський Союз — зі сходу. В результаті цієї операції до УРСР були
приєднані Західна Волинь і Галичина, заселені переважно українцями. Після
окупації Німеччиною Франції, 28 червня 1940 року СРСР здійснив операцію супроти
Румунії. Завдяки цьому до складу УРСР були повернуті Північна Буковина і
Північна Добруджа, але відторгнута частина Придністров'я, що стала частиною
Молдовської РСР. 14 липня 1940 року радянські війська окупували країни Балтії, а
1 червня 1941 року німці захопили Балкани. Німеччина і СРСР отримали спільні
кордони.

18 грудня 1940 року Німеччина затвердила план Барбаросса й 22 червня 1941 року
напала на СРСР. Війна між цими державами тривала чотири роки й велася значною
мірою на території України. У конфлікті на боці Німеччини виступили Італія,
Угорщина, Румунія, Хорватія, Болгарія, Словаччина і Фінляндія.

30 червня 1941 року Ярослав Стецько проголосив Акт відновлення Української
Держави в окупованому німецько-гітлерівськими військами Львові. Невдовзі він та
Степан Бандера опинились в концтаборі «Заксенгаузен».

19 вересня 1941 року нападники захопили Київ і Правобережжя, 24 жовтня — Харків
і Лівобережжя, а червні-липні 1942 року — Крим і Кубань. В лютому 1943 року СРСР
зміг спинити натиск противника під Сталінградом, а в серпні того ж року
перехопив наступальну ініціативу після перемоги на Курській дузі. 6 листопада
1943 року радянські війська захопили Київ, а в квітні-травні 1944 року
встановили радянський контроль над Правобережжям і Кримом. Наприкінці серпня
1944 року СРСР зайняв Західну Україну й почав наступ на окуповані Німеччиною
країни Центральної Європи. 2 травня радянські війська здобули німецьку столицю
Берлін. 8 травня війна скінчилася капітуляцією Німеччини. В результаті перемоги
СРСР зросла його роль на міжнародній арені. У країнах Центральної Європи була
створена низка прорадянських режимів.

Німецько-радянське протистояння супроводжувалася жорстокістю, масштабними
руйнуваннями населених пунктів, знищенням великих груп населення, депортаціями,
вивезенням населення. Жертвами цієї війни стало від 8 до 10 млн жителів України.
У цій війні українці воювали переважно на боці СРСР в Червоній армії, певні
формування, як то дивізія «Галичина», на боці Німеччини. Частина українців
воювала в складі Української повстанчої армії (УПА), що боролася за незалежну
від радянського та нацистського панування Україну.

У 1945 році Українська РСР стала одним із членів-засновників ООН. Перший
комп'ютер радянської МЕСМ був побудований у Київському інституті електротехніки
і почав функціонувати в 1950-му.

Післявоєнні етнічні чистки відбувалися з новим розширенням Радянського Союзу.
Згідно зі статистикою, станом на 1 січня 1953 року, українці були другими у
списку серед дорослих «спецпереселенців», що включає 20 % від загальної суми.
Крім українців, понад 450 тисяч етнічних німців з України та понад 200 тисяч
кримських татар стали жертвами примусової депортації.

УРСР була сильно зруйнована під час війни, знищено понад 700 міст та 28 000 сіл,
тому відновлення потребувало значних зусиль. Ситуація ускладнювалася
післявоєнним голодом 1946–1947 років, який був викликаний посухою і військовими
руйнуваннями інфраструктури. Він забрав десятки тисяч життів.

Після смерті Сталіна в 1953 році Микита Хрущов став першим секретарем ЦК КПРС.
Будучи першим секретарем Компартії Української РСР у 1938–1949 роках, Хрущов був
глибоко обізнаний з республікою і після приходу до всесоюзної влади, він почав
підкреслювати дружбу між українським і російським народами. У 1954 році широко
відзначалося 300-річчя Переяславської Ради і, зокрема, Крим був переданий з
РРФСР до Української РСР.

Вже до 1950 року республіка повністю перевершила довоєнний рівень промисловості
й виробництва. У 1946–1950 роках п'ятирічного плану майже 20 % радянського
бюджету було вкладено в радянську Україну. У результаті українська робоча сила
зросла на 33,2 % з 1940 по 1955 рік, в той час як обсяг промислового виробництва
зріс в 2,2 рази за той же період. Радянська Україна незабаром стала європейським
лідером в області промислового виробництва, важливим центром радянської
військової промисловості та високотехнологічних досліджень. Така важлива роль в
результаті була зумовлена і доповнена значним впливом місцевої еліти.

16 липня 1990 року Верховна Рада УРСР прийняла Декларацію про державний
суверенітет, що поклало початок конфронтації між урядами СРСР і УРСР. 19 серпня
1991 року в Москві комуністи-консерватори здійснили невдалу спробу державного
перевороту, аби відновити владу партії. Після провалу путчистів, 24 серпня 1991
року, Верховна Рада УРСР прийняла Акт проголошення незалежності України. Цей акт
підтримало 90,32 % українців на Всеукраїнському референдумі 1 грудня 1991 року.
Це ознаменувало появу незалежної держави Україна. Того ж дня відбулися перші
президентські вибори, на яких переміг голова Верховної Ради України, у
1988–1990 роках — завідувач ідеологічного відділу, секретар ЦК КПУ, Леонід
Кравчук. 8 грудня у Біловезькій пущі і 21 грудня в Алма-Аті лідери України,
Білорусі та Росії підтвердили розвал СРСР і утворили Співдружність незалежних
держав (СНД).

Україна спочатку розглядалася як республіка зі сприятливими економічними
умовами, тим не менш, країна пережила глибший економічний спад, ніж деякі з
інших колишніх радянських республік. Під час рецесії Україна втратила 60 % свого
ВВП з 1991 року по 1999 рік і постраждала від п'ятизначних темпів інфляції.
Невдоволені економічними умовами, а також кількістю злочинів і рівнем корупції,
українці протестували і влаштовували страйки.

У 1996 році була ухвалена Конституція України, що сприяло стабілізації
політичної системи і в той же час зосереджувало більшість владних повноважень в
руках тодішнього президента Леоніда Кучми. У вересні того ж року було проведено
грошову реформу і введено нову валюту — гривню. Українська економіка
стабілізувалася до кінця 1990-х років, а з 2000 року почало відбуватись її
зростання, в середньому на 7 % щорічно.

У 2004 році другий тур президентських виборів відбувся з масовими системними
фальсифікаціями на користь провладного кандидата Віктора Януковича. Це призвело
до початку всеукраїнської акції протесту, що отримала назву «Помаранчева
революція». Верховний суд України скасував рішення ЦВК про перемогу на виборах
Віктора Януковича і призначив переголосування, за результатами якого президентом
було обрано Віктора Ющенка.

Янукович повернувся до влади у 2006 році, коли він став прем'єр-міністром під
час «Антикризової коаліції», що призвело до дострокових парламентських виборів у
вересні 2007 року. В 2010 році Янукович був обраний президентом та сформував
новий уряд на чолі з Миколою Азаровим. 21 квітня Віктор Янукович підписав угоду
із президентом Російської Федерації Дмитром Медведєвим про продовження терміну
перебування Чорноморського флоту Російської Федерації у Севастополі до 2042
року. 11 жовтня 2011 року Печерський суд міста Києва засудив колишнього
прем'єр-міністра України і основного суперника Януковича на президентських
виборах, Юлію Тимошенко до семи років ув'язнення.

Невдоволення правлінням Януковича вилилося протягом 2010—2013 років у численні
акції протесту, зокрема «Податковий майдан», «Україна проти Януковича», протести
у Врадіївці тощо, а 21 листопада 2013 відмова Кабінету міністрів від підписання
угоди про асоціацію України з ЄС, запланованої попередньо на час саміту Східного
партнерства спричинила до багатотисячних акцій протесту, котрі були проведені
прихильниками ЄСу невдовзі до майбутніх президентських виборів, що отримали
назву — Євромайдан та «Революція гідності»: після приєднання до протестуючих
формувань котрі принципово виступили проти силового порушення громадянських прав
українців. Силовий розгін протестувальників у Києві в ніч на 30 листопада
спричинив вихід на вулиці 1 грудня сотень тисяч (за деякими підрахунками близько
мільйона) протестувальників з вимогами відставки уряду Азарова і самого
президента. Ескалація конфлікту досягла апогею 18—20 лютого 2014, коли в
результаті протистояння силовиків та протестувальників у центрі Києва загинуло
більше сотні людей, півтори тисячі було поранено, сотні вважаються зниклими
безвісти. Результатом подій стало відсторонення 22 лютого Верховною Радою від
виконання обов'язків Президента України Віктора Януковича та призначення
дострокових президентських виборів на 25 травня 2014 року. Виконувати обов'язки
президента України Верховна Рада доручила Олександру Турчинову.

Політична криза спричинила до активізації проросійських колабораціоністів на
Півдні та Сході України, в результаті чого протягом березня 2014 Автономна
Республіка Крим та місто Севастополь були окуповані Росією, а в травні 2014
частину територій Донецької й Луганської областей було захоплено терористами за
підтримки Російської Федерації, ці території стали називатися терористами
Донецька та Луганська «народні республіки».

Україна — унітарна демократична парламентсько-президентська республіка і має
багатопартійну політичну систему. В Україні діють такі основні інститути
державної влади: Президент, законодавча, виконавча та судова влади. Виконавча
влада представлена Кабінетом Міністрів, центральними органами виконавчої влади
та органами виконавчої влади на місцях. Законодавчий орган — парламент —
називається «Верховна Рада України». Судова влада представлена Конституційним
Судом України та судами загальної юрисдикції — системою загальних і
спеціалізованих судів різних інстанцій.

Після проголошення Україною своєї незалежності 24 серпня 1991 року і прийняття
нею своєї Конституції 28 червня 1996-го вона стала президентсько-парламентською
республікою. Проте 8 грудня 2004 року, на прохання «політичної сили
прем'єр-міністра Віктора Януковича», депутати ввели радикальні зміни до
Конституції: за них проголосували 402 депутати, в тому числі Партія регіонів,
Комуністична партія і Соціалістична партія. Україна стала
парламентсько-президентською республікою.

Парламент — Верховна Рада України — згідно зі статею 75 Конституції України є
єдиним органом законодавчої влади в Україні. Конституційний склад Верховної Ради
України становить 450 народних депутатів, котрі обираються шляхом таємного
голосування на 5 років на основі загального, рівного і прямого виборчого права.
Повноваження народних депутатів визначаються Конституцією і Законами України.

Президент України згідно з статею 102 Конституції України є главою держави,
гарантом державного суверенітету, територіальної цілісності України, додержання
Конституції України, прав і свобод людини і громадянина. На основі та на
виконання Конституції України і законів України Президент видає укази і
розпорядження, які є обов'язковими до виконання на території України. Порошенко
Петро Олексійович — чинний президент України з 7 червня 2014 року.

Уряд України — Кабінет Міністрів України — згідно зі статею 113 Конституції
України є вищим органом у системі органів виконавчої влади. Правовою базою його
діяльності є Конституція, закони України та акти, видані Президентом України.
Уряд відповідальний перед Президентом і підконтрольний Верховній Раді Україні.
На практиці ця залежність полягає в тому, що Президент призначає за погодженням
з Верховною Радою Прем'єр-міністра, припиняє його повноваження та приймає
рішення про його відставку. Президент за поданням Прем'єр-міністра призначає
членів Кабінету Міністрів та керівників інших центральних органів виконавчої
влади. Підконтрольність та підзвітність Уряду Верховній Раді полягає в тому, що
парламент затверджує поданий Урядом бюджет, приймає рішення щодо виконання
бюджету, затверджує або відхиляє Програму діяльності Уряду, контролює його
роботу. До складу Уряду входять: Прем'єр-міністр України, Перший
віце-прем'єр-міністр, три віце-прем'єр-міністри, і, на сьогодні, дев'ятнадцять
міністерств. Також в систему виконавчої влади входять: 12 державних комітетів,
27 центральних органів виконавчої влади зі спеціальним статусом, 18 інших
центральних органів та установ України.

Правосуддя в Україні здійснюється винятково судами. Юрисдикція судів поширюється
на всі правовідносини, що виникають у державі. Система судів загальної
юрисдикції в Україні будується на принципах територіальності і спеціалізації, а
також інстанційності. Суди загальної юрисдикції складаються з місцевих,
апеляційних, вищих спеціалізованих судів та Верховного Суду України. Найвищим
судовим органом у системі судів загальної юрисдикції є Верховний Суд України.

Єдиним органом конституційної юрисдикції в Україні є Конституційний Суд України.
Конституційний Суд України є окремим і незалежним від судів загальної
юрисдикції.

У червні 1991 року Верховна Рада України прийняла концепцію майбутньої
Конституції і створила Конституційну комісію. Перший проект був винесений на
обговорення в червні 1992 року. Розгляд проекту Основного закону тривав 3
місяці, він пройшов 3 читання. 28 червня 1996 року Верховна Рада прийняла нову
Конституцію — цей день є офіційним святом — Днем Конституції України.
Конституція складається з преамбули та чотирнадцяти розділів (161 стаття).

Ринкові реформи почалися в Україні на початку 1992 року. Українська економіка
була тісно пов'язана з російською. Україна в цей період лише пристосовувала її
до ринкового господарства сусідніх країн. Для контролю економічних процесів уряд
мав мати власну грошову одиницю. У 1992 році Україна вийшла з рублевої зони і
ввела купонокарбованці як перехідні розрахункові знаки до введення повноцінної
валюти — гривні. Однак, ввести нову грошову одиницю вдалося лише у 1996 року
після деякої стабілізації економічної ситуації.

У жовтні 1994 року президент держави, Леонід Кучма, запропонував програму
економічних перетворень: відпуск цін, обмеження дефіциту бюджету, запровадження
вільної внутрішньої та зовнішньої торгівлі, проведення строгої монетарної
політики, масова приватизація великих підприємств, проведення земельної реформи.
Цю програму схвалила Верховна Рада. Програма була позитивно оцінена на Заході:
США і Європейський Союз надали значну фінансову допомогу в її реалізації, прямі
іноземні інвестиції зросли з $484 мільйонів у 1994 році до $3122 мільйонів у
1999. За рахунок іноземних кредитів та інвестицій Україні вдалося зупинити спад
виробництва, почати його реконструкцію та переоснащення, скоротити безробіття.

Держава знизила максимальну ставку податків з фізичних осіб, знизився податок на
прибуток і на додану вартість, що призвело до пожвавлення діяльності малого й
середнього бізнесу. Прискорилася приватизація. У 2000 році близько 70 % обсягу
промислової продукції вироблялося на недержавних підприємствах. Вжиті заходи
дали позитивний результат. У 1998 році спад виробництва був припинений і
почалося його поступове зростання. У 2003 році він склав 15,8 %. Україна
відмовилася від іноземних позик і успішно почала виплачувати зовнішній борг.

Україна має багатопартійну систему, і станом на 16 червня 2015 року в країні
зареєстровано 242 політичні партії.. Через високу чисельність політичні партії
не часто мають шанс отримати владу поодинці, тому вони часто утворюють блоки. 17
листопада 2011 року український парламент схвалив закон про вибори, що заборонив
участь блоків політичних партій на парламентських виборах. Багато партій в
Україні мають дуже маленькі членства і невідомі широкому загалу. Довіра
українського суспільства до політичних партій, у цілому, дуже низька.

Станом на грудень 2011 року в Україні була відсутня політична партія
«всеохопного типу». Сучасні українські партії не мають виразника всеохопної
національної ідеї, а цивілізаційні та геостратегічні орієнтації відіграють
важливішу роль, ніж економічні і соціально-політичні програми, що зумовило появу
партій проросійської та прозахідної (проєвропейської) спрямованості.

В Україні політична ідеологія представлена націоналістичною (Конгрес українських
націоналістів, ВО «Свобода», Українська Національна Асамблея; Українська
Національна Консервативна партія тощо), соціалістичною (Соціалістична партія
України, Прогресивна соціалістична партія України), екологічною (Партія Зелених
України) та іншими течіями. За структурою програм часто виділяють ліві, праві та
центристські партії, які також присутні в Україні.

У 1918—1922 роках Україна мала дипломатичні відносини з Польщею, Німеччиною,
Болгарією, Османською імперією, Ватиканом, Данією, Норвегією, Швецією,
Швейцарією, Персією, Румунією, Литвою, Латвією, Фінляндією, Естонією, Грузією,
Австрією та Чехословаччиною. У 1944 році в уряді УРСР з'явився пост міністра
закордонних справ, в 1945 році вона стала одним із членів-засновників ООН, а
згодом і таких організацій як ЮНЕСКО, Міжнародна організація праці тощо. Місії
радянської України при ООН були засновані у Відні, Парижі, Женеві, Нью-Йорку. До
1991 року Польща, НДР, Чехословаччина, Угорщина, Румунія, Болгарія, Югославія,
Канада, ФРН, США мали консульства в Києві; Болгарія, Куба, Індія та Єгипет —
консульства в Одесі.

Після 1991 року Україна встановила дипломатичні відносини з більшістю країн
світу. Оскільки Російська Федерація в обмін на борги СРСР забрала собі всі
колишні закордонні посольства, Україна залишилася практично без будівель
посольств або консульств за кордоном, за винятком посольства в США. Разом з
Російською Федерацією і Білоруссю Україна стала засновником Співдружності
незалежних держав (СНД). 31 травня 1997 року президенти Російської Федерації та
України підписали Договір про дружбу, співпрацю і партнерство, який був
ратифікований Верховною Радою і Державною думою. 14-15 травня 1999 року на
зустрічі президентів держав Центральної Європи у Львові Кучма заявив, що Україна
піде «по європейському шляху» і буде налагоджувати тісні зв'язки з ЄС. Засудивши
бомбардування Югославії навесні 1999 року українська дипломатія пропонувала свою
посередницьку роль у вирішенні конфлікту на Балканах.

У 1999—2001 роках Україна була непостійним членом Ради Безпеки ООН. Україна
послідовно підтримує врегулювання різних конфліктів шляхом мирних переговорів.
Вона брала участь у чотиристоронніх переговорах щодо конфлікту в Молдові та
сприяла мирному врегулюванню конфлікту в пострадянській Грузії. Україна внесла
істотний внесок у миротворчих операціях ООН з 1992 року.

Україна в даний час розглядає європейську інтеграцію як свою головну мету у
зовнішній політиці, але на практиці зберігає баланс своїх відносин між
Європейським Союзом, Сполученими Штатами і Росією.

Партнерство і співробітництво між Європейським Союзом (УПС) з Україною набуло
чинності 1 березня 1998 року. 31 січня 1992 року Україна приєдналася до Наради з
безпеки і співробітництва в Європі, 10 березня 1992 року стала членом Ради
північноатлантичного співробітництва. Україна має тісні відносини з НАТО, хоча й
з обранням Віктора Януковича президентом у 2010 році цей курс зближення з
перспективою членства НАТО був зупинений. Україна — найактивніший член
Партнерства заради миру (ПЗМ).

Україна є членом таких організацій, як: ООН (з 1945), ВООЗ (з 1948), ЮНЕСКО (з
1954), ОБСЄ (з 1992), ОЧЕС (з 1992), Рада Європи (з 1995), ЦЄІ (з 1996), ГУАМ (з
1997), СДВ (з 2005), СОТ (з 2008). Також Україна є фактичним членом СНД (з 1991)
і має статус спостерігача в таких організаціях, як: РКБМ (з 1999), ЄврАзЕС (з
2002), Франкофонія (з 2006).

У 2012 році Україна очолила Центральноєвропейську ініціативу (ЦЄІ), а у 2013
році очолювала ОБСЄ.

У 2016—2017 роках Україна знову набула статусу непостійного члена Ради Безпеки
ООН

Україна має багату військову історію, що налічує понад 1000 років. Княжа
дружина, що існувала в часи Київської Русі була однією з найгрізніших армій в
тогочасній Європі, що дозволяло київським князям здійснювати неодноразові
успішні військові походи у Візантію — одну з наймогутніших світових імперії того
часу. Княже військо протистояло орді під час Монгольської навали у 13 столітті,
що посприяло зупинці подальшого просування загарбників у Європу. Українське
козацтво в 16-18 століттях являло собою потужну військову структуру, за
прикладом якої була організована козацька держава Гетьманщина. В 20 столітті під
час Визвольної боротьби 1917—1922 років на території України діяло одразу
декілька українських збройних формувань та армій: Армія УНР, війська під
командуванням гетьмана Скоропадського, Українська повстанська армія Нестора
Махна, різноманітні отаманські загони тощо. Також українці брали участь у
боротьбі на боці червоного козацтва, згодом багато українців проходило службу у
складі Червоної армії. Під час Другої світової українцями з метою відновлення
державності та боротьби за неї було організовано Українську повстанську армію,
що вела партизанську боротьбу до кінця 1950-х років. Також значна частина
українців воювала на боці СРСР у складі підрозділів Червоної армії. Після війни
українці служили в Радянській армії на території колишнього СРСР та за його
межами.

Після розпаду Радянського Союзу Україна успадкувала військовий персонал
чисельністю 780 тисяч чоловік на власній території і третій у світі за величиною
арсенал ядерної зброї. У травні 1992 року Україна підписала договір про
скорочення стратегічних наступальних озброєнь СНО-1, в якому країни домовилися
відмовитися від всієї ядерної зброї для утилізації в Росію, та приєдналася до
Договору про нерозповсюдження ядерної зброї як неядерна держава. Україна
ратифікувала цей договір у 1994 році, а до 1996 року стала вільною від ядерної
зброї.

Україна здійснювала послідовні кроки в напрямку скорочення звичайних озброєнь.
Вона підписала Договір про звичайні збройні сили в Європі про скорочення танків,
артилерії та бронетехніки (військовий персонал був скорочений до 300 000).

Україна відіграє дедалі більшу роль в миротворчих операціях. Українські війська
були розгорнуті в Косово у складі українсько-польського батальйону. Починаючи з
1992 року близько 37 тисяч військовослужбовців Збройних Сил України взяли участь
у міжнародних миротворчих операціях, у тому числі в таких країнах як Східна
Славонія, Ангола, Косово, Македонія, Гватемала, Таджикистан, Афганістан,
Хорватія, Кувейт, Сьєрра-Леоне, Грузія, Ірак, Ліван, Ефіопія тощо.

Військові з'єднання інших держав регулярно беруть участь у багатонаціональних
військових навчаннях із українськими силами в Україні, в тому числі зі збройними
силами США.

Після здобуття незалежності Україна оголосила себе нейтральною державою. Країна
мала обмежене військове партнерство з Росією, іншими країнами СНД і НАТО з 1994
року. У 2000-х роках уряд починає схилятися до Організації Північноатлантичного
договору, а також поглиблювати співпрацю з альянсом, для чого був встановлений
між Україною і НАТО План дій, підписаний у 2002 році. Пізніше було вирішено, що
на запитання вступу до НАТО повинен дати відповідь всенародний референдум у
певний момент у майбутньому. Під час Бухарестського саміту 2008 року НАТО
заявило, що Україна стане членом альянсу, коли вона захоче і коли буде
відповідати всім критеріям для вступу. 2 квітня 2010 Віктор Янукович своїм
рішенням, ліквідував міжвідомчу комісію з питань підготовки України до вступу в
НАТО і ліквідував національний центр з питань євроатлантичної інтеграції.

Згідно з рейтингом Стокгольмського міжнародного інституту досліджень миру
Україна займає 12 місце в рейтингу найбільших експортерів зброї. За даними
інституту, найбільше зброї вона продає в Азербайджан, Грузію та Китай. Крім
цього, Україна є експортером зброї в країни Африки — Південний Судан, Республіку
Конго тощо. Керівник Центру аналізу світової торгівлі зброєю (ЦАСТЗ) Ігор
Коротченко повідомив, що Україна займає третє місце у світовому рейтингу
експортерів бронемашин на період 2007–2014 рр.

ЗСУ комплектуються шляхом призову на строкову службу чоловіків 18-27 років.
Чисельність на 2012 рік становить 184 000 чоловік. Військове управління
Збройними силами здійснює Генеральний штаб.

Станом на 1 січня 2014 року в Україні були такі адміністративно-територіальні
одиниці: 1 автономна республіка — Автономна Республіка Крим, 24 області, 490
районів, 460 міст (з них 180 — міста спеціального статусу, республіканського,
обласного значення; 2 міста загальнодержавного значення — Київ, столиця України,
та Севастополь), 118 районів у містах, 884 селища міського типу, 10 278
сільських рад, 28457 сіл. З 15 квітня 2014 року внаслідок російської окупації
Автономна Республіка Крим і м. Севастополь мають статус тимчасово окупованої
території України.

Найбільша кількість населення зафіксована 1993 року — 52244 тис. осіб, після
чого спостерігається стійка тенденція скорочення населення за рахунок
перевищення смертності над народжуваністю та еміграції, в тому числі трудової.

Україна перебуває у демографічній кризі з 1980-х років через високу смертність,
особливо чоловіків працездатного віку та сільського населення, й низьку
народжуваність. Стрімке скорочення чисельності населення почалося у 1993 році,
як наслідок економічного колапсу. За даними всеукраїнського перепису 2001 року
населення України становило близько 48,5 мільйонів осіб. За 1993—2013 рр.
чисельність населення України скоротилася на 6,7 млн осіб. Позитивні тенденції в
демографії з'явились у 2002 році, коли почалося повільне зростання
народжуваності. В останні роки, завдяки демографічній політиці держави,
народжуваність в Україні перевищила середньоєвропейські показники (11,4 на 1000
населення у 2012 році), але з причини порівняно високої смертності цього
недостатньо для стабілізації чисельності населення.

За даними Держкомстату, у 2012 році загальний приріст населення становив −0,17 %
(зокрема, природний — −0,31 %, міграційний — +0,14 %), смертність — 14,5 на 1
000 населення (14 місце), фертильність — 1,46 дітей на жінку (174 місце)

У 2007 році Україна за швидкістю темпів скорочення населення обіймала 4-ту
позицію у світі. За прогнозами ООН, чисельність населення України до 2050 року
може скласти 30 мільйонів осіб.. У 2008–2010 роках в Україні народилося понад
1,5 мільйона дітей, порівняно з 1,2 мільйонами в 1999–2001 роках. Дитяча
смертність знизилася з 10,4 до 8,9 смертей на 1000 дітей у віці до одного року.
Це низькі показники порівняно з іншими націями.

За даними перепису населення 2001 року, етнічні українці становлять 77,8 %
населення. Етнічними меншинами є росіяни (17,3 %), білоруси (0,6 %), молдовани
(0,5 %), кримські татари (0,5 %), болгари (0,4 %), угорці (0,3 %), румуни
(0,3 %), поляки (0,3 %), євреї (0,2 %), вірмени (0,2 %), греки (0,2 %) і татари
(0,2 %).

Кількість міського населення, за даними Всеукраїнського перепису населення
станом на 5 грудня 2001 року становила 32 млн. 574 тис. осіб, або 67,2 %,
сільського — 15 млн. 883 тис. осіб, або 32,8 %. Міста з найбільшою кількістю
населення (понад 1 000 000): Київ, Харків, Дніпро, Донецьк, Одеса. Понад
половини сільського населення мешкає в порівняно великих селах (від 1000 до 5000
мешканців). Найбільш густонаселеними є східні та західні області (Донецька 166
ос./км², Львівська 116 ос./км², Чернівецька 112 ос./км², Дніпропетровська 104
ос./км²) а також Київська обл. разом з Києвом (158 ос./км²). Найнижча густота
населення у південних та північних областях: Чернігівській 34 ос./км²,
Херсонській 38 ос./км², Кіровоградській 41 ос./км², Житомирській 43 ос./км².

На 1 вересня 2011 року кількість офіційно безробітних в Україні продовжує
скорочуватись і становить 432,4 тис. чоловік.

Віковий склад населення, зафіксований Всеукраїнським переписом населення,
характеризувався такими даними:

Ґрунтуючись на останніх даних статистичних організацій різних країн Європи
експерти Центру економічного аналізу «РІА-аналітика» РІА «Новости» 24 червня
2011 року провели дослідження і підготували рейтинг європейських держав по долі
витрат на продукти харчування в структурі споживчих витрат. У рейтингу брали
участь усі країни Європи по яких була відповідна інформація за останні роки
(переважно 2010 і 2009 року). На останньому місці рейтингу (38 позиція)
перебуває Україна, жителі якої витрачають половину своїх споживчих витрат на
їжу.

Згідно зі ст. 10, р. 1 Конституції України «державною мовою в Україні є
українська мова. Держава забезпечує всебічний розвиток і функціонування
української мови в усіх сферах суспільного життя на всій території України,
сприяє вивченню мов міжнародного спілкування. В Україні гарантується вільний
розвиток, використання і захист російської, інших мов національних меншин
України». Історично українська мова походить з давньоруської
(давньоукраїнської) — розмовної мови Київської Русі. З 15 століття українська
мова зазнавала тиску з боку польської (полонізація), а з 18 століття — з боку
російської (русифікація).

Згідно зі Всеукраїнським переписом населення 2001 р. українську мову вважають
рідною 67,5 % населення України, російську — 29,6 %. При цьому українською мовою
спілкуються приблизно 53 % громадян України, російською — 45 %, хоча існують й
інші цифри.

Українська мова переважає як мова спілкування в родині на Західній Україні, у
Центрі та Північному Сході, російська — в Донбасі, Криму та на Півдні. В
Україні, особливо в етнічно змішаних районах (Закарпаття, Донбас, Одеська
область, Крим) поширені явища білінгвізму (двомовності) та полілінгвізму
(багатомовності). З XIX ст. формується суржик (змішана українсько-російська
мова), найпоширеніший на Лівобережжі.

Україна — світська держава, в якій церква відділена від держави й школи.
Конституція Україна гарантує свободу совісті та свободу віросповідання.

Панівною релігією в Україні є православ'я, яке в даний час поділено між трьома
Церквами: Українська Православна Церква, автономний церковний орган при
Патріархові Московському, Українська православна церква — Київський патріархат й
Українська автокефальна православна церква.

Друге місце за кількістю послідовників має Східна Українська греко-католицька
церква, яка на практиці подібна літургійним і духовним традиціям православ'я,
але перебуває у спілкуванні зі Святим Престолом Римо-католицької церкви і визнає
Папу Римського як главу Церкви.

Крім того, є 863 Католицькі громади латинського обряду й 474 представників
духовенства, які позиціонують інтереси близько одного мільйона католиків
латинського обряду в Україні. Це приблизно 2,19 % населення, яке складається, в
основному, з етнічних поляків і угорців, що проживають переважно в західних
регіонах країни.

Християни-протестанти також утворюють близько 2,19 % населення. Їхня кількість
значно зросла з початком української незалежності. Всеукраїнський союз церков
євангельських християн-баптистів є найбільшою групою, що складається з більш ніж
150 тисяч членів і близько 3000 священнослужителів. Другою за величиною є
Всеукраїнський союз церков християн віри євангельської — п'ятдесятників з 110
000 членів, понад 1500 місцевих церков і понад 2000 священнослужителів. Інші
групи включають харизматів, кальвіністів, Свідків Єгови, лютеран, методистів і
адвентистів сьомого дня. В Україні живе приблизно 500 000 мусульман і близько
250 тисяч з них — кримські татари. Є 487 зареєстровані мусульманські громади,
368 з них — на Кримському півострові. Крім того, близько 50 000 мусульман
проживає в м. Києві, в основному, іноземного походження.

Одна з першої п'ятірки країн кумівського капіталізму за виданням The Economist у
2014 році.

Станом на 2014 рік Україна посіла 96 місце в світовому рейтингу легкості ведення
бізнесу. Україна посідає 164 місце в рейтингу податкових систем світу. За даними
світового банку в Україні 28 податків, з яких один — податок на прибуток, 24- на
трудових податки. Сумарна ставка податків складає 54,9 %.

За радянських часів економіка Україна була другою за величиною в Радянському
Союзі і важливим промисловим та сільськогосподарським компонентом планової
економіки країни. З розпадом радянської системи країна перейшла від планової
економіки до ринкової. Перехідний процес був важким для більшості населення, а
м'яка грошово-кредитна політика початку 1990-х спровокувала зростання інфляції
до гіперінфляційного рівня. У 1993 році Україна досягла світового рекорду з
інфляції протягом одного календарного року. Ціни стабілізувалися після введення
нової валюти, гривні, в 1996 році.

До 1999 року ВВП впав до 40 % від рівня 1991 року,, але на початку 2000-х
економіка показала сильне зростання — від 5 до 10 % — промислове виробництво
зростало більш ніж на 10 % у рік. Україна сильно постраждала від економічної
кризи 2008 року і в листопаді МВФ схвалив резервний кредит в $16,5 млрд для
країни.

За даними видання ЦРУ «The World Factbook», станом на 2010 рік рівень ВВП
України (за ПКС) займає 38 місце у світі і оцінюється в $305,2 млрд., ВВП
(номінал)$136,4 млрд, реальне зростання ВВП 4,2 %, зростання промвиробництва
11,2 %, інфляція за споживчими цінами 9,4 %, ВВП на душу населення (2010) —
$6700 — 133 місце у світі, рівень безробіття 8,1 %, населення нижче рівня
бідності 24,1 %.

Станом на 1 жовтня 2011 року середня зарплата штатних працівників в Україні
становила 2737 ₴ (При цьому найвищий рівень середньої зарплати в Україні
спостерігався в Києві — 4,072 тис. ₴, найнижчий — у Тернопільській області —
1,927 тис. ₴).

Світовий банк класифікує Україну як державу з середнім рівнем доходів. Значні
проблеми включають слаборозвинену інфраструктуру і транспорт, корупцію і
бюрократію. У 2007 році український фондовий ринок другий за величиною зростання
у світі на 130 %. За даними ЦРУ, в 2006 році ринкова капіталізація українського
фондового ринку склала $111,8 млрд.

Україна — держава з розвиненою науковою та промисловою базою, член Світової
Організації Торгівлі (з 16 травня 2008 р.).

У структурі ВВП України 32,3 % займає промисловість, 9,8 % сільське господарство
та 57,9 % послуги. Зведений бюджет України у 2010 році склав 49,79 млрд долл.
США. У 2009 році вироблено 172,9 млрд. кВт/год електроенергії (21 місце у
світі). Українська економіка характеризується високою енергозатратністю, й
навіть попри зменшення витрат умовного палива на одиницю ВВП за останні 20 років
у понад 3 рази, за цим показником Україна значно поступається розвинутим
країнам.

За прогнозами голови Держагентства з питань науки, інновацій та інформатизації
на відкритті Першої національної конференції ефективного управління 28 квітня
2011 р. Володимира Семиноженка, до 2020 р. експорт ПЗ з України перевищить
експорт металу.

За даними Міжнародного телекомунікаційного союзу (ITU), Україна посідає 58 місце
у світі за рівнем розвитку інформаційно-комунікаційних технологій. Проте
експерти відзначають позитивну динаміку комп'ютеризації: Україна досягне
європейського рівня також до 2020 р.

Протягом першого кварталу 2011 р. обсяг зовнішнього боргу України збільшився на
3,1 млрд доларів (на 2,7 %) і станом на 1 квітня 2011 р. досяг 120,5 млрд
доларів (84,1 % від ВВП).

На кінець 2011 року 1,3 млн українців отримували зарплату, яка нижче
мінімальної, заробітна плата ще 700 тис. працюючих коливалася в межах
мінімальної — про це заявив директор Департаменту надходжень доходів Пенсійного
фонду України. Загалом, українці витрачають на їжу та одяг майже 80 % своїх
зарплат, і лише десяту частину доходів можуть заощадити на майбутнє — Державний
комітет статистики України. Прожитковий мінімум для працездатних осіб (що
дорівнює мінімальній зарплаті) становив 1073 ₴ з 1 січня 2012 року, 1094 — з 1
квітня і 1134 ₴ — з 1 грудня. Експерти зазначають, що фактичний прожитковий
мінімум на 2012 рік є значно меншим за прожитковий мінімум 2011 року.

Україна є найбільшим у світі виробником соняшникової олії,, великим світовим
виробником зерна, цукру, меду, яєць та м'яса птиці і майбутнім глобальним
гравцем на м'ясному та молочному ринках.

Футурологи вважають, що зміна клімату і структури експорту вплинуть на
пріоритети аграріїв: скоротяться посівні площі під озимою пшеницею,
збільшаться — під кукурудзою, соєю та люцерною, зростуть посіви гороху, сорго,
ріпаку, льону олійного та рису. До 2050—2060 рр. Україна може стати найбільшим
виробником продуктів харчування у світі, в той час як в АПК працюватимуть лише
10 % населення. На частку експорту сільськогосподарських продуктів припадатиме
близько третини всього українського експорту. Розвинена логістика, дешеві корми,
інтегровані підприємства з виробництва готової продукції дозволять Україні стати
великим гравцем на світовому ринку м'ясних та молочних продуктів. Продукція буде
постачатися в понад 100 країн світу. За словами Олексія Симиренка, керівника
агропромислового кооперативу «Симиренко», у майбутньому кліматичний фактор буде
стимулювати масове впровадження мінімальних обробок ґрунту: повна автоматизація
сільгоспвиробництва в майбутньому неминуча.

З моменту здобуття незалежності Україна зберегла своє власне космічне агентство.
Україна стала активним учасником наукового дослідження космічного простору та
місій дистанційного зондування. З 1991 по 2007 рік Україна запустила шість
саморобних супутників, 101 ракету-носій і продовжує проектування космічних
апаратів.

Сьогодні НКАУ координує роботу понад 40 підприємств — «Південмаш», КБ «Південне»
ім. М. Янгеля, підприємства «Комунар», «Хартрон», «Укркосмос», «Обрій»,
«Київський радіозавод», мережа науково-дослідних центрів й інститутів, що
зосереджені в Києві, Дніпрі, Харкові, Львові, Чернігові і Криму. Для керування
супутниками в Україні створений єдиний наземний автоматизований комплекс
керування (НАКК), який включає центри керування польотами космічних апаратів,
прийому наукової інформації, її опрацювання, контролю навігаційного поля і
космічного простору.

Основна продукція українських виробників — ракети-носії (від «космічного пікапа»
типу «Циклон-3», що бере на борт 600 кг вантажу, до «ваговика» «Зеніт-3SL»), які
доставляють супутники на орбіту, використання переустаткованих
міжконтинентальних балістичних ракет РС-20 (SS-18 «Сатана»), устаткування для
потреб космосу (наприклад, завдання із розробки й виробництва систем керування
космічними апаратами «Компарус» для МКС «Альфа» виконано на сто відсотків,
апаратура радіоуправління тепер відмінно діє в службових модулях МКС «Зоря» і
«Звезда» безпосередньо на орбіті).

Перспективи української аерокосмонавтики: підраховано, що один вкладений долар у
цю галузь у підсумку дає десять. Щорічно НКАУ укладає до 400 контрактів,
заробляючи близько $700 млн, а Україна займає четверте-п'яте місце з надання
пускових послуг — на українських ракетних носіях космічні апарати доставляються
на орбіту, що приносить у бюджет відчутні кошти. Наприклад, доставка на орбіту
за допомогою європейської ракети-носія Ariane коштує близько $100 млн. Україна
також виготовляє стикувальні вузли для всіх космічних кораблів, які прилітають
на Міжнародну космічну станцію. Участь України в міжнародних космічних проектах:
проекти «Дніпро», «Морський старт», «Наземний старт», «Циклон-4», «Antares»,
«Вега» тощо.

Україна є одним з найбільших європейських споживачів енергоресурсів: вона
споживає майже вдвічі енергії більше на одиницю ВВП, ніж Німеччина, велика
частка енергоресурсів в Україні — від ядерної енергетики, а отримує країна
переважну частину свого ядерного палива з Росії. Нафта і газ також імпортуються
з колишнього Радянського Союзу. Україна в значній мірі залежить від своєї
ядерної енергетики. Найбільша АЕС в Європі, Запорізька АЕС, побудована в
Україні.

У 2006 році уряд вирішив про плани побудувати 11 нових реакторів до 2030 року,
по суті, майже вдвічі збільшити поточну ядерно-енергетичну потужність.
Енергетичний сектор України є дванадцятим за величиною у світі за встановленою
потужністю у 54 гігават (ГВт). Відновлювальні джерела енергії, як і раніше,
грають дуже скромну роль в електричній потужності. У 2007 році 47,4 % потужності
прийшло з вугілля та газу (близько 20 % газу), 47,5 % — від ядерної енергетики
(92,5 млрд кВт-год) та 5 % у порівнянні — з ГЕС.

У даний час країна має чотири активні атомні електростанції, розташованих в м.
Вараш, Енергодар, Южноукраїнськ і Нетішин. На додаток до цих активних, п'ята
частина комплексу реактора була запланована у Криму, але будівництво зупинили на
невизначений термін у результаті Чорнобильської катастрофи.

Відповідно до думки виконавчого віце-президента Sharp Energy Solution Europe
Петера Тіле під час круглого столу в Києві, «масове впровадження фотогальваніки
в Україні дозволить зменшити залежність від таких конвенціональних джерел
енергії, як газ і вугілля, а так само зменшити споживання ядерної енергії». А
«ринок сонячної енергетики України скоро почне свій стрімкий розвиток і вже
через 3-5 років буде не меншим, ніж у деяких країнах Західної Європи».

На прес-конференції в УНІАН експерт з енергетичних питань, голова Української
асоціації виробників альтернативного твердого палива, Іван Надєїн, заявив:
«Україна має найбільший потенціал з розвитку власних поновлюваних ресурсів
енергії. На сьогодні він становить близько 80 млн тонн умовного палива … Це один
з найбільших потенціалів в Європі». За його прогнозами, потенціал біоенергетики,
який є сьогодні в України, зможе скоротити споживання газу на 15 %. У такому
випадку близько 2 млрд ₴ додатково надійдуть в економіку.

За оцінками експертів, Україна має великий вітропотенціал (за оптимістичним
прогнозом — до 1 млрд кВт). Комплексна програма розвитку вітроенергетики України
передбачає потужність вітроелектростанцій (ВЕС) — 16 млн кВт, зокрема, в
західному регіоні — 3 млн кВт. Сьогодні потужність ВЕС в Україні становить
менше, ніж 50 МВт, тимчасом як загальна потужність усіх електростанцій — 54 млн
кВт — у тисячу разів більша.

За даними рейтингу Всесвітньої туристської організації Україна займає восьме
місце в Європі за кількістю туристів.

Україна є країною, що стоїть на перехресті між центральною та східною Європи,
між північчю і півднем. Вона межує з Росією і лежить недалеко від Туреччини.
Гірські хребти Карпат підходять для катання на лижах, походів, риболовлі та
полювання. Берегова лінія Чорного моря є популярним місцем для відпочинку
влітку. Україна має власні виноградники, які виробляють природні вина, руїни
древніх замків, історичні парки, православні та католицькі церкви, кілька
мечетей і синагог. Київ, столиця країни, має багато унікальних структур таких як
Софійський собор і широкі бульвари. Є й інші міста, добре відомі туристам —
порт-місто Одеса і старе місто Львів на заході.

Крим, маленький «материк» власної розробки, є популярним місцем відпочинку для
туристів, для купання і сонячних ванн на березі Чорного моря з його теплим
кліматом, скелястими горами, плато і стародавніми руїнами. Міста там включають:
Севастополь і Ялта — місця мирної конференції наприкінці Другої світової війни.
Відвідувачі можуть також брати круїзні тури на кораблі по Дніпру від Києва до
узбережжя Чорного моря. Українська кухня має давню історію і пропонує широкий
вибір оригінальних страв.

Сім чудес України є її історико-культурними пам'ятками, які були обрані широкою
громадськістю за допомогою інтернет-голосування.

Протяжність автомобільних державних доріг в Україні становить 169 тис. км.
Мережа основних маршрутів поширена по всій країні і з'єднує всі великі міста
України, а також надає транскордонні маршрути з сусідніми країнами. За стан цих
доріг відповідає Укравтодор.

Крім того є 250 тис. км вулиць міст, за стан яких відповідають місцеві органи
влади.

Переважна частина українських доріг не оновлювалася з радянських часів, і в
даний час є застарілою. Український уряд зобов'язався побудувати близько 4
500 км автомобільних доріг в 2012 році.

Залізничний транспорт в Україні відіграє роль підключення всіх великих містах,
портових споруд і промислових центрів із сусідніми країнами. Велика концентрація
залізниць на Донбасі. Хоча обсяг вантажів, перевезених залізницею, скоротився на
7,4 % в 1995 р. у порівнянні з 1994 р., Україна, як і раніше, залишається однією
із найвищих країн за обсягом пасажиропотоку у світі на залізничному транспорті.
Загальна протяжність залізничних шляхів в Україні становить понад 22 473 км, з
яких 9250 км — електрифіковані. В даний час держава володіє монополією на
надання пасажирського залізничного транспорту, і всі поїзди, крім тих, що
співпрацюють з іншими іноземними компаніями на міжнародних маршрутах,
перебувають у віданні компанії «Укрзалізниця».

Авіаційний сектор в Україні розвивається дуже швидко, чому сприяє недавно
встановлений безвізовий режим для громадян низки країн. Крім того, футбольний
турнір Євро-2012 спонукало уряд вкладати величезні гроші у транспортну
інфраструктуру, зокрема, в аеропорти. В даний час існують три основні нові
аеропортні термінали аеропорту на стадії будівництва в Донецьку, Львові та
Києві, новий аеропорт вже відкрився в Харкові, у Києві розпочав роботу Термінал
F Міжнародного аеропорту Бориспіль — перший з двох нових міжнародних терміналів.
Україна має ряд авіакомпаній, найбільшою з яких є «Міжнародні Авіалінії
України».

Морський транспорт, в основному, річковий, надає пасажирські послуги на Дніпрі,
Дунаї, Прип'яті та їх притоках. У більшості великих міст є річкові порти, усі
зручності для посадки і висадки пасажирів, навантаження і розвантаження вантажів
і сировини. Міжнародні морські подорожі здійснюється головним чином через порт
Одеси, звідки пороми регулярно плавають до Стамбула, Варни і Хайфи.

Частка сектору транспорту та зв'язку у валовому внутрішньому продукті України
(за даними Держкомстату) станом на 2009 становила 11,3 %. Чисельність
працівників галузі становить майже 7 % від загальної чисельності зайнятого
населення.

Україна володіє розвиненою інфраструктурою залізничного та водного транспорту.
Вигідне географічне положення України обумовлює проходження міжнародних
транспортних коридорів.

У 2009 році транспортна система забезпечила перевезення 1,5 млрд тонн вантажів і
7,3 млрд. пасажирів. Внаслідок світової фінансової кризи та скорочення попиту на
основні експортні товари у 2009 році відбулося падіння обсягів вантажних
перевезень на 17,6 % порівняно з 2008 роком, пасажирських перевезень — на
12,7 %.

На території України в Києві з'явився перший в Російській імперії трамвай
(1892), перший у світовій практиці тролейбусний поїзд винахідника Володимира
Веклича (1966) та перша в СРСР лінія швидкісного трамваю побудована за
ініціативою Володимира Веклича і Василя Дяконова (1978).

Через акцент Радянського Союзу на загальному доступі освіти для всіх громадян,
який триває і сьогодні, рівень грамотності становить приблизно 99,4 %. З 2005
року одинадцятирічна шкільна програма була замінена на дванадцятирічну:
початкова освіта триває чотири роки (починаючи з шести років), середня освіта —
п'ять років, повна базова — ще три роки. Потім майбутні студенти проходять
державні випробування. Ці тести в подальшому використовуються для прийому до
університетів. Улітку 2010 року Міністерство освіти спонтанно скасувало перехід
на 12-річну систему середньої освіти, чим, на думку прогресивних фахівців та
молоді, опосередковано загальмувало поступ держави.[Джерело?]

Українська система вищої освіти включає в себе вищі навчальні заклади.
Організація вищої освіти в Україні будується за світовою структурою
високорозвинених країн за визначенням ЮНЕСКО та ООН.

Згідно з результатами ЮНЕСКО, станом на 2010 р., на мільйон жителів в Україні
припадає 1001—2000 осіб наукових співробітників, що є досить високим показником.
За останні 10 років харківські фізики першими у світі сфотографували атом,
дніпровський «Південмаш» побудував триступеневу ракету-носій «Зеніт», київські
лікарі створили унікальні препарати, які сповільнюють розвиток ниркових хвороб,
в Інституті надтвердих матеріалів НАН України в 2000 році створили новий
матеріал, за твердістю наступного за алмазом, — карбонітрід бору. За прогнозами
голови Держагентства з питань науки, інновацій та інформатизації на відкритті
Першої національної конференції ефективного управління 28 квітня 2011 р.
Володимира Семиноженка, до 2020 р. експорт ПЗ з України перевищить експорт
металу.

За даними ЮНЕСКО в Україні на науку щороку виділяється 0,5-1 % ВВП. При цьому,
середньосвітовий показник становить — 1,7 %, а в Ізраїлі на дослідження
виділяється 4,8 % ВВП. Серед причин, що гальмують науковий розвиток України,
часто називаються: нереалізація великого потенціалу, низький рівень фінансування
наукової галузі, неідеальність законодавства про захист інтелектуальної
власності тощо.

Станом на червень 2016 Україна зберігає потужний інтелектуальний потенціал, який
здатний до генерації наукових ідей світового рівня, має сильні наукові школи з
математики, інформатики, фізики, хімії, медицини, ядерної фізики,
радіоелектроніки, біотехнології, розробки нових матеріалів, інформаційних
технологій, засобів зв'язку та телекомунікацій.

Україна входить до вісімки країн світу, які спроможні забезпечити повний цикл
проектування та виробництва авіакосмічної техніки, до п'ятірки країн світу з
повним циклом виробництва танків та до десятки найбільших суднобудівних країн
світу.

В Україні розвинуті також інші високотехнологічні галузі промисловості, зокрема
виробництво важкого машинобудування, енергетичного устаткування,
приладобудування.

Характерною рисою українських засобів масової інформації є двомовність.
Продукція випускається як українською, так російською мовами. Проте багато
популярних видань продають лише російськомовні матеріали. Крім цього, через
слабкий розвиток ринку реклами, більшість українських медіакомпаній залежні від
підтримки спонсорів. За даними організації «Репортери без кордонів» на 2010 рік
в Україні спостерігається «часте порушення свободи преси» від часу приходу до
президентства Віктора Януковича, а також загроза медійному плюралізму через
конфлікти інтересів спонсорів та журналістів.

Левову частку українського медіаринку займає телебачення. Телевізійні
підприємства поділяються на національні, приватні та змішані. До першої
категорії належить Національна телекомпанія України, до другої — СТБ, Новий
канал, ICTV, 5 канал, ТВі, а до третьої — Інтер ТБ та 1+1. Останні дві компанії
мають найбільшу аудиторію.

Ринок телекомунікацій в Україні в 2009 зріс на 0,5 % до $6 млрд або близько 6 %
від ВВП. 87,1 % в структурі доходів телекому становив мобільний і фіксований
зв'язок.

Популярними друкованими виданням в Україні є загальнонаціональні газети «Факти і
комєнтаріі», «Сільські вісті», «Сєгодня», «День», «Україна молода», «Дзеркало
тижня», «Голос України». Абсолютна більшість преси в Україні видається
російською мовою. Серед журналів можна відзначити Корреспондент і Український
тиждень. Недовговічними виявилися українські видання Esquire, National
Geographic, Harper's Bazaar та Men's Health — вони були закриті наприкінці 2014
року.

Найбільшими радіостанціями є Національна радіокомпанія України, Радіо «Свобода»,
Deutsche Welle, Українська служба BBC, та розважальні «Європа плюс», «Хіт FM».
На ринку новин в Україні працюють державне інформаційне агентство Укрінформ,
громадське інформаційне агентство УНІАН та філія російського Інтерфаксу —
Інтерфакс-Україна. Дві українські революції а також розвиток інтернету створили
умови для появи впливових суспільно-політичних інтернет змі. Серед перших була
газета Українська Правда, заснована Георгієм Гонгадзе у 2000. Censor.net та
Еспресо TV отримали своїх глядачів під час Євромайдану. Тоді ж було заснованно
Громадське телебачення, ініціатива відомих українських журналістів, яка була
підтримана НТКУ.

Станом на кінець 2014 року 50 % населення держави користувалося інтернетом (дані
Інтернет асоціації України ІнАУ). Найпопулярнішими причинами користування
інтернетом серед українців залишаються соціальні мережі. Найактивніші
користувачі мережі — молодь. Найпопулярнішою соціальною мережею є Вконтакте, за
нею йдуть Однокласники та Фейсбук. Українці віддають перевагу Google перед
Яндексом. Також популярними є портали (Ukr.net, I.ua), торрент-трекери, інтернет
магазини та онлайн банкінг.

Відомий дослідник української культури І. Огієнко зазначав, що українській
культурі з самого початку були властиві відвертість світу, відсутність
ксенофобії (боязні чужого) і гуманізм. «Споріднена праця» (за Сковородою) і
самопізнання, свобода, заради якої не шкода розлучитися з благополуччям,
обмеження життєвих потреб, надання переваги духовному над матеріальним — ось ті
шляхи і рецепти щастя, яких дотримувались і які пропагували провідні українські
мислителі.

Ключовим історичним етапом розвитку культури стало прийняття християнства у X
столітті. У подальшому становленні національної культури виключну роль відіграла
народна культура, тоді як роль еліт була значно меншою. Це пояснюється складним
історичним шляхом України, відсутності національної державності протягом
тривалого часу. Зокрема в XVI ст., коли феодально-боярська знать сприйняла
католицтво і польську культуру, і до кінця XVIII ст., коли верхівку козацької
старшини було зрусифіковано, українське суспільство розвивалося без повноцінної
національної еліти.

Як і українська культура, українське мистецтво бере свої витоки з мистецтва
Русі, а протягом історії розвивалося у руслі як європейських так і, пізніше,
російських тенденцій. Розвиток сучасного мистецтва пов'язаний із функціонуванням
ряду держаних установ, концертних організацій, творчих спілок та навчальних
закладів, що перебувають у веденні Міністерства культури і туризму України.

Перші літературні пам'ятники на території України сходять доби Київської Русі і
написані були старослов'янською мовою, що була єдиною офіційною на Русі. Зокрема
одними з перших вважаються літопис «Повість минулих літ» та героїчну повість
«Слово о полку Ігоревім».

Перші книги, написані давньоукраїнською мовою, датуються XVI століттям. Так у
XVI ст. був написаний «Лексисъ с толкованіємъ словенскихъ словъ просто», в якій
дається тлумачення слів давньоукраїнською мовою. Видатною пам'яткою
староукраїнської мови є «Пересопницьке євангеліє», написане в 1556—1561 pp.
Протягом XV—XVIII ст. створюється література латинською мовою.

Переломним періодом стало видання поеми Івана Котляревського «Енеїда», написаної
живою українською мовою. Звідси починається розвиток сучасної української мови,
що згодом розвивалася завдяки таким митцям слова як Тарас Шевченко, Леся
Українка, Іван Франко та інші. Проте значним гальмом розвитку української
літератури стає російська влада, зокрема Валуєвський циркуляр 1863 року
забороняв видавати книги українською мовою.

Трагічною була і доля багатьох українських літераторів XX століття, зокрема до
масових репресивних заходи радянська влада вдавалася у 1930-х роках (Микола
Куліш, Валер'ян Підмогильний, Євген Плужник, Григорій Косинка, Микола Зеров та
ін.) та 1970-х роках (Василь Стус). Разом з тим ряд українських поетів знайшли
своє покликання в соцреалістичному напрямку (П. Тичина, М. Рильський).

У сучасній Україні поети і письменники об'єднані у Спілці письменників України.
Серед письменників нової генерації — Юрій Андрухович, Сергій Жадан, Олександр
Ірванець, Юрій Іздрик, Оксана Забужко, Ігор Павлюк та інші.

Завдання сучасної української архітектури — різноманітність у проявах сучасної
естетики, пошук авторської архітектурної своєрідності та врахування існуючого
історико-культурного середовища[Джерело?].

Розвиток образотворчого мистецтва в Україні веде відлік із прадавніх часів.
Знахідки археологів, зокрема, періоду трипільської та скіфської культур,
вирізняються майстерною технікою виконання і засвідчують високий мистецький
рівень витворів предків сучасних українців. Повніше дійшли до нас зразки
мистецтва Русі, що було пов'язано з християнською церквою. Провідні жанри
образотворчого мистецтва Руської держави — мозаїка, фреска, іконопис і книжкова
мініатюра. Іконопис залишався провідним жанром живопису до XVII—XVIII століття,
провідні мистецькі школи працювали при Києво-Печерській лаврі, з XVII століття
також при Києво-Могилянській академії. Поряд із канонічним та академічним
малярством ще з княжих часів в Україні розвивається унікальний жанр «народної
картини». Образи «Козака Мамая» та «Козака з бандурою» стали знаковими для
українського мистецтва.

З XVIII столітті в Україні починають розвиватися і світські жанри, зокрема
портретний, а пізніше і пейзажний, живопис розвивається у руслі класицизму.
Мистецьким центром у цей час стає Петербурзька академія мистецтв, де отримали
освіту й вихідці з України — Дмитро Левицький, Володимир Боровиковський. У
середині XIX століття на зміну класицизму у живописі приходить реалізм. Серед
вихідців з України цього періоду — Іван Сошенко, Дмитро Безперчий, Олександр
Литовченко, Микола Ярошенко, Ілля Рєпін, Мурашко Олександр Олександрович, Архип
Куїнджі. Більшість з них отримали освіту в Петербурзькій академія мистецтв і
продовжували працювати вже в Росії. Надбанням українського образотворчого
мистецтва цього періоду є і роботи Тараса Шевченка.

Початок XX століття позначився великою кількістю різноманітних художніх течій,
зокрема примітивізмом (Ганна Собачко-Шостак), імпресіонізмом (Микола Бурачек) та
футуризму (Василь Єрмилов), супрематизму (Казимір Малевич), символізму
(Ю. Михайлів), модернізму (Ф. Кричевського) й авангарду (О. Богомазов,
М. Бойчук, Олександр Архипенко), проте продовжували розвиток і традиції реалізму
(К. Костанді). У галузі станкової графіки працювали М. Жук, І. Падалка, перші
українські радянські книги та журнали оформив Г. Нарбут.

З початком 1930-х років радянське мистецтво розвивається у руслі соцреалізму, що
був проголошений єдиним дозволеним художнім методом. З гаслом про те, що
мистецтво повинне бути зрозумілим «широким масам», на творчий експеримент, пошук
нових форм була фактично накладена заборона. Серед художників радянської доби —
О. Шовкуненко, Т. Яблонська, М. Дерегус, В. Касіян.

У 60-ті — 70-ті: роки мистецтво України починає розгалужуватись на офіційне
мистецтво й андеґраунд, вільний від партійної заангажованості. Проявились такі
імена: Борис Плаксій, Алла Горська, Панас Заливаха, Віктор Зарецький, Віктор
Задорожний, Яков Петрович Калашник, Лев Іванович Вітковський, Василь Непийпиво,
Микола Стороженко, Віра Кулеба, Тетяна Голембієвська, Феодосій Гуменюк, Віктор
Загубибатько, Бородай Олександр Андрійович, Ігор Янович,Володимир Бовкун, та ін
.

Чимало визнаних художників не виставляли ті твори, які не пропускала цензура
(Іван Марчук, Валерій Ламах, Федір Тетянич). Деякі не могли виставляти свої
твори, перебуваючі вандеґраунді: Микола Трегуб, Вудон Баклицький. Згодом усі
твори стали відомими. Новий етап художньої творчості в Києві розпочинається із
виходом на поверхню андеґраунду. У 1987 Спілка художників улаштувала виставку
молодих, зокрема це абстракціоністи Т. Сільваші, А. Криволап, Олександр Дубовик.
У 90-ті гучно пролунали імена нової хвилі: Савадов Арсен, Тістол Олег, Голосій
Олег, Гнилицький Олександр, Юрій Соломко та інші. На початку 2000, після
Помаранчевої революції, створилася група нової генерації — Р. Е. П.

Надбанням української культури є як народне так і професійне музичне мистецтво.
Народна українська музика багатоманітна за жанрами і включає календарно- та
родинно-обрядові пісні, пісні кріпацького і солдатського побуту, історичні
пісні, виконувані під акомпанемент кобзи або бандури, а також потужний пласт
інструментальної музики, що включає як ансамблеве музикування («троїсті музики»)
і використовує різноманітні духові (сопілка), струнні (скрипка) та ударні
(бубен) інструменти, так і вівчарські награвання (особливо самобутні інструменти
Заходу України — дримба, трембіта).

У сучасності народна музика зберігає первісні умови свого побутування лише в
західних регіонах, проте народні пісні стали надбанням професійних та
аматорських колективів по всій Україні і звучать в автентичному вигляді
(ансамблі «Древо», «Володар», «Божичі», «Буття»), у вигляді обробок (Народний
хор ім. Верьовки, Капела бандуристів ім. Майбороди), входять до академічної
(Є. Станкович) та різних напрямків популярної музики (ВВ, Океан Ельзи, Тартак,
Руслана).

Становлення професійного музичного мистецтва пов'язано насамперед із
християнізацією на Русі, яке привнесло культуру церковного співу. Починаючи з
XII століття в православних церквах поширювався одноголосний знаменний спів, а в
XVII столітті на його зміну приходить багатоголосний партесний спів, яскраво
представлений у творчості Миколи Дилецького. У XVIII столітті новий етап
розвитку музичного мистецтва пов'язаний із засвоєнням традицій європейських
музичних шкіл (Дмитро Бортнянський, М. Березовський та А. Ведель).
Основоположною для становлення національної композиторської школи вважається
багатогранна композиторська і організаторська діяльність М. Лисенка.

Сучасна музична культура України представлена як академічною музикою так і
розважальною. В Україні діє 5 консерваторій (музичних академій), 6 оперних
театрів, 5 будинків огранної та камерної музики, філармонії в усіх обласних
центрах тощо. Регулярно проходять фестивалі популярної («Червона рута»,
«Таврійські ігри»), рокової («Рок-екзистенція», «Тарас Бульба») джазової (Jazz
Bez, Jazz Koktebel), етнічної («Країна мрій») та академічної музики
(«КиївМузикФест», «2Д2Н», «Контрасти»).

Українське театральне мистецтво бере свій початок з давніх часів. В епоху Русі
відомі театральні вистави скоморохів, про елементи театру були в церковних
обрядах свідчать фрески Софійського собору. Перші зразки драми виголошували
прилюдно учні київських Братської (Києво-Могилянська Академія) та Лаврської шкіл
(XVI—XVII ст.). Перший стаціонарний театр в Україні був відкритий у 1795 році у
Львові у колишньому костелі єзуїтів.

Становлення класичної української драматургії припадає на початок XIX століття і
пов'язане з іменами І. Котляревського та Г. Квітки-Основ'яненка. У цей час
відкриваються стаціонарні театри в Києві (1806), Одесі (1809), Полтаві (1810) та
інших містах. У другій половині XIX століття значний внесок у розвиток театру
зробили М. Старицький, М. Кропивницький та Іван Карпенко-Карий.

Новий період в історії національного театру розпочався в 1918 р., коли в Києві
утворилися Державний драматичний театр і « Молодий театр» (з 1922 р. — модерний
український театр «Березіль») Леся Курбаса та Гната Юри. Проте із початком доби
соцреалізму новаторські пошуки українських митців було придушено, а ряд діячів
(в тому числі Л. Курбаса) страчено.

Сьогодні в Україні працюють театри в усіх обласних центрах України, проводяться
фестивалі театрального мистецтва «Київ травневий» у Києві, «Золотий Лев» у
Львові, «Тернопільські театральні вечори. Дебют» у Тернополі, «Херсонеські ігри»
у Севастополі, «Мельпомена Таврії» у Херсоні, «Різдвяна містерія» в Луцьку,
«Інтерлялька» в Ужгороді. Серед провідних режисерів — Р. Віктюк, А. Жолдак,
акторів — А. Хостікоєв, Н. Сумська.

Перший фільм знятий на території України «Приїзд царя Ніколая II в Київ» початок
XX ст[Джерело?]. Найстаріші діючі кінотеатри, що збереглися — Боммер (Харків,
1909), Екран (Київ, 1911). На території України за радянських часів існувало 3
великі кіностудії: ім. Довженка (1927), Одеська (1919), Ялтинська (1917),
Київнаукфільм, Укртелефільм.

Під час німецької окупації 1941–1943 кіностудії були перевезені в Узбекистан та
Казахстан. В Узбекистані був знятий фільм «Райдуга» (1943) з Наталією Ужвій в
головній ролі. Цей фільм отримав особливу відзнаку американської кіноакадемії.
Свого часу індустрія кінофільмів України випустила ряд шедеврів на кшталт
«Арсенал», «Україна в огні», «Земля», «В бій ідуть одні старики», «Ати бати йшли
солдати», «Вавилон XX», «Тіні забутих предків», «Білий птах з чорною ознакою». У
різний час на кіностудіях України працювали такі майстри як Леонід Биков, Іван
Миколайчук, Сергій Параджанов, Леонід Осика, Михайло Іллєнко. На сьогодні
найпродуктивнішою є приватна кіностудія Film.UA[Джерело?].

У 2005 році стрічка «Подорожні» молодого українського режисера Ігоря
Стрембіцького отримала Золоту пальмову гілку за короткометражний фільм. Після
2004 знято декілька фільмів про Помаранчеву революцію. Її добу було висвітлено у
декількох кінострічках, зокрема: «Помаранчеве небо» (2006, режисер Олександр
Кірієнко), «Прорвемось!» (2006, режисер Іван Кравчишин), «Оранжлав» (2006, Алан
Бадоєв). Фільм «Оранжлав» отримав приз за ліпшу режисуру на XV Міжнародному
фестивалі «Кіношок» в Анапі (Росія). У 2006 році відбулася також прем'єра
першого українського трилеру «Штольня» (продюсер та оператор Олексій Хорошко,
режисер Любомир Кобильчук). У 2008 році вийшов фільм «Ілюзія страху»,
українського кінорежисера Олександра Кірієнка. Фільм знятий за мотивами
однойменного твору Олександра Турчинова. Був висунутий від України на
нагородження кінопремію «Оскар». Серед фільмів з найбільшими бюджетами можна
відзначити Сафо ($6 млн), Молитва за гетьмана Мазепу ($2,8 млн), Двоє і війна
($2 млн) та ТойХтоПройшовКрізьВогонь ($2 млн).

2010-ті стали відомі як доба відродження вкраїнського кіно. Україномовні фільми
з найвищим рейтингом на IMDb:

Українська кухня — національна кулінарія, яка має свою давню історію та
славиться різноманітністю, нараховує сотні рецептів: борщі й пампушки, паляниці
й галушки, вареники й ковбаси, печені та напої з фруктів і меду, відомі далеко
за межами України. Деякі страви мають багатовікову історію, як-от, наприклад,
український борщ.

У XVIII столітті в Україні дуже широко поширюється картопля, що використовується
для готування перших та других страв і гарнірів до рибних і м'ясних страв. Хоча
цей овоч і не став в Україні, на відміну від Білорусі, «другим хлібом», однак
знайшов широке застосування, і з цього часу практично всі перші страви починають
готуватися з картоплею.

Після розпаду СРСР Україні залишилось сотні стадіонів, плавальних басейнів,
гімнастичних залів і багато інших спортивних споруд. У спортивному плані
Україна — типова європейська країна. Найпопулярнішими видами спорту є легка
атлетика, футбол (найуспішніші команди — Динамо (Київ) і Шахтар (Донецьк)),
бокс, волейбол, боротьба (спорт), гандбол, баскетбол та інші. Серед зимових
видів спорту популярний біатлон. Українці практикують майже всі олімпійські види
спорту й чимало інших видів, які не входять до олімпійської програми. Україна
приймала Євро-2012 разом з Польщею.

Нападник Андрій Шевченко став справжнім символом України на футбольному полі,
граючи за італійський «Мілан». Він — п'ятиразовий чемпіон України, чемпіон
Італії. Володар «Золотого м'яча» 2004 року, найкращий гравець Ліги чемпіонів
сезону 1998—1999 (визначений спеціальною комісією УЄФА у серпні 1999). Найкращий
бомбардир національної збірної за всю історію, тричі перемагав у змаганнях
голеадорів Ліги чемпіонів, двічі — чемпіонату Італії (Серія А). Разом з ним і
тренером Олегом Блохіним українська футбольна національна збірна дійшла до
чвертьфіналу під час чемпіонату світу 2006.

«Золотою рибкою» називають Яну Клочкову, яка є чотириразовою олімпійською
чемпіонкою, триразовою чемпіонкою світу, одинадцятиразовою чемпіонкою Європи
тощо.

Український шахіст Руслан Пономарьов у свої 14 років став наймолодшим у світі
гросмейстером, чемпіоном світу серед юнаків до 18 років, 16-м чемпіоном світу з
шахів (2002, за версією ФІДЕ).

Всесвітньо відомі українські боксери Володимир і Віталій Клички, Василь
Ломаченко і Олександр Усік, художні гімнастки Катерина Серебрянська і Ганна
Безсонова, фехтувальники Сергій Голубицький і Ольга Харлан, легкоатлети Іван
Гешко, Інесса Кравець, Наталія Добринська, Богдан Бондаренко. З олімпійськими
медалями повертаються зі змагань стрільці Микола Мільчев і Олена Костевич.

Одним з найкращих альпіністів світу є Владислав Терзиул, який зійшов без кисню
майже на всі 14 восьмитисячників планети, повторюючи рекорд Райнгольда Месснера.
Постійно привозять медалі з міжнародних змагань представники рукопашного бою,
скелелази та самбісти.

Участю України в олімпійському русі опікується Національний олімпійський комітет
України. Україна бере участь в Олімпійських іграх, починаючи з Олімпіади в
Ліллехаммері, здобуваючи чимало олімпійських медалей.



https://uk.wikipedia.org/wiki/%D0%9E%D0%BD%D0%B8%D1%89%D0%B5%D0%BD%D0%BA%D0%BE_%D0%9E%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A0%D0%BE%D0%BC%D0%B0%D0%BD%D0%BE%D0%B2%D0%B8%D1%87

Олекса́ндр Рома́нович (Раджа́бович) Они́щенко (Кади́ров) (нар. 31 березня 1969,
Матвіїв Курган, Ростовська область, РРФСР, СРСР) — український політик,
бізнесмен та спортсмен, народний депутат України VII і VIII, президент Федерації
кінного спорту України, президент благодійного фонду «Родина», засновник
Міжнародної меценатської організації «TOP Ukraine».

У 1990 закінчив Харківське військове училище тилу і отримав кваліфікацію офіцера
вищої військової спеціальності з поглибленим знанням німецької та англійської
мов.

У 1992-1997 займався громадською діяльністю на посаді заступника голови
правління Дніпровського району відділення Спілки ветеранів Афганістану Києва.

У 1998 обраний віце-президентом Всеукраїнської спортивної громадської
організації «Федерація кінного спорту України», а з 1999 бере участь у змаганнях
національного та міжнародного рівня.

У 2002 обраний президентом Федерації кінного спорту України, займає цю посаду і
до цього дня.

З 2007 працював помічником міністра Відділу забезпечення діяльності Міністерства
надзвичайних ситуацій України.

У 2008 здобув другу освіту в Національному транспортному університеті.
Спеціальність — економіка підприємства. У тому ж році сформував склад
Національної збірної команди з кінного спорту, особисто виступав за Україну в
конкурі на Олімпійських іграх в 2008 року в Китаї.

У 2009 заснував Благодійний фонд «Родина», який займається реалізацією
благодійних проектів та став засновником Міжнародної меценатської організації
«ТОР Ukraine».

У 2012 взяв участь в літніх Олімпійських іграх в Лондоні у змаганнях з кінного
спорту. В особистому конкурсі Онищенко вибув вже в першому кваліфікаційному
раунді, набравши 18 штрафних очок і посівши 70. місце.

Напередодні виборів у Верховну Раду восени 2012 року профінансував приїзд в
місто Кагарлик знаного голлівудського актора Жан-Клода Ван Дамма на презентацію
фільму за участю зірки «Нестримні 2».

Восени того ж року Онищенко став нардепом ВРУ VII скликання від «Партії
регіонів», обраний за виборчим округом № 93.

У березні 2013 заявив, що не буде висувати свою кандидатуру на пост президента
Федерації Кінного спорту України через депутатську діяльність. Однак, і донині
продовжує фінансувати команду та виступати у її складі.

16 червня 2016 Апарат ВРУ зареєстрував подання про зняття недоторканності,
затримання і арешт депутата парламенту від групи «Воля народу» Олександра
Онищенка. 17 червня 2016 року суд постановив заарештувати або відпустити під
заставу в розмірі 200 млн гривень одного з підозрюваних у справі Олександра
Онищенка.

19 червня 2016 року депутат Верховної Ради України Олександр Онищенко (група
«Воля народу») заявив, що кримінальне переслідування проти нього пов'язано зі
спробою відібрати в нього бізнес. 22 червня 2016 року Олександр Онищенко подав
до суду на Генпрокуратуру України і Національне антикорупційне бюро України і
вимагає спростування заяви керівника Спеціалізованої антикорупційної прокуратури
Назара Холодницького, який назвав його організатором злочинної схеми.

5 липня 2016 Верховна Рада України дала згоду на затримання та притягнення до
кримінальної відповідальності й арешт депутата від групи «Воля народу»
Олександра Онищенка. 27 липня 2016 року, генпрокурор України Юрій Луценко
підписав повідомлення про підозру Олександру Онищенку в скоєнні злочинів,
передбачених ч. 1 ст. 255, ч. 4 ст. 28, ч. 5 ст. 191, ч. 4 ст. 28, ч. 2 ст. 205,
ч. 4 ст. 28, ч. 3 ст. 209, ч. 4 ст. 28, ч. 2 ст. 364-1, ч. 4 ст. 28, ч. 2 ст.
366 Кримінального кодексу України. 29 липня 2016 року Олександр Онищенко заявив
про своє перебування в Лондоні.

Того ж дня Онищенко повідомив, що звернувся до влади Великої Британії із
проханням надати йому політичний притулок. Тоді ж Національне антикорупційне
бюро України (НАБУ) викликало на допит Онищенка як підозрюваного на 2 серпня. 9
серпня 2016 року Солом'янський районний суд Києва дозволив затримання й арешт
Олександра Онищенка. 10 серпня Національне антикорупційне бюро України (НАБУ)
оголосило в розшук Олександра Онищенка. 19 жовтня 2016 року НАБУ повідомило про
те, що виявило наявність у Олександра Онищенка паспорта громадянина Греції.

1 грудня 2016 Служба безпеки України повідомила, що стосовно Олександра Онищенка
розслідується кримінальне провадження за ст. 111 Кримінального кодексу України
(державна зрада), а також про факт отримання Онищенко громадянства РФ. 3 грудня
Олександр Онищенко заявив, що передав спецслужбам США компрометуючі матеріали
щодо ПрезидентаПетра Порошенка. Він звинуватив президета України у підкупі
депутатів, рейдерстві та збагаченні на корупційних схемах.

«Промінвестбанк» намагається через Печерський районний суд міста Києва стягнути
з народного депутата України Олександра Онищенка заборгованість за кредитним
договором у розмірі 428.741.633,21 грн.

Вільно володіє п'ятьма мовами (серед них не вказував знання української). Був
одружений на відомій моделі, «Міс Україна-1997» К. Кузьменко. Має сина.

Журнал «Фокус» двічі вносив ім'я Олександра Онищенка в рейтинг «200 найбагатших
людей України»: в 2011 році (182 місце, стан — $ 37,7 млн). І в 2012 році (179
місце, стан — $ 37,7 млн).



https://uk.wikipedia.org/wiki/%D0%9A%D0%BE%D0%B4%D0%B8_%D0%BC%D0%BE%D0%B1%D1%96%D0%BB%D1%8C%D0%BD%D0%B8%D1%85_%D0%BE%D0%BF%D0%B5%D1%80%D0%B0%D1%82%D0%BE%D1%80%D1%96%D0%B2_%D0%A3%D0%BA%D1%80%D0%B0%D1%97%D0%BD%D0%B8

Для набору номеру в межах України слід набирати: «0» — вихід на міжміський
зв'язок, «хх» — код оператора, «ххх хх хх» — номер абонента. Приклад: 0635433000

Для дзвінків з-за кордону слід набирати: «+380» або «00380» (залежно від країни
вихідного дзвінка) — міжнародний телефонний код України, «хх» — код оператора,
«ххх хх хх» — номер абонента. Приклад: +380635433000

В Україні планується ввести послугу збереження номера при зміні оператора (MNP),
яка дозволяє перейти на обслуговування іншим мобільним оператором зі збереженням
номера. Таким чином більше не буде можливим однозначно ідентифікувати мобільного
оператора абонента через його мережевий код. Спочатку говорилося про введення
цієї послуги з 20 грудня 2013 року, однак пізніше через технічні труднощі
перенесено на невизначений термін — найімовірніше на 1 липня 2014 року. В
березні 2014 повідомлялося про чергове перенесення впровадження послуги через
претензії з боку операторів Київстар та МТС. Тепер на невизначений термін.

У вересні 2015-го року було повідомлено, що впровадження послуги плановано
закінчити до березня 2016-го року.



https://uk.wikipedia.org/wiki/%D0%9B%D0%B8%D1%85%D0%BE%D0%BB%D1%96%D1%82_%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%A1%D1%82%D0%B0%D0%BD%D1%96%D1%81%D0%BB%D0%B0%D0%B2%D0%BE%D0%B2%D0%B8%D1%87

Валенти́н Станісла́вович Лихолі́т — старшина запасу Збройних сил України,
учасник російсько-української війни 2014—2017.

Перебував у складі радянського контингету в Афганістані. Проживає в місті
Новоукраїнка, з дружиною (лікар районної лікарні) виховали доньку 1992 р.н. З
1991 року керує міським клубом військово-патріотичного виховання.

Брав активну участь у подіях Євромайдану, у ніч з 10 на 11 грудня 2013 року
«афганці» були першими лавами та не дали «зачистити» Майдан[Джерело?]. Після
початку російської агресії вступив до лав батальйону «Айдар», начальник штабу.
Брав участь у боях за Щастя. У жовтні 2014-го балотувався в народні депутати як
самовисуванець по виборчому округу № 93.

1 липня 2016 року військова прокуратура затримала Валентина Лихоліта та Ігоря
Радченка та висунула підозру за кількома статтями, серед котрих зокрема ст. 257
(бандитизм) та ст. 187 (розбій). Другий з них, Радченко, згідно слів Сергія
Мельничука був довіреною особою у регіоні Юрія Бойка. Серед потерпілих мер
Сєвєродонецьку Валентин Казаков.

«За заявою лідерів сепаратистів Сєвєродонецька — колишнього мера та його
заступників. За яких місто опинилося в ЛНР. Вони звинувачують Батю у тому, що
його бійці забрали в них фотоапарат та інші матеріальні цінності» — так
повідомив народний депутат Єгор Соболєв. Активісти після обрання запобіжного
заходу у вигляді утримання під вартою до 28 серпня не дозволили силовикам
вивести його із зали Печерського суду — близько 3:00 2 липня перед судом
з'явилася велика група людей в камуфляжі, бійці «Айдара» і «Донбасу»
забарикадували двері і приготувалися до штурму. Штурму не було, на підмогу
приїхали бійці «Азова» з Андрієм Білецьким.

Згідно заяви Юрія Луценко, опублікованої на сайті ГПУ, справу «узято під його
особистий контроль».

2 липня 2016 року Апеляційний суд Києва відпустив колишнього начальника штабу
батальйону територіальної оборони «Айдар» Валентина «Батю» Лихоліта на поруки
депутатів Верховної Ради України. На поруки його взяли народні депутати: від
фракції «Самопоміч» — Семен Семенченко і Єгор Соболєв, від «Радикальної партії»
Ігор Мосійчук і Андрій Лозовий.



https://uk.wikipedia.org/wiki/%D0%92%D1%96%D0%B9%D0%BD%D0%B0_%D0%BD%D0%B0_%D1%81%D1%85%D0%BE%D0%B4%D1%96_%D0%A3%D0%BA%D1%80%D0%B0%D1%97%D0%BD%D0%B8

Війна на сході України або Війна на Донбасі — військовий конфлікт, розпочатий
російськими загонами вторгнення у квітні 2014 року на території українського
Донбасу після захоплення Росією Криму, серії проросійських виступів в Україні і
проголошення «державного суверенітету» ДНР. Конфлікт має характер міжнародного і
став продовженням російської збройної агресії проти України. За географічним
масштабом є локальним і охоплює частини Донецької і Луганської областей України.

Попри численні факти участі Збройних сил РФ та докази причетності Росії до
війни, офіційно Росія не визнає факту свого вторгнення в Україну, відтак з
українського боку війна розглядається як неоголошена. Ряд українських політиків
називають війну на сході України «гібридною війною» Росії проти України.
Юридично на сході України триває Антитерористична операція. Російська влада
неодноразово заявляла про своє несприйняття Антитерористичної операції й
вимагала її припинення та початку переговорів з бойовиками.

Бойові дії війни на Донбасі почалися із захоплення 12 квітня 2014 року
російськими загонами, керованими офіцерами спецслужб РФ, українських міст —
Слов'янська, Краматорська і Дружківки, де захопленою у відділках МВС зброєю
російські диверсанти озброїли місцевих колаборантів і прийняли до своїх лав. В
умовах неспротиву місцевих силових структур України, а іноді і відкритої
співпраці, невеликі штурмові загони російських диверсантів в наступні дні взяли
під контроль Горлівку та інші міста Донеччини і Луганщини. 13 квітня 2014 року,
у відповідь на вторгнення диверсійних загонів, в.о. президента України Олександр
Турчинов оголосив про початок Антитерористичної операції. Перекинуті у район
Слов'янська і Краматорська спецпідрозділи СБУ і Збройних сил України прийняли
перший бій зранку 13 квітня у Семенівці, передмісті Слов'янська, потрапивши у
засідку проросійських бойовиків, у якій загинув капітан СБУ «Альфа».

Після серії невдалих крупних боїв початку травня 2014 року під Слов'янськом, де
українські сили втратили 2 бойових гелікоптери Мі-24 від вогню російських ПЗРК,
а також кількох засідок, керівництвом АТО було прийнято рішення поступово
оточувати Слов'янськ, відрізаючи гарнізон проросійських бойовиків від постачання
зброєю з Росії. 11 травня 2014 року проросійськими силами було проведено
«референдуми» на території деяких районів Донецької та Луганської областей, на
яких було винесене питання про підтримку державної самостійності проголошених у
квітні «суверенних» ДНР та ЛНР. За підрахунками організаторів «референдумів»,
питання було підтримане виборцями.

1 червня 2014 року проросійські бойовики почали кількаденний штурм прикордонної
застави у Луганську, який закінчився 4 червня виходом українського гарнізону із
прикордонної застави. 2 червня 2014 року біля штабу проросійських бойовиків, що
розміщувався у Луганській ОДА, сталася серія вибухів, від яких загинули і мирні
жителі. 12 червня почалися поставки важкої бронетехніки з РФ: до Сніжного
прибула колона танків, а через Луганськ пройшла колона систем залпового вогню
«Град», які наступного дня вперше застосували у війні на Донбасі — 13 червня
проросійські бойовики обстріляли український блокпост під Добропіллям.

20 червня 2014 року новообраний Президент України Петро Порошенко оголосив про
початок десятиденного одностороннього припинення вогню, пообіцявши амністію і
звільнення від кримінального переслідування усім хто складе зброю, створення
спільних підрозділів МВС для забезпечення громадського порядку, децентралізацію,
узгодження губернаторів з представниками Донбасу, дострокові місцеві і
парламентські вибори. Проросійські бойовики на запропоновані умови не пристали і
припинення вогню не підтримали.

Після закінчення 10 днів одностороннього припинення вогню, українські сили
закінчили оточення Слов'янська, змусивши угруповання російських бойовиків 5
липня відступити до Донецька. Штаб АТО почав масштабну операцію по встановленню
контролю над російсько-українським кордоном, створюючи силами кількох бригад
15-кілометрову зону уздовж кордону, контрольовану збройними силами України і
батальйонами територіальної оборони. Водночас українські сили почали операцію з
деблокади ЛАП і оточення Луганська.

11 липня 2014 року, на фоні загрози блокування кордону українськими силами,
російські регулярні війська почали участь у війні, завдавши зі своєї території
нищівного ракетного удару українським формуванням під Зеленопіллям, селом у
кількох кілометрах від російсько-українського кордону. Відтоді вся лінія
українських формувань біля кордону — від Луганської області до узбережжя
Азовського моря, — впродовж липня-серпня 2014 року знаходилася під
систематичними артилерійськими обстрілами з території РФ, на які українські
формування не відповідали. Обстріли призвели до перерізання ліній постачання
українського угрупування, що перебувало в районі Ізвариного, таким чином значні
українські сили опинилися в оточенні впродовж тижнів. Операцію з їх деблокади
було проведено 6-7 серпня, після чого виснажені підрозділи були виведені з зони
бойових дій, таким чином остаточно втративши контроль над 140 км державного
кордону.

Протягом березня-травня 2014 року у багатьох містах східних, центральних та
південних регіонів України відбулася серія мітингів і акцій, що отримала назву
«Російська весна» (рос. «Русская весна»). Причиною виступів стали події
Євромайдану і процес встановлення Росією контролю над Кримом — акції проходили
під російськими прапорами і проросійськими гаслами, висували широкий спектр
вимог — від переходу до федеративного устрою України до закликів розділення
території України і повторення «Кримського сценарію» з входженням до складу
Росії. У виступах взяли участь як місцеві жителі, так і привезені з Росії
активісти. Найбільші мітинги відбулися у Донецьку, Луганську, Харкові, Одесі,
Дніпропетровську, Запоріжжі. Акції часто переростали у сутички з проукраїнськими
мітингами, що тривали у містах у той же час, і проходили під проєвропейськими
гаслами та на підтримку територіальної цілісності України.

16 березня у мережі з'явилося повідомлення від проросійських бойовиків про
готовність почати війну при «погрозах на адресу Південного сходу» і ультиматум
про виведення українських військових формувань і техніки з «їх території».
Кількома днями пізніше російське ЗМІ опублікувало інтерв'ю бойовиків, які
назвалися «координаційним штабом Луганської області». У ньому бойовики заявили
про готовність виставити 20 тисяч озброєних чоловік і наполягали на отриманні
«федеративного статусу» області і проведенні референдуму, де вирішуватиметься
питання входження Луганської області до складу РФ чи можливість залишитися
частиною України.

18 березня 2014 року, з метою зниження соціального напруження, Прем'єр-міністр
Арсеній Яценюк оприлюднив звернення до мешканців південних і східних регіонів
України, у якому запевнив про незмінність статусу російської мови як
регіональної, а також повідомив про намір суттєво децентралізувати владу,
передавши на обласний і районний рівень широкі фінансові повноваження, а також
право вирішувати питання освіти, культури, історії і героїв. Щодо зовнішньої
політики, повідомив про намір відновити добрі стосунки з РФ, підкреслив
односторонній характер економічних преференцій зі сторони ЄС у рамках угоди, а
також про відсутність намірів вступу України до НАТО.

На початку квітня 2014 року проросійські сили суттєво загострили ситуацію: 6
квітня ними було захоплено будівлю СБУ в Луганську, а 7 квітня відбулося
«проголошення державного суверенітету» ДНР у Донецьку і ХНР у Харкові  — після
цього керівництво МВС залучило спецпризначенців вінницького «Ягуару», і зранку 8
квітня звільнило захоплений будинок ОДА у Харкові. Проросійські акції не
поновлювалися у Запоріжжі після «яєчної неділі» 13 квітня, коли учасників
проросійського мітингу закидали яйцями місцеві запорожці. Мітинги і акції
продовжувалися в Одесі до початку травня, але припинилися після трагічних подій
2 травня, коли загинуло 49 чоловік з української та проросійської сторін.

Під час військового вторгнення в Україну, Російською Федерацією широко
використаний більшовицький тип ведення війни, коли після світоглядного розколу
населення країни, на окремих територіях держави створювалася паралельна
нелегальна альтернативна влада, яка мала тісний зв'язок з Кремлем. З метою
подальшого підтримання життєдіяльності такої проросійської влади та уникнення
прямого порушення міжнародного права у галузі ведення війни, Російською
Федерацією здійснюється поступовий підрив громадської довіри до офіційної влади,
шляхом активної інформаційної, пропагандистської промивки місцевого населення, у
поєднанні з диверсіями, вчиненими силами незаконних загонів злочинців, найманців
і радикально налаштованих людей, організованими та керованими спецслужбами
Росії.

Протягом 7 — 27 квітня, подібно «Кримському сценарію», «зеленими чоловічками»
було проголошено «Донецьку та Луганську народні республіки». «Харківську народну
республіку» було проголошено 7 квітня, а спроба проголосити Одеську відбулася 22
квітня. 15 травня 2014 року Генеральною прокуратурою України дані бандформування
було кваліфіковано як терористичні організації, які насильницько-збройним шляхом
здійснюють терор на сході України.

17 квітня 2014 року Президент РФ Володимир Путін, відповідаючи на запитання
журналіста на щорічній прес-конференції, зробив заяву, що Харків, Донецьк,
Луганськ, Херсон, Миколаїв та Одеса — це Новоросія, і були передані до складу
України радянською владою.

Близько 9 ранку 12 квітня 2014 року до будівлі Слов'янського міського управління
МВС України під'їхали 2 автобуси, що доставили близько 20 добре озброєних і
екіпірованих невідомих чоловіків, які захопили установу. Під час штурму бойовики
використали димові шашки та сльозогінний газ, стріляли у повітря. Метою
захоплення міліцейського відділку було заволодіння вогнепальною зброєю. Увечері
того ж дня загін бойовиків захопив відділок МВС у сусідньому місті —
Краматорську.

13 квітня 2014 р. в.о. президента України Олександр Турчинов заявив, що для
того, щоб зупинити розгул тероризму, організованого російськими спецслужбами у
східних регіонах України, Рада нацбезпеки та оборони розпочинає широкомасштабну
антитерористичну операцію із залученням Збройних Сил України.

В.о. президента України Олександр Турчинов звернувся до терористів з вимогою
скласти зброю до 9.00 ранку 14 квітня із гарантією незастосування проти них
покарання.

14 квітня 2014 р. в.о. президента Олександр Турчинов призначив
генерал-лейтенанта Василя Крутова першим заступником глави СБУ та головою
антитерористичного центру при СБУ. В березні 2014 р. він записав особисте
звернення до уряду Росії з закликом припинити ескалацію ситуації в Україні, яка
може привести до війни.

За повідомленням одного з керівників контррозвідки СБУ Віталія Найди,
перехоплені переговори російських диверсантів і спецпризначенців, що діють на
території України, з їх керівництвом, свідчать, що ті мають завдання вбити
кілька сотень людей в Україні, що дасть привід ввести російські війська.

Враховуючи військову перевагу Російської Федерації, позицію її керівництва щодо
класифікації зовнішньої військової агресії Росії як внутрішньої загрози України,
з метою недопущення подальшого введення регулярних російських військ на
територію України, прикритих «миротворчою місією» та реалізації
«абхазько-осетинського сценарію» була розпочата антитерористична операція без
введення воєнного стану. Зоною проведення антитерористичної операції було
охоплено Донецьку і Луганську області (з 14 квітня 2014 року), а також Ізюмський
район та м. Ізюм Харківської області.

5 травня озброєними проросійськими бойовиками була здійснена спроба прориву з
оточеного українськими силовиками міста Слов'янськ. В ході спецоперації
угруповання терористів було ліквідоване, залишки злочинців повернулися у місто.
В результаті протистояння загинули 4 бійці Служби безпеки та МВС України, одна
людина отримала тяжкі поранення.

13 травня близько 30-ти проросійських бойовиків влаштували засідку на околиці
села Маячка Слов'янського району та вчинили напад на колону українських
десантників. В результаті годинного збройного протистояння загинули 7 бійців
95-ї аеромобільної бригади Збройних сил України, 9 десантників отримали
поранення різного ступеня тяжкості та контузії. Після огляду території на місці
засідки виявлено заздалегідь обладнані позиції, контейнери від російських
гранатометів РПГ-18 «Муха», РПГ-26 «Аглень» та гільзи від снайперських
гвинтівок.

16 травня поблизу Краматорська проросійськими бойовиками вчинений напад на
місцевий аеродром, що патрулювався українськими військовими. В результаті 20-ти
хвилинного збройного бою атака проросійських бойовиків була відбита без людських
втрат.

18 травня проросійськими бойовиками здійснений обстріл міста Краматорськ та
вчинено напад на 5 блок-постів та базовий табір Збройних сил України поблизу
Слов'янська і Краматорська. Під час спецоперації зі затримки злочинців
українськими військовими нейтралізовані кілька проросійських бойовиків та
захоплено ПЗРК «Гром». В ході слідства з'ясувалося, що двоє із затриманих
озброєних злочинців виявилися журналістами фейкового російського телеканалу
«LifeNews» та видання «Известия» медіахолдингу «Ньюс-Медіа».

В ніч з 26 червня на 27 червня поблизу Слов'янська в районі селища Мирне
проросійськими бойовиками із застосуванням мінометів і 8 танків здійснений штурм
блок-посту Збройних сил України. Один танк та один міномет українськими
військовими були знищені, ще один ворожий танк захоплений, 4 українські БТР
зазнали ушкоджень. Внаслідок нападу загинули 5 десантників ВДВ ЗС України та 1
боєць Національної гвардії України, 5 осіб отримали поранення.

17 квітня 2014 року поблизу міста Слов'янськ Донецької області силами
розвідувально-диверсійних груп Головного розвідувального управління Генерального
штабу Збройних сил Російської Федерації було захоплено телерадіопередавальний
центр на горі Карачун, після чого здійснено її відключення від українських
телерадіоканалів та налагоджено трансляцію першого мультиплексу цифрового
телебачення Російської Федерації.

3 травня десантними військами Збройних сил України було відновлено контроль над
телевежею та організовано посилене патрулювання стратегічного об'єкту. 15 травня
силами українських військових були ліквідовані новоутворені укріплення
російських бойовиків в п'яти кілометровій зоні навколо телевізійної вежі.

Через стратегічну важливість гори, її панівну висоту над містом та розташування
на ній телерадіовежі, проросійськими бойовиками протягом травня—червня 2014 року
неодноразово здійснювалися спроби штурму гори та регулярний її обстріл. 19
травня бойовиками була вчинена невдала спроба повторного захоплення об'єкту: в
результаті обстрілу російськими бойовиками з території дитячого садка із
великокаліберної зброї блок-посту десантних військ України від отриманих
поранень загинув десантник ЗС України. 29 травня та 24 червня російськими
бойовиками поблизу Карачун-гори вчинено два авіатеракти, в результаті чого
загинула 21 людина.

У ніч з 30 червня на 1 липня під час масованого обстрілу Карачун-гори
російськими військовими спецпризначенцями з великокаліберної зброї, телевежу
було зруйновано.

Протягом 3—4 червня Службою безпеки України та МВС України проведено
спецоперацію із затримання проросійських злочинців в місті Красний Лиман, в ході
якої було ліквідовано укріплений військовою технікою опорний пункт бойовиків у
захопленій в середині квітня міській лікарні. В результаті операції загинула
одна людина. 5 червня було відновлено роботу міської ради та міськуправління
міліції.

19 червня Збройними силами України знищені укріплення російських бойовиків в
південній частині Краснолиманського району (в місті Сіверськ, смт Ямпіль і
Зарічне, селі Закітне та залишків в місті Красний Лиман). В ході облави частину
бандформування злочинців було затримано та притягнено до кримінальної
відповідальності. Однак більшість російських бойовиків передислокувалася до
міста Слов'янськ. В результаті операції загинули 16 військовослужбовців 24-ї
механізованої, 25-ї повітряно-десантної та 95-ї аеромобільної бригад Збройних
сил України.

11 травня 2014, за словами в.о. голови Адміністрації Президента України Сергія
Пашинського, антитерористична операція в районі міст Красний Лиман, Слов'янськ
та Краматорськ у Донецькій області перейшла у фінальну стадію. Пізніше, 15
травня відбулась фінальна стадія антитерористичної операції українських
силовиків поблизу с. Староварварівка, що недалеко від міста Краматорська та
поблизу самого Краматорська.

21 травня 2014 року після перебування на позиціях антитерористичної операції
в.о. Президента України Олександр Турчинов поставив завдання перед українськими
силовиками «повністю очистити регіон від терористів» та «повернути мир і спокій
у Донецькій та Луганській областях».

19 травня 2014 року поблизу міста Амвросіївка Донецької області в районі пункту
пропуску через державний кордон України «Успенка» групою проросійських бойовиків
(близько 50-и чоловік) здійснено збройний напад на блок-пост Збройних сил
України. В результаті протистояння, злочинців було знешкоджено, з них частину
затримано та притягнено до кримінальної відповідальності.

Опівночі 2 червня проросійськими бойовиками (близько 100 осіб) здійснено штурм
Луганської прикордонної бази та в ході 6-ти годинного сутички захоплено будівлю
застави.

5 червня групою озброєних російських бойовиків перетнутий кордон та вчинений
напад на прикордонний пункт пропуску Маринівка з боку Російської Федерації, в
результаті чого було поранено 5 прикордонників України. З метою недопущення
проникнення військових загонів та ввезення військової техніки з території
Російської Федерації, був залучений з'єднаний загін Державної прикордонної
служби та Збройних сил України. В ході операції, по проросійським терористичним
угрупуванням, які намагалися прорватись в Україну, завдано два нищівних
авіаудари, в результаті чого нейтралізовані 15 бойовиків, знищено їх БТР,
автомобіль «Урал-375Д» та два автомобілі КамАЗ. Частина бойовиків втекли назад
на територію Росії та безперешкодно там базувалися, інша частина зміцнилися в
місті Сніжне Донецької області та з метою моніторингу дій Збройних сил України і
коригування артилерійських обстрілів з території Росії, створила укріплений
пункт на висоті Савур-Могила.

Зважаючи на необхідність відновлення контролю над державним кордоном України, з
метою припинення неконтрольованого руху людей з боку Російської Федерації та
подальшого унеможливлення потрапляння на територію України військової техніки,
того ж дня Кабінетом Міністрів України прийнято рішення про закриття восьми
прикордонних пунктів пропуску та протягом наступних днів організована посилена
охорона стратегічних об'єктів та патрулювання автошляхів на державному кордоні
України в Донецькій і Луганській областях, в особливості на проміжку
Успенка—Маринівка—Дякове—Зеленопілля—Довжанський прикордонниками, нацгвардійцями
та українськими військовими.

12 червня силами Національної гвардії та Збройних сил України здійснено
блокування колон військової техніки і російських бойовиків, в південно-східній
частині Амвросіївського та на півдні Шахтарського районів. В ході операції також
була здійснена спроба відновлення контролю над курганом Савур-Могила,
стратегічна важливість якого пов'язана з можливістю відстеження прилеглої
території радіусом в 30-40 кілометрів та значної ділянки кордону України з
Російською Федерацією. В результаті збройного протистояння загинули 3 та
поранено 12 військовослужбовців 79-ї окремої Миколаївської аеромобільної бригади
і 3 полку спецпризначення ЗС України.

В ніч на 17 червня до міста Сніжного Донецької області проросійськими бойовиками
здійснено черговий перегін військового озброєння з Російської Федерації, у
видовій структурі якого налічувалися танки, бронетранспортери, протитанкові
ракетні комплекси, зенітні артустановки, великокаліберні кулемети та міномети. В
ході контрабанди зброї, неподалік села Олексіївське Амвросіївського району
Донецької області проросійськими бойовиками вчинений напад на підрозділ
прикордонної охорони Збройних сил України. В наслідок отриманих поранень загинув
солдат.

11 травня 2014 року у місті Красноармійськ Донецької області біля міської ради
проросійськими бойовиками здійснений напад на правоохоронців. В результаті
сутички одна людина загинула та ще одна була поранена.

15 травня 2014 року спецбатальйоном «Донбас» було зайнято Великоновосілківський
район Донецької області, і почато патрулювання разом місцевими добровольцями, а
після штурму місцевого райвідділку міліції його співробітників було приведено до
повторної присяги на вірність народу України. Водночас голова Новосілківської
районної ради та начальник місцевого райвідділку міліції втекли в невідомому
напрямі. Разом з тим, до смт Велика Новосілка висунувся батальйон «Схід»
невизнаної Донецької народної республіки.

Вранці 23 травня в селі Карлівка Мар'їнського району проросійськими бойовиками,
споряджених бронетранспортерами (три БТР), снайперським і важким озброєнням
(великокаліберні кулемети та гранатомети), із засідки вчинено збройний напад на
транспортну колону Національної гвардії України. В результаті 4-годинного бою
загинули 5 та поранено 6 бійців батальйону спеціального призначення резервістів
Національної гвардії України «Донбас». Частину нацгвардійців проросійськими
бойовиками взято в полон та піддано нелюдським тортурам.

Того ж дня неподалік села Новопавлівка Волноваського району проросійськими
бойовиками з автоматичної зброї обстріляно санітарну автомашину, в наслідок чого
загинув солдат Збройних сил України, одна людина зазнала поранень..

Станом на 21 травня під контролем українських підрозділів силовиків перебували 6
районів Донецької області, в тому числі м. Добропілля, Добропільський,
Олександрівський, Великоновосілківський райони під контролем спецбатальйону
«Донбас», а у Великоновосілківський, Волноваський, Мар'їнський і Старобешівський
райони контролювались підрозділами Національної гвардії. А наступного дня один з
підрозділів батальйону «Донбас» взяв під охорону адміністративні будівлі у
Володарському районі.

22 травня 2014 року приблизно о 4:30 ранку поблизу міста Волноваха Донецької
області стався напад проросійських бойовиків на блокпост українських військових
51-ї механізованої бригади ЗС України. У результаті нападу проросійських
бойовиків загинули 18 людей, 32 особи отримали поранення.

3 червня в ході антитерористичної операції була повністю очищена від терористів
північ Донецької області, знищено опорні пункти і військові табори бойовиків у
цьому регіоні й захоплений їхній головний укріплений район у населеному пункті
Семенівка, встановлено контроль над містом Лиман. В боях понад 500 бойовиків
знищені в районі села Семенівка під Слов'янськом. Втрати серед українських
військовослужбовців склали троє убитих і 50 поранених.

16 квітня 2014 року о 20.30 годині проросійськими бойовиками, озброєними
автоматичною зброєю, гранатами та пакетами із запалювальною сумішшю, з метою
заволодіння воєнною зброєю здійснено напад на військову частину у місті
Маріуполь Донецької області. Силами СБУ та міського управління МВС України штурм
бойовиків був відбитий. В результаті протистояння загинули 3 та поранено 15
осіб, спалено автомобіль та дві будівлі.

9 травня 2014 року кількома десятками проросійських бойовиків, озброєних
снайперською, автоматичною, великокаліберною зброєю та гранатами, здійснено
блокування вулиць міста та вчинено спробу захоплення міського відділення МВС
України і військової частини Національної гвардії України. Враховуючи
масштабність нападу, рух громадського транспорту в місті було зупинено та
залучені Збройні сили України з використанням бронетехніки В результаті
протистояння загинули 9 та поранено 42 особи, пошкоджено мережу водопостачання,
споруди Маріупольської міської ради, прокуратури, військової частини, житлові
будинки, а будівля міського відділку міліції згоріла вщент. Серед загиблих 1
боєць Національної гвардії України, 3 силовики територіальної оборони України
«Дніпропетровськ» і «Азов» та 2 працівники Маріупольського міського відділення
МВС України, у тому числі начальник Маріупольського міського управління ДАІ
підполковник Віктор Саєнко та командир Дніпропетровського батальйону
територіальної оборони полковник Сергій Демиденко, якому російські бойовики
відрізали вуха і викололи очі.

13 червня о 4:50 ранку із залученням бійців Національної гвардії України, МВС
України та територіальної оборони України «Азов» і «Дніпро-1» розпочата
антитерористична операція по тотальній ліквідації терористичних осередків
проросійських злочинців в місті Маріуполь. В ході операції силовими органами
України були знищені опорні пункти проросійських бойовиків, ліквідована їхня
військова техніка, нейтралізовані самі зловмисники та відновлено контроль над
усіма незаконно захопленими спорудами міста.

14 червня у центрі міста, в районі заводу «Азовсталь», проросійськими бойовиками
із засідки зі снайперської, автоматичної та великокаліберної зброї здійснений
обстріл колони автомобілів Державної прикордонної служби. Загинули 5
прикордонників, ще 7 осіб отримали поранення.

22 травня 2014 року поблизу міста Рубіжного Луганської області в засідку
проросійських бойовиків потрапила 30-та механізована бригада 8-го армійського
корпусу Збройних сил України, яка рухалась через міст автошляхом у напрямку до
міста Новодружеськ. Бойовики, здебільшого чеченської національності, перебували
на обладнаних позиціях на березі річки Сіверський Донець та вчинили напад на
колону механізованого взводу із застосуванням стрілецької зброї та гранатометів.
В результаті сутички загинули 3 людини, ще 5 осіб — важко поранені.

2 червня в місті Луганськ пролунав вибух біля Луганської обласної державної
адміністрації, в результаті чого загинули 8 та поранено 28 осіб. Існує декілька
версій подій. За заявою ГПУ, причиною вибуху в Луганській обласній державній
адміністрації стало потрапляння ракети ПЗРК проросійських бойовиків. За заявою
прес-офіцера АТО Олексія Дмитрашківського, вибух стався всередині будівлі через
«невміле поводження зі стрілецькою зброєю та вибуховими речовинами», а «обстрілу
будівлі зовні, тим більше — з літака, не відбувалося». Місія ОБСЄ в Україні
вважає, що Луганська ОДА була обстріляна ракетами з літака. За заявою
проросійських бойовиків, українські силовики завдали авіаудар по будівлі
адміністрації.

17 червня в районі селища Металіст (Слов'яносербський район), в 10 кілометрах
від Луганська, проросійськими бойовиками із засідки перехресним вогнем із
великокаліберної зброї було атаковано колону військових Збройних сил України, що
рухалась до блок-поста на околиці населеного пункту. В ході 20-ти годинної
сутички загинули 16 військовослужбовців 128-ї окремої гірсько-піхотної бригади,
80-ї окремої аеромобільної бригади 13-го армійського корпусу Збройних сил
України та батальйону територіальної оборони України «Айдар». Опівдні наступного
дня силами АТО за підкріпленням окремих підрозділів Національної гвардії України
територія селища була повністю очищена від проросійських бойовиків, знищено
кілька їх блок-постів та дві амфібії. В ході боїв загинули 2 журналісти з
Російської Федерації, які нелегально перетнули українсько-російський кордон та
були в складі проросійських бойовиків.

18 червня біля селища міського типу Станиця Луганська проросійськими бойовиками
були обстріляні підрозділи Збройних сил України. В ході збройного протистояння
російськими найманцями був оточений та пошкоджений український танк Т-64Б. Два
чоловіка екіпажу загинули, відірвавши гранату у середині танку. 21 серпня селище
було звільнене від бойовиків.

28 червня між населеними пунктами Нижня Вільхова та Комишне відбувся напад
проросійських бойовиків на колону тилового забезпечення Збройних сил України
(водовоз ГАЗ-66 з супроводом). Загинули дві особи.

У ніч на 18 травня 2014 року поблизу міста Ізюм Харківської області
проросійськими бойовиками вчинено напад на табір військовослужбовців України. В
результаті збройної сутички поранено два бійці Національної гвардії України.

22 травня неподалік міста Барвінкове проросійськими бойовиками здійснено обстріл
блок-посту Національної гвардії України.

29 травня біля села Кам'янка Ізюмського району Харківської області відбувся
напад проросійських бойовиків на автоколону військових Збройних сил України,
бійців Нацгвардії України та волонтерів, які після доставки харчів та побутових
речей на блокпости поблизу Слов'янська Донецької області поверталися до міста
Ізюм. В результаті терористичного акту загинув солдат Національної гвардії
України.

20 червня 2014 року Петро Порошенко віддав наказ силам АТО з 22:00 п'ятниці 20
червня  по 10:00 четверга 27 червня 2014 року в односторонньому порядку
припинити бойові дії на окупованих терористами територіях України та закликав
бойовиків до участі в переговорах з метою мирного врегулювання інциденту на
Донбасі.

Одночасно з припиненням вогню відбувались переговори на рівні Контактної групи з
мирного врегулювання ситуації на сході України.

Враховуючи позицію російського керівництва з нехтування домовленостей
тристоронньої Контактної групи з мирного врегулювання ситуації в Донецькій і
Луганській областях та продовження просування проросійського військового
контингенту в глиб території України, 02014-07-01 1 липня 2014 року силовими
структурами України розпочата повномасштабна військова операція з активного
контрнаступу на всій лінії фронту та тотальної ізоляції зони конфлікту від
військового забезпечення з боку Російської Федерації.

Станом на 4 липня українськими військовими з початку антитерористичної операції
було звільнено 17 населених пунктів, а під контролем урядових сил знаходилось 23
з 36 районів Донецької (13 з 18) та Луганської (10 з 18) областей.

02014-07-01 1 липня 2014 року, в результаті поновлення активної фази
Антитерористичної операції, військовими силами України розпочато знешкодження
російських збройних формувань в населених пунктах Краматорської агломерації та
відновлена воєнна блокада головного оперативного військового табору російських
бойовиків Сектору «Б» в місті Слов'янськ. На протязі дня в північній частині
Слов'янського району, неподалік від стратегічно важливого міста українськими
силовиками знищено тренувальний табір та нейтралізовано близько 250 російських
бойовиків (майже 70 відсотків з яких — чеченці), а вже наступної доби відновлено
контроль над смт Райгородок та селами Різниківка і Рай-Олександрівка. Протягом
3 — 4 липня Збройними силами України здійснено знешкодження близько 200
проросійських бойовиків, знищено їх опорні пункти і склади боєприпасів в місті
Миколаївка та взято під контроль саме місто й автошлях E40М03 в східній околиці
Слов'янська, унеможливлюючи таким чином проникнення бойовиків зі зброєю на
захід, північ та схід.

Поступово в лавах російських бойовиків на підґрунті безрезультатного
адміністрування та фінансових проблем посилюються панічні настрої й
загострюються внутрішні конфлікти. Протягом 1 — 4 липня бойовики масово
дезертують в південно-східному напрямку, інша їх частина — на деякий час
самоорганізовуються в місті Слов'янськ, однак вже 5 липня теж тікають через
Краматорськ, Дружківку і Костянтинівку в напрямку Донецька та Горлівки, мінуючи
та підриваючи за собою залізничне полотно й автомобільні мости.

Упродовж 5 — 7 липня силами військовослужбовців Збройних Сил України здійснено
остаточне звільнення Артемівського, Мар'їнського і Слов'янського районів
Донецької області від залишків чеченських найманців, які залишилися прикривати
відхід російських бойовиків; завершено демілітаризаційні й інженерні роботи з
розмінування інфраструктурних об'єктів, демонтації фортифікаційних укріплень,
ліквідації зброї й боєприпасів, та розпочато місію з адаптації регіону до
мирного життя.

02014-07-19 19 липня 2014 року силами Національної гвардії та Збройних сил
України розпочато спільну операцію зі звільнення стратегічно важливого
транспортного вузла Лисичансько-Сєвєродонецької агломерації. Упродовж двох днів
силовими структурами України розгорнуті вогневі позиції у передмістях Попасної,
Рубіжного і Сєвєродонецька, а вже 21 липня — одночасно з трьох боків розпочато
військову атаку по замкненим у кільце проросійським бойовикам в окупованих
населених пунктах агломерації. Попри потужний опір, чинений професійно
підготовленими проросійськими спецпризначенцями, активне використання бойовиками
житлової інфраструктури як щита, а вузьких ділянок транспортних комунікацій
міста (головним чином мостів через річку Сіверський Донець і її приток) та
багатоквартирних будинків як вогневих точок для здійснення обстрілів, 22 липня
українськими військовими успішно знешкоджено противника та з мінімальними
руйнуваннями відновлено контроль над Кремінним, Попасним, Рубіжним і
Сєвєродонецьком, а наступного дня — над Новодружеським, Привіллям, та зайнято
північні райони міста Лисичанська. З початком бойових дій у Лисичанську, подібно
подіям під Слов'янськом, активізовуються панічні спроби втечі з оточеного міста
бойовиків на бронетехніці, в супроводі шквального вогню з власних РСЗВ «Град» по
міським житловим кварталам та одночасним знищенням мостів і шляхопроводів на
своєму шляху. 24 липня зведеними підрозділами Національної Гвардії та Збройних
Сил України нанесено остаточний нищівний удар по сконцентрованим залишкам
проросійських бойовиків, в результаті чого у вечері того ж дня місто було
повністю звільнено від озброєних іноземців та відновлено контроль над усіма
незаконно захопленими міськими спорудами, а завдяки створеному навколо міста
вогневому мішку, ворожа техніка та близько 35 озброєних осіб, здебільшого
кавказької національності, — нейтралізовані.

2 липня бої точилися на околицях Луганська, а в самому місті відбувалося
переміщення терористів з військовою технікою, та заняття позицій, зокрема,
позицій для обстрілу з ПЗРК у різних районах міста. 3 липня бої точилися на краю
Луганська, удари по бойовиках наносились з м. Олександрівська, селища Металіст,
які знаходились під контролем українських військових, а також з району Станиці
Луганської. Ввечері 4 липня бойовики обстрілювали східний район Луганська Велика
Вергунка та смт Станиця Луганська, розмістивши бойову техніку у житлових районах
міста.

4 липня 2014 року блокпост українських десантників поблизу с. Дякове
Антрацитівського району на Луганщині був атакований безпілотним апаратом, з
якого скинуто гранату.

У ніч 10-11 липня 2014 р. коло українського населеного пункту Зеленопілля з
Росії міста Гуково та Куйбишево був обстріляний з реактивної системи залпового
вогню «Град» базовий табір тактичної групи «КОРДОН» ЗСУ, НГУ, ДПСУ (в яку
входили 24-та механізована, 72-га механізована та 79-та аеромобільна бригади). У
населений пункт Пологи Запорізької області (основний військовий морг) були
відправлені тіла загиблих українських військовослужбовців.

28 липня 2014 року ЗСУ спільно з бійцями Нацгвардії у рамках АТО у Донецькій
області проти російських найманців та так званого «ополчення Донбасу» взяли під
контроль населений пункт Саурівка та стратегічно важливу висоту — курган
Савур-Могила.

Савур-Могила є стратегічною висотою на кордоні Луганської й Донецької областей
України та Ростовської області Росії, з якої терористи обстрілювали українських
військових та ряд населених пунктів, зокрема, Маринівку, що знаходиться поряд з
пунктом пропуску через державний кордон «Маринівка».

17 липня 2014 року в підконтрольній зоні терористичній організації «ДНР» між
селами Грабове та Розсипне Шахтарського району Донецької області України був
збитий пасажирський літак Boeing 777 авіакомпанії Malaysia Airlines, що
виконував рейс «MH17» Амстердам — Куала-Лумпур. В результаті теракту загинули
298 осіб — громадяни Нідерландів, Малайзії та ще 16 країн. За підсумками
розслідувань, здійснених протягом липня-вересня 2014 року представниками Ради
безпеки Нідерландів та ряду міжнародних організацій було виявлено, що причиною
падіння літака стало його ураження боєголовкою моделі 9Н314М ракети класу
«земля-повітря» серії 9M38[ru], якими оснащуються зенітно-ракетні комплекси
«Бук».

Російські засоби масової інформації, всупереч результатам розслідувань,
спробували перекласти провину за збиття літака на українських військових. Тим не
менше, теракт став безпосередньою причиною міжнародної економічної ізоляції
Російської Федерації від цивілізованого світу, яку проголосили 41 країна та ряд
міжнародних організацій та спричинив третю хвилю санкцій проти окремих секторів
економіки та посилив обмеження на співробітництво і технологічне забезпечення
Російської Федерації.

Починаючи з середини серпня 2014 року, наступальні дії українських силовиків в
районі Іловайська поступово припиняються у зв'язку з нестачею сил для
остаточного взяття міста.

У ніч з 23 на 24 серпня з Росії на територію України в районі Амвросіївки зайшло
4 батальйонно-тактичних групи Збройних сил РФ, сформованих на основі підрозділів
6 ОТБр, 8 ОМСБр, 31 ОДШБр, 331 ПДП та ін., які взяли в оточення угруповання
українських сил в районі Іловайська.

24-28 серпня точилися запеклі бої, поки російські війська окопувалися на
позиціях, укріплюючи кільце. За ці дні українські підрозділи змогли взяти у
полон 13 військовослужбовців РФ, захопити новітній російський танк Т-72Б3 та
розбити колону 8 ОМСБр.

27 серпня відбулася спроба деблокувати зовні українські формування, оточені під
Іловайськом, силами ротно-тактичної групи 92 ОМБр та роти 42 БТрО, але їх колони
в ніч з 27 на 28 зазнали артилерійського обстрілу і втратили боєздатність.

Зранку 29 серпня почався вихід українських військ з-під Іловайська по попередньо
обговореному з російською стороною маршруту зі спробою прориву. Російські
війська відкрили шквальний вогонь по українським колонам. Близько опівдня, для
забезпечення прориву українських військ, було задіяно дві пари штурмовиків
Су-25. Один з літаків було збито під час повернення на аеродром базування по
зворотньому маршруту в районі Старобешеве. Українські війська встигли підбити
щонайменше кілька танків 21 ОМСБр, а бійці батальйону «Донбас» змогли взяти в
полон ще 4-х військовослужбовців РФ і підбити кілька танків 6-ї танкової бригади
РФ. Під час виходу загинуло понад 500 українських бійців, сотні були поранені та
захоплені у полон.

Водночас, бойовики та російські війська продовжували щоденні обстріли позицій
українських військових на різних ділянках фронту. Загальна кількість порушень
військами Росії і бойовиків режиму тимчасового припинення вогню з моменту
підписання Мінських домовленостей наприкінці жовтня перевищила 2 тисячі, на
початку листопада наблизилось до 2400. Станом на 18 листопада кількість
обстрілів бойовиками українських позицій перевищила 3 тисячі, а на 24 листопада
склала 3412 разів

Активний наступ на Донецький аеропорт бойовики поновили 15 січня 2015. Про
наміри захопити аеропорт заявив ватажок ДНР Олександр Захарченко. На той час
захисники аеропорту утримували другий поверх будівлі нового терміналу, а перший
і третій контролювалися проросійськими бойовиками. 18 січня українська танкова
група, у спробі ускладнити сполучення бойовиків з Донецьким аеропортом, пройшла
через селище Спартак і атакувала позиції бойовиків під Путилівським мостом,
знищивши чотири танки супротивника під ним і зруйнувавши сам міст. У цих боях з
чотирьох українських танків повернувся один. Ситуація значно погіршилася 19
січня після того, як бойовикам вдалося підірвати частину перекриття другого
поверху. Внаслідок вибуху у захисників аеропорту були загиблі, поранені і
контужені. Того ж дня густий туман та заглушення супротивником засобів
радіозв'язку не дали змоги всім силам підкріплення вийти до нового терміналу
аеропорту, де тримали оборону українські бійці — в результаті штурму бойовиків
оборонці аеропорту понесли втрати загиблими, частина потрапила до полону. До 22
січня українські військові змушені були залишити об'єкт. За підрахунками
військового експерта Олександра Кривоносова за весь період перебування
українських військових в донецькому аеропорту загинуло понад 200 осіб, а
поранено — понад 500.

З метою збору фактів інцидентів у сфері безпеки України та міжнародного
суспільного висвітлення даної інформації, 21 березня 2014 року Постійною радою
Організації з безпеки і співробітництва в Європі ухвалено рішення щодо
направлення в Україну Спеціальної моніторингової місії міжнародних спостерігачів
терміном на 6 місяців. Улітку того ж року в результаті трансформації окремих
терористичних актів у системні та масові бойові дії зі застосуванням військової
техніки, мандат цієї місії був продовжений до 31 березня 2016 року, а
чисельність збільшена до 500 осіб, з яких близько 350 спостерігачів направлено в
епіцентр глобального конфлікту — до Донецької та Луганської областей.

5 вересня 2014 року в Мінську в будівлі «Президент-готель» відбулася третя
зустріч Контактної групи з мирного врегулювання ситуації на сході України, в
ході якої сторонами конфлікту узгоджено виконання «Плану мирного врегулювання
ситуації на сході України» П. О. Порошенка, з урахуванням ініціатив президента
Російської Федерації В. В. Путіна. Дія угоди набрала чинності в той же день о
19:00 (UTC+2).

Починаючи з вересня 2014 року розпочала роботу робоча група спільного Центру з
контролю і координації питань припинення вогню і поетапної стабілізації лінії
розмежування сторін на Сході України, до складу якої увійшли представники
української сторони, моніторингова група ОБСЄ і 76 військовослужбовців ЗС РФ на
чолі з заступником головнокомандувача Сухопутних військ РФ генерал-лейтенантом
Ленцовым А. В.

20 вересня 2014 року рішенням четвертого засідання Контактної групи затверджений
Меморандум щодо двостороннього припинення застосування зброї, який тлумачив
шляхи імплементації 1 пункту рішення протоколу. Меморандум передбачав: загальне
припинення застосування зброї; зупинка військових формувань сторін на лінії
зіткнення станом на 19 вересня; відведення засобів ураження калібром понад 100
міліметрів від лінії зіткнення на відстані не менше 15 кілометрів з кожної
сторони; заборону на розміщення важких озброєнь і важкої техніки в районі,
обмеженому певними населеними пунктами; заборону на польоти авіації та іноземних
літальних апаратів, крім апаратів ОБСЄ; виведення іноземних найманців із зони
конфлікту.

29 вересня 2015 року сторонами Контактної групи з мирного врегулювання ситуації
на сході України підготовлена «Угода про виведення зброї в Східній Україні».

2 жовтня 2015 року у Парижі в ході четвертої зустрічі лідерів держав у
нормандському форматі Україна—Німеччина—Франція—Росія обговорено шляхи
реалізації Угоди та узгоджено ряд питань, що включали: відведення озброєнь
калібром понад 100 мм; розмінування окремих територій; розширення мандату
гуманітарних та миротворчих місій; звільнення українських заручників; проведення
місцевих виборів згідно з чинним законодавством України тощо Питання щодо
суверенітету України над Автономною Республікою Крим не були вирішені.

Протягом 3—19 жовтня 2015 року Збройними силами України реалізований перший етап
Угоди з відведення зброї у секторі «Північ», який охоплює частину території
Луганської області: 3—6 жовтня відтягнуті танки, 9—11 жовтня — артилерійські
гармати та міномети.

20 жовтня 2015 року Збройними силами України розпочатий другий етап угоди з
відтягнення озброєнь у секторі «Південь», що охоплює Донецьку область та західну
частину Луганської області, і має протривати 24 дні.

Проект громадської організації «Фундація.101» за сприяння Уповноваженого
Верховної ради України з прав людини та Донецької обласної військово-цивільної
адміністрації.

20 лютого 2015 року Кабмін розпорядився закрити 23 пункти пропуску на кордоні з
Росією.

Станом на вересень 2016 працює 31 пункт пропуску на кордоні з Російською
Федерацією.

Першою відомою смертю від бойових дій на сході України є загибель капітана СБУ
Геннадія Біліченка 13 квітня 2014 року неподалік Семенівки під Слов'янськом, що
у складі загону антитерористичного спецпідрозділу «Альфа» був направлений до
захопленого напередодні штурмовою групою Ігоря Гіркіна Слов'янська. У першу ж
добу після прибуття до Слов'янська російськими бойовиками були викрадені і
відправлені «на підвал» охоронці полтавської приватної фірми «Явір-2000», а
автомобіль, що був відправлений «Явором» на пошук викрадених, був обстріляний
неподалік Семенівки, — у водія влучило 5 куль, одна з яких — у хребет. Вдень 13
квітня бойовики обстріляли у Слов'янську автомобіль журналіста, повідомлялося
про поранених. Першою відомою цивільною жертвою російського вторгнення є
Володимир Рибак, депутат горлівської міськради, що був викрадений 17 квітня 2014
року, і знайдений страченим 22 квітня. Ймовірна дата смерті — 20-21 квітня.

Рівень насилля продовжував зростати з перших днів — у захопленому Слов'янську,
Донецьку та інших містах проросійські бойовики затримували і ув'язнювали
громадських активістів, українських кореспондентів і посадовців, осіб, що
виявляли проукраїнську позицію або видавалися джерелом наживи, сповідували
неприйнятну з точки зору бойовиків віру чи видавалися просто підозрілими. Тільки
за перший тиждень з 13 до 22 квітня було викрадено щонайменше 4 журналісти, дані
про ще трьох були непідтверджені. Потерпілі, що побували «на підвалі» свідчили
про камери тортур, що були обладнані у підвалах штабів та баз бойовиків.
Кількість утримуваних вже у перший місяць рахувалася на сотні осіб. 18 травня
повідомлялося, що під Слов'янськом бойовики вбили місцевого фермера за те, що
він допомагав продуктами українській армії. 8 червня 2014 року бойовики викрали
і стратили двох священиків-п'ятидесятників і двох синів пастора, привласнивши
також їх автомобілі.

З розгортанням збройного протистояння до рук сепаратистів стали потрапляти
військовослужбовці, добровольці й волонтери, які забезпечували армію. Кількість
полонених значно зросла після серії поразок української армії у літніх боях за
кордон, іловайському котлі та інших точках. Проросійські бойовики проводили
«паради полонених» на вулицях міст — такі випадки гостро засуджувалися
правозахисниками, як порушення прав військовополонених. Були випадки, коли
бойовики брали у полон родичів, які на свій ризик везли викуп за своїх
полонених.

Ескалація бойових дій взимку 2015 року вилилася у низку надзвичайно кривавих
терактів та обстрілів цивільного населення. 13 січня 2015 року
контрольно-пропускний пункт поблизу Волновахи був обстріляний проросійськими
бойовиками з реактивної системи залпового вогню «Град», внаслідок чого загинуло
13 та було поранено 18 пасажирів рейсового автобуса. 22 січня проросійськими
військовими здійснено мінометний обстріл зупинки громадського транспорту «Завод
Донгормаш» Ленінського району Донецька, внаслідок чого загинули 8 та поранено 13
жителів міста. 24 січня 2015 року проросійським незаконним збройними
угруповуванням «ДНР» із лівобережжя річки Кальміус було вчинено серію
артилерійських обстрілів по житловому мікрорайону «Східний» міста Маріуполь та
блокпостах Збройних сил України, у результаті чого загинули 30 мешканців міста
та військовослужбовець, а також 117 осіб поранено. Відповідальність за
здійснення терористичних актів в обласному центрі Донецької області офіційно
взяв на себе лідер терористичної організації «ДНР» Олександр Захарченко. 10
лютого 2015 року проросійські формування завдали артилерійського удару з
крупнокаліберної системи залпового вогню, використовуючи касетні боєприпаси, по
житловим кварталам Краматорська та військового аеродрому поблизу міста. Загинули
17 мирних жителів, поранені 64 особи, серед них 5 дітей.

На території східної України, окупованої проросійськими військами зафіксовано
щонайменше 26 пунктів, в яких розміщуються концтабори та місця масового
поховання людей. Проти полонених бойовиками широко застосовуються жорстокі
тортури, а з їх родичів за звільнення вимагаються грошові викупи, які в
залежності від статків родин варіюються від 5 000 до 50 000 доларів США.
Ув'язненні активно використовуються на каторжних роботах з будівництва
фортифікаційних укріплень та вивезення майна підприємств України в Російську
Федерацію. За результатами пошукових операцій, у місцях колишнього розташування
польових таборів проросійських бойовиків виявлено велику кількість братських
могил, тіла в яких з чіткими ознаками тортур. Частину небіжчиків неможливо
ідентифікувати внаслідок нелюдського спотворення.

3 березня 2016 року голова моніторингової місії ООН озвучила інформацію, що за
період з квітня 2014 до 15 лютого 2016 року зафіксовано 9167 вбитих і 21044
поранених в результаті бойових дій. Це число включає українських
військовослужбовців, членів проросійських збройних груп, і цивільне населення.

20 лютого 2017 року Міністерство закордонних справ України оприлюднило заяву,
згідно з якою від початку збройної агресії Росії проти України загинуло понад
9800 людей, близько 23000 потримали поранення, майже 1 млн. 800 тис. стали
вимушеними переселенцями.

Місця для поселення переселенців із зони антитерористичної операції були
облаштовані у м. Святогірськ Донецької області, який станом на середину червня
2014 року надав притулок 18 тис. переселенців.

Проросійські активісти на Донбасі відправили частину біженців до дитячого
будинку поблизу Воронежа, пообіцявши направити їх до Криму.

Станом на 2 липня 2014 року із зони Антитерористичної операції за допомогою
державних служб України було переміщено понад 27 тисяч осіб. На вересень 2014
року кількість внутрішніх переселенців зросла до 275 тисяч, а до листопада ця
цифра перевищила 490 тисяч осіб. Загальне ж число біженців станом на листопад
2014 року перевищило 1 млн осіб, де понад 545 тисяч осіб виїхали за межі
України. Вже у березні 2015 року число внутрішньо переміщених осіб всередині
України сягнуло 1 мільйона 177 тисяч чоловік, за кордоном налічувалося понад 760
тисяч біженців, таким чином загальне число осіб, що покинули свої домівки
становило майже 2 млн чоловік. Число внутрішньо переміщених осіб продовжувало
зростати і на травень 2016 року зареєстровано 1 780 946 чоловік.

За даними міжнародної організації «Міжнародна ініціатива з розвитку дітей»,
Україна на 2016 рік входить до ТОП-10 країн світу за кількістю переселенців.

За оцінками офісу ООН з координації гуманітарних зусиль, на кінець листопада
2014 року у зоні бойових дій на сході України мешкало близько 5,2 млн осіб.

Згідно з Рішенням РНБО України, яке було введено в дію 14 листопада 2014 року
Кабінет Міністрів України має вжити заходів щодо евакуації державних
підприємств, установ та організацій, їх майна та документації разом з
працівниками, якщо вони дадуть згоду на це, Міністерство Юстиції України — щодо
переміщення виправних установ до інших частин України та переведення суддів, а
Національний Банк України має протягом місця припинити обслуговування банками
рахунків, у тому числі карткових, фізичних та юридичних осіб на підконтрольних
бойовикам територій. З 1 грудня було припинено виплату пенсій та інших
соціальних виплат на контрольованих бойовиками територіях.

Факти викрадень та катувань бойовиками, здебільшого проукраїнського населення
або з метою наживи за викуп, позасудових страт бойовиками місцевого населення,
українських бійців, а також активістів «ДНР» та «ЛНР» були зафіксовані
представниками міжнародної правозахисної організації «Amnesty International».
Фіксувалися випадки стрільби бойовиків по місцевим жителям На підконтрольних
бойовикам територіях значне поширення знайшли терор проти місцевого населення,
масові вбивства, доноси, які також мають ознаки особистого зведення рахунків.
Особи, проти яких доносять, опиняються у в'язницях.

Складною є ситуація з харчовими продуктами, особливо через відсутність коштів в
місцевого населення. Так, у Первомайську у листопаді 2014 року роздавали 200 г
хліба на день за паспортом або за свідоцтвом про народження дитини При цьому
доставка гуманітарних вантажів на ці території від української влади блокується
бойовиками. За інформацією від місцевих журналістів та жителів у
Червонопартизанську померло від голоду 64 особи, а голодні смерті зафіксовані й
у Ровеньках, а також є інформація про факти голодування у Лутугиному, Брянці й
Горлівці та про складну ситуацію в Антрациті. Через складні соціально-побутові
умови життя, невиплату пенсій та неможливість купити харчі через відсутність
коштів ускладнилась соціальна ситуація, і у листопаді 2014 року відбувались
виступи населення проти бойовиків з вимогою виплат пенсій та зарплат в Донецьку,
Луганську, Свердловську, Єнакієвому, Торезі. Також у «Донецькій народній
республіці» бойовики відмовились платити заробітні плати та соціальні
відшкодування вчителям професійно-технічних училищ до того часу, коли не буде
наповнений «бюджет республіки», замінивши її на продовольчі товари першої
необхідності. Водночас, у в одному з лікувальних закладів Луганська за робочий
день видають по склянці рису. Пізніше бойовики пообіцяли почати виплату пенсії у
«Донецькій народній республіці» з 1 грудня 2014 року. У середині листопада 2014
року була оприлюднена інформація, що бойовики завозять обладнання для друку
фальшивих гривень, а наприкінці місяця у «Луганській народній республіці»
працівникам установ виплатили зарплатню у розмірі 150 гривень фальшивими
купюрами.

Гуманітарна допомога, яка приходила від Росії у вигляді «гуманітарних конвоїв»
відбиралась бойовиками у місцевих жителів, розкрадалась та продавалась, про що
вони самі заявляли або містила лише боєприпаси чи військову амуніцію, засоби
зв'язку та інші предмети військового призначення. Також було зафіксовано, що в
складі колон були бензовози, а їх на території Донбасу, що підконтрольна
бойовикам, супроводжували військові машини, зокрема, бронетехніка та вантажівки
з військовими.

Через обстріли бойовиками міст, які вони займають, частим явищем було
пошкодження житлових будинків та об'єктів інфраструктури (зокрема, котелень) у
Донецьку, Горлівці та інших містах. Під час артобстрілів місцеве населення
намагалося переховуватись у підвалах, беручи з собою речі першої потреби та
мінімальний запас харчів Існує проблема з газо-, водо-, електропостачанням,
опаленням, медичним та траспортним забезпеченням на територіях, що контролюються
бойовиками.

Через відсутність виплат пенсій на підконтрольних бойовикам територіях серед
пенсіонерів набув поширення «пенсійний туризм» з метою реєстрації у найближчих
містах, що контролюються українською владою для отримання соціальних виплат та
подальшому проживанні на окупованому бойовиками Донбасі.

Багато дошкільних навчальних закладів та шкіл не працюють, а більшість з тих, що
відкрились на підконтрольних бойовикам території перейшли на навчання за
російськими стандартами, програмами та підручниками, Єдиний державний іспит

Частим явищем восени 2014 року стало з'ясування стосунків між різними
угрупуваннями бойовиків. Відомо, про перестрілки між краснодонським угрупуванням
та прихильниками «ЛНР» у Краснодоні, Антрациті, Красному Лучі на Луганщині, а
також в районі Олександрівки на Донеччині. Крім того, з'явились повідомлення про
появу збройного підпілля проти пограбувань, що чинили бойовики та російські
війська.. У листопаді з'явились випадки дезертирства серед членів деяких
угрупувань і їх поміщали до в'язниць, а згодом вивозили до Росії.

Починаючи з вересня 2014 року на підконтрольних проросійським військам
територіях Донецької та Луганської областей України, розпочалися стихійні
протести та акти непокори місцевих жителів, викликані масовим зубожінням
населення та нестачею харчових продуктів. Люди вимагали від керівництва
проросійських терористичних організацій «ЛНР» та «ДНР» виплат пенсій, соціальної
допомоги і заробітних плат, а також припинення терору і мародерства. У відповідь
проросійські злочинці запропонували мітингувальникам працювати безкоштовно, а за
соціальними виплатами їхати на непідконтрольні проросійським бойовикам території
України. Подавлення голодних бунтів здійснювалося незаконними озброєними
формуваннями «ЛНР» та «ДНР» з використанням вогнепальної зброї.

Починаючи з середини вересня на всій окупованій території східної України
проросійськими бойовиками було фактично легалізовано насилля над людьми:
Законодавство України визнано як таке, що не має сили, а на його заміну
впроваджено систему покарань, яка базується на «законах сумління» членів
терористичної організації та реалізується спеціальними каральними органами і
«розстрільними групами НКВС». Якщо затриманий викликає довіру у бойовиків, вони
його відпускають, в іншому випадку, особливо якщо це стосується українських
поглядів, під гаслом «очищення суспільства», розстрілюють. Серед мирного
населення жертвами розстрілів стали українські активісти, місцеві підприємці,
люди без постійного місця проживання, безробітні та інші особи, які відмовилися
співпрацювати з проросійськими бойовиками. Окрім того, зафіксовано ряд випадків
здійснення покарань шляхом сексуальної наруги та публічного забиття полонених
(пороттям канчуком).

Станом на жовтень 2015 р., на території Донецької області, підконтрольної
українській владі, від початку військових дій було зруйновано і пошкоджено понад
9,2 тис. житлових будинків та об'єктів інфраструктури. Попередня розрахункова
сума збитку оцінюється в 3 млрд гривень.

Окрім втрат, понесених Росією через розрив економічних зв'язків з Україною та
неочікувано довготривалі санкції, Росія отримала і певні зиски — прибравши
конкурента в стратегічно важливих для Росії галузях економіки шляхом руйнування
економіки, насамперед, металургії, сходу України. Цьому також сприяли окремі
українські олігархи. Так, за даними Bild (публікація 2016 р.) представники
Ахметова ще у 2014 р. брали участь в засіданнях російських урядових структур по
Донбасу.

21 вересня 2014 року Президент України Петро Порошенко оголосив, що українські
підрозділи, що брали участь у боях, втратили до 65 % техніки.

Після появи загонів російських диверсантів у квітні на території України у
Донецькій та Луганській областях, керівництво України поклало відповідальність
за дестабілізацію ситуації і людські жертви на Російську Федерацію. Із розвитком
конфлікту, неодноразово робилися заяви і оприлюднювалися докази на підтвердження
причетності РФ до подальшої ескалації конфлікту. У зв'язку з початком бойових
дій на Донбасі, було оголошено про початок другої хвилі мобілізації до лав
Збройних сил України, і станом на серпень 2015 року в Україні було проведено 6
хвиль мобілізації.

Громадянське суспільство відреагувало на продовження агресії РФ щодо України
волонтерським рухом. На добровольчих засадах активістами вирішувався широкий
спектр питань — від суто військових до гуманітарних: безпосередня організація
добровольчих збройних формувань, матеріальна допомога підрозділам Збройних сил
України, розробка безпілотних літальних апаратів і програмного забезпечення для
Збройних сил, дитяча підтримка бійців на фронті листами і малюнками, організація
центрів з допомоги у адаптації пораненим і демобілізованим бійцям, внутрішньо
переміщеним особам.

Питаннями інформаційної безпеки, викриттям прихованих Російською Федерацією
аспектів війни займаються чисельні добровольчі проекти, зокрема Stop Fake та
ІнформНапалм.

Частина українського суспільства прийняла точку зору, що пропагується
російськими ЗМІ та офіційними особами РФ на події у Криму та на Донбасі,
звинувачуючи українське керівництво у розпаленні і веденні війни, і заперечуючи
існування російської агресії щодо України.

Політики світу дотримуються різних підходів та поглядів щодо війни, яку веде
Україна. Загалом, більшість економічно розвинутих країн виступили проти
російської агресії в Україні. Країнами, які найбільш послідовно дотримуються
цієї позиції є Велика Британія, Литва, Німеччина, Польща, США та інші країни.

Один з найвідоміших фільмів про війну — «Маріуполіс», знятий Мантасом
Кведаравічюсом у копродукції з Литвою, Німеччиною, Францією та Україною. Світова
прем'єра стрічки відбудеться у лютому 2016 року на Берлінському міжнародному
кінофестивалі. Документальні проекти знімали Мустафа Найєм, Богдан Кутєпов,
Леонід Кантер, Володимир Тихий, Юлія Шашкова, Руслан Горовий, Альона Полуніна та
ін. У музичному плані події конфлікту зображували Kozak System, Океан Ельзи
(«Мить» та «Не твоя війна»), Арсен Мірзоян, чисельні народні виконавці. У Києві
було поставлено виставу за п'єсою «Котел» Марії Старожицької, у Львові — вистава
«Безодня» Ореста Огородника, у Запоріжжі — вистава-кіно «Місто Z: Хранителі».

Багато поетів та письменників торкнулися теми війни у своїх творах, зокрема,
Василь Шкляр, Євген Положій, Владислав Івченко, Ірена Карпа, Любов Якимчук,
Сергій Жадан, Микола Рідний, Анета Камінська, Марія Матіос, Тарас Березовець,
Андрій Цаплієнко, Павел Смоленський, Іван Дзюба. Видано декілька фотоальбомів,
мистецькі виставки проходили у Європарламенті, на 56-му Венеційському бієннале,
столицях та великих містах Європи і світу.

Пам'ятні знаки, стели, монументи та кенотафи героям АТО, загиблим у війні,
почали з'являтися у великих українських містах. В Києві встановили стіну пам'яті
загиблих бійців АТО, між Слов'янськом і Краматорськом — пам'ятний камінь на
згадку про бій 4 липня 2014, у Вінниці — фігуру сокола, вписану у державний
символ — тризуб. В Кривому Розі відкрито перший в Україні пам'ятник учасникам
АТО у вигляді статуї. Центральна фігура монументальної композиції — постать
українського солдата у повний зріст, у шоломі та бронежилеті, з автоматом у
руках, встановлена на постаменті з написом «Слава героям України».



https://uk.wikipedia.org/wiki/%D0%86%D0%B2%D0%BE_%D0%91%D0%BE%D0%B1%D1%83%D0%BB

І́во Бо́бул, справжнє ім'я — Іван Васильович Бо́бул (*17 червня 1953, Порубне,
нині Тереблече Глибоцького району Чернівецької області) — український та
молдавський співак (тенор), композитор, народний артист України.

Народився в багатодітній сім'ї. 1968 закінчив восьмирiчну школу та вступив до
ПТУ № 76 в місті Слов'янськ Донецької області. 1969 взяв участь у конкурсі
художньої самодіяльності між училищами, де завоював звання лауреата. 1972 Бобула
призвано до лав Радянської армії. Під час служби їздив із концертами по
військових частинах. Став лауреатом Конкурсу військової пісні. В журналі
«Військо України» опубліковане інтерв'ю заслуженого діяча мистецтв України
Володимира Мельникова з Іво Бобулом про роки військової служби видатного
співака.

1979 Бобула запросив композитор В. Громцев у ВІА «Море» Севастопольського
відділення Кримської державної філармонії.

1980 — робота у ВІА «Черемош» Чернівецької обласної філармонії. 1981 переведено
солістом ВІА «Жива вода» Чернівецької обласної філармонії. Під час роботи в
колективі записав першу платівку з піснями композитора Л. Дутківського, які
потім стали шлягерами: «Якщо любиш, кохай», «Зоряна ніч», «Краю мій, край», «Я
побачив гори».

1984 працював у Тернопільській філармонії солістом та керівником ВІА «Віватон».
Від 1997 — соліст Чернівецької обласної філармонії. Під час роботи в цих
колективах узяв участь у багатьох конкурсах та фестивалях.

На професійну естраду Іво Бобул вийшов 1979 в складі сімферопольського ВІА
Валерія Громцева «Море» (до того він навчався в чернівецькому музучилищі та
співав у ресторанах). За рік повернувся на рідну Буковину — в чернівецькій
філармонії співав з ВІА «Черемош», потім перейшов у «Живу воду» (де замінив
Лілію Сандулесу). В 1983 році новий керівник філармонії Левко Дутківський
зацікавився співаком і написав для нього цикл пісень («Зоряна ніч», «Якщо любиш,
кохай», «Я побачив гори», «Мій край»), які досить оперативно видрукувала
«Мелодіяю» на міньйоні. Потім довгий час Івана Бобула (як його тоді йменували)
не було чути — в 1988 році його перевели в Тернопільську філармонію, де він і
співав у супроводі ВІА «Віватон» та зажив лише регіональної популярності.

До всеукраїнського слухача він повернувся лише в 1990 році з найвідомішою зі
своїх пісень «На Україну повернусь» Остапа Гавриша. На Бобула звернув увагу
московський композитор Олександр Морозов і запросив у свій музичний центр, що
тоді містився в Черкасах. Пісні «Старе джерело», «Рідна хата», «Голуба вода»,
«Місячне колесо» вивели Іво Бобула в лідери серед виконавців традиційної
української естради. В Черкасах таки й знято перший відеоальбом Іво Бобула «Душі
криниця». В 1991 році Іво повернувся до Чернівців і почав співати в парі з
Лілією Сандулесу: «Берег любові», «А липи цвітуть», «Промінь мого серця». В 1992
році Бобул перебрався під дах київського театру «Етюд». Щоправда, співали вони
тоді частіше в Америці, ніж удома, в Україні. В 1995-му Іво Бобулу присвоєно
звання заслуженого артиста України, а на початку 1998 року він став уже народним
артистом. До співакового 50-ти річчя лейбл Artur Records видав одразу три
компакт-диски з дібраним доробком: «Емігрантка», «Тополина любов», «Небеса твоїх
очей».

Весною 2016 року приєднався до патріотичного флешмобу #яЛюблюСвоюКраїну,
опублікувавши відеозвернення, в якому розповів за що любить Україну.

Станом на 2016 р., є помічником (на громадських засадах) народного депутата
України Федорука Миколи Трохимовича (фракція «Народний фронт»).



https://uk.wikipedia.org/wiki/%D0%A9%D0%BE%D1%80%D1%81_%D0%9C%D0%B8%D0%BA%D0%BE%D0%BB%D0%B0_%D0%9E%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Щорс Мико́ла Олекса́ндрович (25 травня (6 червня) 1895(18950606), м. Сновськ —
30 серпня 1919, с. Білошиці, Житомирщина) — радянський військовий діяч періоду
російсько-української війни 1917–1922 років.

Народився у м. Сновськ, нині центр Сновського району Чернігівської області,
Україна (тоді Городнянський повіт, Чернігівська губернія, Російська імперія).

1909 року закінчив церковнопарафіяльну школу в Сновську і 1910 року з другої
спроби вступив до Київської військово-фельдшерської школи, яку закінчив в липні
1914 року.

У серпні 1914 року призначений фельдшером 3-го окремого мортирного дивізіону
Віленського військового округу, у складі якого брав участь у бойових діях на
Північно-Західному фронті Першої світової війни. У жовтні 1915 року переведений
на дійсну військову службу до 227-го піхотного запасного батальйону. На початку
1916 року відряджений на навчання до Віленського військового училища, яке на той
час було евакуйоване до Полтави. По закінченні училища отримав звання прапорщика
та призначення до 142-го піхотного запасного полку.

Від вересня 1916 року — на Південно-Західному (згодом — на Румунському) фронті
на посаді молодшого офіцера роти 335-го Анапського піхотного полку 84-ї піхотної
дивізії XXVI армійського корпусу. У березні 1917 року Щорса було відряджено на
курси командирів батальйонних штурмових (траншейних) команд при штабі 9-ї армії.
У квітні того ж року йому надали звання підпоручика, у травні — евакуювали до
Сімферополя, де він пробув до грудня, лікуючись від сухот у військовому
госпіталі, після чого, за станом здоров'я, вибув із армії та повернувся до
Сновська.

Політичні уподобання Щорса після демобілізаціі — на боці
соціалістів-революціонерів, що й зумовило його ставлення до подій в Україні: він
не сприйняв окупацію австро-німецькими військами, з якими ще зовсім недавно
бився на фронті, та одночасно вороже поставився до більшовиків, які підписали
Берестейську угоду з країнами Четверного союзу про замирення. До наших днів не
дійшло скільки-небудь достовірних документів про його участь у Семенівському
партизанському загоні, що воював із німецькими війсками на Чернігівщині в
березні 1918 року, але про це є згадки в мемуарній літературі.

Період життя Щорса з квітня до серпня 1918 року залишається темною плямою, що в
радянські часи була щедро заповнена міфами та легендами. Можна з упевненістю
сказати, що не відповідають дійсності ні його зустріч з Леніним, ні його
партизанське минуле в Сибіру або ж інші бойові звитяги. Альтернативні версії про
близкість Щорса до лідерів партії есерів, або про його мандати, підписані Марією
Спиридоновою[ru], також не мають документальних підтверджень.

Єдине, що лишається поза сумнівами, — зміна політичних уподобань. Після
короткострокового перебування на Середньому Поволжі поблизу Самари та
Ставрополя, у кінці серпня 1918 року він із повноваженнями Всеукраїнського ЦВРК
з'явився в нейтральній смузі, де зайнявся формуванням із повстанських загонів
регулярних українських радянських військових частин. Як засвідчили очевидці,
відтоді і надалі Щорс проявляв нетерпимість до есерів і всіляко намагався
позбутися їх із лав повстанців.

З 22 вересня 1918 року — командир Богунського полку в складі Першої української
радянської дивізії. Від листопада 1918 року Микола Щорс одночасно з посадою
командира полку суміщав обов'язки командира 2-ї бригади, до складу якої, крім
Богунського, входив також і Таращанський полк. 6 лютого 1919 року о 10-й годині
ранку Богунський полк під командуванням Щорса узяв Київ. Начальником київського
гарнізону було призначено Локотоша, комендантом Києва — Щорса. Обов'язки
коменданта міста Щорс виконував приблизно тиждень, до середини лютого.

Наказом по Групі військ Київського напрямку № 18 від 6 березня 1919 року замість
Локотоша начальником 1-ї дивізії призначається Щорс. 7 березня 1919 року Армія
Української Народної Республіки оволоділа містом Бердичів. Вже 9 березня в район
міста прибув начальник Першої української радянської дивізії Микола Щорс, якому
доручили ліквідувати загрозливе для більшовиків становище. Внаслідок запеклих
боїв, в яких разом зі щорсівцями взяли участь Іваново-Вознесенський полк, два
бронепотяги з Луганська, а також озброєні місцеві робітничі дружини, 19 березня
війська Української Народної Республіки були розбиті й відкинуті до
Новограда-Волинського. Бердичів захопили більшовики. Під час боїв Микола Щорс
улаштовує свій спостережний пункт на одній із башт кляштору Босих кармелітів,
звідки керує радянськими військами. Про бердичівські бої Микола Щорс писав в
листі до дружини:

У травні 1919 року, докладаючи максимум зусиль для збереження дисципліни та
забезпечення боєздатності своєї дивізії, не підтримав Григор'ївське повстання.

Загинув Микола Щорс 30 серпня 1919 року в бою на Житомирщині при нез'ясованих
обставинах.

Похований у вересні 1919 року в Росії, на православному Всехсвятському цвинтарі
міста Самара; 10 липня 1949 року, після офіційної ексгумації, що засвідчена
актом, прах перенесено на міське кладовище.

Офіційна версія про те, що Щорс загинув від кулі петлюрівського кулеметника 30
серпня 1919 року близько сьомої вечора під час бою Богунського полку проти 13-го
полку 7-ї бригади II-го корпусу УГА біля села Білошиці Коростенського району на
Житомирщині, з початком «відлиги» 1960-х років стала піддаватися критиці.

Спочатку дослідники інкримінували вбивство командира тільки командувачу
Харківським військовим округом Івану Дубовому, який у роки Громадянської війни
був заступником Миколи Щорса в 44-й дивізії. У збірнику 1935 року «Легендарний
начдив» вміщено свідчення Івана Дубового: «Противник відкрив сильний кулеметний
вогонь і, особливо пам'ятаю, проявляв „зухвалість“ один кулемет біля залізничної
будки … Щорс взяв бінокль і почав дивитися туди, звідки йшов кулеметний вогонь.
Але пройшла мить, і бінокль з рук Щорса впав на землю, голова Щорса теж …».
Голову смертельно пораненого Щорса бинтував Дубовий. Щорс помер у нього на
руках. «Куля увійшла спереду, — пише Дубовий, — і вийшла ззаду», хоча він не міг
не знати, що вхідний кульовий отвір менший вихідного. Коли медсестра Богунського
полку Ганна Розенблюм хотіла змінити першу, досить поспішну пов'язку на голові
вже мертвого Щорса на більш акуратну, Дубовий не дозволив. За розпорядженням
Дубового тіло Щорса без медичного огляду відправили для підготовки до поховання.
Свідком загибелі Щорса був не тільки Дубовий. Поряд знаходилися командир
Богунського полку Казимир Квятек та уповноважений Реввійськради 12-ї армії Павло
Танхіль-Танхілевіч, посланий з інспекцією членом РВР 12-ї армії Семеном
Араловим, по суті першим керівником управління у складі Червоної Армії, яке
згодом стане відомим як ГРУ.

Ймовірним виконавцем вбивства «червоного» командира називається Павло Самуїлович
Танхіль-Танхілевіч. Йому було двадцять шість років, народився він у Одесі,
закінчив гімназію, розмовляв французькою і німецькою. Влітку 1919 став
політичним інспектором Реввійськради 12-ї армії. Через два місяці після загибелі
Щорса він виїхав з України і прибув на Південний фронт як старший
цензор-контролер Військово-цензурного відділу Реввійськради 10-ї армії.

Ексгумація тіла, зроблена в 1949 року в Куйбишеві при перепохованні,
підтвердила, що він був убитий з близької відстані пострілом у потилицю. Куля,
виявлена в черепі Щорса[Джерело?], після експертиз, була ідентифікована і
віявилась від браунінга П. С. Танхіль-Танхілевіча[Джерело?]. Пізніше, віднайдені
документи, що він виконав наказ Реввоєнради 12 армії[Джерело?], яка звинуватила
Щорса — у «українському націоналізмі»[Джерело?]. Йому ставилось у провину
збереження на підконтрольній його військовій частині території, навчальних
закладів з українською мовою навчання. Про це у своїй доповіді на Пленумі ЦК
присвяченій злочинам, вчиненим проти комуністичних діячів України, згадував
Микита Сергійович Хрущов. Під Рівним пізніше був убитий щорсівець Тимофій
Черняк — командир Новгород-Сіверського полку. Потім помер Василь Боженко,
командир бригади. Його відправили в Житомир (за офіційною версією, помер у
Житомирі від запалення легенів). Обидва були найближчими сподвижниками Миколи
Щорса.

Після смерті матері батько одружився вдруге на Марії Костянтинівні Подбєло,
котра народила дітей: Зінаїду, Раїсу, Лідію, Григорія та Бориса. Григорій Щорс
(загадково помер наглою смертю в Ревелі наприкінці 1930-х) лишив по собі спогади
про брата, опубліковані в 1935 році. Дружина — Фрума Хайкіна; дочка — Валентина
Халатникова (Щорс), вийшла заміж за Халатникова І. М., академіка Російської
академії наук.

26 листопада 1938 року РНК УРСР своєю постановою № 1616 ухвалив спорудити (мовою
оригіналу) «пам'ятник легендарному герою громадянської війни тов. Щорсу». Подію
було приурочено до 20-річчя Першої повстанської дивізії, монумент (автори —
Гельман, Кратко, Ульянов) відкрито на одному з бульварів Житомира (зруйнований
під час німецької окупації). В 1939 році на відзнаку 20-річчя від дня загибелі
Щорса Політбюро ЦК ВКП(б) прийняло постанову про спорудження пам'ятника Щорсу в
тодішньому Куйбишеві. В Києві пам'ятник Щорсу встановлено 1954 року на бульварі
Тараса Шевченка, де раніше був пам'ятник Олексію Бобринському.

У Чернігові на Алеї Героїв у 1977 році встановлено бюст (див. Пам'ятники
Чернігова) роботи скульптора Олександра Скоблікова та архітектора
Анатолія Ігнащенка. 17 квітня 2015 року погруддя було зруйноване радикальними
активістами.

Погруддя Миколи Щорса було встановлене в Сновську (скульптор Г. П. Гутман,
1954). Є пам'ятник Миколі Щорсу в селі Красівка Бердичівського району
Житомирщини.

На батьківщині діє музей, директором якого довгий час була його сестра — Ольга
Олександрівна Щорс (пом. 1985). Місто Сновськ, в якому народився Микола
Олександрович і де, власне, знаходиться музей, у 1935 році було назване Щорсом,
а селище Божедарівку у Дніпропетровській області — Щорськом (1939). Село
Білошиці, де загинув Щорс, до 2016 року називалося Щорсівка.

В багатьох великих та малих населених пунктах Радянського Союзу іменем Щорса
було названо вулиці, парки, проспекти.

В УРСР і СРСР Щорс став об'єктом культу: роман Семена Скляренка, повісті Олекси
Десняка, поеми Йосипа Количева[ru], віршовані твори Івана Кулика та Андрія
Угарова, спогади Костянтина Паустовського, художній фільм Олександра Довженка
(«Щорс», 1939), опери Жданова («Щорс», 1937), Йориша («Богунці», 1936) та
Лятошинського («Полководець», 1937).

У передвоєнні часи його прізвище активно використовується у виданнях, скерованих
на масового читача: «Супутник агітатора», «Пропагандист і агітатор РККА»,
«Календар колгоспника», «Бібліотека червоноармійця» тощо. Для дітей та юнацтва
виходить друком книжка Нісона Ходзі «Щорс. Боевые эпизоды» (1938), яка відразу ж
перекладається українською мовою та видається під назвою «Із життя Щорса». В
1939 році Броніслав Кежун видав збірку віршів про Щорса. В тому ж році Дмитро
Петровський у журналі «Новый мир» публікує «Повість про полки Богунський і
Таращанський», де вперше викладає власну точку зору на події 1919 року.

Широкої популярності набула «Пісня про Щорса» (музика Матвія Блантера, слова
Михайла Голодного[ru]), створена у 1936 році. Хоча текст був написаний на рік
раніше, а музичний супровід запропонував відомий на той час композитор Іван
Шишов, перший варінт під назвою «Пісня про загін Щорса» не здобув визнання.
Тільки після опрацювання тексту та заміни музикального супроводу твір став
відомим на всю країну.

У 1936 році пісню «Зібрав Щорс загін завзятих» склав сліпий кобзар Павло Носач.
Невдовзі твір був опублікований в журналі «Український фольклор» (з 1939 року —
«Народна творчість»). Того ж таки року на слова Олеся Юренка «Пісню про Щорса»
написав Григорій Верьовка, щорсівський земляк.

По війні літературна епопея, пов'язана з іменем Щорса продовжується з новою
силою. Низка обмежень щодо деяких персонажів громадянської війни зникає, на
книжних полицях з'являються спогади та літературні вправи на історичні теми.
Середи них — твори Сергеєнка, Позняка, мемуари Аралова, Ісаковича, Щаденка. У
1954 році ще одну «Пісню про Щорса» написав Андрій Лазаренко на слова Андрія
Пашка.



https://uk.wikipedia.org/wiki/%D0%9A%D0%B8%D1%97%D0%B2

Ки́їв (МФА:  [ˈkɪjiw]опис файлу) — столиця України, місто-герой, одне з
найбільших і найстаріших міст Європи. Розташований у середній течії Дніпра, у
північній Наддніпрянщині. Політичний, соціально-економічний, транспортний та
освітньо-науковий центр країни. Окрема адміністративно-територіальна одиниця у
складі України і адміністративний центр Київської області. Районний центр
Києво-Святошинського району. Адміністративно до складу Київської області не
входить. Місце розташування центральних органів влади України, іноземних місій,
штаб-квартир більшості підприємств та громадських об'єднань, що працюють в
Україні.

За «Повістю минулих літ», Київ заснував полянський князь Кий зі своїми братами
Щеком і Хоривом та сестрою Либіддю. Згідно з археологічними даними та писемними
джерелами, початок безперервного розвитку Києва датується другою половиною 5
ст. — першою половиною 6 ст.; осередком розширення Києва була гора Замкова. Був
столицею Русі, Київського князівства, Великого князівства Руського, Української
Народної Республіки, Української Держави та Української Радянської
Соціалістичної Республіки. Також був адміністративним центром однойменного
литовсько-польського воєводства, козацького полку, російської губернії,
радянської округи, німецької генеральної округи та радянської області.

Один із найстаріших історичних центрів Східної Європи та християнства —
Софійський собор — та Києво-Печерська лавра внесено до списку Світової спадщини
ЮНЕСКО.

Згідно з традиційними легендами, назва Києва походить від імені Кия —
найстаршого з трьох братів, яких уважають засновниками міста. Одна з цих легенд
дійшла до нас у літописі ХІІ ст. «Повість временних літ»

У сагах Київ називався Koenugarðr. Назва Kænugarður (Кьонугард) залишилась в
Києва в ісландській мові.

Місто розташоване на півночі України, на межі Полісся і лісостепу по обидва
береги Дніпра в його середній течії. Площа міста 836 км². Довжина вздовж
берега — понад 20 км. Київ здавна знаходився на перетині важливих шляхів. Ще за
Київської Русі таким шляхом був легендарний «Шлях із варягів у греки». Нині
місто перетинають міжнародні автомобільні та залізничні шляхи. Рельєф Києва
сформувався на межі Придніпровської височини, а також Поліської та
Придніпровської низовин. Більша частина міста лежить на високому (до 196 метрів
над рівнем моря) правому березі Дніпра — Київському плато, порізаному густою
сіткою ярів на окремі височини: Печерські пагорби, гори Щекавицю, Хоревицю,
Батиєву та інші. Менша частина лежить на низинному лівому березі Дніпра. Житлові
квартали міста оточує суцільне кільце лісових масивів.

Клімат помірно континентальний, із м'якою зимою і теплим літом. Середньомісячні
температури січня −3,5 °C, липня +20,5 °C. Абсолютний мінімум — −32.2 °C (7, 9
лютого 1929), абсолютний максимум — +39,9 °C (серпень 1898) (за іншими даними:
+39,4 °C (30 липня 1936). Середньорічна кількість опадів — 649 мм, максимум
опадів припадає на липень (88 мм), мінімум — на жовтень (35 мм). Взимку в Києві
утворюється сніговий покрив, середня висота покриву в лютому 20 см,
максимальна — 440 см.

Ліси, парки і сади становлять більш ніж половину площі Києва з майже 80 000
гектарів. На одного киянина (станом на 2004 рік) припадало 22,1 м² зелених
насаджень (за міжнародними нормами, цей показник має бути не меншим за 20 м²).
Питаннями екології Києва займається Державне Управління охорони навколишнього
природного середовища у м. Києві, яке з 2006 року очолює Прогнімак Олександр
Володимирович.

У лісопарках міста гніздиться чимало видів диких птахів, у тому числі хижаків та
таких, що гніздяться в дуплах, мешкають різновиди летючих мишей. Більшість цих
видів занесено до Червоної книги України. Наприклад, урочище «Лиса гора» —
фактично острів посеред міської забудови Києва. Тут протягом багатьох років
розташовувався військовий об'єкт, завдяки чому (за даними співробітників
Інституту зоології) до останнього часу збереглися види, занесені до Червоної
книги — аполлон, махаон, голуб'янка Мелеагр, жук-олень, бджола-тесляр, мала
вечірниця. У межах міста трапляються поселення бобрів.

Важливу роль у збереженні біорізноманіття міста відіграє Дніпро з його затоками,
притоками, островами. Тут гніздяться десятки видів птахів. У період весняної
міграції навпроти житлового масиву Оболонь 1994 року спостерігалися скупчення
гоголя до декількох сотень особин. На Бортницькій зрошувальній системі кілька
років тому[Коли?] зимувало до двох десятків орланів-білохвостів (в Україні їх
зимує близько 300 особин).

Кілька сотень найстаріших та видатних дерев Києва є ботанічними пам'ятками
природи.

Київ має велику кількість садів та парків для відпочинку, серед яких
Національний ботанічний сад, Ботанічний сад ім. Фоміна, Парк Шевченка, Хрещатий
парк, Маріїнський парк, Міський парк, Володимирська гірка, Парк «Аскольдова
могила», Парк Вічної Слави, Пейзажна алея, Сквер Чорновола, Гідропарк,
Голосіївський парк, Голосіївський ліс, Парк партизанської слави, Парк перемоги,
Пушкінський парк, Зоопарк.

Наймасовіше кияни та гості міста відвідують Національний ботанічний сад у пору
цвітіння Саду бузків, Андріївський узвіз під час святкування Дня Києва, а також
міську виставку квітів, яка щорічно проводиться у Печерському ландшафтному парку
довкола Співочого поля у дні святкування Дня Незалежності України в останній
тиждень серпня.

За легендою «Повісті врем'янних літ» Київ засновано легендарним полянським
князем Києм разом із братами Щеком і Хоривом і сестрою Либідь. Літопис не має
дати заснування міста. Археологічні та писемні джерела свідчать, що Київ
розвинувся на основі язичницького поселення кінця V — початку VI століття. Його
центром була Замкова гора на правому березі Дніпра. У VI—VII століттях були
заселені сусідні з нею підвищення. Розташовування Києва на Дніпровському шляху,
в зоні етнічного порубіжжя, на межі лісу і лісостепу, сприяли висуненню міста на
роль політичного центру Середнього Подніпров'я.

На межі VIII—IX століть Київ став головним містом Руської землі — міжплемінного
об'єднання південних східнослов'янських племен, а з 882 року, після завоювання
його варягами, — «матір'ю міст руських» — столицею Руської держави. Тоді ж
сформувався середньовічний поділ міста на князівський Дитинець на Старокиївський
горі та торговельно-ремісничий Посад на Подолі. В першому мешкала знать і
духовенство, а в другому — простолюд. Місто було одним із центрів міжнародної
торгівлі з Візантією, Скандинавією, Західною Європою, мусульманським світом. З
першої половині X століття на Подолі діяла перша християнська церква.

За правління великого князя Володимира (980–1015) територія київського Дитинця
була розширена і укріплена. В історіографії її називають «містом Володимира».
Дитинець оточував вал із трьома воротами, парадними з яких були Софійські. Після
хрещення Русі в 988 році Київ став центром митрополії Константинопольського
патріархату. Головним міським храмом була Десятинна церква, зведена неподалік
княжого палацу і ринку «Бабин торжок». Син Володимира, Ярослав (1019–1054), ще
більше розширив Дитинець, збудувавши так зване місто Ярослава. Він звів нові
фортечні укріплення, довжиною понад 3,5 км, які оточували площу 80 га. Київ було
перетворено на найбільше місто Русі. Новою головною брамою стали Золоті ворота,
а головним храмом — Софійський собор, кафедра київських митрополитів. Ярославові
нащадки Ізяслав (1054–1068, 1069–1073) і Святополк (1093–1113) розбудували так
зване місто Ізяслава-Святополка. Його центром став Києво-Михайлівський
Золотоверхий собор, що дав назву однойменному монастирю.

Найбільшим районом Києва був придніпровський Поділ. У XII—XIII століттях він
займав площу близько 200 га, що була оточена оборонним валом. У центрі Подолу
розміщувався головний міський ринок — «Торговище», довкола якого стояли церква
Пирогоща, Борисоглібська й Михайлівська церкви. На захід від міста пролягав
Копирів кінець, де за князювання Святослава Ярославича (1073–1076) було
закладено монастир святого Симеона. За містом розташовувалися монастирі —
Кирилівський, Кловський, Печерський (з 1598 — Києво-Печерська лавра) та
Видубицький Свято-Михайлівський. Довкола міста тягнулися приміські села
Предславине і Берестове, князівські й боярські двори, урочища Дорогожичі та
Угорське.

На середину XII століття в Києві проживало близько 50 тисяч мешканців, діяло
близько 400 церков, 8 базарів. Площа міста становила до 400 га.

З другої половини XII століття роль Києва як політичного центру Русі занепала.
Цьому сприяло розорення міста в 1169, здійснене князем Андрієм «Боголюбським»,
володарем північно-східного Владимиро-Суздальського князівства. Попри це, до
середини XIII століття Київ залишався культурно-духовним центром Русі. У 1240
місто завоювали війська Монгольської імперії під командуванням Батия. Княжий
град був зруйнований дощенту. Центр міського життя перемістився в район Подолу.

У 1321 році після поразки у битві на річці Ірпінь Великому князю Литовському
Гедиміну князь Станіслав утік до Рязані, а його місце посів Міндовг
Гольшанський — перший київський князь із роду Гольшанських.

У 1363 році місто захопив і приєднав до своєї держави Ольгерд — правитель
Великого князівства Литовського. Після ліквідації литовцями Київського
князівства 1470 року місто стало центром Київського воєводства у складі Литви.
1497 року великий князь литовський і руський Олександр Ягеллончик надав Києву
Магдебурзьке право. Наприкінці 15 століття в місті існував замок, резиденція
київських воєвод, та ратуша, місце засідань київського магістрату. 1596 року, на
прохання київської шляхти та за рішенням Люблінської унії між Великим
князівством Литовським і Королівством Польським, що утворювала федеративну
державу Річ Посполиту, Київ разом із воєводством перейшов до складу Польської
корони.

Протягом XIV-XVIII століть Київ залишався невеликим містечком, розташованим на
кордонах християнського та мусульманського світів. Місто неодноразово ставало
жертвою набігів кочівників, найбільші з яких здійснено 1416 і 1482 року.
Прикордонний характер міста і Київщини сприяли зародженню на їхніх теренах
козацтва. З 1625 року Київ був центром козацького Київського полку, який 1649
року в результаті Хмельниччини увійшов до складу держави Війська Запорозького.
Попри малі розміри Києва, він був найбільшим православним центром Речі
Посполитої та козацької держави. У місті розташовувалися резиденція православних
київських митрополитів та православний Київський колегіум, який в 1659 отримав
статус академії.

Після Переяславського союзу 1654, укладеного між Військом Запорозьким і
Московією, Київ став резиденцією московських воєвод. У 1667 внаслідок підписання
Андрусівського миру, який розділив козацьку державу між Річчю Посполитою і
Московським царством, місто увійшло до складу останнього. Формально Київ
залишався під владою Війська Запорозького, але фактично містом керувала
московська адміністрація. Через прикордонний характер Києва в ньому постійно
перебувала московська залога. На початку XVIII століття завершено будівництво
Печерської фортеці. Київ втратив статус центру Київського полку у зв'язку з
перенесенням полкової канцелярії до Козельця. У 1708 місто стало
адміністративним центром Київської губернії Російської імперії. З осени 1770 до
літа 1771 року Київ страждав від епідемії чуми. Загинуло 2819 людей, переважно
на Подолі. Після скасування автономії Війська Запорозького в 1782 Київ остаточно
перейшов під владу росіян. Пам'ятками козацької доби в місті лишилися лише
мазепинські церкви.

За часів управління Російської імперії в XVIII—початку XX століття Київ був
великим провінційним містом, п'ятим за величиною серед імперських міст після
Санкт-Петербургу, Москви, Варшави й Одеси.

Культурне, освітнє життя українців міста ускладнилося після Валуєвського
циркуляру 1863 року, Емського указу 1876-го.

На відміну від попередніх століть кияни вперше дістали можливість розвивати своє
місто в мирних умовах. Російська місцева влада приділяла увагу не лише розбудові
історичного Подолу й Старокиївської гори, а й розвитку інфраструктури околиць —
Бесарабки, Хрещатика, Печерська тощо. Головною вулицею міста була Володимирська,
а центром ділового життя — контрактові ярмарки на Контрактовій площі. У ХІХ
столітті в Києві з'являються перший університет й оперний театр, проведено
телефон і телеграф, розпочато рух Київського трамваю. Незважаючи на ліберальну
соціально-економічну політику, імперський уряд проводив жорстку русифікацію
місцевого польського, українського і єврейського населення.

У добу Української революції та визвольних змагань Київ був центром боротьби за
українську державність. 3 березня 1917, після падіння царського режиму, в місті
створено Українську Центральну Раду. 20 листопада 1917 вона III Універсалом
проголосила Українську народну республіку, а Київ — її столицею. 8 лютого 1918
містом оволоділи більшовики, проте після укладання Берестейського миру його
визволили війська Центральних держав. Протягом 29 квітня — 14 грудня 1918 Київ
був столицею Української Держави, якою керував гетьман Павло Скоропадський.
Після повалення гетьманату до 14 лютого 1919 в Києві базувалася Директорія УНР.
У лютому 1919 місто повторно зайняли більшовики, у серпні — окупували війська
Антона Денікіна, а в грудні — знову більшовики. 7 травня 1920 Київ відвойований
союзними силами підрозділів армії УНР та польської армії під час
радянсько-польської війни. Однак унаслідок більшовицького контрнаступу остаточно
повернувся до радянської влади.

У 1930-ті роки в Києві запроваджено автобусний і тролейбусний рух, збудовано
міст імені Євгенії Бош, уведено в дію першу АТС, організовано центральне
опалення.

Починаючи з 1930-х у Києві почалися Сталінські репресії. Масові страти
здійснювалися на території Биківні. Комуністи, що сповідували войовничий атеїзм,
зруйнували більшу частину київських унікальних храмів: Михайлівський
Золотоверхий монастир, Трьохсвятительську церкву, церкву Богородиці Пирогощої,
Богоявленський та Військовий Микільський собори, Воскресенську та
Петропавлівську церкви на Подолі, Благовіщенську церкву-дзвіницю Кирилівського
монастиря, храми в стилі класицизму Миколи Доброго, Різдва, св. Ольги тощо. На
місці зруйнованих пам'яток комуністи масово споруджували пам'ятники своїм
ідеологам та героям. Центральною вулицею радянського Києва став Хрещатик.

19 вересня 1941, під час Другої світової війни, після 78 днів оборони Київ був
напризволяще покинутий радянськими та захоплений німецькими військами. Місто на
2 роки стало адміністративним центром Київської генеральної, міської та
сільської округ. 6 листопада 1943 радянська влада повернула собі місто.

У ході боїв Київ сильно постраждав, у тому числі через підривні роботи
комуністичних патризан. Відновлювальні роботи тривали до початку 1950-х. У 1948
завершено будівництво газопроводу Дашава — Київ, а в 1949 споруджено Дарницький
залізничний міст та Міст Патона. У 1950 створену першу в СРСР ЕОМ — МЕСМ, а в
1951 розпочав передачі перший в Україні телевізійний центр.

У 1960 запущено першу ділянку метрополітену, зведено нові житлові масиви на
лівому березі Дніпра. Відкрито Театр драми і комедії та Молодіжний театр, Музей
народної архітектури та побуту УРСР, Музей історії Києва та Музей історії
України у Другій світовій війні (до 2015 року мав назву «Музей історії Великої
Вітчизняної війни»). Разом із тим із середини 1960-х поновилася ідеологічна
диктатура, а Київ стає центром дисидентського руху. Припинення репресій та
повернення політв'язнів в Україну почалося лише за часів перебудови після 1986.

У 1991 Київ став столицею незалежної України. Проте в місті важко
впроваджувалися позитивні зрушення: давалася взнаки загальнодержавна
соціально-економічна криза, що призвела до безробіття та скорочення виробництва.
У цей час добудовано лінію метрополітену на Лук'янівку та Харківський масив,
відкрито Співоче поле.

У новому столітті Київ неодноразово ставав центром акцій протесту. Наприкінці
2000 — початку 2001 року Київ став центром політичної акції «Україна без Кучми».
Вона була найбільшим силовим виступом проти влади за часів незалежності. З
листопада 2004 до січня 2005-го в місті відбувалися масові протести проти
фальсифікації президентських виборів, які отримали назву Помаранчева революція.
З листопада 2013 по лютий 2014 Київ став центром Революції гідності, в ході якої
у зіткненнях зі спецпідрозділами «Беркуту» в центрі міста загинули більше сотні
протестувальників і кількасот зазнали тяжких поранень.

11 березня 2016 року у Києві 79 бульварів, вулиць, площ і провулків отримали
нові назви в рамках виконання закону про декомунізацію (відповідний документ
опубліковано на сайті Київської міської державної адміністрації).

Після здобуття Україною незалежності в місті була впроваджена система
двовладдя — одночасне існування інститутів голови Київської міської державної
адміністрації (КМДА) та Київського міського голови (мера Києва), що було
закріплено в законі «Про столицю України — місто-герой Київ». Голова КМДА
призначається президентом України як і в інших 26 адміністративних одиницях
України першого рівня, і є керівником виконавчої влади міста. Голова міськради
як і в будь-якому місті України обирається мешканцями Києва терміном на 5 років
на загальних виборах й очолює місцевий орган самоврядування — Київську міську
раду. В 1999—2010 роках обидві посади обіймала одна особа.

25 травня 2014 року на виборах міського голови перемогу здобув Віталій Кличко,
який 5 червня 2014 року на першому засіданні Київської міської ради VII
скликання склав присягу Київського міського голови та приступив до виконання
своїх обов'язків.

25 червня 2014 року указом Президента України на посаду Голови КМДА було
призначено нинішнього міського голову Віталія Кличка.

Головний орган київського міського самоврядування — Київська міська рада —
складається з 120 депутатів, які обираються мешканцями міста терміном на 5
років. Новий склад було обрано 25 травня 2014 року.

Київська міська державна адміністрація виконує функції виконавчого органу
Київської міської ради, але паралельно здійснює функції місцевого органу
виконавчої влади. З питань, віднесених до відання місцевого самоврядування, цей
орган підзвітний міській раді, а з питань здійснення повноважень у сфері
виконавчої влади — Кабінету Міністрів України.

До 31 жовтня 2010 року в Києві діяли районні ради, однак напередодні чергових
місцевих виборів міська рада своїм рішенням їх ліквідувала.

Київ є найбільшим містом України і сьомим за чисельністю населення у Європі.
Станом на 1 квітня 2013 року наявне населення у Києві становило 2 846 852 особи,
постійне дещо менше — 2 845 938. [4] За останніх десять років населення міста
стабільно зростає в середньому на 20 тис. осіб за рік. 2010 року, за офіційними
даними, населення Києва сповільнило своє зростання і за рік виросло на 14,1 тис.
осіб. Так, на січень 2010 року населення міста становило 2 785,1 тис. осіб, а на
січень 2011 року — 2 799,2 тис. осіб. Інститут демографії та соціальних
досліджень НАНУ оцінює сукупне населення Києва, разом із незареєстрованими
громадянами, у 3 144 тис. осіб. Разом із навколишніми передмістями Київ утворює
Київську агломерацію із сукупним населенням за різними оцінками від 3,4 до 5 млн
мешканців. Рівень злочинності за 2012 рік на 10 тис. населення становив 120,8
злочинів, із них 32,6 тяжких та особливо тяжких.

Жителі Києва називають себе кия́нами ще з князівських часів, що відображено в
Повісті временних літ («Святополкъ же сѣде в Киевѣ по отци своемь, и созва
Кыяны») та Руській Правді («Микыфоръ Кыянинъ»).

За релігійною ознакою 2006 року 64 % мешканців Києва назвали себе віруючими.
Основну масу віруючих жителів Києва становили православні християни — парафіяни
Київського (67 % віруючих) або Московського (18 %) Патріархату. Порівняно
невелика частина віруючих або належала до яких-небудь інших конфесій (3 %), або
взагалі вагалася ідентифікувала себе з якоюсь певною конфесією (12 %) (за
інформацією Research & Branding Group).

У Києві більшість населення становлять українці — 83 %. Також проживають
представники близько 130 національностей: росіяни — 337,300 (13.1 %), євреї —
17,900 (0.7 %), білоруси — 16,500 (0.6 %), поляки — 6,900 (0.3 %), вірмени —
4,900 (0.2 %), азербайджанці — 2,600 (0.1 %), татари — 2,500 (0.1 %), грузини —
2,400 (0.1 %), молдовани — 1,900 (0.1 %) тощо. Локалізації меншин у мікрорайонах
не відбувається.

У X—XIII століттях основу економіки Києва становили сільське господарство,
ремесло, торгівля. В місті працювали ремісники понад 60 спеціальностей: гончари,
ковалі по чорних і кольорових металах, ливарники, виробники скла, обробники
кості, дерева й каменю. Київські ювеліри володіли техніками емалі, черні, зерні,
поливи. На XI століття в місті діяло 8 ринків, найбільшими з яких були «Бабин
торжок» у княжому місті та «Торговище» на Подолі. З Києва імпортували сировину
(хутро, мед, віск, шкіри, хліб) і ремісничі вироби (зброя, прикраси). В місті
постійно проживали руські, візантійські, єврейські й європейські купці. Через
Київ проходили три міжнародні торгові шляхи — Грецький, що сполучав Скандинавію
із Візантією; Київський, що сполучав Русь із Польщею, Чехією та Баварією;
Залозний, що вів на Кавказ, до азійських країн.

2005 року ВРП становив 32 мільярди доларів, 6-те місце серед міст
центрально-східної Європи після Москви, Праги, Будапешта, Варшави і Бухареста;
ВРП на душу населення — $12000; середня заробітна плата — $280, а вже в грудні
2010-го — $528.

Зростання ВРП 2006 року — 5,3 %. На 2004 рік сукупний обсяг прямих іноземних
інвестицій становив 2,7 мільярда доларів США, експорт — 4,13 мільярда доларів
США.

На Київ припадає 5,6 % населення України, 20 % ВВП, 30 % прямих іноземних
інвестицій. ВВП на душу населення на 75 % вищий за середній по країні ($6800).

2004 року 1,35 мільйона мали роботу, із них 884 тисячі (65.6 %) — на великих та
середніх підприємствах. 79 % працюють у сфері послуг, із них 23 % — у сфері
торгівлі, 15 % — у сфері нерухомості. Лише 21 % зайнято в промисловому
виробництві. Сфера послуг дає понад 82 % ВРП міста та понад 30 % обігу країни в
сфері послуг. Безробіття нижче за 5 %.

Сектори сфери послуг, що дають основний внесок до економіки Києва, — транспорт
та комунікації, дрібна та оптова торгівля, нерухомість, юридичні та фінансові
послуги. Ключовими зростаючими секторами економіки є роздрібна торгівля,
інформаційні технології, фінанси.

Київ — один із найбільших індустріальних центрів України. 2010 року обсяг
реалізованої промислової продукції місцевих підприємств становив 39 855,8 млн ₴
(близько 4 % від загальноукраїнського обсягу). У структурі реалізованої
продукції за основними видами промислової діяльності за січень-жовтень 2009 року
найбільша питома вага припадає на виробництво харчових продуктів, напоїв та
тютюнових виробів (24,4 %) та на виробництво й розподілення електроенергії, газу
та води (22,1 %). Місто є великим центром машинобудування, зокрема важкого-,
енергомашинобудування, верстато-, судно-, приладобудування; чорної і кольорової
металургії, хімічної, легкої, поліграфічної промисловостей.

У Києві розміщено заводи різних галузей промисловості. Харчова: Оболонь,
Росинка, Славутич, Рошен (Кондитерська фабрика ім. Карла Маркса), Олком.
Машинобудівна: ДВРЗ, Більшовик, Київський бронетанковий завод, Ленінська кузня,
АНТК імені Антонова, Арсенал. Хімічна: фармацевтична фірма Дарниця,
«Київхімволокно», Борщагівський хіміко-фармацевтичний завод.

Станом на березень 2007 року середня номінальна заробітна плата — 1420 ₴ на
місяць. Для грудня 2010 року цей показник — 4174 ₴. Зокрема, за основними видами
діяльності: у будівництві — 1 673 ₴, у транспорті та зв'язку — 2256 ₴, у
торгівлі — 1784,88 ₴, у промисловості — 1693 ₴, в охороні здоров'я та наданні
соціальної допомоги — 859 ₴, в освіті — 1237 ₴, у державному управлінні — 3012
₴, в діяльності у сфері культури та спорту, відпочинку та розваг — 1 730 ₴

Істотну роль в економіці міста відіграє туристичний бізнес, пов'язаний із
прийомом гостей з України і зарубіжних країн, а також пов'язана з цим економічна
активність у сфері обслуговування. Місто володіє значною історико-культурною
спадщиною, розвинутим сучасним мистецтвом та оздоровчою базою для формування
туристичного продукту, для перетворення туризму у важливу галузь міської
економіки. За попередніми розрахунками у 2011 році Київ відвідали понад 1,2 млн
туристів, що на 20 % більше, ніж у 2010 році. За 2011 рік від діяльності
туристичних підприємств і готелів у міську казну надійшло 540 млн ₴., у тому
числі близько 6 млн ₴. від впровадження туристичного збору.

4-зіркові — 26 готелів на понад 1500 номерів (Редісон САС, Дніпро, Київ, Салют,
Президент-готель, Національний, Рів'єра на Полоді, Поділ-Плаза, Вісак,
Піросмані, Фараон та ін.);

Протягом 2004—2010 років у м. Києві відкрилося 36 готелів різної категорійності,
темп приросту становив 35,14 %.

У столиці України створено Фонд захисних споруд цивільного захисту міста Києва,
який складається з розгалуженої системи споруд-укриттів для надійного захисту
населення під час різноманітних надзвичайних ситуацій, а також у період
військового стану.

Київ є найбільшим транспортним вузлом України. До транспортних магістралей міста
Києва належать автотранспортні магістралі, залізничне сполучення та водні шляхи
сполучення. Важливу роль у транспортному сполученні відіграють мости через річку
Дніпро, а у внутрішньоміських пасажирських перевезеннях — метро. Розвинена також
автобусна, тролейбусна і трамвайні мережі, працює фунікулер. У міжнародному
сполучені найважливішу роль відіграють міжнародні аеропорти «Бориспіль» та
«Жуляни».

Також у місті Васильків розташований воєнний аеропорт. А у державному
підприємстві «Київський авіаційний завод „Авіант“» розташована злітно-посадкова
смуга.

Київ — потужний залізничний вузол. У Києві розташоване головне управління
Південно-Західної залізниці, діє мережа вокзалів і станцій. Головна станція —
Київ-Пасажирський. На станції існує три вокзали: Центральний, Південний і
Приміський. Вокзали на станції Київ-Пасажирський обслуговують усі потяги
внутрішнього й міжнародного сполучення, маршрути яких проходять через Київ. Для
розвантаження центрального вокзалу почали будівництво на станції Дарниця
міжміського та приміського (відкрито 2008 року) вокзалів, до яких у перспективі
може бути проведена лінія метрополітену.

Залізничні маршрути розходяться від Києва в п'яти магістральних напрямках:
фастівському (південний захід), коростеньскому (північний захід), ніжинському
(північний схід), гребінковському (південний схід) та миронівському (південь,
одноколійна). Також Києвом проходить так зване Північне Кільце (від станції
Київ-Волинський і станції Святошин через станцію Київ-Петрівка та
Київ-Дніпровський до станції Дарниця). Усі магістральні залізниці
електрифіковано. Крім магістральних, існує відомча неелекрифікована гілка від
станції Київ-Петрівка до Вишгороду та місцеві залізничні колії промислового
призначення.

5 жовтня 2011 року почала працювати міська електричка: кільце загальною довжиною
в 50,8 км зв'язує 14 станцій, усі лінії метрополітену, й дає змогу об'їхати
місто за 1 годину 30 хвилин. Електричка стала міському бюджету в 223 мільйони
гривень.

Київський річковий порт засновано в липні 1897 року по завершенні будівництва
Київської гавані. Причали порту тягнуться від Гавані до станції метро «Дніпро».
За радянських часів Дніпром регулярно виконувались як вантажні перевезення, так
і пасажирські рейси приміського та дальнього сполучення. Наразі рейси Дніпром
вважаються нерентабельними — виконуються переважно прогулянкові й туристичні.
Фарватер Дніпра використається також для транспортування великих вантажів.

У Києві ідея підземної залізниці вперше виникла 1884 року. розглянуто проект
дороги під землею.--> Проект передбачав проведення тунелів від пристані на
Дніпрі до залізничного вокзалу через Поштову площу і Бессарабку. Проте депутати
міської Управи відхилили цей проект. Так само сталося і в Москві, де провалилися
проекти 1902 і 1912 років. 1916 року Російсько-Американська Торгова Палата
пропонує новий проект будівництва метрополітену, який також відхилено міською
владою Києва. Однак ідея спорудження метро в Києві не полишає голови фахівців та
можновладців. Уряд гетьмана Української Держави Павла Скоропадського мав намір
будувати урядовий центр і лінію метро в районі Звіринця. Цим проектам не
судилося збутися через те, що влада незабаром перейшла до Директорії Симона
Петлюри й тема створення київського метро відійшла на задній план.

Після закінчення німецько-радянської війни Київ почали відбудовувати. 5 серпня
1944 Постановою Ради народних комісарів СРСР відповідним установам наказано
розпочати розвідувальні роботи, скласти технічний проект та генеральний кошторис
із тим, щоб уже в 4-му кварталі того ж року внести на затвердження уряду
проектне завдання на спорудження Київського метрополітену. Одинадцять років
пішло на те, щоб дати життя Київському метрополітену: 6 листопада 1960 року було
відкрито першу ділянку Святошино-Броварської лінії завдовжки 5,2 км з п'ятьма
станціями — «Вокзальна», «Університет», «Хрещатик», «Арсенальна» та «Дніпро». З
1960 року побудовано три лінії загальною довжиною 69,65 км, що налічують 52
станції, які нині щодня обслуговують більш ніж 1,4 млн пасажирів. Сім станцій
метрополітену визнані пам'ятками історії та культури.

Київський метрополітен активно розвивався: у 2010–2013 роках відкрилися шість
нових станцій на півдні Куренівсько-Червоноармійської лінії — «Деміївська»,
«Голосіївська», «Васильківська», «Виставковий центр», «Іподром» та «Теремки».
Однак згодом будівництво і проектування нових станцій і ліній призупинено.

Київ був першим містом України, а також всієї тогочасної Російської імперії, в
якому відкрито рух електричного трамвая. Перший трамвай запущено в червні
1892 року на лінії довжиною 1,5 км Олександрівським (тепер — Володимирським)
узвозом. 30 грудня 1978 року в Києві стала до ладу перша в СРСР лінія
швидкісного трамваю від площі Перемоги до житлового масиву Південна Борщагівка,
побудована за ініціативою Володимира Веклича і Василя Дяконова.

1990 рік став кульмінаційним у розвитку трамвайної мережі — загальна протяжність
колій становила 275,9 км, виробнича база налічувала 904 пасажирських трамвайних
вагони, річний обсяг перевезень сягав 438 млн. З середини 1990-х років трамвайне
господарство поступово занепадало, на 2005 рік відповідні показники зменшилися
до 258,3 км та 509 трамвайних вагонів, річний обсяг перевезень становив близько
175,6 млн. Після реконструкції мосту Патона 2005 року трамвайну мережу міста
розірвано на дві відокремлені частини — лівобережну та правобережну. У 2010 році
завершено реконструкцію Борщагівської лінії швидкісного трамвая, а 2012 року
відкрито реконструйовану та подовжену до станції міської електрички Троєщинську
лінію, яка була споруджена 2000 року, але згодом закрита через малий
пасажиропотік.

Проблема зв'язку між Верхнім містом та низинним Подолом існувала стільки,
скільки існує Київ. Спершу стародавні кияни користувалися крутими стежками,
потім — Андріївським узвозом. Ідею збудувати між верхньою і нижньою частинами
міста механічний підйом у вигляді невеличкої похилої залізниці з канатною тягою
подав інженер А. А. Абрагамсон; проект розробили інженери М. К. П'ятницький та
М. І. Баришников. Фунікулер, або «Михайлівський електричний канатний підйом»,
був споруджений коштом товариства Київської міської залізниці. Спорудження
фунікулера тривало протягом 1902–1905 років. Фунікулер відкрито 7 травня 1905
року. Колії підйому простяглися на 200 метрів.

1958 року проведено кардинальну реконструкцію фунікулера: у машинному залі
встановили сучасніше устаткування, яке, крім усього, ще й гарантувало повну
безпеку руху. А наприкінці 1984 року фунікулер пережив ще одне оновлення: лінія
подовжилася на 38 метрів.

Оскільки найбільш схожим на фунікулер видом транспорту є трамвай, проїзні квитки
на трамвай діють також і на фунікулер, а вартість однієї поїздки становить 3
гривні. До листопада 2008 року існували єдині квитки, котрі діяли як у
автобусах, тролейбусах, трамваях, так і в фунікулері. Нині запроваджено
спеціальні жетони для проходу на станції фунікулеру.

Роботи з організації тролейбусного руху в Києві розпочато 1934 року з
поверненням Києву статусу столиці. Першою тролейбусною трасою стала
Червоноармійська (нині — Велика Васильківська) вулиця. У повоєнний час
тролейбусне господарство Києва постійно розвивається.

12 червня 1966 року київський винахідник Володимир Веклич створив перший у
світовій практиці тролейбусний поїзд. На момент 1983 року в 296 тролейбусних
поїздах за системою Володимира Веклича працювали вже більше половини парку
київських тролейбусів, що дозволило вивільнити більше ніж 800 водіїв, та підняти
провізну спроможність тролейбусного транспорту столиці в 1,6 рази. Успішний
досвід киян був перейнятий електротранспортниками Риги, Ленінграда, Таллінна,
Дніпропетровська, Харкова, Севастополя, Краснодара, Новосибірська та багатьох
інших міст колишнього СРСР.

З 1991 року на тролейбусних маршрутах Києва курсують тролейбуси вітчизняного
виробництва, зокрема Київського заводу електротранспорту (вироблялися в
1991—1994 роках), київського авіазаводу, ВО «Південмаш» (м. Дніпро) та
Львівського автомобільного заводу.

Станом на 2000 рік у Києві діяло 35 тролейбусних маршрутів. Довжина мережі
сягнула 324,9 км, парк становить 640 машин, з яких 24 % — замортизовано. У
травні 2006 року кількість тролейбусних маршрутів у Києві досягла 44. Працює 4
тролейбусних депо.

Уперше запровадити регулярний автобусний рух у Києві спробували ще 1913 року, а
першу автобусну лінію відкрито 1925 року за маршрутом: площа 3-го Інтернаціоналу
(нині — Європейська площа) — вулиця П'ятакова (тепер вулиця Саксаганського). У
грудні того самого року відкрито другу лінію (Деміївську). Використовували
автобуси марок «Мерседес-Даймлер» і «Фіат». Починаючи з 1929 року автобусний
парк міста поповнюється машинами радянського виробництва; з 1932 — 19-місними
автобусами ЗІС-18, з 1938 року — 24-місними автобусами ЗІС-16. 1934 року
створено автобусно-таксомоторну базу, що розміщувалася на Боєнському провулку
(тепер вулиці І. Кудрі). В ній налічувалося близько 30 одиниць рухомого складу.
1937 року в автобусному парку столиці України було 60 автобусів, 1939 року —
близько 80. Швидкими темпами розвивалося автобусне господарство міста в
післявоєнні роки. Кількість перевезень пасажирів 1967 року порівняно з 1947
зросла у 88 разів. 1978 року місто обслуговували 862 автобуси, що курсували за
87 маршрутами; загальна довжина автобусних ліній дорівнювала 647 км, кількість
перевезень становила близько 1 млн пасажирів на добу. Нині у Києві діє близько
90 автобусних маршрутів, які охоплюють усі частини міста, кількість автобусів
перевищує 700 одиниць. Працює 8 автобусних парків.

Перший капітальний міст через Дніпро споруджено 1853 року — так званий
Ланцюговий міст. 1870 року під керівництвом військового інженера А. Є. Струве
побудовано металевий залізничний міст у Дарниці, другий залізничний міст —
Петрівський — споруджено 1917 року, однак невдовзі він був зруйнований
(відновлений 1929 року). У районі нинішнього моста Патона існував Наводницький
міст понтонної конструкції, що дав назву вулицям Старонаводницькій і
Новонаводницькій. У 1914 році на його місці побудовали стаціонарний дерев'яний
міст, зруйнований у 1920 році. Він був відновлений 1921 року й проіснував до
1935-го, коли був замінений іншим дерев'яним мостом. Під час Другої світової
війни всі мости через річку Дніпро було зруйновано. Після звільнення Києва (6
листопада 1943 року) споруджено тимчасові дерев'яні мости.

Сьогодні береги Дніпра в межах міста з'єднують 8 мостів, із них 4 автомобільні —
Московський, міст метро, міст Патона та Південний, два залізничних — Дарницький
та Петрівський, один залізнично-автомобільний — Кірпи, а також пішохідний міст.
Триває спорудження Подільського.

У X—XIII століттях Київ забудовувався кварталами зрубних і каркасно-стовпових
споруд, переважно двоповерхових. Планування міста в X—XIII ст. було
садибно-вуличним. Деякі вулиці замощувалися дерев'яними мостовими. У князівській
частині Києва стояли кам'яні будинки. Найбільшими спорудами були цегляні
хрестово-купольні храми, виконані в руському стилі з елементами візантійського —
Десятинна церква (989–996), Софійський собор (1037), Іриниська і Георгіївська
церкви (1037), Києво-Михайлівський Золотоверхий собор (1113). Вони мали багато
бань, пірамідальну композицію, хрещаті стовпи.

Найдавніші будови Києва належать до XI—XII століть. Збереглися також будинки
XVII—XVIII століть, проте переважають в архітектурному обличчі міста будови
другої половини XIX — початку XX століття, виконані у стилі модерну та
конструктивізму. Загалом у місті збереглося близько 3000 споруд XI — початку XX
століття, зокрема понад 70 храмів тих часів. До найвизначніших архітектурних
пам'яток Києва зараховують такі:

Серед пам'яток новітньої епохи — Хрещатик, Київський метрополітен, Кабінет
Міністрів, Секретаріат Президента, Висотний житловий будинок за адресою вул.
Хрещатик, 25 та Національний спортивний комплекс «Олімпійський».

У Києві велика кількість різноманітних меморіалів, пам'ятників, монументів,
скульптурних груп, пам'ятних знаків, погрудь (бюстів) і фігур. У Києві як місті
мультикультурному в різний час «вшановували у камені» діячів багатьох країн і
народів.

Місто славиться своїми історичними й сучасними хмарочосами. Перші висотні
будинки з'явилися в Києві ще на початку ХХ століття: Київський Париж (1901 рік),
Хмарочос Гінзбурга (1912 рік), Будівля Кабінету Міністрів України (1938 рік).

У роки «післявоєнної відбудови» міста в Києві збудували такі відомі хмарочоси,
як: висотний житловий будинок за адресою Хрещатик, 25 і Готель «Україна» (до
2001 року — готель «Москва»).

У 1970—1980-ті роки в місті з'являються «готелі-хмарочоси»: «Київ», «Русь»,
«Турист», «Спорт» та інші.

Нині в Києві розташовано п'ять найвищих хмарочосів України: БФК «Gulliver», БЦ
«Парус», ЖК «Корона», ЖК «Корона» № 2 і будівля Апеляційного суду міста Києва.

Також завершується будівництво 48-поверхового житлового комплексу на Кловському
узвозі, який матиме висоту 163 метри. На проспекті Перемоги, поруч із
центральним загсом, триває спорудження хмарочосу Sky Towers. По завершенню він
буде найвищим хмарочосом України (висотою 210 метрів) і матиме 47 поверхів.

У проекті залишається спорудження бізнес-центру «Київ-сіті» на Рибальському
острові, де височітимуть хмарочоси висотою у 200—300 метрів.

Станом на березень 2014 року в Києві близько 15 тисяч кіосків. Станом на 1 січня
2014-го в Києві діяли 423 кіоски з пресою.

Головними осередками сучасного музичного життя міста Києва є: Національна опера
України, Національна філармонія України, Будинок органної та камерної музики,
Київський державний театр оперети. Концерти академічної музики проводять також у
Великому та малому залах Національної музичної академії ім. П. І. Чайковського,
концертному залі Будинку звукозапису, Будинку вчених, Будинку вчителя, Будинку
Актора, концертних естрадах Центрального і Хрещатого парків.

У Києві діють такі хорові колективи, як Національна заслужена академічна капела
України «Думка», Національний заслужений академічний народний хор України ім.
Верьовки, чоловіча хорова капела України ім. Л. М. Ревуцького, Народна
академічна хорова капела НАН України «Золоті Ворота», камерні хори «Київ»,
«Хрещатик», «Credo», хорова капела хлопчиків та юнаків «Дзвіночок» та ін.

Концерти розважальної музики відбуваються в Палаці «Україна», Палаці Спорту,
Жовтневому Палаці, Українському домі, ДК КПІ, Центральному домі художника,
концертному зал FreeDom та інших залах. У теплу пору року концерти та фестивалі
української етно- та рок-музики проводять також на Співочому полі.

Періодично в Києві проводяться музичні фестивалі, зокрема: академічної музики —
Київ Музик Фест, Форум музики молодих, Музичні прем'єри сезону, фестиваль
фортепіанної музики «Володимир Крайнєв запрошує», фестиваль хорової музики
Золотоверхий Київ; а також фестивалі естрадної музики — Червона Рута, Країна
мрій та інші. Визначною музичною подією 2005 року стало проведення в Києві
пісенного конкурсу «Євробачення».

Невід'ємною частиною музичного життя столиці є періодичні музичні конкурси:
піаністів — пам'яті В. Горовиця, диригентів — ім. С. Турчака, хорових
колективів — ім. М. Леонтовича, вокалістів — ім. Соломії Крушельницької,
бандуристів — ім. Гната Хоткевича, а також багатопрофільний конкурс імені
М. Лисенка.

У Києві працювали такі видатні музиканти, як Микола Лисенко, Олександр Кошиць,
Микола Леонтович, Яків Степовий, Кирило Стеценко, Рейнгольд Глієр, Болеслав
Яворський, Левко Ревуцький, Борис Лятошинський, Микола Вілінський, Григорій
Верьовка, Борис Гмиря, Степан Турчак, Іван Карабиць, Володимир Симоненко. Серед
сучасних композиторів — Валентин Сильвестров та Євген Станкович.

Київ — центр музейної справи України, тут розташовані сотні музеїв та культурних
установ. Серед найцікавіших — Національний художній музей України, Музей однієї
вулиці, Державний музей авіації України, Всеукраїнське музейне містечко,
Державний політехнічний музей при НТУУ КПІ, Мистецький арсенал, Національний
музей «Чорнобиль», Аптека-музей у Києві, Музей космонавтики, та інші.
Очікувалося, що в 2014 кількість відвідувачів музеїв становитиме 710 680 осіб.

Центрами образотворчого мистецтва в Києві є Національна академія образотворчого
мистецтва і архітектури та Національна спілка художників України. Багаті художні
колекції представлені в київських музеях — Національному художньому музеї,
Національній картинній галереї та Музеї імені Богдана та Варвари Ханенко. Твори
сучасних українських художників експонуються в галереї спілки художників,
міській галереї мистецтв «Лавра», низці галерей на Андріївському узвозі тощо.

Київ початку XX століття пов'язаний з іменами таких художників, як Олександра
Екстер, Михайло Бойчук, Олександр Богомазов, Абрам Маневич, Георгій Нарбут,
Вадим Меллер, Олександр Хвостенко-Хвостов, Георгій Лукомський, у 1920-х роках у
Києві працювали Михайло Жук, Климент Редько, Юхим Михайлів, Григорій
Світлицький, Карпо Трохименко. У 1930-х працювали видатні графіки, зокрема
Сергій Конончук, який особливу увагу приділяв темі рідного міста. Ці рисунки
ніби створюють серію, де головними «героями» стають куточки двориків, тихих
вулиць («Київ. Глибочиця», 1931 р.; «Київ. Вулиця Артема», 1934 р.). Художник
зумів відчути й передати тонкий, мінливий стан природи, сповнити її людським
теплом рідних вулиць.

У 1960-ті роки на арену виходять художники, що опановують різні напрями
європейського живопису — експресіонізму (Михайло Грицюк, Ігор Григорьєв),
фонізму (Григорій Гавриленко), сюрреалізму (Іван Марчук). Декоративні
неофольклорні якості внесли у малярство і графіку учасники гуртка, об'єднаного
навколо колекції народного мистецтва Івана Гончара (Віктор Зарецький, Георгій
Якутович).

Новітній етап художньої творчості в Києві розпочинається із виходом на поверхню
андеґраунду 1987 року, коли Спілка художників улаштувала виставку молодих.
Уперше від 1920-х років українські художники знов заявили про себе на
міжнародному рівні. Зокрема, це абстракціоністи Тіберій Сильваші, Анатолій
Криволап, Петро Лебединець, Микола Кривенко, творець палімпсестів Олександр
Дубовик, концептуаліст Володимир Бовкун, неодадаїст-картограф Юрій Соломко та
інші.

На вулиці Б. Хмельницького, 68 розташований будинок Роліт, в якому в різні роки
жили близько 130 літераторів. Цей будинок є абсолютним рекордсменом в Україні за
кількістю меморіальних дошок на фасаді.

Події численних літературних творів, зокрема романів, відбуваються в Києві.
Літературному Києву 1920-х років присвячені інтелектуальні романи «Місто»
Валер'яна Підмогильного та «Дівчина з ведмедиком» В. Домонтовича.

Серед українських авторів Київ часто фігурує у творах сучасних авторів Євгенії
Кононенко, Андрія Куркова та Олексія Нікітіна. Київ описується у творах
російських письменників Миколи Лєскова, Михайла Булгакова та Віктора Некрасова.
Багато літературних творів присвячені подіям Євромайдану 2013—2014 років.

У Києві працював болгарський літературознавець Величков Алекси. У місті
народилися й жили російські автори Михайло Булгаков і Віктор Некрасов.

Одними з перших бібліотек Києва були бібліотека Софійського собору, заснована
Ярославом Мудрим 1037 року, та монастирське книгосховище Києво-Печерської лаври.
У XVII столітті заснована бібліотека Київської академії. До Жовтневого
перевороту в Києві діяло 6 бібліотек платного користування, найбільшою з них
була міська (50 тис. одиниць зберігання). Після відновлення радянської влади
виконком київської ради ухвалив «зробити доступнішими для народу академічні
бібліотеки». Створюється низка нових бібліотек: 1919 — Центральна робітнича
бібліотека, Всенародна бібліотека України та ін. 1979 року бібліотечна мережа
міста налічувала 1332 бібліотеки різних систем і відомств (66 млн одиниць
зберігання), які обслуговували 1598 тисяч читачів.

Найпопулярнішим командним видом спорту в Києві є футбол. Футбольний клуб
«Динамо» загалом 28 разів ставав чемпіоном СРСР та України, здобував міжнародні
трофеї, є справжнім символом міста. В українській Прем'єр-лізі місто також
представляли клуби «Оболонь» та «Арсенал», а у Першій лізі нині виступають клуби
«Оболонь-Бровар» та «Арсенал-Київ». Найкращим українським чоловічим
баскетбольним клубом часів СРСР був київський «Будівельник», який нині разом із
БК «Київ» виступає в об'єднаній Українській Суперлізі. У вітчизняному жіночому
баскетболі провідні позиції посідає київська команда ТІМ-СКУФ. У білоруській
Екстралізі виступає хокейний клуб «Сокіл». У радянські часи жіночий гандбольний
клуб «Спартак» неодноразово вигравав чемпіонат країни та європейські клубні
трофеї.

Головними аренами спортивних змагань є НСК «Олімпійський», Палац спорту,
стадіони «Динамо» ім. В. Лобановського та «Оболонь-Арена». У 2012 року на НСК
«Олімпійському» проводилися матчі групового етапу, чвертьфінал та фінал Євро
2012.

У X—XIII століттях Київ був найбільшим освітнім центром Русі. Від часів
Володимира Святославича тут діяли школи грамоти. Церкви і монастирі мали власні
бібліотеки. Книгозбірня київської Софії, так звана бібліотека Ярослава Мудрого,
нараховувала близько 950 томів. Інша велика бібліотека, якою користувалися
руські літописці, існувала в Печерському монастирі. Дослідження графіті на
стінах міських храмів і посуді доводять, що частина киян була писемною.

Після монгольської навали рівень освіти в Києві занепав. З кінця XIV століття у
списках паризької Сорбонни та інших західноєвропейсьих університетів з'являються
імена студентів із Києва. Так, під 1436 роком зазначений перший доктор
«рутенської нації з Києва» — Іван Тинкевич.

Починаючи з кінця XVII століття Києво-Могилянська академія підготувала багато
видатних учених.

1834 року відкрито перший в історії Києва університет — Київський університет
Св. Володимира, що з того часу став провідним вітчизняним освітнім та науковим
центром. І сьогодні Київ — найбільший в Україні науковий центр.

Серед вищих навчальних закладів: Київський політехнічний інститут, медичний
університет імені Олександра Богомольця, Києво-Могилянська академія, економічний
університет, Київська консерваторія, академія образотворчого мистецтва і
архітектури, авіаційний університет, університет будівництва і архітектури,
аграрний університет, педагогічний університет імені Михайла Драгоманова,
академія керівних кадрів культури і мистецтв, університет культури і мистецтв,
торговельно-економічний університет, міжнародний університет, університет
технологій та дизайну.

В Києві розміщені численні установи Національної академії наук України (НАНУ),
Український нафтогазовий інститут.

У статті 7 «Статуту територіальної громади міста Києва» записано: «Київ може
мати міста-побратими. Вибір міста-побратима здійснюється за рішенням Київської
міської ради на основі двохсторонніх угод».

11 лютого 2016 року Київрада, враховуючи політичну ситуацію між державами,
розірвала побратимські відносини з Москвою, Волгоградом, Санкт-Петербургом,
Улан-Уде, Республікою Комі та Махачкалою. Відповідне рішення підтримали 97
депутатів. Виконавчому органу Київради доручили вжити організаційно-правових
заходів щодо припинення дії двосторонніх договорів, угод, меморандумів,
протоколів та інших документів, що були підписані з відповідними містами та
регіонами РФ.



https://uk.wikipedia.org/wiki/%D0%97%D1%96%D0%BD%D1%87%D0%B5%D0%BD%D0%BA%D0%BE_%D0%9E%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%BE%D0%BB%D0%BE%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Олександр Володимирович Зінченко (нар. 15 грудня 1996, Радомишль, Житомирська
область, Україна) — український футболіст, півзахисник молодіжної та
національної збірної України. Гравець футбольного клубу ПСВ, права на якого
належать англійському «Манчестер Сіті».

Народився 15 грудня 1996 в місті Радомишлі на Житомирщині. Футбол був однією з
улюблених забав юного Олександра. Його батько Володимир Зінченко, сам у минулому
футболіст, став першим учителем сина і передав йому деякі секрети спортивної
майстерності. 1 вересня 2004 у віці 7 років Олександр був зарахований в
Радомишльському ДЮСШ і почав виступати за місцеву дитячу команду Радомишльського
ДЮСШ «Карпатія», де відрізнявся дуже видовищною і результативною грою в атаці. З
2004 по 2008 роки команда Олександра «ДЮСШ-Карпатія» беззмінний переможець
обласних змагань і призер всеукраїнських змагань. Його першим тренером був
Борецький Сергій Володимирович (нині очільник федерації футболу Радомишльського
району Житомирської області), що багато в чому визначило подальшу долю юного
Олександра. Високо оцінивши його наставник організував йому перегляд в
фарм-клубі донецького «Шахтаря» «Моноліт» Іллічівськ.

Згодом, у віці 16 років він переїхав до Донецька і відповідно свою подальшу
молодіжну практику продовжив у донецькому «Шахтарі». Там він став капітаном
команди у віковій категорії до 19 років. Саме виступами за молодіжну команду
донеччан молоде дарування звернуло на себе суспільну увагу. У 2013 році, в
першому сезоні Юнацької Ліги УЄФА молодий гравець записав на свій рахунок гол у
грі з англійським «Манчестер Юнайтед». Всього у Юнацькій Лізі за склад гірників
відіграв сім поєдинків. У 2014 році гравцем цікавився казанський «Рубін», одначе
команда не змогла дійти згоди з агентами гравця.

12 лютого 2015 Зінченко уклав угоду з російською «Уфою». У Прем'єр-Лізі свій
перший виступ провів 20 березня 2015 у програшній для «Уфи» грі проти
«Краснодару». Олександр вийшов на заміну після перерви і відіграв 45 хвилин
матчу. 25 липня 2015 забив свій перший гол в РФПЛ в матчі другого туру
чемпіонату Росії проти команди «Ростов» (1: 2).

На початку 2015 Зінченко збирався оформити російське громадянство, щоб не
вважатися легіонером в чемпіонаті Росії. Однак пізніше відмовився від отримання
громадянства РФ.

Почали ходити чутки що Зінченком цікавляться: «Рома», дортмундська «Борусія»,
«Динамо» і «Шахтар».

4 липня 2016 підписав контракт на 5 років з англійським «Манчестер Сіті».
Дебютував у товариському матчі проти «Баварії» й вийшов з перших хвилин.

Свою кар'єру у збірній України розпочав у юнацькі команді у віковій категорії до
16 років, за яку відіграв 4 гри. У 2013 році у складі збірної України U-17 років
виступив на чемпіонаті Європи для гравців до 17 років і був включений УЄФА до
десятки найкращих виконавців за підсумками турніру.

У 2015 році був викликаний до лав збірної України U-19 до участі в матчах
групового раунду Євро-2015. Свій виступ на юнацькому Євро-2015 українці
розпочали з поразки від господарів турніру — греків. Наступний матч у складі з
Зінченко програла одноліткам з Франції з рахунком 1:3. Третю відбіркову гру
українці закінчили з нічийним рахунком і за підсумками залишили турнір (дві
поразки і одна нічия).

Дебютував за збірну України в матчі проти збірної Іспанії. 29 травня 2016 року у
товариському матчі проти збірної Румунії забив свій перший гол за головну
національну збірну через три хвилини після виходу на заміну. Він став
наймолодшим гравцем в історії збірної, якому вдалося забити гол. Тим самим він
перевершив досягнення Андрія Шевченка.

Перший матч за збірну на Євро-2016 зіграв проти збірної Німеччини, вийшовши на
останні хвилини матчу, коли українцям потрібно було забивати й став наймолодшим
гравцем збірної, який грав на великих міжнародних турнірах. Вийшов на останні 5
хвилин у матчі проти збірної Північної Ірландії. За цей короткий час, він зробив
7 вдалих корисних дій на полі, про що свідчить статистика.



https://uk.wikipedia.org/wiki/AN/TPQ-36

AN/TPQ-36 — рухома РЛС контрбатарейної боротьби виробництва компаній Northrop
Grumman і ThalesRaytheonSystems (колишня Hughes Aircraft Company, яка була
поглинута компанією Raytheon). Дана система призначена для виявлення та
відстеження пострілів артилерії та ракетних пусків, для забезпечення
контрбатарейного вогню. Радари, як правило, причіпні, буксируються
позашляховиками HMMWV.

Згідно Joint Electronics Type Designation System[en] назва «AN/TPQ-36»
розшифровується наступним чином:

Виробництво AN/TPQ-36 проводить як Northrop Grumman, яка виробляє AN/TPQ-36 (V)
8, так і Hughes Aircraft Company, що виробляє AN/TPQ-36 на своєму заводі в штаті
Міссісіпі.



https://uk.wikipedia.org/wiki/%D0%92%D0%B5%D0%BB%D0%B8%D0%BA%D0%B0_%D0%91%D1%80%D0%B8%D1%82%D0%B0%D0%BD%D1%96%D1%8F

Сполу́чене Королі́вство Вели́кої Брита́нії та Півні́чної Ірла́ндії (англ. the
United Kingdom of Great Britain and Northern Ireland), відоме також під такими
короткими назвами, як Вели́ка Брита́нія (англ. Great Britain), Сполу́чене
Королі́вство (англ. the United Kingdom), Брита́нія (англ. Britain) — суверенна
держава, розташована біля північно-західного узбережжя континентальної Європи.
Територія Сполученого Королівства включає острів Велика Британія, частину
острова Ірландія та численні невеликі острови. Північна Ірландія — єдина частина
Сполученого Королівства, що має суходільний кордон з іншою суверенною країною —
Республікою Ірландією. Всі інші кордони є водними: Сполучене Королівство оточене
Атлантичним Океаном, Північним морем, Англійським каналом та Ірландським морем.

Сполучене Королівство — унітарна держава, конституційна монархія з
парламентською системою управління. Столиця Королівства — місто Лондон.
Королівство об'єднує чотири історичні провінції (англійською - "країни"):
Англію, Північну Ірландію, Шотландію та Уельс. Три з цих країн мають національні
уряди з різним ступенем повноважень, розташовані у Белфасті, Единбурзі та
Кардіффі, відповідно. Зі Сполученим Королівством асоційовані Коронні володіння,
хоча вони й не є його частиною конституційно. Сполучене Королівство має 14
Заморських територій.

Сполучене Королівство — розвинена країна, шоста у світі за номінальним ВВП і
сьома за ВВП з врахуванням купівельної спроможності. У 19 ст. і в першій
половині 20 ст. вона була найбільш економічно потужною країною у світі, і досі
зберігає значний економічний, культурний, військовий, науковий та політичний
вплив. Велика Британія — ядерна держава, третя у світі за військовими витратами.
Сполучене Королівство є постійним членом Ради безпеки ООН з моменту її
заснування. Воно також є членом Співдружності націй, Ради Європи, Європейського
Союзу, Великої сімки, Великої двадцятки, НАТО, Організації економічного
співробітництва та розвитку, Світової організації торгівлі.

Акт про Союз між Королівством Англія й Королівством Шотландія ухвалений у 1707,
Акт про Ірландію 1801 об'єднав Королівство Великої Британії й Королівство
Ірландія. До середини XX століття Британія була центром найбільшої у світі
Британської імперії.

Закони про Реформу 1832-67 надали право голосу робітничому класу, в 1911 влада
Палати лордів була обмежена, Велика Британія брала участь у Першій світовій
війні 1914-18. Закон про Внутрішнє управління інкорпорував північно-східну
Ірландію (Ольстер) у Об'єднане Королівство Великої Британії й Північної
Ірландії. У 1921 Ірландія, крім Ольстера, стала домініоном. Перший
лейбористський уряд очолив Рамсей Макдональд, в 1924. Загальний страйк відбувся
в 1926; безробіття досяглося 3 млн в 1931. Друга світова війна 1939-45.
Коаліційний уряд з Вінстоном Черчиллем на чолі 1940-45. Держава стала процвітати
при лейбористському уряді, який очолював Клементом Аттлі 1945. В 1956 р. Суецька
криза. Пряме правління Північною Ірландією з Вестмінстера введене в 1972.
Об'єднане Королівство приєдналося до ЄС в 1973. Лейбористи замінили
консерваторів після страйку шахтарів 1974; консерватори повернулися до влади
властей на чолі з Маргарет Тетчер в 1979. Соціал-демократична партія створена в
1981. Безробіття перевищило 3 млн. Війна на Фолклендських островах в 1982.
Страйк шахтарів, найтриваліший в історії Великої Британії в 1984-85. Безладдя в
1990 при введенні подушного податку. Британські війська брали участь у війні в
Перській затоці в 1990-91. В 1991 Джон Мейджор замінив Марґарет Тетчер на посаді
прем'єр-міністра. Економічний спад триває. Уряд ратифікував Маастрихтський
договір в 1993. У грудні 1993 були висунуті мирні пропозиції рішення проблеми
Північної Ірландії разом з ірландським урядом (Декларація Даунінг Стріт).

Рельєф центральної, і південно-східної частин Великої Британії
горбисто-рівнинний; у Шотландії, Уельсі і Ольстері переважають невисокі гори і
височини, сильно згладжені льодовиками та річковою ерозією. Півострів Уельс
зайнятий Кебрійськими горами, на південь від Шотландії розташовані Пеннінські та
Камберлендські гори. Найвищі гори Великої Британії знаходяться на
Північно-Шотландському нагір'ї. Гора Бен-Невіс, розташована недалеко від
верхів'я затоки Лох-Лінне, підіймається до висоти 1343 м над рівнем моря, а в
районі перетину цього нагір'я і Грампіанських гір декілька вершин перевищують
1200 м. Головні ріки: Темза, Северн, Трент, Мерсі.

За особливостями рельєфу територія Великої Британії поділяється на дві основні
області. Висока Британія (включаючи Північну Ірландію), розташована на півночі і
заході країни, підстилається стійкими древніми корінними породами і являє собою
в основному сильно розчленовані височини і менш поширені низовини. На півдні і
сході розташована Низька Британія, характерна горбистим рельєфом, невеликими
височинами і декількома гірськими районами; в її основі залягають більш молоді
осадові породи. Кордон між Високою і Низькою Британією проходить приблизно в
південно-західному напрямі від Ньюкасла в гирлі р. Тайн до Ексетера в гирлі р.
Екс на півдні Девона.

Клімат Сполученого Королівства м'який, що пояснюється головним чином впливом
Північно-Атлантичної течії (продовження Гольфстріму), що приносить теплі води до
західного узбережжя Європи.

Сполучене королівство — конституційна монархія, яку очолює король або королева.
Форма правління — парламентська монархія. Під конституцією розуміється
сукупність різних документів, що регулюють питання конституційного характеру.
Сюди належать статути або акти парламенту (наприклад, Велика хартія вольностей
1215 року і Білль про права 1689 року), судові прецеденти, неписані звичаї і
угоди.

У Великій Британії конституція не кодифікована, тобто у вигляді окремої книжечки
з назвою «Конституція» не існує. Проте елементи британської конституції цілком
оформлені у вигляді письмових документів. Таким документом можна вважати,
наприклад, Велику хартію вольностей, де сказано: «Жодна вільна людина не може
бути схоплена, поміщена у в'язницю, позбавлена власності, оголошена поза
законом, заслана або будь-яким іншим чином принижена…окрім як на підставі
законного рішення суду або за законом країни». Письмовими документами є також
конституційні закони, що приймаються парламентом. Ці закони парламент має право
як прийняти, так і відмінити в ході довершеної звичайної процедури, так що
жодного потрясіння зміни конституції в даному випадку не викликають. Особливості
британської некодифікованої конституції пояснюються тим, що вона формувалася
століттями. Зокрема, Вінстон Черчилль писав про час з кінця XVII до початку
XVIII століття: «Тоді було зібрано весь великий англійський спадок з періоду
Великої хартії вільностей і навіть з самих первісних часів і в абсолютно
сучасному для нас вигляді сформульовано ставлення держави до релігії і
підпорядкування корони парламенту». Втім, в британській некодифікованій
конституції є і окремі елементи, які ніде не записані, а диктуються тільки
традицією. Наприклад, проводити загальні вибори по четвергах.

Шотландія, Уельс та Північна Ірландія мають свої власні органи виконавчої влади,
очолювані Першим Міністром і деволюційну однопалатну законодавчу владу. Англія,
найбільший регіон Великої Британії, не має ні виконавчої, ні законодавчою влади
і управляється безпосередньо Британським урядом і парламентом. Ця ситуація
створила так звану проблему пов'язану з тим, що депутати з Шотландії, Уельсу та
Північної Ірландії можуть голосувати, і іноді мати вирішальну роль, що до
питань, які стосуються Англії, котрі вирішуються делегованими законодавцями
самостійно в своїх регіонах.

Шотландський Уряд і парламент мають широку автономію з усіх питань, включаючи
освіту, охорону здоров'я, законодавство та місцеве самоврядування. Після
перемоги на виборах 2007 року Шотландська національна партія, яка виступає за
незалежність, сформувала шотландський уряд з партійним лідером Алексом Салмондом
на чолі. На виборах 2011 року національна партія знову виграла і отримала
більшість в Шотландському парламенті. Кабінет міністрів Північної Ірландії та
Асамблея мають владу схожу з Шотландією.

Уряд Уельсу та Національна асамблея Уельсу мають менше прав, ніж Шотландія.
Асамблея може видавати закони через прийняття Актів Асамблеї без необхідності
додаткових дозволів. Нинішній уряд було сформовано після виборів 2011 року. Він
має лейбористську адміністрацію.

Сполучене Королівство не має єдиної правової системи, оскільки відповідно до
пункту 19 угоди про об'єднання 1706 року Шотландія зберегла свою власну правову
систему. Сьогодні Велика Британія має три різних правових системи: Англійське
право, право Північної Ірландії та право Шотландії. Нещодавні конституційні
зміни призвели до створення Верховного суду для заміни Апеляційного комітету
Палати лордів. Судовий комітет Таємної ради, що включає в себе всіх членів
Верховного Суду, є верховним апеляційним органом для декількох незалежних країн
Співдружності націй, Британських заморських територій і Коронних земель.

У Великої Британії не існує єдиної писаної конституції, її заміняє сукупність
актів різного характеру, а також норми загального права і деякі конституційні
звичаї. Найбільш важливими актами, що утворюють британську конституцію є Велика
хартія вольностей (1215), Габеас корпус акт, Білль про права (1689) і Акт про
спадкування престолу (1701).

Англійське право, що застосовується в Англії та Уельсі, і Північно-Ірландське
право засновані на загальному праві. Суть загального права полягає в тому, що
воно включає в себе велику кількість всіляких прецедентів — винесених судом
рішень по конкретній справі, які в подальшому стають правилом, обов'язковим для
застосування в аналогічній справі усіма судами тієї ж або нижчої інстанції.
Отже, загальне право створюється самими суддями в процесі судового розгляду
різних справ шляхом застосування законів (статутів) та їх тлумачення. Рішення
судів оголошуються, записуються і використовуються в аналогічних судових
процесах у майбутньому. Вищі суди не зобов'язані дотримуватися рішень, винесених
нижчими судами, але можуть їх враховувати. Суди Англії й Уельсу очолюються
Головним Судом Англії та Уельсу, що складається з Апеляційного Суду, Високого
Суду Правосуддя (для цивільних справ) і Суду Корони (для кримінальних справ).
Верховний суд є останньою інстанцією і для цивільних, і для кримінальних справ в
Англії, Уельсі та Північній Ірландії, і будь-яке прийняте ним рішення є
прикладом для будь-якого іншого суду в цих юрисдикціях, а також дуже впливає і
на інші юрисдикції.

Велика Британія є постійним членом Ради Безпеки ООН, членом Співдружності націй,
G7 (в минулому входила до G8), G20, НАТО, ОЕСР, СОТ, Ради Європи, ОБСЄ. Велика
Британія має «Особливі Стосунки» зі США і близьке партнерство з Францією, а
також має загальну програму ядерного озброєння з цими двома країнами. Інші
близькі союзники це члени ЄС і НАТО та країни Співдружності, а також Японія.
Світова присутність і вплив Британії посилюються також завдяки торговельним
відносинам, іноземним інвестиціям, офіційній допомозі з метою розвитку та
військовим силам.

Основні галузі промисловості: машинобудівна, електрообладнання та автоматика,
корабле- та авіабудівна, електроніка, металургія, хімічна, вугільна, нафтова,
паперова, харчова, текстильна, легка промисловість. Розвинуті всі види сучасного
транспорту. Головні порти: Лондон, Ліверпуль, Манчестер, Мілфорд-Гейвен, Галл,
Саутгемптон, Іммінгем.

Виробництво електроенергії: бл.305 млрд кВт·год (1992), головним чином на ТЕС.
Структура енергозабезпечення країни на початку XXI ст.: природний газ — 37 %;
нафта — 35 %, вугілля — 16 %, атомна енергія — 11 %, інше — 1 %.

Країна вийшла з Другої Світової Війни військовим переможцем, але з ослабленим
промисловим сектором. Післявоєнне відновлення було відносно повільне і зайняло
приблизно 40 років. Британська економіка значно поліпшила свою
конкурентоспроможність після 1973 р. через членство в Європейському Економічному
Співтоваристві (зараз Європейський Союз [ЄС]). Темпи економічного зростання в
1990-х можна було порівняти з іншими індустріальними країнами.

Протягом 1980-х консервативний уряд Маргарет Тетчер переслідував приватизацію
(денаціоналізацію) державних корпорацій, які були націоналізовані попередніми
урядами. Приватизація, що супроводжується поширенням неспокою серед робітників,
призвела до втрати десятків тисяч робочих місць в кам'яновугільних шахтах і
секторах важкої промисловості. Протягом 1980-х і 90-х, невідповідність прибутку
також зросла. Безробіття і темпи інфляції були поступово зменшені, але все ж
залишалися високими до кінця 1990-х. Роль країни як головного світового
фінансового центру залишалась джерелом економічної сили. Окрім того,
експлуатація офшорного природного газу починаючи з 1967 р. та нафти з 1975 в
Північному морі скоротила залежність країни від вугілля та імпортної нафти і
забезпечили подальше економічне зростання.

Економічно активне населення становить 31.2 млн чол. У сільському господарстві
зайняте 1,4 % населення, в промисловості — 18,2 % населення, у сфері послуг —
80,4 % населення. Рівень безробітних — 5,5 %. Грошова одиниця — фунт стерлінгів
= 100 пенсів.

Країна посіла сьоме місце в рейтингу Світового банку «Doing Business» за 2013
рік.

Сполучене Королівство відрізняється, навіть серед країн західної Європи, малою
долею населення (близько 2 %), зайнятого в сільському господарстві. Британське
сільське господарство інтенсивне та комерційне, з високим рівнем механізації.
Його підтримка спочатку національною політикою, а згодом і Єдиною
сільськогосподарською політикою (ЄСП) ЄС, призвела до того, що продуктивність
виробництва деякої сільськогосподарської продукції перевищила попит. Зайнятість
в сільському господарстві поступово знизилася, а, із запровадження політики
скорочення надлишків, ця тенденція, ймовірно, продовжуватиметься. Британський
уряд вживає заходи, щоб створити можливості альтернативного працевлаштування в
сільських областях, особливо в тих, що віддалені від міст. Площі
сільськогосподарських угідь (близько три чверті загальної площі країни) також
зменшилися, і частина орної землі пішла під пасовища.

Офіційна сільськогосподарська політика узгоджується з ЄСП і покликана поліпшити
продуктивність, гарантувати стійкість ринку та забезпечити виробникам
сприятливий рівень життя, а також, щоб гарантувати постачання товарів споживачам
за прийнятну ціну. Щоб досягти цих цілей, ЄСП надає систему мінімальних цін для
місцевих товарів і оподаткувань на імпорт, щоб підтримати внутрішні ціни.
Експорту сприяють субсидії, які оплачують різницю між світовою ринковою ціною і
ціною Європейського Союзу. Для деяких товарів, в особливості для яловичини і
баранини, є додаткові платежі, які виплачуються безпосередньо виробникам.
Сучасніші політики включають квоти на молоко, сухопутні державні резерви і опору
на ціновий механізм як регулятор.

Найголовніші сільськогосподарські культури — пшениця, ячмінь, овес, цукрові
буряки, картопля та ріпак. Тоді як істотний відсоток пшениці, ячменю та ріпаку
йдуть на корм тваринам, багато із залишку обробляється для людського споживання.
Сполучене Королівство досягло високого рівня самостійності у виробництві
основної сільськогосподарської продукції за винятком цукру та сиру.

Хоча Сполучене Королівство — одна із провідних держав Європи за виловом риби,
риболовна промисловість була в тривалому занепаді. Рибальські межі були
розширені до 200 морських миль (370 км) від берега в середині 1970-х. Рибна
промисловість Британії зараз забезпечує тільки половину повного попиту країни.
Найголовніша для вилову риба — тріска, пікша, макрель, мерлан і камбала, також
молюски, зокрема норвезькі омари, омари, краби та устриці.

Дорожня мережа Британії досягає 29,145 миль (46,904 км) магістралей, 2173 миль
(3497 км) шосе і 213,750 миль (344,000 км) автодоріг. Кругова дорога M25 навколо
Лондона є найбільшою та найзавантаженішою у світі. У 2009 році у Великої
Британії налічувалося 34 мільйони автомобілів.

Велика Британія має залізничну мережу довжиною 10,072 миль (16,209 км) у Великій
Британії та 189 миль (304 км) у Північній Ірландії. Залізниці в Північній
Ірландії перебувають у віданні NI Railways, дочірньої компанії державної
Translink. У Великій Британії мережа British Rail була приватизована в період
між 1994 і 1997. Близько 20 приватних (в тому числі: Deutsche Bahn; SNCF і
Nederlandse Spoorwegen) компаній обслуговують в середньому 18000 пасажирських
поїздів на добу. Також щоденно курсує близько тисячі вантажних потягів.

З жовтня 2009 року по вересень 2010 року аеропорти країни опрацювали 211,4
мільйонів пасажирів. У цей період найбільшими аеропортами були Лондонський
аеропорт Хітроу (65,6 мільйонів пасажирів), Гатвік (31,5 мільйон пасажирів) і
Станстед (18,9 млн пасажирів). Хітроу, розташований в 15 милях (24 км) на захід
від столиці, приймає більше міжнародних пасажирських перевезень ніж будь-який
аеропорт у світі. Тут базується національна авіакомпанія British Airways, а
також British Midland International та Virgin Atlantic.

Британія має більше важливих енергетичних ресурсів, ніж більшість інших країн
Європейського Союзу, в особливості нафту, природний газ, і вугілля. Вугілля,
колись важливий ресурс для британської економіки, зараз стало зменшуватися у
важливості. Порівняно з піковим 1913 роком, коли понад один мільйон працівників
видобув понад 300 мільйонів тонн вугілля, поточний видобуток впав на більше, ніж
на чотири-п'ятих, з навіть більшим скороченням робочої сили. Електростанції —
головні споживачі вугілля, але із зростанням використання інших видів палива
видобуток вугілля зменшився.

У 2006 році Велика Британія була дев'ятим найбільшим у світі споживачем енергії
і 15 за величиною виробником. Королівство є батьківщиною для цілого ряду крупних
енергетичних компаній, у тому числі двох з шести світових гігантів — ВР та Royal
Dutch Shell, а також BG Group. у 2011 році 40 % електроенергії у Великої
Британії було вироблено за допомогою газу, 30 % вугіллям, 19 % атомною
енергетикою, а 4,2 % енергією вітру, гідроенергетикою, біопаливоом і відходами.

У 2009 році Велика Британія виробляла 1,5 млн барелів нафти на добу і споживала
1,7 млн. Виробництво наразі зменшується, і країна імпортує сировину з 2005 року.
У 2009 році країна була тринадцята за видобутком природного газу в світі і
найбільшим виробником в ЄС. Видобуток вугілля відіграв ключову роль в економіці
Великої Британії в 19 і 20 століттях. У середині 1970-х років 130 млн тонн
вугілля видобувалося щорічно, ця позначка не падала нижче 100 млн тонн до
початку 1980-х років. У 1980-х і 1990-х роках промисловість значно скоротилася.
У 2011 році було вироблено 18,3 млн тонн вугілля.

Наприкінці 1990-х років атомні електростанції виробляли близько 25 %
електроенергії, але ця цифра поступово знижується. У 2012 році працювало 16
реакторів, які виробляли приблизно 19 % електроенергії. Всі, крім одного з
реакторів, будуть списані до 2023 року, на відміну від Німеччини та Японії,
Велика Британія має намір у 2018 почати будувати нове покоління ядерних фабрик.

Сполучене Королівство має відносно обмежені запаси економічно цінних мінеральних
ресурсів. Тут видобувають деякі важливі метали, в особливості олово, яке
забезпечує місцевий попит наполовину, і цинк. Є достатні постачання неметалічних
мінералів, зокрема піску, гравію, вапняку, доломіту, крейди, сланцю, бариту,
тальку, глини і глинистого сланцю.

Протягом сторіч люди мігрували до Британських островів із багатьох частин світу,
деякі, щоб уникнути політичного або релігійного переслідування, інші, щоб знайти
краще життя або уникнути бідності. Переселенці з Європейського материка
приєднувалися до місцевого населення Британії в часи Римської Імперії й протягом
вторгнень англів, саксів, ютів, данців і норманів. Сюди прибувало багато
ірландців. Багато євреїв прибули до Британії в кінці 19-го сторіччя і в 1930-х.
Після 1945 року у Великій Британії поселилось багато інших біженців із різних
європейських країн. Великі громади переселилися з Вест-Індії і південної Азії в
1950-60-х роках. Є також значні громади американців, австралійців і китайців, а
також інших європейців, таких як, наприклад, греки, українці, поляки, серби,
естонці, латиші, вірмени, італійці і іспанці, росіяни. На початку 1970-х у
країну починають прибувати значні маси іммігрантів із Латинської Америки,
Південно-Східної Азії і Шрі-Ланки. Люди з Індії, Пакистану і Бангладешу — це
більш ніж половина від загальної етнічної чисельності некорінного населення, а
люди Вест-Індійського походження — наступна найбільша група. Населення
іноземного походження майже повністю сконцентроване в центрі країни, в
особливості, у Лондоні.

Всі основні мови, якими розмовляють у Сполученому Королівстві належать до сім'ї
індоєвропейських мов.

Із сучасних мов найранішими є дві форми кельтської мови: гельська мова (з якої
походить ірландська, шотландська (гельська) та менська) і бритська мова (з якої
походить відроджувана корнська та сучасна валлійська мови). Серед сучасних
кельтських мов валлійська мова є найпоширенішою: приблизно одна п'ята частина
від загальної чисельності населення Уельсу вважає її рідною, і вона є
обов'язковим предметом у школах Уельсу. Більшість носіїв шотландської мови серед
мешканців Зовнішніх Гебридських островів і Ская. Менше ніж 2 відсотки шотландців
можуть говорити шотландською мовою, і вона ніколи не була загальнонаціональною
мовою Шотландії. Навіть в північно-західних областях, де вона є мовою релігії,
бізнесу і соціальної діяльності, шотландська мова відстає. Так само, менська
мова більше не має носіїв, хоча в 1870, близько половини людей говорили нею.
Останні носії корнської мови померли в 18-му сторіччі, але зараз ця мова
відроджується зусиллями ентузіастів.

Істотно вплинули на англійську мову північна германська прамова і західна
германська. Сучасна англійська мова походить переважно від германських
діалектів, якими розмовляли англи, сакси і юти (які прибули до Британії в 5-му
сторіччі нашої ери). Також на англійську сильно вплинула мова вікінгів, які
почали здійснювати набіги на Британські острови близько 790 року і згодом
колонізували північні і східні частини Англії.

Під правлінням норманських та анжуйських королів Англія була частиною
континентальної імперії, і тривалий зв'язок з Францією, який зберігали нові
правителі і землевласники, дуже вплинув на англійську мову. Ця гібридна мова, що
комбінувала англосаксонські і нормандські діалекти розвинулася і стала де-факто
державною мовою, іноді вона навіть витісняла латинську мову в публічних
документах. Так було до середини 14-го сторіччя, коли почала формуватися пізня
середня англійська мова, яка згодом стала де-факто державною.

Діалекти англійської мови, якими розмовляє переважна більшість населення
Шотландії, часто виділяють у окрему шотландську мову, яка фактично може
розглядатися як національна мова Шотландії.

У Сполученому Королівстві з'явилися різні християнські напрямки через розкол
церкви протягом століть. Найбільша з них з'явилася в Королівстві Англія в 16-му
сторіччі, коли Генріх VIII відхилив верховенство папи римського. Цей розрив із
Римом полегшив ухвалення деяких протестантських доктрин та утворення
англіканської церкви, яка стала державною церквою Королівства Англія, хоча
римський католицизм зберіг прихильників. У Шотландії Реформація дала початок
шотландській церкві, якою управляли органи місцевого самоуправління, які
складались з міністрів і старійшин, а не єпископів, як було прийнято в
Королівстві Англія. Римський католицизм в Ірландії був майже не потривожений
цими подіями, але на території, що пізніше стали називати Північною Ірландією,
англіканські і шотландські (пресвітеріанські) церкви мали багато прихильників. У
17-му столітті подальші схизми розділили англіканську церкву, в особливості,
пуританський рух, який дав початок так званим нонконформістським сектам, як,
наприклад баптистській і конгреґаціоналістській. Релігійні відродження середини
18-го сторіччя дали Уельсу форму протестантства близько зв'язану з уельською
мовою; Пресвітеріанська Церква Уельсу (або Кальвінійський Методизм) залишається
найзначнішою релігійною організацією в князівстві. У Нортумберленді, Даремі і
Йоркширі в північно-східній Англії і Корнуолі на південно-західному півострові
все ще нараховується багато методистів. Секти зі Сполучених Штатів також
отримали прихильників і було відмічене збільшення в практиці юдаїстів у
Британії.

У 1290 більшість євреїв були вигнані із Британії, це було відображенням
середньовічного антисемітизму. Перша єврейська громада повернулася в Британію в
17-му сторіччі і в 19-му ст. євреї вже поселилися в багатьох великих
провінційних містах. Більш ніж половина всіх британських євреїв живе в Лондоні.
Британія зараз займає друге місце в Європі за кількістю єврейських громад.

Культура Сполученого Королівства багата і різноманітна. Вона в значній мірі
впливає на культуру в світовому масштабі. Велика Британія має сильні культурні
зв'язки зі своїми колишніми колоніями, особливо з тими державами, де англійська
мова є державною. Значний внесок в британську культуру за останні півстоліття
внесли іммігранти з Південної Азії та з країн Карибського басейну. У процесі
формування Сполученого Королівства до його складу увійшли колишні незалежні
держави, які відрізняються культурами і які слід розглядати окремо.

Прапор Великої Британії це Союзний Прапор (також відомий як Юніон Джек). Він був
створений у 1606 році шляхом поєднання прапорів Королівства Англія та
Королівства Шотландія, оновлений у 1801 додаванням прапора Святого Патрика.
Уельс не представлений на Юніон Джеку, тому що регіон був завойований і
приєднаний до Королівства Англія до формування Сполученого Королівства.
Можливість зміни прапору іноді обговорюється у суспільстві. Гімном Сполученого
Королівства є «Боже, бережи короля», слово «короля» замінюється на «королеву»
якщо монархом є жінка.

Британія є національним уособленням Сполученого Королівства, що походять з
Римської Британії. Британія забражується як молода жінка з каштановим або
золотистим волоссям, одягнена в Коринфський шолом і білий одяг. Вона тримає
тризуб Посейдона, щит та Прапор Союзу. Іноді вона зображується сидячи на спині у
лева. у золоті часи Британської імперії наприкінці 19-го століття, Британія
часто була пов'язана з британським морським пануванням, це було відображено у
патріотичній пісні «Прав, Британіє, морями!». До 2008 року лев був зображений за
Британією на монеті номіналом п'ятдесят пенсів і на обороті британської
дясятипенсової монети. Він також використовується як символ на нецеремоніального
прапора британської армії. Бульдог іноді використовується як символ Сполученого
Королівства і пов'язаний з викликом Вінстона Черчилля нацистській Німеччині.

Велика Британія славиться традиціями «британського емпіризму», гілкою філософії
пізнання, яка свідчить, що тільки знання перевірені досвідом є справедливими, і
«Шотландською філософією», яку іноді називають «шотландською школою здорового
глузду». Найбільш відомі філософи британського емпіризму це Джон Локк, Джордж
Берклі і Девід Юм; в той час як Дугалд Стюарт, Томас Рід і Вільям Гамільтон є
основними представниками шотландської школи. Два британці також примітні
теоріями моральної філософії утилітаризму, вперше використаниої Джеремі
Бентамом, а пізніше Джоном Стюартом Міллем в його короткій роботі утилітаризму.
Інші видатні філософи з Великої Британії це Дунс Худоба, Джон Лілберн, Мері
Уолстонкрафт, сер Френсіс Бекон, Адам Сміт, Томас Гоббс, Вільям Оккам, Бертран
Рассел.

Велика Британія має великий вплив на історію кінематографа. Британські режисери
Альфред Хічкок і Девід Лін вважаються одними з найпопулярніших режисерів в
історії, а серед інших відомих режисерів можна відзначити Чарлі Чапліна, Майкла
Пауелла, Керола Ріда і Рідлі Скотта. Багато британських акторів здобули світову
популярність і визнання, включаючи Джулі Ендрюс, Річарда Бартона, Майкла Кейна,
Шона Коннері, Вів'єн Лі, Девіда Найвена, Лоуренса Олів'є, Пітера Селлерса і Кейт
Уінслет. Деякі з найуспішніших у світі в комерційному плані фільмів також були
створені у Великої Британії, серед яких і найприбутковіші у світі серії фільмів
(Гаррі Поттер і Джеймс Бонд). Ealing Studios претендує на звання найстарішої
працюючої кіностудії в світі.

Незважаючи на велику і успішну історію, британська індустрія часто
характеризується суперечками про наявність її індивідуальності, американський і
європейський вплив. Багато британських фільмів створювалося разом з
американськими продюсерами, в них часто знімаються американські актори, а
британські актори часто знімаються в Голлівуді. Багато успішних голлівудських
фільмів ґрунтуються на британцях, літературі чи подіях, як, наприклад, Титанік,
Володар кілець і Пірати Карибського моря.

Британський інститут кіно склав рейтинг 100 найкращих, на їх думку, британських
фільмів. Щорічна премія BAFTA вручається Британською академією телебачення та
кіномистецтва.

BBC, заснована в 1922 році, державне радіо, телебачення та Інтернет корпорація у
Великої Британії, є найстарішим і найбільшим мовником у світі. Вона транслює
безліч телевізійних і радіомовних станцій у Великої Британії і за кордоном,
побутові послуги фінансуються телевізійною ліцензією. Інші великі змі це ITV і
News Corporation, якій належить ряд національних газет, таких як найпопулярніший
таблоїд The Sun, а також The Times.



https://uk.wikipedia.org/wiki/%D0%9C%D0%B5%D0%BA%D1%81%D0%B8%D0%BA%D0%B0

Ме́ксика (ісп. México МФА: [ˈmexiko] Ме́хіко), офіційно Мексика́нські Сполу́чені
Шта́ти (ісп. Estados Unidos Mexicanos) — країна в Північній Америці, яка межує
на півночі зі Сполученими Штатами Америки, на півдні з Гватемалою, Белізом.
Мексика також омивається на заході Тихим океаном, на південному сході Карибським
морем та на сході Мексиканською затокою. Мексиканські Сполучені Штати —
федеративна конституційна республіка, яка складається з 31-го штату та одного
федерального округу навколо столиці м. Мехіко.

Мексика — п'ята за величиною країна на американському континенті та 14-та у
світі. З населенням 118 мільйонів чоловік Мексика має найбільшу кількість
іспаномовного населення у світі. Мексика — член ООН, ОАД, Латиноамер. асоціації
інтеграції, Латиноамериканської економічної системи. Мексика була колискою низки
давніх цивілізацій Нового Світу.

Див. також: Природа Мексики, Геологія Мексики, Гідрогеологія Мексики,
Сейсмічність Мексики.

Країна розташована у південно-західній частині Північної Америки і в деяких
місцях простирається до Центральної Америки. Юкатанський півострів і суміжні
території становлять 12 % території країни і географічно знаходяться у
Центральній Америці, хоча геополітично Мексика ніколи не вважалася
центрально-американською країною.

На півночі Мексика межує зі США — (кордон — 3 141 км) та з Гватемалою (962 км) і
Белізом (250 км) — на південному сході. Омивається водами Тихого океану на
заході і Мексиканської затоки, Карибського моря на сході. Загальна територія
країни — 1 972 550 km², сюди ж входять 6000 km² острівних територій в Тихому
океані, Мексиканській затоці, Карибському морі та Каліфорнійській затоці.

З півночі на південь територію Мексики перетинають два гірські масиви Сьєрра
Мадре Орієнталь (Східний) та Сьєрра Мадре Оксіденталь (Західний), які є
продовженням Скелястих гір північноамериканського континенту. Зі сходу на захід
країну перетинає Транс-Мексиканський Вулканічний Пояс — Сьєрра Невада.
Четвертий, південний гірський масив Сьєрра Мадре дель Сур простирається на сході
від штату Мічоакан до штату Охака. Таким чином, більшість території центральної
та північної Мексики знаходиться високо над рівнем моря — найвищі в
Транс-Мексиканському Вулканічному Поясі: Піко де Орісаба (5 700 м.),
Попокатепетль (5 462 м.), Істаккіуатль (5 462 м.) та Невадо де Толука (4
577 м.). В долині між цими плато знаходяться найбільші міста країни — Мехіко,
Толука, Пуебла.

Значну частину території Мексики займає Мексиканське нагір'я з береговими
низинами, що обрамляють його, на північному заході — гористий півострів
Каліфорнія, на півдні — гірська область Чьяпас і Південна Сьєра-Мадре та
низинний півострів Юкатан на південному сході. Мексиканське нагір'я має
переважну висоту 1000–2000 м, складається з численних широких плоских
акумулятивних улоговин (больсонів) і окремих, переважно коротких, хребтів. Краї
нагір'я підняті й утворюють високі хребти з крутими зовнішніми і пологими
внутрішніми схилами: Східна Сьєра-Мадре (висота 4054 м), Західна Сьєра-Мадре
(3150 м) і Поперечна Вулканічна Сьєра на півдні з діючими вулканами Орісаба
(5700 м), Попокатепетль (5452 м), Колима (3846 м) та іншими.

Півострів Каліфорнію утворюють гірські масиви висотою 800–1000 м (найбільша
висота 3078 м). Південна частина країни відділена від Мексиканського нагір'я
западиною ріки Бальсас, на південь від якої лежить гірський район Південної
Сьєри-Мадре, що складається з хребтів висотою 3 тис. м. На Теуантепекському
перешийку гори знижуються до 300 м, берегова низовина Мексиканської затоки
розширюється і далі на схід займає майже увесь півострів Юкатан. Продовженням
гірських підвищень на півдні є вулканічний масив Чьяпас і хребет Південна
Сьєра-Мадре (3703 м).

Річкова мережа на південному сході густа, на північному заході дуже рідка. У
деяких внутрішніх частинах посушливого Мексиканського нагір'я, а також на
складеному вапняками півострові Юкатан поверхневий стік відсутній. На південному
сході ріки короткі, швидкоплинні, значно насичені водою, особливо влітку, і
мають великі запаси енергії. Річки північного заходу більш довгі, але маловодні,
більшість з них внаслідок сухості клімату втрачають кількість води у нижній
течії і використовується для зрошення. Їхній режим залежить від нерегулярного
випадання опадів.

Історія Мексики має близько 3000 років. На території сучасної Мексики до
прибуття європейців мешкало декілька цивілізацій. Найбільш розвинуті серед них
були ольмеки, майя й ацтеки. Імперія ацтеків була останньою високорозвиненою
цивілізацією перед прибуттям іспанців у 1518 році. У 1521 році Ернан Кортес
підкорив імперію ацтеків і започаткував нову колоніальну добу в історії Мексики.

Зруйнувавши цивілізацію ацтеків, іспанці назвали цю територію Нова Іспанія.
Колоніальний період Мексики тривав до 1810 року, коли 16 вересня того ж року
Мігель Ідальго проголосив незалежність Мексики від Іспанії. Фактично
незалежність була досягнута після тривалої війни в 1821 році, коли була
проголошена Перша Мексиканська Імперія. На чолі держави став імператор Агустин
де Ітурбіде.

У 1824 році Мексика стає республікою і її першим президентом обрали Гваделупе
Вікторія. Мексиканська республіка мала досить слабку центральну владу і цим
користалися різні диктатори, такі як Санта Анна. Санта Анна став диктатором
країни і скасував попередню конституцію республіки у 1835 р. Це призвело до
загострення напруженості з американськими поселенцями в Техасі і до пізнішого
проголошення незалежності Техасом в 1836 році та його анексії США в 1841 р. Це в
свою чергу призвело до загострення напруженості з Сполученими Штатами і до
Мексикансько-Американської війни в результаті якої Мексика зазнала нищівної
поразки і втратила третину своєї території.

Невдоволення політикою Санта Анни призвело до революції, його усунення і
подальшої трирічної війни між лібералами і консерваторами. 5 лютого 1857 р.
Беніто Хуарес став першим президентом Мексики індіанського походження. У 1860
році Франція оголосила війну Мексиці і висадила війська на територію країни в
намаганні встановити на троні Другої Мексиканської Імперії австрійського герцога
Фердинанда Максіміліана. Французи зазнали поразки і республіка на чолі з Беніто
Хуаресом була відновлена в 1867 році.

Роки президентства Порфіріо Діаса (1876–1910) стали добою нечуваного
економічного росту і стабільності. Однак його сваволя, беззаконня, конфіскації
та жорстокі методи придушення опозиції призвели до Мексиканської революції 1910
року. На чолі революції став Франсіско Мадеро, а після його вбивства в 1913 році
спалахнула громадянська війна, в якій відзначилися такі національні герої як
Франсіско Панчо Вілья та Еміліано Сапата. Тільки прийняття конституції країни в
1917 р. дещо вгамувало революційні настрої. Президентство наступних трьох
президентів супроводжувалося насильством і вбивством двох з них. Деякої
стабільності вдалося досягти лише під час президентства Плутарко Еліас Кайєс,
який в 1929 році заснував Національну Революційну Партію. Ця партія пізніше
змінила свою назву на Інституційно-Революційну Партію (ІРП) і протрималася у
владі аж до 2000 року.

Впродовж наступних сорока років і навіть під час Великої Депресії економіка
Мексики продовжувала рости нечуваними темпами. Під час президентства Лазаро
Карденаса обраного перший раз на шестирічний термін, були запроваджені певні
популярні серед населення реформи: була роздана земля бідним селянам і
націоналізована залізниця та нафтова промисловість. Період стрімкого
економічного росту продовжувався й після Другої Світової Війни.

В середині 60-х років уряд очолюваний ІРП вдався до жорстокого придушення
виступів громадськості за розширення громадянських прав і свобод. Під час так
званої «різанини в Тлателолко» в 1968 р. правоохоронними органами було вбито 250
протестантів. В той самий час уряд відновив полеміку в країні щодо
реприватизації і більшої відкритості мексиканської економіки. Період
економічного росту змінився на період невпевненості і політичного невдоволення.
В 1970-х та 80-х роках в країні відбулася девальвація національної грошової
одиниці — песо й стрімко зросла інфляція, яка призвели до дефолту зовнішніх
боргів країни в 1982 р. Тяжке економічне становище позначилося на позиціях
правлячої Інституційно-Революційної Партії, яка спочатку в 1997 р. втратила
більшість в Конгресі країни, а потім втратила владу в результаті президентських
виборів 2000 року. В перший раз за 71 рік кандидат від опозиційної Партії
Національної Дії (ПНД) Вісенте Фокс став президентом.

В президентських виборах 2006 р. обидва кандидати від Партії Національної Дії та
Партії Демократичної Революції набрали приблизно однакову кількість голосів,
проте переможцем було визнано Феліпа Кальдерона від ПНД. Це рішення викликало
невдоволення багатьох представників лівих сил й призвело до маніфестацій та
акцій протесту. Попри це, рішенням виборчого трибуналу 6-го вересня 2006 р.,
Феліпе Кальдерон був проголошений президентом країни.

Членство у міжнародних організаціях ООН, МВФ, Організація Американських Держав
(ОАД, 1948 р.), СОТ, МБРР, ЄБРР (єдина країна Латинської Америки — засновник),
РЄ (спостерігач), ЮНЕСКО, ЮНІДО, ІКАО, ЕКОСОР, МФЧХ, ОЕСР, АТЕС, Всесвітня
туристична організація, PARLATINO (організація Латиноамериканський парламент,
1964 р.), OPANAL (Організація із заборони ядерної зброї у Латинській Америці,
Договір Тлателолко, 1967 р.), SELA (Латиноамериканська економічна система,
1975 р.), ALADI (Латиноамериканська асоціація інтеграції, 1981 р.), Американське
інтербачення (1992 р.)

Голова держави — президент, який обирається загальним прямим голосуванням
строком на 6 років. Президент приступає до виконання обов'язків 1 грудня в рік
його обрання. Відповідно до конституції президент не може бути знову обраний на
цю посаду. Якщо президент тимчасово не може виконувати свої обов'язки,
Національний конгрес (а якщо він не засідає — Постійна комісія) призначає
тимчасово виконуючого обов'язки президента. Нинішній президент Мексиканських
Сполучених Штатів — Енріке Пенья Ньєто з 1 грудня 2012 року.

Законодавча влада здійснюється Національним конгресом(Congreso de la Union),
який складається з двох палат: палати депутатів (Camara de Diputados) і сенату
(Senado). Сенат обирається загальним прямим голосуванням строком на 6 років за
системою пропорційного представництва.

Виконавча влада здійснюється президентом. Президент формує уряд, який
відповідальний перед ним. Нинішній уряд сформовано 1 грудня 2006 р. Останні
зміни проведені 8 вересня 2009 р.

Інституційно-революційна партія — ІРП (Partido Revolucionario Institucional —
PRI). Заснована в березні 1929 р. До 1938 р. називалася Національно-революційна
партія, а потім до 1946 р. — Партія Мексиканської революції. Налічує 14 млн
членів. З 1946 р. — Інституційно-революційна партія. Налічує більше 10 млн.
Голова Національного виконавчого комітету — Беатріс Паредес Ранхель(Beatriz
Paredez Rangel -жін.). Генеральний секретар Національного виконавчого комітету —
Хесус Мурильйо Карам (Jesus Murillo Karam). Друкований орган — журнал
«Републіка» (La Republica).

Карденістський фронт за національне оновлення — КФНО (Partido del Frente
Cardenista de Reconstruccion Nacional — PFCRN). Партія. Заснована в 1972 р.
політичними діячами, які вийшли з Соціалістичної партії трудящих. Налічує 132
тис. членів. Голова — Рафаель Агілар Таламантес (Rafael Aguilar Talamantes).
Генеральний секретар — Грако Рамірес Абреу (Graco Ramirez Abreu).

Мексиканська екологічна зелена партія — МЕЗП (Partido Verde Ecologista de Mexico
- PVEM). Створена в 1987 р. Голова - Хорхе Еміліо Гонсалес(Jorge Emilio
Gonzalez).

Партія демократичної революції — ПДР (Partido de la Revolucion Democratica —
PRD). Створена у травні 1989 р. в результаті об'єднання з Мексиканською
соціалістичною партією, що саморозпустилася, та іншими лівими організаціями.
Входить до Соціалістичного інтернаціоналу (з вересня 1996 р.) Голова ПДР — Кота
Монтаньо(Cota Montano).

Партія національної дії — ПНД (Partido de Accion Nacional — PAN). Заснована в
19З9 р. Налічує 150 тис. членів. Голова Національного виконкому — Сесар Нава
Васкес(Cesar Nava Vazguez). Генеральний секретар — Хосе Гонсалес Морфін (Jose
Gonzalez Morfin). Друкований орган — журнал «Насьйон» (La Nacion).

Державний прапор — прямокутне полотнище (2:3), що складається з трьох
рівновеликих вертикальних смуг зеленого, білого і червого кольору. Посередині
білої смуги розміщується державний герб країни. Зелений колір на прапорі означає
надію, а також багатство хороших ґрунтів Мексики. Білий символізує чистоту, мир
і релігію, а червоний — кров, що була пролита за незалежність країни, а також
єдність.

Державний герб — На ньому зображений орел, який, сидячи на кактусі, шматує змію.
Герб обрамлений двома зеленими гілками — дубовою — символ республіки, і
лавровою — символ безсмертя героїв.

Повна, офіційна назва країни — Сполучені Штати Мексики. Країна розділена на 32
адміністративних регіони — 31 штат і федеральний округ, у якому розташована
столиця, Мехіко.

За даними [Index of Economic Freedom, The Heritage Foundation, U.S.A. 2001]:
ВВП — $ 427,4 млрд. Темп зростання ВВП — 4,8 %. ВВП на душу населення — $4459.
Прямі закордонні інвестиції — $ 5,8 млрд. Імпорт — $ 136,8 млрд (г.ч. США —
74,8 %, також Японія, Німеччина, Франція). Експорт — $ 125 млрд (г.ч. США —
82 %, також Канада, Японія, Іспанія).

Див. також: Корисні копалини Мексики, Історія освоєння мінеральних ресурсів
Мексики, Гірнича промисловість Мексики.

Розведення великої рогатої худоби у Мексиці зосереджене в північно-центральному
регіоні, який експортує велику кількість рогатої худоби у США. Яловичина і
молочні продукти для урбанізованих районів здебільшого надходять з приморського
району Мексиканської затоки, де розводять велику зебу. Велике значення в
тваринництві країни мають також коні, мули, осли, вівці, кози й свині. Обсяги
випуску продукції тваринництва відповідають внутрішнім потребам країни в
яловичині, свинині, свіжому молоці, м'ясі птахів і яйцях, але сухе молоко
імпортується.

Відсутність зручного транспортного зв'язку, що обумовлювалося особливостями
рельєфу країни, тривалий час гальмувала її економічний розвиток. Нові види
транспортних систем і зв'язку зв'язали спочатку Мехіко з кількома найважливішими
економічними центрами, такими, як кордон США і порт Веракрус. Мехіко й досі є
вузлом усіх транспортних мереж і систем зв'язку, які охоплюють найвіддаленіші
райони країни.

Довжина залізниць Мексики за станом на 1996 рік становила 18 тис. км,
автошляхів — 324 тис. км, з яких 96 тис. км з твердим покриттям. Шосе від міста
Сьюдад-Хуарес (на кордоні зі США) до міста Сьюдад-Куаутемок (на кордоні з
Гватемалою) — є головною магістраллю країни. Інші важливі автошляхи йдуть з
Мехіко в Тіхуану, Акапулько, Веракрус і Меріду.

Морські перевезення традиційно зосереджені у портах Веракрус і Акапулько. Крім
того, великі порти є в Тампіко, Коацакоалькос, Прогресо, Саліна-Крус, Масатлан,
Мансанільо, Гуаймас, Енсенада, Ла-Пас і Санта-Росалія.

Мексика, як і будь-яка країна американського континенту, багатонаціональна
держава: 60 % населення складають іспано-індіанські метиси, 29 % — індіанці
різних племен, 10 % — нащадки європейців і 1 % — інші нечисленні народності.

Після досягнення незалежності великомасштабної імміграції у Мексику не
спостерігалося. Однак можна виділити два періоди — під час правління Діаса, коли
у країну прибуло близько 11 тис. італійських іммігрантів, і безпосередньо після
громадянської війни в Іспанії (1936–1939 роки), коли у Мексику в пошуках
політичного притулку приїхало близько 25 тис. біженців. Невелика кількість
китайців, японців, німців, англійців, французів й інших європейців також
іммігрували в Мексику. З середини XX століття найбільші міграції населення
відбувалися між Мексикою і США.

З часів обертання у християнство іспанськими конкістадорами переважна більшість
мексиканців сповідає християнство. 89 % віруючих мексиканців — католики, 6 % —
протестанти, 5 % — прихильники інших релігій. У глибині країни серед місцевих
індіанських племен досі широко поширене язичництво.

16 вересня — День незалежності, проводиться військовий парад, а також
влаштовуються карнавальні ходи і фейєрверки

На різні свята у Мексиці для дітей підвішують на дереві іграшку з пап'є-маше
наповнену солодощами — піньяту, яку потрібно розбити із зав'язаними очима.

За даними на 1995 рік у Мексиканському національному автономному університеті
(заснований у 1553 р.) навчалося 330 тис. студентів. Крім нього, в країні
функціонує ще півсотні університетів. Одним з найкращих вважається Технологічний
інститут у Монтерреї.

Мексиканський уряд проводить політику залучення індіанців у сферу сучасної
цивілізації. З цією метою в індіанських поселеннях створюються культурні місії,
де трудяться фахівці різного профілю — наприклад, медсестра, вчитель, тесля,
агроном, працівник соціальної сфери. Вони відвідують сусідні райони, вивчають
індіанські звичаї, передають свої знання індіанцям, але таким чином, щоб не
підірвати основ їхньої самобутньої культури. Ця програма виявилася настільки
ефективною, що під егідою ЮНЕСКО на озері Пацкуаро було створено Центр
фундаментальної підготовки вчителів для інших країн Латинської Америки з високим
відсотком індіанського населення.

У колоніальний період найбільш високого розвитку досягла мексиканська
архітектура. Під керівництвом іспанських зодчих, переважно священнослужителів,
індіанці звели безліч культових і світських будівель у ренесансному і барочному
стилях, які у ту епоху переважали в Іспанії. Святковий вигляд куполам і фасадам
додавав кахельний декор. Стіни храмів прикрашалися масштабними фресками.

Протягом 19 ст. у розвитку мексиканського мистецтва не спостерігалося значних
зсувів. На Всесвітній паризькій виставці 1889 р. Мексика вибудувала свій
павільйон у мавританському стилі, характерному для Іспанії 14 ст. У 1909 р.,
напередодні падіння диктатури Порфіріо Діаса, у Мексику повернулися художник
Дієго Рівера (1886–1957) і теоретик мистецтва Лікар Атль (псевдонім Херардо
Мурільо, 1875–1964). До того часу у національному образотворчому мистецтві
відзначилися дві великі фігури: автор гравюр Хосе Гуадалупе Посада (1851–1913) і
живописець Франсісько Гойтія (1884–1960).

Характерна риса сучасної мексиканської архітектури — синтез новітніх тенденцій з
традиціями індіанської архітектури і гармонійне поєднання сталі, бетону, скла з
настінними розписами і мозаїчними панно. Яскравий зразок цієї архітектури являє
Університетське містечко, відкрите у 1954 р., де розміщується Мексиканський
національний автономний університет. Олімпійські ігри 1968 р., проведені у
Мехіко, послужили стимулом для зведення ряду прекрасних сучасних будівель і
реставрації шедеврів колоніальної архітектури.

Мексиканські індіанці мали досить розвинену музичну культуру. У своїй книзі
Індіанська монархія (Monarquia Indiana) іспанський хроніст і місіонер Хуан де
Торкемада дає живий опис пронизливої і ритмічної музики ацтеків. Вокальна й
інструментальна музика ацтеків будувалася на пентатонних звукорядах (приблизно
відповідають чорним клавішам фортепіано) і не знала півтонів. Музичний
інструментарій ацтеків включав різного типу барабани, брязкальця з висушених
плодів, скребки, дзвоники, флейти і морські раковини з просвердленими у них
отворами, які видавали звуки на зразок тромбона. Струнних інструментів індіанці
не знали. Іспанці навчили індіанців діатонічному звукоряд, контрапункту і грі на
струнних. Народна креольська музика Мексики відрізняється багатством і
різноманітністю. З жанрів мексиканського пісенного фольклору найбільшу
популярність придбав корридо, різновид народної балади. Цей пісенний жанр
розвинувся на основі іспанського романсу 15-16 стст., але знайшов глибоко
своєрідну тематику і стилістику. Він будується з чотиривіршів з точною римою (на
відміну від асонансних рим іспанського романсу), виконується під акомпанемент
гітари з повторенням мелодійних фраз кожного куплета. Класикою жанру став
значний підрозділ корридо мексиканської революції, що склався у 1910-1920-ті
роки.

Мексика займає лідуюче положення у латиноамериканському кінематографі. На
початку 1980-х років у країні щорічно створювалося близько сотні повнометражних
фільмів, які потім розповсюджувалися по усьому іспаномовному світу. Міжнародні
премії в області кінематографа отримали режисери Еміліо Фернандес на прізвисько
«Індіанець» і брати Родрігеси, оператор Габрієль Фігероа, а також іспанський
режисер Луїс Бунюель, який у 1947 р. приїхав у Мексику і створив декілька
фільмів, що отримали всесвітню популярність. Мексиканець Маріо Морено, один з
найпопулярніших латиноамериканських акторів, своєю пантомімою і акторською
манерою нагадує Чарлі Чапліна.

У мексиканських селищах і провінційних містечках досі існує народний театр під
назвою «карп» (букв. «намет». Це — різновид пересувного шапіто, де трупа
бродячих комедіантів показує водевілі. У 1956 р. у Національному інституті
витончених мистецтв було створено Департамент народного театру, що готував
акторів і режисерів для «карпи». З професійних мексиканських театрів найбільші —
столичні театри «Хіменес Руеда», «Ідальго», «Хола», «Реформа», «Інсурхентес»,
Театр для дітей і ляльковий «Гіньоль».

Доходи від іноземних туристів досягли 11270 млн доларів США в 2009 році; Мексика
охопила 15,25% міжнародного туристичного ринку Америки, зайнявши друге місце на
континенті після США. У 2005 році туризм забезпечив 5,7% національного доходу
від експорту товарів і послуг, на туризм припадає 14,2% робочих місць в
мексиканській економіці. Це четверте найбільше джерело валютних надходжень для
країни.

Мексиканські Сполучені Штати визнали незалежність України 25 грудня 1991 року.
Дипломатичні відносини між двома країнами встановлені 14 січня 1992 року. Посол
Мексиканських Сполучених Штатів у Республіці Польща Франсіско Хосе Крус Гонсалес
є послом Мексики в Україні за сумісництвом.

З березня 1999 року у м. Мехіко функціонує Посольство України у Мексиканських
Сполучених Штатах.

За даними Держмитслужби України обсяг торгівлі у 1999 р. становив 26,612 млн
дол. США (експорт з України 24,346 млн дол. США, імпорт — 2,266 млн дол. США), у
2000 р. — 55,936 млн дол. США (експорт — 50,551, імпорт — 2,385), у 2001 р. —
68,587 млн дол. США (експорт — 66,576 млн дол. США, імпорт — 2,011 млн дол.
США).

Кількісні показники етнічних українців У Мексиці українська громада складається
з науковців, викладачів, музикантів, артистів цирку та художників, які виїхали з
України після 1991 року і, переважно, працюють в країні перебування за
контрактами. Існує також невелика група українських жінок, які вийшли заміж за
громадян Мексики. На консульському обліку зареєстровано 230 осіб. Місця
компактного проживання м. Мехіко, м. Пуебла, м. Куернавака, м. Толука

Основні громадські організації Громадянське об'єднання українців Мексики
«Дніпро» на сьогодні активно працює, хоча й перебуває у процесі юридичної
реєстрації.

Правові засади у галузі захисту прав нацменшин Мексики Політична Конституція
Мексиканських Сполучених Штатів;



https://uk.wikipedia.org/wiki/Ot_Vinta!

OT VINTA— рівненський гурт, один з лідерів української рокабілі-сцени. У своїй
творчості активно використовує український фолк і через це назвали жанр свого
виконання «украбілі».

Влітку 1993 року Юрій Журавель разом з Дмитром Мельничуком (типу бас),
Володимиром Бреславцем (барабани) і Андрієм Логвісєм (саксофон) фактично почали
історію гурту, тоді ще без назви. У липні молода режисер Марина Паскар пропонує
Юрію написати музику до дитячої вистави «Пеппі Довгапанчоха» та виступити живими
музикантами і акторами одночасно. 24 грудня відбулася прем'єра вистави. Перший
публічний концерт гурту «OT VINTA» (назва подобалась ще не всім членам команди)
відбувся 12 квітня 1994 року у Палаці дітей та молоді. 22 квітня «OT VINTA»
разом з театром-студією «Від ліхтаря» та гуртом «Ретроскоп» відкривають перший і
єдиний на той час в місті рок-клуб «Перехрестя», де збиралися прихильники живої
музики 50-х. На відкритті клубу «OT VINTA» грали без саксофоніста і з цього
моменту вони грали втрьох. В січні 1995 року вийшла вистава «Звичайне диво»
Ігоря Марчука, знову ж таки, з музичним оформленням та акторською роботою «OT
VINTA». Восени, після фестивалю у Польщі «Baltik Satelid», Бреславець покидає
гурт і хлопці шукають нового барабанщика. С. Константинов і А. Марченко також
недовго протримались в команді.

В січні 1996 року Юрій запрошує зовсім недосвідченого, але запального Андрія
Осташа на барабани. 5 місяців потужних репетицій і 21 квітня «OT VINTA» на
фестивалі «Перлини сезону» в місті Луцьку беруть вищий бал. 22 квітня відбувся
перший повний концерт гурту «OT VINTA» в Палаці дітей та молоді. 24 листопада
«OT VINTA» стають дипломантами заключного туру фестивалю «Перлини сезону» в
місті Києві, пропустивши вперед гурти Стоп-степ, Океан Ельзи і Імперію страху. У
грудні відбувся перший запис на студії «INGALVOX» в місті Львові. За підсумками
місцевих мас-медіа, «Ot Vinta!» стають найкращим рок-гуртом року.

З 1997 року гурт розпочинає активну гастрольну діяльність в багатьох регіонах
України. З квітня починають працювати разом з менеджерами Аліною Дейнегою та
Юлією Мізандронцевою. Стають лауреатами та дипломантами фестивалів: «Мелодія 97»
(м. Львів), «Вечори над Латорицею 97» (м. Мукачево), «Кремі 97» (м.
Севастополь). В вересні того ж року разом з колегами і земляками влаштовують
фестиваль «Рок & Рівне», який стає традиційним. У грудні записують дві пісні на
студії «GOLD LION» (м. Львів).

З 1998 року гурт працює без менеджерської підтримки. У квітні Іванна Довженко,
менеджер гурту Mad Heads, запрошує «OT VINTA» записати дві пісні на студії
«Дінастія» (м. Київ) для збірки «Перший Український Рокобільний Фронт». На той
час гурт був єдиним, хто співав українською мовою.

21 лютого 1999 року OT VINTA "вперше запрошено до Москви у клуб «СВАЛКА», де
хлопці відразу сподобалися та отримали майбутнє запрошення та пропозиції. Через
місяць з гурту пішов Андрій Осташ. Барабанщиком стає Орест Лозинський, пізніше
його змінює Стас Лозовський. Але влітку в гурті знову новий барабанщик Іван
Ульянін. Разом з ним «OT VINTA» знову беруть участь у відбірковому фестивалі
«Перлини сезону» (м. Запоріжжя) та «Нівроку» (м. Тернопіль). В жовтні з гурту
йде контрабасист Дмитро Мельничук. Тому Юрій вирішив об'єднати зусилля з молодим
гуртом Crulas: Віктор Пилипчук (гітара, вокал), Володимир Загиней (контрабас,
вокал), Олександр Мартюшев (барабани). Перше бойове хрещення відбулося на
початку листопада у м. Кузнецовську. 15 листопада «OT VINTA» перемагає у фіналі
фестивалю «Перлини сезону». За кошти, виручені від призу, гурт записує пісню
«Шуруй» на студії «З ранку до ночі» (м. Київ), та кліп на ТРК «Рівне 1». 21
грудня того ж року гурт запрошують на другий національний канал «Студія 1+1» до
програми «Проти ночі».

1 січня 2000 року гурт дає концерт в м. Тернопіль. У лютому хлопців запрошують
до Польщі, де вони дають декілька концертів у Варшаві та Чеханові. 21-го березня
Юрій вперше запрошує до Рівного колег з Києва — гурт «Mad heads», для виступу у
рок клубі «ПЕРЕХРЕСТЯ». У відповідь 22 квітня кияни запрошують «OT VINTA» у клуб
«SHELTER». Через тиждень Олександр Мартюшев залишає гурт. Але хлопців це не
засмучує і вони втрьох, без барабанів, виступають все літо. На початку осені на
барабани запрошено Ігоря Герасемчука. В листопаді «OT VINTA» їдуть у м. Білосток
(Польща) на фестиваль «Підляська Осінь».

У кінці січня 2001 року Ігор залишає гурт і за барабани сідає Руслан Тригуб,
«старий» ударник гурту «Крулас». Його перший концерт у складі «OT VINTA»
відбувся 9 лютого у рок-клубі «Перехрестя», куди були запрошені кримчани «Freno
de pedales». У червні гурт нарешті пише свій перший альбом на студії «Глорія»
(Луцьк). 5 липня «Ot Vinta!» беруть участь у концерті у клубі «СВАЛКА» (Москва)
разом з гуртами «Red Elvises», «Містер Твістер» та ін. Іванна знайомить
рівненчан з Лєною Стєпановою і вона стає їхнім адміністратором та менеджером.
Незабаром вона влаштовує їм декілька концертів у Москві. Також гурт декілька
разів запрошують до Польщі та в різні міста України.

У 2002 році Почалася тісна співпраця з менеджером Іванною Довженко. Розширюється
географія гастролей: гурт бере участь у багатьох святах та фестивалях:

У вересні Юрій Журавель та Валерій Цвенюк закінчують роботу над
кліпом-мульфільмом «Не мала Баба клопоту купила Порося». У листопаді проходить
його презентація на каналі М1, потім кліп транслюють на багатьох каналах
України. Завершена робота над альбомом «Дриґтиндимба».

2003 року рекордингова компанія «Астра» випустила першу партію тиражу альбому
«Дриґтиндимба». 12 лютого в клубі Buddy Gay (Київ) відбулася прес-конференція і
презентація диску, але вже без Руслана Тригуба. Побарабанити замість нього
погодився Михайло Земельський. Через деякий час до гурту повернувся Сашко
Мартюшев, і вже в березні, на презентації в Рівному, він в робочому екіпажі.
Альбом добре розповсюджується серед слухачів, музика звучить на радіо, займаючи
в хіт-парадах лідируючі позиції, мультик «Не мала баба клопоту…» все частіше
з'являється на ТБ. На відомому російському порталі multikov.net він протягом
3-ох місяців займає 1-е місце.

23 серпня в київському Potato House була реалізована ідея підготувати акустичну
програму, яка не раз буде рятувати гурт на теле- та радіоефірах.

Продовжуються гастрольні поїздки Україною, Польщею та Росією, зокрема гурт
відвідує Санкт-Петербург, Тулу, Єкатеринбург. 2004 рік був багатий на концерти
та гастролі. Після чергової зимово-весняної подорожі Росією, гурт зібрався в тур
по Польщі, що був організований лейблом «Koka-Records». Зламаний ніс Журавля,
биті ноги Віті, аварійні екстремальні перекидання водія Валентина, Володі та
Сашка, різка зміна форми тарілки "Ride" на "China", і ще купа усіляких пригод
під час польського туру, зробили «OT VINTA» переможцями номінації «Екстрим
року». Після героїчної подорожі Польщею, запрошення посипались як із рогу
достатку: «Лемківська ватра», «Свято полку Уланів», «Івана Купала», «Зустрічі на
Мазурах» та інші. Міжнародний фестиваль «Muzicorama-2004» (м. Гіжицько) довів,
що музику гурту може сприймати уся Європа. Час від часу гурт повертається на
Україну для участі у фестивалях «Рок понад хмарами» (м. Харків), «Нівроку —
2004» (м. Тернопіль), для виступів у турі «Чернігівського пива», концерту з
Сестричкою Вікою (м. Львів) та інші. Повернувшись із Росії, 15 листопада, було
вирішено розпочати запис альбому «Дарма я наївся цибулі» на студії «Династія»
(м. Київ). Але спокійно сидіти в місті, де назрівала Помаранчева революція, було
неможливо. «OT VINTA» стають активними учасниками тих подій. Однак, демократію
України доводиться захищати знову ж таки в Польщі на телемості-концерті «Київ —
Варшава — спільна справа!» та на фестивалі «Люблін — Україна». З 14 по 24 грудня
гурт бере участь в автопробігу «Потяг Дружби», їздить Україною, дає концерти та
знаходить нових друзів. Виступ на Майдані Незалежності у Києві був яскравим
завершенням автопробігу та року що минув.

Після виходу альбому «Дарма я наївся цибулі» (1 квітня 2005 р), розпочалась
робота над реміксованими варіантами пісень, паралельно було записано пісню «Два
кольори» в дуеті з гуртом «ФлайzZzа», і переробку «Блюз пухлых рук» із
репертуару легендарного гурту «МІСТЕР ТВІСТЕР», що отримала назву «Міцні
засмальцьовані руки», текст якої став «народною СМСкою». Цього року гурт
відпрацював два тури Україною: громадська акція «Не будь байдужим!» та
західно-український тур в підтримку «Євробачення». OT VINTA Продовжують
гастролювати Україною, Польщею, Росією, Білоруссю. В одній із подорожей
музиканти потрапили в аварію під Борисполем, ніхто не постраждав. Почалась
співпраця з агентством «Крила». Цьогорічні фестивалі: «Лемківська Ватра», «Тарас
Бульба », «Володимир», «Фортеця», «Мазепа-фест», «Гоблін Шоу», «Silver Bullets —
7 years», «Тінькоф» та інші.

12 лютого відбулась прем'єра нового кліпу від гурту OT VINTA — «Дарма я наївся
цибулі». Протягом року було відзнято ще чотири відео: «Дарма я наївся цибулі
RMX», «Опля-картопля», «Тиша навкруги» та «ПОПЕРЕДУ!». Розширилась гастрольна
мапа. 12 серпня OT VINTA вперше представляли Україну на міжнародному фестивалі в
Литві у м. Вісагіно — «Visagino Country», де отримали звання «Відкриття
фестивалю». Таку ж нагороду дістали і на українському фесті «Рок-Січ». Після
повернення з Литви на музикантів чекали фестивалі «УКРАБІЛЛІ ВИБУХ!», «Фортеця»,
«Дні української культури», «Острів Скарбів», «Про-Рок», «День незалежності з
Махном», «Масляна на подолі», «Зліт весняних котів», «Барти Фольк», «Етноліто»,
«Підляська осінь», «IV Пасленська бесіда східних культур», «Прикордонні
зустрічі». На останньому отримали нагороду «За розвиток української культури на
теренах Польщі». Осінь принесла багато несподіванок. Спочатку у Рівному
створилась брейн-ринг команда, запозичивши назву у єдиних меценатів — «OT
VINTA». Потім розпочались репетиції спільного дуету OT VINTA та відомого
оперного співака Дмитра Гнатюка. Дебют революційного проекту відбувся в Оперному
театрі. І вже на початку грудня хлопці, разом з командою «Гагаріни», потрапили в
Вищу українську лігу КВН. А 14 грудня в клубі «Бочка» презентували результат
роботи цілого року — CD «ПОПЕРЕДУ»(© MOON RECORDS).

Новий рік «OT VINTA» розпочали з дуже незвичного виступу — в січні гурт відіграв
концерт в колонії суворого режиму в селі Катеринівка Рівненської області. В
червні з нагоди приїзду в Україну Пола Маккартні на одному з провідних
телеканалів був проведений конкурс «Бітломанія», в якому OT VINTA стали
переможцями з власною версією хіта The Beatles «Love me do», що в
«гвинтівському» варіанті отримала назву «Не піду». Ця перемога забезпечила
«гвинтам» місця у VIP-зоні на історичному концерті сера Пола, а пісня «Не піду»
стала справжнім концертним хітом. В жовтні Юрій Журавель дебютував як
письменник. Було презентовано його книгу для дітей «Мазепа. Крок до правди», над
якою він працював кілька місяців, консультуючись з істориком Ольгою
Ковалевською, а також малюючи ілюстрації до переказу історичних подій.
Розпочалася робота над новим альбомом «Потом і кров'ю». Першим кліпом на пісню з
майбутньої платівки стало відео «Бабина тумба», яке вийшло на екрани в
листопаді. Фестивалі: «Украбіллі вибух IV», «ЕтноВесна», «Тарасова гора»,
«Гоблін шоу», «Уніж», «Фортеця», «Октоберфест», «Покрова».

Відеографія гурту поповнилася кліпом на колискову «Пісня конвалій», а концертний
репертуар кавер-версіями на пісні дружнього гурту «Вася Club» — «Шіді-Ріді» та
«Ла-ла-ла», та української народної пісні «Була в мене жінка», яку було
презентовано в програмі Фольк Music. В травні OT VINTA всім складом повернулися
на сцену театру «Від Ліхтаря», в якому починали свій творчий шлях. Хлопці
зіграли головні ролі в виставі «Свинарі» за п'єсою В.Жерєбцова «Подсобное
хазяйство», а Юрій Журавель до того ж став художником декорацій. У вересні гурт
був визнаний переможцем загальноміського рейтингу Рівного та отримав звання
«Гордість міста». Наприкінці року «гвинти» демонстрували неабияку громадянську
активність: саджали реліктові дерева гінкго-білоба на Співочому полі в Києві, та
подбали про своїх співвітчизників під час карантину з приводу епідемії свинячого
грипу, оголосивши Перший відкритий чемпіонат з Хрюк-н-ролу.

Після мітингу в м. Перемишль з погрозами від місцевих націоналістичних ультрас,
в липні гурту було повідомлено, що на них в кількості 4-х чоловік діє
безстрокова заборона в'їзду на територію Польщі.



https://uk.wikipedia.org/wiki/%D0%94%D0%BD%D1%96%D0%BF%D1%80%D0%BE_(%D0%BC%D1%96%D1%81%D1%82%D0%BE)

Дніпро́ (до 1784 року — Новий Кодак, у 1784—1796 і 1802—1926 роках —
Катеринослав, у 1796—1802 роках — Новоросійськ, у 1926—2016 роках —
Дніпропетровськ — місто обласного значення в Україні, адміністративний центр
Дніпропетровської області. Дніпро є четвертим містом за кількістю населення в
Україні після Києва, Харкова та Одеси.

Як адміністративний центр приєднаних до Російської імперії земель запорозьких
козаків місто було засновано у 1776 р. у пониззі р. Самари і названо
Катеринославом, у 1787 році перенесено на теперішнє місце на Дніпрі, поряд з
козацькою слободою Половицею (тепер центр сучасного Дніпра). Також на території
сучасного міста на той час вже існувала низка козацьких поселень, у тому числі
містечко Новий Кодак.

Катеринослав став адміністративним центром захоплених Російською імперією при
Катерині II великих територій Південно-Східної України, зокрема після знищення
Запорозької Січі, Кючук-Кайнаджирського і Ясського договорів. Його було
початково задумано як третю столицю колишньої Російської імперії, після Москви і
Санкт-Петербурга. Один з найбільших промислових центрів Радянської України,
Дніпропетровськ у XX ст. був одним із ключових центрів металургійної, ядерної,
оборонної та космічної промисловості СРСР. Через свою військову промисловість
місто перебувало у статусі закритого до 1990-х років.[Джерело?]

У сучасній Україні, так само як і впродовж своєї попередньої історії, Дніпро
лишається одним із її найвизначніших політичних, промислових, фінансових,
наукових та культурних центрів. За чисельністю населення Дніпро є центром
Дніпровської агломерації з населенням майже 1,5 млн осіб.

Колишні назви (у хронології): у 1645—1784 — Новий Кодак, 1784—1798 —
Катеринослав, у 1798—1802 — Новоросійськ, у 1802—1918 — Катеринослав, у
1918—1919 — неофіційно Січеслав (Січослав), у 1919–1926 — Катеринослав, у
1926—2016 — Дніпропетровськ, від 19 травня 2016 року — Дніпро.

19 травня 2016 року Верховна Рада, відповідно до вимог закону «Про засудження
комуністичного та націонал-соціалістичного (нацистського) тоталітарних режимів в
Україні та заборону пропаганди їхньої символіки», перейменувала Дніпропетровськ
на Дніпро, викресливши з назви міста ім'я більшовицького революціонера,
«всеукраїнського старости» Григорія Петровського. За відповідне рішення на
засіданні Ради проголосувало 247 депутатів. Постанова набрала чинності з дати її
прийняття. 1 червня 2016 року Голова Верховної Ради Андрій Парубій підписав
постанову про остаточне перейменування Дніпропетровська на Дніпро. 2 червня 2016
року постанову було опубліковано в газеті «Голос України».

У зв'язку із перейменуванням міста, з'явилась невизначеність щодо передачі нової
назви іншими мовами. Так, науковці з Українського інституту національної пам'яті
вважають, що ця назва має однаково вимовлятись українською чи російською, або
англійською: «Дніпро», «Днипро», «Dnipro». Між тим, деякі мовознавці з таким
підходом не згодні, тому транслітерація — «Днипро», так само, як і інших
українських топонімів, російською мовою неприпустима, адже для близьких,
слов'янських мов застосовується переклад, натомість для англійської
транслітерація — «Dnipro» — цілком обґрунтована. Невизначеність призвела до
того, що деякі ЗМI використовують одну передачу назви, а деякі іншу.

Дніпро розташоване у пiвденно-схiднiй Україні. Особливість Дніпра — небезпечні
геологічні процеси, пов'язані з наявністю лесових товщ та розвитком техногенного
підтоплення. Особливо ці процеси проявляються на правобережжі. Підтоплення
створює передумови розвитку просадок у лесових породах та зсувів, призводить до
деформації та руйнування будівель.

Центр міста знаходиться на правому високому березі Дніпра, на Придніпровській
височині. Поетично місто називається «містом на трьох пагорбах», що є частиною
Придніпровської височини.

Лівобережжя міста знаходиться на Придніпровській низовині. В Індустріальному
районі й понад Дніпром — піщані дюни. У межах міста в Дніпро впливає річка
Самара. На заході лівобережжя у АНД районі багато озер — залишків давньої
гідросистеми Протовчі, руслом якої прорите нове русло Орелі.

Інші річки лівобережжя: Гнилокиш, Кримка, Шиянка. Шиянка визначає Ігренський
острів.

На Дніпрі у межах міста розташовано чимало островів, давній Монастирський,
Шевський, Свинячий, Пороховий, Кодачек.

Для міста характерний степовий тип клімату (за класифікацією кліматів Кеппена
BSk). Однак спостерігаються типові для Середземноморського клімату ознаки (Csa):
сухе літо і більш вологий клімат навесні, взимку і восени. У той час як літо
зазвичай посушливо при температурах до 40 °C, більшість опадів випадає навесні.
Максимальна кількість опадів припадає на період з середини жовтня до середини
квітня. Влітку будь-які опади в Дніпрі трапляються рідше, проте найчастіше
набувають форми сильної зливи із грозою. Під час зміни клімату на Землі, клімат
міста поступово набуває характеристик середземноморського клімату (Csa) з
м'якою, досить вологою зимою і теплим, навіть спекотним, найчастіше посушливим
літом. В мiстi в середньому 260 сонячних днiв.

Історія міста Дніпра пов'язана з історією краю, яка сягає в далеку давнину. Ще з
часів палеоліту місцевості біля Дніпровських порогів були щільно заселені.
Близько 100 тис.р. до н. е. до сучасного Дніпра з півночі насунувся
Скандинавський льодовик. Протягом неоліту-бронзової доби землі над порогами
населяли племена сурської, середньостогівської, ямної, катакомбної культур.
Існує думка, що саме в цих краях вперше було використано коней для їзди верхи, а
також було винайдене колесо. Завдяки цьому скотарський спосіб ведення скотарства
поширився саме з Придніпровських степів. У 2-й половині ІІ тис. до н. е. у
Причорноморських степах закріпилися племена зрубної культури (кіммерійці). У I
тис. до н. е. на дніпровських землях існувала Скіфська держава (скіфи). Скіфів
витіснили до Криму сармати у ІІІ ст. до н. е., а сарматів згодом — германські
племена готів (прийшли з Польщі у ІІІ ст. н. е.): пам'ятки черняхівської
культури знайдені на території козацького міста Самар. В подальшому (IV — ІХ
ст.) через край пройшли орди гунів, авар, угрів.

У часи Київської Русі вже у ІХ ст. н. е. на Монастирський острів завертали княжі
дружини для відпочинку. Існує легенда, що візантійські монахи ще близько 870
року(?)  збудували тут монастир — можливо, на честь того, що він був, за деякими
даними (Житіє Св. Амвросія) найпівнічнішим пунктом у подорожі Св. Андрія
Первозванного. Навколишні землі були під владою кочовиків — хозарів, печенігів,
а потім — половців. Академік Б.О. Рибаков вважав, що головне улицьке місто
Пересічень, яке згадується в літописах, повинно було знаходитися на Дніпрі,
південніше Києва. У зв'язку з цим, увагу дослідників привертають рештки великого
слов'янського поселення, яке існувало в 800—1300 рр. на піщаних пагорбах
Ігренського півострова, де Самара впадає у Дніпро. Знахідки свідчать про
інтенсивні торговельні відносини як із Київською землею, так і з кочівниками —
печенігами, вежі яких стояли поруч з улицькими житлами. Місто на Ігренському
півострові було зруйноване татарами у 13 столітті, та його мешканці відійшли
вище за течією Самари, де відновили перевіз (відомий з 16 століття як містечко
Самар). Того ж року було зруйновано монастир на острові і поселення на
дніпровому острові навпроти теперішнього Старого Кодаку.

У 16-18 століттях територія майбутнього міста належала Запорізькій Січі. У 1635
році південніше, біля першого дніпрового порогу польською владою побудована
фортеця Кодак. У 1660 році у запорізьких архівах з'являються документи, які
свідчать, що біля сучасного міста Дніпра існує селище Новий Кодак, яке у 1750
році вже називається містом.

В 1775 році, після чергової переможної війни з Османською імперією, запорізьке
козацтво було ліквідовано, а землі Запорожжя увійшли до складу Новоросійської і
Азовської губерній. Щоб керувати цими землями, потрібен був адміністративний
центр. Таким центром повинен був стати Катеринослав.

За свідченнями історика XIX ст. Ф. Макаревського, у 1645 році в містечку Новий
Кодак стараннями місцевих мешканців було побудовано дерев'яну церкву св. Миколи.
Цю дату можна вважати початком міста Дніпра.

Наприкінці XVII ст. — початку XVIII ст. Новий Кодак почали заселяти сімейні
козаки. Ще з 1564 біля Нового Кодаку відомі козацькі курені у Таромському, які
1704 отримали статус військової слободи, а пізніше з'явилися козацькі поселення
Половиця (1743), Сухачівка (1770), Діївка (1775). На лівому березі Дніпра
навпроти ще з 16 ст. існували поселення при Кам'янському і Обухівському
перевозах.

В середині XVIII ст. Новий Кодак був велелюдним містом, центром Кодацької
паланки Підпільненської Січі. За переписом 1754 р. в ньому проживало близько
4000 мешканців. В Новому Кодаку тричі на рік відбувалися ярмарки, діяло десятки
ремісничих майстерень. У 1760-х роках в містечку з'явився стаціонарний ринок.

Усталений уклад запорозького міста Новий Кодак міняється після ліквідації
Підпільницької Січі. Паланкова старшина ліквідується, замість неї в Новому
Кодаку з'являється воєвода та городничий. У 1776 році Новий Кодак перетворюється
на місце перебування адміністрації Саксаганського повіту Новоросійської губернії
Російської імперії. Більше 10 років (1776—1789) Новий Кодак виконував функції
повітового центру Саксаганського (з 1783 — Новокодацького) повіту. Тут також
була резиденція Слов'янського і Херсонського духовного правління.

В середині 1780-х років російська імператриця Катерина ІІ звеліла почати
будівництво Катеринослава на правому березі Дніпра біля Кодаку. В описі
Катеринославського намісництва за 1784 р. вказувалося, що Катеринослав
засновується з містечка Новий Кодак. З появою Катеринослава починається
імперський етап розвитку міста Дніпра.

Офіційна історія Катеринослава розпочалась у 1776 році, коли було затверджено
план будівництва міста на річці Кільчень при її впадінні у ріку Самара. Цей
Катеринослав опісля називався Першим (Катеринослав І), Лівобережним,
Кільченським. Але незабаром з'ясувалося, що місце для губернського центру було
обрано досить невдало: під час весняних і осінніх повеней все заливалося водою,
що призводило до спалахів епідемій, а найголовніше — місто було далеко від
судноплавного до початку порогів Дніпра. Це призвело до того, що наказом
Катерини II від 22 січня 1784 р. Катеринослав перенесли на правий берег Дніпра
на підвищену місцевість.

Російська імператриця Катерина II мріяла на новоздобутих землях збудувати
«Південну пальміру» — столицю Російської імперії, порівнюючи Санкт-Петербург —
«Північна Пальміра». Планувалось побудувати вищий (132 м) за папський собор в
Римі (Ватикан). (Але величезним планам не було дано збутися; вони були забуті
коли Катерина ІІ померла). Урочисте заснування імператрицею собору відбулося 9
травня 1787 р. Будівельники встигли лише закласти величезний фундамент (нині—
Соборна площа Дніпра). Це ще одна дата заснування міста: 1887 р. городяни
святкували 100-річчя міста.

Деякий час між двома Катеринославами частина губернських установ була
розташована у старовинному Новому Кодаку. 1789 р. було засновано німецькі
колонії по Самарі — Кронгартен (нині — східна частина м.Підгороднє), Йозефсталь
(нині — Самарівка), Фішерсдорф (нині — Рибальське). У гирлі Мокрої Сури було
заснованое колонію Ямбург. 1794 р. було засновано перше промислове
підприємство — суконну фабрику (біля теперішнього вокзалу). 1796 р. було
засновано село Краснопілля.

У 1798–1802 роках за наказом імператора Павла І місто носило назву Новоросійськ
і було центром величезної так званої Новоросійської губернії від Дністра до Дону
і Криму.

Все XIX ст. Катеринослав розвивався дуже повільно. Так, якщо 1804 р. населення
міста становило 6,4 т. осіб, то 1850 — лише 13 тисяч. У середині сторіччя у
місті знаходилось декілька салотопних, миловарних заводиків, суконна
мануфактура. Справжній розвиток міста розпочався після організації промислового
видобування донецького вугілля та криворізької залізної руди, а також відкриття
залізниці (1884) між цими промисловими районами.

На лівому березі станція Катеринослав з'явилась ще 1873 р. (гілка з
Синельникова). А відкриття вокзалу відбулося після пуску величезного мосту через
Дніпро 1884 року.

Почалось будівництво металургійних підприємств на заході міста та на лівому
березі:

Біля заводів стрімко зростали робітничі поселення — Солдатська (Чечелівка),
Фабрічна, Брянська, Амур, Бараф, Сахалін, Султанівка і ін. Якщо в 1865-му році
населення міста становило 23 тис.осіб, в 1887 — 48 тис. осіб, то в 1910 — вже
232 тис.осіб (без Лівого берега, який увійшов до складу міста тільки у 1925).
Основну етнічну групу становилили українці, крім них у Дніпрі проживали росіяни
та євреї та інші.[Джерело?]

Катеринослав швидко перетворився на один з найбільших промислових центрів
здобутих Російською імперією південних та східних українських земель. Місцевий
пролетаріат відігравав значну роль у революційному русі на початку ХХ ст. Після
здобуття Україною незалежності на початку 1918 року і проголошення Української
Народної Республіки була запропонована назва Січеслав, що нагадувало про
козацький характер цього краю, але офіційно місто залишалося з попередньою
назвою — Катеринослав.

Під час українсько-більшовицької війни місто неодноразово переходило з рук в
руки і прийшло у занепад. Але протягом перших п'ятирічок було, в основному,
відновлено, а в подальшому стало одним з центрів сталінської індустріалізації.

19 липня 1926 р. Катеринослав було перейменовано на Дніпропетровськ (на честь
діяча комуністичної партії місцевого походження Г. І. Петровського, одного з
організаторів Голодомору 1932—1933 років).

1 вересня 1939 почалася Друга світова війна, а 22 червня 1941 р. —
Німецько-радянська. 25 серпня 1941 Дніпропетровськ було окуповано німецькими
військами. Тут розташувалась нацистська окупаційна адміністрація однойменної
генеральної округи Райхскомісаріату Україна, а також Дніпропетровських міської
(нім. Kreisgebiet Dnjepropetrowsk-Stadt) та земельної (нім. Kreisgebiet
Dnjepropetrowsk-Land) округ. Окупаційна влада намагалася відновити життя міста,
комунікації і промисловість[Джерело?], зруйновані радянськими та німецькими
військами, що вдалося їй лише частково.

Зокрема, у 1950-ті було споруджено флагман ракетобудування «Південний
машинобудівний завод» (ПМЗ), Придніпровську ГРЕС разом з селищем (пізніше
містом) Придніпровськ; згодом — Завод важких пресів, Шинний завод. У місті з
1946 року проведено лінію міського тролейбуса, відновлено і розширено мережу
електричного трамваю. У центральній частині міста 1966 р. було споруджено
автомобільний міст через річку Дніпро.

У 1960-ті розпочалося масове житлове будівництво, 5-типоверхова «хрущовська»
забудова з'явилась вздовж проспектів Старий Шлях, Гагаріна, Слобожанського (ім.
Газети Правда), вулиць Тітова, Дніпропетровської тощо. У 1970-ті у Дніпрі вперше
з'явилися багатоповерхові «спальні» райони «Тополя», «Перемога», «Сокіл»,
«Сонячний», «Червоний Камінь», «Парус», «Комунар», а на початку 1980-х —
«Фрунзівський» і «Лівобережний», за рахунок чого можливість покращити свої
житлові умови отримали сотні тисяч дніпропетровців[Джерело?].

4 жовтня 2012 р. відбулося урочисте відкриття нового заводу «Дніпросталь»
корпорації «Інтерпайп» олігарха В.Пінчука. За даними керівників корпорації,
Дніпросталь має стати найбільшим по потужності (1,32 млн./тон на рік колесних і
трубних заготовок) електросталеплавильним комплексом в Європі. Дніпросталь —
найбільший інвестиційний проект (700 млн. USD) за роки незалежності України і
перший металургійний завод, побудований в країні з нуля за останні 40 років.

У грудні 2013 — лютому 2014 у цетрі міста відбувалися мітинги на підтримку
«Євромайдану» у Києві, а також заворушення біля будівлі обладміністрації. 21
лютого 2014 на центральній площі Дніпра на хвилі Революції Гідності, під час
акції «ленінопаду» було повалено пам'ятник Леніну.

У 2015 було капітально відремонтовано вулицю Робочу і проспект Миру. Наприкінці
листопада з'явилося рішення міської влади про перейменування низки вулиць
Дніпропетровська (згідно вимог законодавства України про
декомунізацію)[Джерело?].

29 січня 2016 активістами було демонтовано пам'ятник радянському функціонеру
Григорію Петровському на Вокзальній площі.

19 травня 2016 р. Верховна Рада України на виконання Закону «Про засудження
комуністичного та націонал-соціалістичного (нацистського) тоталітарних режимів в
Україні та заборону пропаганди їхньої символіки» прийняла рішення про
перейменування Дніпропетровська на Дніпро.

18 грудня 2016 було повідомлено рішення Уряду України про націоналізацію
найбільшого дніпровського і українського банку — «Приватбанку»

Органом місцевого самоврядування є Дніпровська міська рада, яка обирається раз
на 5 років в кількості 64 депутатів.

Виконавчу владу очолює міський голова та Виконавчий комітет, який складається з
14 членів. Міським головою Дніпра за результатами 2-го туру місцевих виборів
2015 є Борис Філатов від партії «УКРОП».

Наразі існує поділ міста Дніпра на 8 адміністративних районів. 5 — на правому
березі р. Дніпро: Новокодацький, Центральний, Чечелівський, Соборний та
Шевченківський. 3 — на лівому: Амур-Нижньодніпровський, Індустріальний та
Самарський.

У підпорядкуванні міської ради також перебуває селище міського типу Авіаторське.

У XIX столітті Катеринослав був розділений на 3 адміністративні частини, що
визначалися дією трьох поліційних частин. Спочатку вони мали номери: Перша,
Друга (зараз Центральний район) і Третя частина. Згодом до них додалося
означення «поліційна». Потім числові назви зникли, змінившись на Соборна,
Дніпровська. 1897 року було вирішено збільшити число частин міста до 7: Соборна,
Дніпровська, Троїцька, Воскресенська, Олександрівська, Брянська Кодацька і
Фабрична. На початку 1920 року місто було розділено на 5 районів включно із
Задніпров'ям: Амур-Нижньодніпровський, Міський (у майбутньому Кіровський і
згодом Жовтневий), Залізничний, Кодацький (у майбутньому Новокодацький) та
Фабрично-Чечелівський (у майбутньому Чечелівський).

Станом на 1 лютого 2015 року населення налічувало 991,5 тис. осіб. Серед міст
України Дніпро посідає 4 місце за чисельністю населення.

Перебуваючи столицею величезної південної губернії, Катеринослав розвивався як
звичайний провінційний сільськогосподарський центр. Тільки з відкриттям в кінці
19 століття Криворізького залізорудного родовища почався інтенсивний розвиток
міста. В цей період діяло близько 170 великих та малих заводів і фабрик.
Величезні прибутки промисловців зумовили швидкий розвиток міської інфраструктури
та благоустрій території міста.

На початку 20 століття промисловість продовжувала розвиватись і в 30-ті роки
місто перетворилось на потужний індустріальний центр.

Дніпро є одним з провідних фінансових центрів України. Місто займає одне з
провідних місць на фондовому ринку країни — працюють 2 фондові біржі. Активно
розвивається ринок страхових послуг.

Будівельний комплекс за своїми виробничими потужностями, величині основних
фондів, кількості робітників перебуває на другому місці в Україні. На території
міста працює більше 150 підрядно-монтажних будівельних організацій різних форм
власності, 56 проектних і пошукових організацій, 540 малих будівельних
підприємств, які виконують роботи з проектування, будівництва та ремонту. Широке
використання сучасних будівельних технологій та матеріалів дає можливість
придати сучасний вигляд місту з 233-літньою історією. Господарчий комплекс міста
складають більше 20 тисяч підприємств. У 1993 році була заснована мережа
АТБ-Маркет, нині одна з найбільших у країні.

Місто має потужний промисловий потенціал, який характеризується високим рівнем
розвитку важкої індустрії. На більш ніж 200 промислових підприємствах 13 галузей
виробляється 4,5 % всієї промислової продукції України.

Основа промисловості міста — металургійний комплекс. Продукція галузі становить
6,9 % від загального обсягу виробництва чорної металургії України, в тому числі:
труб — 51,4 %, сталі — 5,3 %, чавуну — 5,0 %, прокату — 4,4 %, коксу — 4,0 %.
Основні підприємства галузі — відкриті акціонерні товариства: «Дніпропетровський
металургійний завод ім. Петровського», «Дніпрококс», «Комінмет»,
«Дніпропетровський трубний завод», «Нижньодніпровський трубопрокатний завод».

Машинобудівна та металообробна галузь промисловості міста у загальнодержавному
виробництві машинобудівного комплексу становлять 10,5 %. Найбільш розвинутими є
металургійне, транспортне, електротехнічне, гірничо-шахтне і гірничорудне,
будівельно-шляхове й комунальне, хімічне і полімерне машинобудування,
верстатобудування. Лідерами галузі є: відкриті акціонерні товариства
«Дніпропетровський машинобудівний завод», «Дніпроважмаш», «Дніпропрес»,
«Дніпровагонрембуд», науково-виробниче об'єднання «Дніпропетровський
електровозобудівний завод». Продукція галузі — трактори, преси,
вагоноопрокидувачі, шлаковозні чаші, трамваї, тролейбуси, магістральні
електровози.

Дніпро— один з світових центрів ракетно-космічного будування. Виробниче
об'єднання «Південний машинобудівний завод» та Конструкторського бюро «Південне»
розробили і виготовляють екологічно чисті ракетоносії «Зеніт», космічні апарати
з унікальними можливостями та беруть участь в реалізації проекту «Морський
старт» у складі міжнародного консорціуму чотирьох країн (США, Росії, України,
Норвегії). Хімічна галузь — це 7 підприємств; продукція: лакофарбові матеріали,
мінеральні добрива, гумотехнічні вироби для багатьох галузей — космосу,
повітряного транспорту, понад 80 типорозмірів шин, у тому числі великогабаритних
та низького тиску для сучасної сільськогосподарської техніки, які експортуються
у 30 країн світу. Продукція галузі становить 7,5 % обсягів виробництва хімічної
та нафтохімічної промисловості України. Розвинути легка промисловість, харчова
промисловість та переробна промисловості. В місті виробляється 5,6 % обсягу
виробництва продуктів харчування в Україні.

У Дніпрі знаходиться головний офіс найбільшого в Україні банку — ПриватБанку,
який входить у приналежну Ігорю Коломойському і Геннадію Боголюбову групу
Приват. До групи безпосередньо або опосередковано входить більше 100 підприємств
в Україні та світі. Її головний конкурент — Інтерпайп, металургійна компанія, що
спеціалізується на виробництві труб і коліс для залізничного транспорту. Її
засновником є Віктор Пінчук. Дніпро неофіційно є бізнес-столицею України.
Більшість українських мільйонерів і мільярдерів живуть тут або мають дніпровське
коріння. За даними статистики за 2011 рік, кожен 1200-й дніпропетровець був
мільйонером. Для порівняння: у Донецьку кожен 1700-й, а в Києві 3200-й.

Зовнішньоекономічна діяльність, яка здійснюється майже з 130 країнами світу.
Обсяг експортно-імпортних операцій становить понад 7 % загального
зовнішньоторговельного обігу України. Експортний потенціал міста складається з
продукції підприємств чорної металургії, машинобудування, хімічної, харчової та
легкої промисловості, а імпортуються в місто, головним чином, природний газ,
нафтопродукти, продукція машинобудування.

Містом проходить низка важливих транспортних коридорів, серед них E50М04. У
Дніпрі працює п'ять мостів через річку Дніпро. Сучасний Дніпро є важливим
залізничним вузлом та центром Придніпровської залізниці. Також у місті працює
Дніпропетровська дитяча залізниця. Основними транспортними потоками, що
проходять через Дніпро є напрями Донбас — Західна Україна, Київ — Крим та
Одеса — Москва. З Дніпра курсували «Столичний експрес»та «Південний експрес»
(останній — до 2014 р.). З 2012 року курсують швидкісні електропотяги Інтерсіті+
сполученням «Дніпро — Київ», а також транзитні — «Запоріжжя — Дніпро — Київ» та
«Покровськ — Дніпро — Київ».

Дніпропетровський міжнародний аеропорт, розташований всього за 15 км від центра
міста, сполучає Дніпро (станом на 2016 р.) з такими аеропортами, як Київ, Львів,
Відень, Стамбул, Тель-Авів, Тбілісі; також здійснюються чартерні рейси до
відомих курортів Туреччини (Анталья), Греції, Кіпру, Болгарії (Бургас), Грузії
(Батумі). 2516 пасажирів можуть щоденно вилітати з аеропорту. У ньому базується
компанія Дніпроавіа, що є головним перевізником регіону.

Дніпропетровський річковий порт забезпечує суднам типу «річка — море» прямі
міжнародні перевезення вантажів з виходом у Чорне море.

Дніпропетровський метрополітен, який став до ладу 1996 р. — найкоротший у
Європі. Має усього 6 станцій. Він з'єднує центральний залізничний вокзал Дніпра
із західною промисловою зоною та житловими масивами Червоний Камінь і
Покровський (кол."Комунар"). Керівники цього виду транспорту у Дніпрі нарікають
на неспроможність витримувати конкуренцію з маршрутками і трамваями. Оператор —
Управління Дніпропетровського метрополітену. Будівництво лінії від вокзалу до
центра міста вже майже 20 років знаходиться у замороженому стані. У перспективі
також планується будівництво другої лінії.

Основним видом громадського транспорту з кінця 1990-х у місті є маршрутне таксі.
У майбутньому можливе відродження парку автобусів великої місткості, рух яких на
деяких маршрутах вже частково запроваджено.

У 1897 році Катеринослав став третім містом Російської імперії з електричним
трамваєм. Золоті роки існування дніпровського трамваю припадають на 70-80-ті
роки. Нині в місті працює 12 маршрутів трамваю. Були закриті 6 маршрутів.

У 1948 році у Дніпропетровську з'являється перший маршрут тролейбуса. У подальші
роки тролейбусна система сильно розширилася, але у 2000-ні роки дещо
скоротилася — зокрема, були закриті маршрути № 13 (Центр-ж/м Комунар), № 6
(ДНУЗТ — Шинний завод), контактна мережа на них демонтована. Тепер в місті
працює 17 маршрутів.

Фактичний обсяг роздрібного товарообігу підприємств торгівлі та ресторанного
господарства міста в 1 кварталі 2013 року склав майже 4,5 мільярда гривень.
Дніпро займає перше місце серед обласних центрів країни по забезпеченості
населення торговими площами магазинів. На одну тисячу жителів припадає 834 м²
торгової площі.

У місті Дніпро функціонують 163 навчальних закладів, до числа яких крім
загальноосвітніх шкіл входять гімназії, ліцеї, школи-інтернати та спеціалізовані
заклади для хворих дітей. У місті функціонують 17 спеціалізованих шкіл.
Динамічний розвиток міста та освітнього процесу спонукає до виникнення мережі
спеціалізованих шкіл, ліцеїв, гімназій. В місті, наприклад, є юридичний ліцей та
міжнародні школи — Британська міжнародна школа та Українсько-американський
ліцей. Крім того, у Дніпрі 174 дитячі садки та 34 позашкільних навчальних
закладів, у тому числі 21 центр позашкільної роботи, Будинки творчості, Центр
допризовної підготовки молоді, 13 спортивних шкіл. 87 навчальних закладів міста
стали експериментальними закладами Всеукраїнського та регіонального рівнів.

Дніпровський вузівський регіон поєднує 38 вищих навчальних закладів. За
рейтингом ВНЗ «Топ-200 Україна» Національний гірничий університет зайняв 7
місце, а Дніпропетровський національний університет — 9 місце. Гірничий
університет створений у 1899 році як Катеринославське вище гірниче училище, став
першим вишем міста. Інші відомі заклади:

Дніпро — один із найбільших наукових центрів України. В ньому зосереджено багато
науково-дослідних та проектно-конструкторських організацій і перед усім:
Придніпровський науковий центр Національної Академії Наук України та її
інститути геотехнічної і технічної механіки; чорної металургії; транспортних
систем і технологій, проблем природокористування і екології. Науковці вирішують
багатопланові завдання від формування і реалізації космічної програми України до
створення енергозберігаючих екологічно чистих технологій у гірничій справі,
металургійній, хімічній промисловості, будівництві, сільському господарстві.
Багато проектів, які розроблені та впроваджені дістали світове визнання і швидко
знайшли практичне застосування. За досягнення на рівні світової науки вченим
міста неодноразово присуджувались як міжнародні так і Державні премії України в
галузі науки і техніки.

У Дніпрі друкується більше 45 різних газет і журналів. Серед
суспільно-політичних видань відомі «Вісті Придніпров'я», «Дніпровська правда»,
«Днепр Вечерний», «Горожанин», «Лица» «Зоря»; Щомісячна газета для сімейного
читання «Золотий фонд України»; найпопулярніше інформаційно-розважальне
видання — це тижневик «Теленеделя».

11 телеканал вперше вийшов в ефір 6 липня 1994 року. Також працюють компанії 23
канал — СТБ Дніпро, 34 телеканал, 51 телеканал (Дніпровський державний
телеканал), 27 канал, ІРТ, 9 канал, Домашній очаг, та ін.

На території міста в межах радіочастот FM-діапазону своє мовлення проводять 23
всеукраїнські та регіональні радіостанції: «Перший канал Українського радіо /
Дніпропетровське обласне радіо» (87.5 MHz), «NRJ» (88.1 MHz), «Relax FM» (88.5
MHz), «Ретро FM» (89.7 MHz), «Радіо Мелодія» (90.1 MHz), «Радіо РОКС Україна»
(90.5 MHz), «Перець FM» (90.9 MHz), «Ера FM» (91.4 MHz), «Люкс FM» (100.5 MHz),
«Русское Радио Україна» (101.1 MHz), «Радіо П'ятниця» (101.5 MHz), «Хіт FM»
(102.0 MHz), «Європа Плюс Дніпро» (102.5 MHz), «Наше радіо» (102.9 MHz), «DJ FM»
(103.3 MHz), «Улюблене радіо» (104.0 MHz), «Авторадіо-Україна» (104.8 MHz),
«Шансон» (105.3 MHz), «Просто Раді.О» (105.8 MHz), «Країна FM» (106.4 MHz),
«Kiss FM» (106.8 MHz), «Радіо Mix» (107.3 MHz) та «Радио Вести» (107.7 MHz).

Дніпро є одним з 6 міст України, де працює оперний театр та вищий навчальний
заклад музичного профілю — консерваторія, структурним підрозділом якої є музичне
училище, що діяло в місті з початку ХХ століття. В місті також діє обласна
філармонія, регіональне відділення Спілки композиторів.

Тут проводились фестивалі джазової музики «Джаз на Дніпрі» (у 1987—1990 та
1999—2006 роках), проводяться юнацький фестиваль «Дніпровські зорі», фестиваль
музичного мистецтва «Музика без меж».

Діють два драматичні театри — Дніпропетровський академічний український
музично-драматичний театр імені Т. Г. Шевченка (з 1918) та Дніпропетровський
академічний театр російської драми імені Максима Горького (з 1927). Також працює
5 палаців культури. У будинку органної і камерної музики проводяться міжнародні
органні фестивалі, проводяться концерти органної і камерної музики, кількість
відвідувачів сягає 30 тисяч слухачів у місяць. Це культурний осередок Дніпра.

Сучасна музика також активно розвивається, складено топ гуртів Дніпра, до якого
потрапили Brunettes Shoot Blondes, Гражданин Топинамбур, И Друг Мой Грузовик,
Кімната Гретхен, Plus Band, Gamardah Fungus, Tape Holder, Jungleman, MEOW та
Forgotten Lizzard.

У 2015 міська рада вирішила, що місто назване на честь Апо́стола Петра, учня
Ісуса Христа, першого Папи Римського.[36]

У місті розташовані чотири музеї. Історичний оперує будинком свого найвідомішого
науковця — Дмитра Яворницького. Унікальними експонатами є половецькі «баби»,
Керносівський ідол та колекція козацьких старожитностей. Іншими підрозділами є
музей місцевого самоврядування та діорама «Битва за Дніпро», найбільша діорама в
Україні, друга за площею в Європі. В даний час Діорама працює також як
виставковий центр. На площі перед діорамою розміщена колекція радянської
військової техніки 1940-х років.

Відомий художній музей береже колекцію російського, українського й
західноєвропейського мистецтва XVII — початку XX ст. (ікони, парсуни, народні
картини, портрети, краєвиди, жанрові картини), радянського й сучасного
українського мистецтва.

Обласна універсальна наукова бібліотека ім. Кирила і Мефодія — найбільша наукова
бібліотека Дніпра. Також діє Центральна державна науково-технічна бібліотека
гірничо-металургійного комплексу України. Місто є головним літературним
осередком регіону. Із ним пов'язані Олесь Гончар, Леонід Бачинський, Єжи
Єнджеєвич, Павло Загребельний, Адріан Феофанович Кащенко, Валер'ян Підмогильний,
Віктор Петров.

Дніпро є центром єпархій УПЦ КП й УПЦ МП. У місті збудовано великий єпархіальний
центр. З 1998 року відновлене видання «Дніпропетровські єпархіальні відомості»,
що видавалися з 1872 року під назвою «Катеринославські єпархіальні відомості».
Також у місті є храм УГКЦ — церква Покрови Пресвятої Богородиці, яка розташована
на вул. Сташкова; 16 грудня 2016 року Отець і Глава Української
Греко-Католицької Церкви Блаженніший Святослав освятив новозбудований храм УГКЦ
Святого Миколая Чудотворця

На розі вул. Леваневського та пр. С. Нігояна завершується будівництво
вірменського храму. Лютеранська кірха святої Катерини була побудована після
організації 1852 року німецької лютеранської громади у губернському місті
Катеринославі.

Ще з царських часів видатну роль у житті міста відігравала іудейська громада —
за переписом 1897 р. частка євреїв в населенні Катеринослава становила 35 %, або
40 000 осіб. Незважаючи на те, що 2001 р. частка євреїв у населенні міста
становила лише 0,4 % (13,7 тис.осіб, за даними «Хабаду» — 50 тис.осіб), їх вплив
на життя міста важко переоцінити: серед членів єврейської громади найбагатші
особи Дніпра і України, найвпливовіші бізнесмени, зокрема, Ігор Коломойський,
Геннадій Боголюбов, Віктор Пінчук. 2012 р. у центрі міста відкрито найбільший у
світі єврейський центр «Менора» площею 122 тис. кв. м., що знаходиться біля
синагоги «Золота Роза».

Серед найвідоміших культових споруд міста Спасо-Преображенський кафедральний
собор, Хрестовоздвиженський храм, Миколаївська церква в Кодаках та Костел
святого Йосипа.

Місто проектували видатні архітектори — Клод Геруа, Іван Старов. Будинки зводили
за проектами В. Гесте і М. Козакова, Дмитра Скоробогатова, Олександра
Красносельського, В. Самодриги.

З розрахунку на одного мешканця міста площа зелених масивів і насаджень
становить 134 м² — один із найвищих показників в Україні. В межах міста
знаходяться ботанічний сад, природні та штучні лісопарки, з яких 2 парки —
пам'ятники садово-паркового мистецтва 18 століття.

Місто славиться футбольною командою «Дніпро», що була заснована 1918 року і за
свою історію встигла двічі виграти Чемпіонат СРСР 1983, 1988 рр., здобути Кубок
СРСР 1989 р. Сьогодні клуб грає у Прем'єр-лізі. Фіналіст Ліги Європи 2014/15 рр.
Чвертьфіналіст Ліги Чемпіонів (Кубка Європейських Чемпіонів) 1985, 1990 рр.
«Дніпро-2» — фарм-клуб команди.

Першим стадіоном «Дніпра» був стадіон «Сталь», побудований 1939 року. 1966-го
був відкритий стадіон «Метеор». Новий стадіон, «Дніпро-Арена» був збудований на
місці колишнього стадіону «Металург» 2008-го року. Крім того в місті працюють
стадіони «Дніпропрес», «Локомотив», «Монтажник», «Славутич», «Трудові резерви»
та інші. Відомий також спортивний комплекс Метеор.

Баскетбольний клуб «Дніпро» — володар Кубка «Суперліги» 2011, 2015 рр.
Ватерпо́льний клуб «ДНУ-Дніпро» виступає у Чемпіонаті України серед чоловіків.
Назву клубу дав Університет імені Олеся Гончара, басейн якого є спортивною базою
для клубу. 2012 року клуб отримав статус професійного.

Регбійний клуб «Дніпро» виступає у Вищій лізі, також відомий СК
«Дніпропетровські Ракети».

Дніпропетровський авіаційний спортивний клуб базується на аеродромі Кам'янка.
Клуб здійснює підготовку льотчиків, планеристів та парашутистів. На базі клубу
неодноразово проводилися збори збірних команд з планерного спорту СРСР та
України, змагання з авіаційних видів спорту, випробовувалася нова планерна
техніка. Серед найвідоміших пілотів міста Марія Доліна, Анатолій Брандис,
Георгій Паршин.

У зв'язку з російською збройною агресією проти України, 7 вересня 2016 року
рішенням міської ради Дніпра були розірвані партнерські відносини з російськими
містами Самара та Красноярськ, своїм же рішенням, на підставі постанови
Верховної ради України № 1375-VIII від 19.05.2016 року і на виконання законів
про декумунізацію, міська рада змінила свою назву на Дніпровська міська рада.



https://uk.wikipedia.org/wiki/DZIDZIO

DZIDZIO («Дзідзьо») — український поп-гурт, створений 2009 року, за задумом
Андрія Кузьменка та його товариша — Олега Турка (Лесик), спільно з Михайлом
Хомою. Виступає в жанрі «комедійного антигламурного попу». Використовує
надсянський говір української мови, суржик та ненормативну лексику.

DZIDZIO — український гурт, створений у місті Новояворівську Львівської області
9 вересня 2009 Незабаром після появи пісні Кузьми «Старі фотографії» у
незвичному виконанні DZIDZIO новий музичний проект увійшов у медійний простір
України.

В 2009 році Кузьма пише гурту музику та слова пісні «Ялта», яка згодом допомагає
DZIDZIO набути популярності.

В Інтернеті Дзідзьо став популярним завдяки його широко відомим монологам про
свиню Мейсона, яка є «ідейним натхненником гурту». Фан-клуб гурту в соціальній
мережі «ВКонтакті» є найбільшим в Україні і перевищує 200 тис. прихильників, а
тільки за рік кількість переглядів роликів гурту лише на офіційному каналі
«Дзідзьо» в YouTube перевищила 11 млн.

В 2011 році в Іспанії відбулися зйомки кліпу на пісню «Сама-сама». Влітку 2012
року була проведена прем'єра кліпу на пісню «ХА-ХА-ХА» в столичному клубі
«Byblos». На презентації кліпу було проведено кілька веб-конференцій на відомих
порталах та радіостанціях, інтернет-аудиторія спостерігала за концертом онлайн
на офіційному каналі гурту в YouTube, а також було випущено додаток гурту для
iPhone.

У вересні 2012 року DZIDZIO відвідали щорічний «Октоберфест» в Мюнхені, де
хлопці спілкувалися з місцевими поціновувачами пива і музики, а також гостями
фестивалю зі всього світу, які запам'ятали гурт завдяки яскравим костюмам в
стилі Oktoberfest і живому виконанню пісень.

20 листопада 2012 року DZIDZIO випустили дебютний CD-альбом під назвою
«ХА-ХА-ХА».

Весну 2013 року хлопці зустріли з новою піснею «Сусіди», на яку музиканти
презентували кліп в середині березня. В ньому традиційно знялася героїня всіх
кліпів гурту DZIDZIO, їхня муза — Надія. Також в березні DZIDZIO випустили
перший на українському музичному просторі персональний караоке-диск гурту у
DVD-форматі.

18 травня 2013 року відбулась визначна подія в історії гурту — сольний концерт
на стадіоні «Арена Львів». Концерт став знаковим для гурту DZIDZIO. Вони перші,
хто провів його на новому стадіоні, що був збудований до «Євро 2012», концерт
відвідали 25 000 глядачів. Перед початком виступу глядачі мали змогу на великому
екрані побачити мультфільм про створення гурту DZIDZIO під назвою «Народження
легенди», який згодом також було презентовано на офіційному каналі гурту в
YouTube. Фінальним акордом цього шоу стала прем'єра пісні «Мені повезло».

Восени 2013 року фронтмен групи був ведучим шоу «Співай, якщо зможеш» на Новому
каналі. 8 грудня 2013 року гурт у повному складі взяв участь у музичному
марафоні на Майдані незалежності під час Революції гідності.

Влітку 2015 DZIDZIO представили новий кліп «Я їду до мами», знятий у Португалії.
Влітку 2015 відбулось турне по Канаді.

У березні 2016 року гурт зі скандалом покинув один із засновників — Лесик. За
словами Хоми, Лесик був не згоден із переїздом гурту до Києва, тому бажав
продати свою частку майнових прав за 5 млн 200 тисяч гривень, яку інші учасники
відмовились викуповувати. У результаті Лесик подарував свою частку в гурті
матері Андрія Кузьменка, з яким Лесик засновував колектив, а до гурту прийшов
гітарист Орест Галицький під псевдом Лямур (хрещений батько Юлікового сина).



https://uk.wikipedia.org/wiki/%D0%9B%D1%8C%D0%B2%D1%96%D0%B2

Львів (МФА: [ˈʎʋiu̯],  вимоваопис файлу) — місто обласного значення в Україні,
адміністративний центр Львівської області, національно-культурний та
освітньо-науковий осередок країни, великий промисловий центр і транспортний
вузол, вважається столицею Галичини та центром Західної України. За кількістю
населення — сьоме місто країни (станом на 1 січня 2016 року у Львові проживали
728 350 осіб). Центр Львівської агломерації з населенням понад 1 млн осіб.

Львів заснований королем Данилом Галицьким у середині XIII століття. Близько
1272 року місто стало столицею Галицько-Волинського князівства. У добу
середньовіччя Львів був важливим торговельним центром. За австрійського
панування місто стає осередком українського та польського національно-визвольних
рухів. Після розпаду Австро-Угорщини був столицею Західноукраїнської Народної
Республіки. До Другої світової війни належав Польщі, за Пактом Молотова —
Ріббентропа анексований Радянським Союзом. З 1991 року перебуває у складі
незалежної України.

Історичний центр Львова занесено до списку Світової спадщини ЮНЕСКО. У місті
розташована найбільша кількість пам'яток архітектури в Україні. У 2009 році
Львову надано звання Культурної столиці України. Місто періодично посідає чільні
місця в рейтингах туристичної та інвестиційної привабливості.

Назва «Львів» дана місту на честь князя Лева Даниловича, сина засновника Львова
Данила Галицького. Упродовж своєї історії Львів жодного разу не змінював назви.
Назва міста різними мовами звучить так: польською мовою — Lwów (Львув),
англійською — Lviv (Лвів), російською — Львов (Львов), німецькою — Lemberg
(Лемберґ; зараз — також Lwiw), їдиш — לעמבערג, латинською — Leopolis (Леополіс),
вірменською — Լվով (Лвов), кримсько-татарською — İlbav (Ільбав).

Щодо Львова традиційними є багато епітетів. Розповсюдженою є назва «Місто Лева».
Час від часу вживаються такі порівняння, назви та словосполучення, як «місто
левів», «місто сплячих левів», «Королівське місто», «Перлина корони Європи»,
«Місто-музей», «столиця Галичини», «маленький Париж», «маленький Відень»,
«український П'ємонт», «Бандерштадт», «культурна столиця України» та інші.

Офіційно затвердженими символами Львова є герб, великий герб, хоругва Львівської
міської ради та логотип. Статут Львова символами міста визначає також назви чи
зображення архітектурних та історичних пам'яток.

До основи сучасного герба Львова покладено герб із печатки міста з середини
XIV ст. — кам'яна брама з трьома вежами, в отворі воріт якої крокує золотий лев.
Великий герб Львова — це щит із гербом міста, увінчаний срібною міською короною
з трьома зубцями, який тримають лев і давньоруський воїн. Прапором Львова є синє
квадратне полотнище з зображенням міського герба, обрамлене лиштвою, що
складається з жовтих та синіх рівнобедрених трикутників по краях. Логотипом
Львова є зображення п'яти різнобарвних веж (зліва — направо): дзвіниці
Вірменського собору, вежі Корнякта, міської ратуші, вежі Латинської катедри,
дзвіниці монастиря Бернардинів та слоган «Львів відкритий для світу» під ними.

Де-факто девізом Львова сьогодні є гасло «Львів відкритий для світу», адже воно
зображене на логотипі міста. На гербі 1936—1939 років як девіз використовувався
латинський вислів «Semper fidelis» (Завжди вірний), проте після Другої світової
війни він більше не вживався.

З XVII століття патроном Львова вважався святий Ян з Дуклі. Сьогодні заступником
міста є святий Юрій Змієборець. До дня його пам'яті, у першу неділю травня,
відзначається День міста. Серед шанованих львів'янами міських свят також День
прапора (3 квітня; на згадку про 3 квітня 1990 року, коли за 16 місяців до
проголошення незалежності України на львівській ратуші було піднято синьо-жовтий
прапор) та День Листопадового чину (1 листопада; в пам'ять про Листопадовий чин,
коли у ніч на 1 листопада 1918 року у Львові було встановлено Західноукраїнську
Народну Республіку). 27 липня у Львові день жалоби за жертвами Скнилівської
трагедії.

Львів отримував орден «За військову доброчесність», найвищу військову нагороду
Польщі, та Орден Леніна, найвищу нагороду Радянського Союзу.

Львів розміщений у центральній частині Львівської області між Яворівським,
Жовківським та Пустомитівським районами, у східноєвропейському часовому поясі на
24 меридіані; місцевий час відстає від поясного на 24 хвилини. Площа міста в
адміністративних межах 2012 року становить близько 182 км².

Місто лежить на відстані бл. 70 км від кордону з Польщею, на стику Львівського
плато, горбкуватого Розточчя і низинної Надбужанської котловини. Через нього
проходить пасмо пагорбів Головного європейського вододілу, який розмежовує річки
Балтійського та Чорноморського басейнів (відповідно річок Західного Бугу та
Дністра). Середня висота Львова над рівнем моря — 289 метрів. Найвища точка
міста — гора Високий замок (413 м над рівнем моря). Історично Львів було
збудовано на річці Полтві (притока Бугу), але в XIX столітті її пустили через
головний міський колектор (під проспектами Шевченка, Свободи та Чорновола).

Львів має понад 20 парків і зелених зон, 2 ботанічні сади і 16 пам'яток природи.
Два парки є пам'ятками садово-паркового мистецтва національного значення, один —
місцевого. У міських межах розташований регіональний ландшафтний парк
«Знесіння» — природоохоронна територія площею понад 300 га, яка має максимально
наближену до природних умов екосистему.

Львівський клімат є помірно континентальним з м'якою зимою і теплим літом.
Середньомісячна температура повітря становить −4 °C у січні і +18 °C у липні.
Абсолютний максимум температури повітря (+37,0 °C) зафіксований у серпні 1921
року, абсолютний мінімум — (−33,6 °C) 10 лютого 1929 року; максимальна кількість
опадів (1 422 мм) випала 1893 року. Загалом за останні 100—120 років температура
повітря у Львові має тенденцію до підвищення. За цей період середньорічна
температура підвищилася принаймні на 1 °C. Вологість повітря в середньому за рік
становить 79 %. Найчастіше дмуть західні вітри, найрідше — північно-східні.

Львів характеризується найбільшою кількістю опадів і найнижчими літніми
температурами серед усіх обласних центрів України, що спричинено чи не найменшою
континентальністю місцевого клімату з-поміж великих міст України. У середньому
за рік випадає 740 мм атмосферних опадів: найменше — в січні, найбільше — в
липні. За рік у місті в середньому 174 дні з опадами. Через це місто часто
називають «приреченим на дощ». Тема львівського дощу є популярною в місцевих
художників, поетів і музикантів.

Для всіх пір року характерні різкі перепади атмосферного тиску, температур і
вологості повітря. Зими м'які — морози нижче −20 °C спостерігаються вкрай рідко.
Стійкий сніжний покрив встановлюється не кожної зими. Весна прохолодна та
дощова, заморозки і снігопади можливі до початку травня. Літо прохолодне.
Звичайні літні полуденні температури в межах +20-25 °C, спека вище +30 °C
спостерігається рідко. Влітку частими є грозові зливи і різкі перепади
температур при проходженні атмосферних фронтів. При цьому майже щороку
спостерігаються ураганні вітри, які призводять до повалення дерев, обриву ліній
електропередач, невеликих руйнувань. Так, у 2008 році внаслідок буревію загинуло
4 людей. Осінь помірно тепла і суха. Тривалість вегетаційного періоду — 215
днів.

З 90-х років XX століття, відколи у Львові спостерігається економічний спад,
екологічна ситуація у місті покращилася. За цей період закрито низку великих
промислових підприємств, унаслідок чого зменшилися і промислові викиди. Водночас
низка природних чинників зумовлює тенденції до підвищення забруднення повітря,
зокрема, у центральній частині Львова. У цій частині міста рельєф знижується і
тому тут погана циркуляція повітря, це призводить до великої концентрації
вуглекислого газу, оксидів азоту і сірки, цьому сприяє ще й інтенсивний
автомобільний рух через історичний центр міста. Тому у безвітряну погоду в
центрі Львова можливе утворення смогу. Загалом викиди автотранспорту до
атмосфери становлять понад 50 % усіх викидів міста, близько 30 % припадає на
теплоенергетику.

Згідно з моніторингом Державного управління охорони навколишнього природного
середовища, у Львові розміщені два підприємства, які фігурують у рейтингу
основних забруднювачів Львівської області — ВАТ «Львівський дослідний
нафтомаслозавод» та ЛКП «Львівводоканал». У 2001 році викиди шкідливих речовин
до атмосфери стаціонарними джерелами забруднення становили 16,6 кг на 1 км². У
Львові вироблялося 20 % забруднювальних речових області. Водночас, порівняно з
іншими великими містами України, Львів в екологічному аспекті є відносно чистим
містом.

Археологічні розкопки свідчать, що територія сучасного міста була заселена ще у
V столітті. Наприкінці X століття ці землі ввійшли до складу Русі, зокрема
удільних Галицького, а з 1199 року — Галицько-Волинського князівств.

Засновником міста традиційно вважають галицького князя Данила Галицького, який
назвав укріплене поселення на честь свого сина Лева, хоча жодне джерело не дає
підстав для такого твердження. Л. Войтович на основі білорусько-литовських
літописів і авторів XVI—XVIII ст. стверджує, що місто заклав Лев Данилович.
Місто розташувалося на межі належних Левові Перемишльського та Белзького
князівств. Я. Ісаєвич припускає, що Данило Романович здійснював загальне
керівництво будівництвом, а Лев Данилович керував роботами безпосередньо на
місці. Л. Войтович зазначає, що Лев уже 1245 р. в битві під Ярославом командував
окремим полком, отже, мав власний уділ, в якому міг закладати міста й без
дозволу батька. В енциклопедії українознавства час заснування датують кінцем
40-х або початком 50-х. Краєзнавець Мечислав Орлович припускав, що місто
засноване через цілковиту руйнацію княжого Галича монголо-татарами 1240 року,
хоча Галич було зруйновано 1241 року.

Перша письмова згадка про Львів міститься у Галицько-Волинському літописі і
датується 1256 роком, від якого і ведеться міське літочислення. Руський Львів
складався з дитинця (Високого замку), королівської резиденції (Низького замку)
та укріпленого подолу в районі сучасної площі Старий Ринок.

1272 року король Лев I Данилович переніс столицю Галицько-Волинської держави з
Холма до Львова. Тут також, ймовірно, перебував фактичний осідок митрополитів
Галицьких, настоятелів окремої митрополії Константинопольського патріархату, що
існувала з перервами від 1303 до 1401 року.

Після смерті галицько-волинського князя Юрія II Болеслава 1340 року волинські
бояри проголосили правителем Дмитра-Любарта Гедиміновича. Того ж року король
Польщі Казимир ІІІ напав на Львівську і Перемишльську землі; між ним і Любартом
почалася «Війна за галицько-волинську спадщину». У цих умовах місцеві бояри під
проводом Дмитра Дедька взяли владу до своїх рук, спершу визнаючи зверхність
Королівства Польського, а з 1341 року — сюзеренітет Дмитра-Любарта Гедиміновича.

1349 року, після смерті Дмитра Дедька, Казимир ІІІ удруге захопив Львів і
приєднав Галичину до Польщі на автономних правах. Поруч із руським подолом
запрошені королем будівничі за німецькими зразками звели нове готичне
місто-фортецю, поділене на квартали, з Ринком посередині. Більшість його
населення становили німці; українці-русини жили переважно в передмістях.
Існували самоврядні вірменська і єврейська громади. 1356 року король Казимир ІІІ
надав Львову «маґдебурзьке» право самоврядування.

1370 року, за договором між Казимиром ІІІ і угорським королем Людовиком,
Галичина перейшла під владу Королівства Угорського. 1387 року донька Людовика,
польська королева Ядвіґа Анжуйська, після військового походу захопила ці землі
для Польщі.

1379 року Львів, що лежав на важливому відтинку Великого шовкового шляху з Криму
до Німеччини, отримав «абсолютне право складу». Воно передбачало, що всі купці,
які везли товари через місто, були зобов'язані впродовж двох тижнів виставляти
свій крам на продаж у Львові, а вже потім могли їхати далі. Місто стало важливим
ремісничим і торговельним центром. Відомими були ярмарки на день св. Аґнеси (21
січня) та св. Маргарити (13 липня), пізніше святоюрські.

1434 року автономія Галичини як Королівства Руського була скасована, а на
більшості його земель утворено Руське воєводство з центром у Львові. У XV ст.
Львів став Лемберґом: місто мало «німецьке обличчя», німецькою мовою «ґмінна
рада» видавала ухвали, велися дискусії, виголошували промови в костелах.
Полонізація міста наступила за правління 2-х останніх Ягеллонів.

Через посилення експансії Османської імперії до Європи обсяги торгівлі через
Львів значно зменшилися, що спричиняло збідніння міста. Падіння Константинополя
сприяло появі в місті багатьох греків. Великим ударом стала пожежа 1527 року,
найстрашніша в історії міста, коли готичний Львів вигорів дотла. Для відбудови
були запрошені архітектори з Північної Італії, які використали ренесансний
стиль. Торговельні шляхи занепали, тому відновлення економіки міста було
пов'язане з розвитком місцевого виробництва. Основними продуктами експорту стали
риба, віск та пушина, зокрема, соболі.

У другій половині XVI століття у Львові починають діяти Успенське православне
братство та школа при ньому, тут веде свою діяльність першодрукар Іван
Федорович. Станом на 1630 рік у місті проживало 25—30 тисяч мешканців, що робило
його найбільшим містом на території сучасної України.

1578 року в урочистій обстановці Стефан Баторій підписав документ, яким
створювалося козацьке реєстрове військо. З козацької сторони свою вірність
засвідчила делегація старшини на чолі з Андрієм Лиханським. Фактично
узаконювався новий юридичний стан — козацтво, що мало важливе значення в
тогочасному суспільстві.

Однак, починаючи зі середини XVII століття місто переживає спустошливі війни. У
1648 — українське козацьке військо Богдана Хмельницького обложило Львів, козаки
Максима Кривоноса штурмом взяли Високий Замок, уперше за всю його історію. У
1704 році шведські війська під керівництвом короля Карла XII під час Великої
Північної війни здобули укріплений центр міста (також уперше в його історії) і
пограбували його. Після цього Львів почав хилитися до занепаду.

У 1772 році, внаслідок Третього поділу Речі Посполитої, Львів відійшов до складу
Габсбурзької монархії, ставши столицею коронної провінції — Королівства Галичини
і Лодомерії. Австрійська влада впорядкувала міську господарку, у 1777–1820 роках
було знесено міські мури, споруджувалися нові квартали у стилі класицизму. Під
час австрійського панування в місті активно розвивалася наука і культура: було
збудовано два великі театри, реорганізовано Університет і відкрито Політехніку,
організовано видавничу справу, запроваджено вуличне освітлення, громадський
транспорт, залізничне сполучення. У цей період у Львові було винайдено гас і
гасову лампу, запущено першу в світі повітряну кулю на рідкому паливі,
споруджено перший в Європі залізобетонний міст.

Під час революції «Весни народів» ув Європі в 1848 році повстала польська
патріотична верхівка. Руське населення також створило власні репрезентативні
структури. Урешті, Відень був змушений піти на поступки і надати автономію
Королівству Галичини і Лодомерії. З цим починається новий розквіт міста. Львів
став центром українського та польського національних визвольних рухів, адже
закони в Австро-Угорщині були демократичнішими, ніж у Росії чи Пруссії, в складі
яких перебували решта польських та українських земель.

Під час Першої світової війни у 1914–1915 роках Львів був окупований Російською
імперією. Тут перебував адміністративний центр Галицько-Буковинського
генерал-губернаторства.

10 лютого 1918 р. в місті пройшла велика українська маніфестація на площі Ринок
на честь укладення Берестейського мирного договору з УНР; з балкону «Просвіти»
учасників привітав Кость Левицький, лунало «Вже воскресла Україна…». 12 лютого
1918 р. в залі «Української бесіди» відбулося зібрання української
громадськості, де обговорили ставлення українців Львова до миру з УНР, схвалили:
укладення миру між УНР та сусідами; повернення Холмщини, Підляшшя до Української
держави; текст телеграми УЦР, Українській Раді Народних Міністрів, Українській
Мировій Делегації. Радість українців Львова занепокоїла шовіністів-поляків
(професорів, доцентів університету та інших), 14 лютого було підступно побито
дружину четаря УСС Стефанію Новаківську. 3 березня 1918 року в місті відбулося
«свято державності і миру» (віче) на підтримку дій уряду УНР, на якому були
присутні близько 60 000 осіб.

У ніч на 1 листопада 1918 року у місті відбулося взяття українцями влади —
(Листопадовий чин), унаслідок чого 13 листопада 1918 року була офіційно
проголошена Західноукраїнська Народна Республіка зі столицею у Львові.

Переважання в місті польського населення та бажання поляків-шовіністів відновити
кордони Речі Посполитої спричинило Польсько-українську війну, яка завершилася
окупацією Галичини і приєднанням до Польщі. Львів став адміністративним центром
Львівського воєводства.

Львів у складі міжвоєнної Польщі був великим культурним та науковим центром.
Місто поповнилося новими районами (Левандівка, Новий Львів, Персенківка, Нове
Знесення та ін). У Львові витворилася автохтонна міська вулична культура
(батяри, львівський шансон), з того часу з'явилася традиція називати Львів
«маленьким Парижем». Більшість населення становили поляки (понад 50 %); частка
євреїв становила близько 30 %, українців — близько 15 % населення міста. Проти
українців, як і по всій Галичині, проводилася дискримінаційна політика
пацифікації, що породила спротив населення і виникнення українських радикальних
партій, зокрема Організації українських націоналістів під проводом Степана
Бандери. У цей період Львів стає центром українського визвольного руху і втримує
цей статус до 1990-х років.

У 1939 році згідно з пактом Молотова — Ріббентропа Львів і Галичина були
окуповані Радянським Союзом і ввійшли до складу Української Радянської
Соціалістичної Республіки. Місто стало адміністративним центром Львівської
області. У червні 1941 року Львів був окупований нацистською Німеччиною і став
центром дистрикту Галичина в складі генерал-губернаторства, що було організоване
на території колишньої Польщі. Українські націоналісти проголосили 30 червня
1941 року на площі Ринок у Львові Акт відновлення Української держави, проте
німецька адміністрація розпочала проти них терор. Німці винищували також
польську (Убивство львівських професорів) інтелігенцію, а внаслідок Голокосту
загинуло майже все єврейське населення Галичини. У 1942 українські націоналісти
створили Українську Повстанську армію, яка почала військові дії проти німців.
Від листопада 1943 року нею командував Роман Шухевич. Улітку 1944 року УПА та
Армія Крайова намагалися взяти місто під свій контроль, зокрема, на ратуші висів
прапор Польщі, однак, 27 липня 1944 року Львів зайняла Червона Армія.

Унаслідок війни Львів упродовж 1946 року покинуло більшість поляків, що населяли
місто. Відбувся так званий обмін населенням із Польщею. На їхнє місце прибули
переселенці з Росії, російськомовні євреї і українці зі Сходу. Проти УПА велася
нещадна війна, що супроводжувалася жорстокими репресіями проти місцевого
українського населення. 5 березня 1950 року Роман Шухевич загинув на
конспіративній квартирі в околицях Львова у Білогорщі.

Радянська влада індустріалізувала Львів, звівши ряд промислових гігантів у
місті. Сюди в 1950-х і особливо у 1960-х роках масово переселяються українці з
навколишніх сіл. Було збудовано великі спальні райони, як-от Сихів, Рясне,
Збоїща, на вулицях Любінській, Науковій, ін. У Львові вкотре змінилося
населення. Тепер він став найбільшим україномовним містом (близько 80 %
мешканців) і центром національно-визвольного руху, який привів до проголошення
незалежності України 24 серпня 1991 року. Тепер Львів залишається великим
регіональним центром. Хоча місто поступово втрачає значення промислового центра,
тут залишився великий освітній потенціал, розвивається сфера послуг, зокрема,
туризм. У 2006 році місто відсвяткувало своє 750-річчя. У 2012 Львів був одним
із приймальних міст Чемпіонату Європи з футболу, в майбутньому місто планує
подавати свою кандидатуру на проведення Зимових Олімпійських ігор.

У листопаді 2013 — лютому 2014 львів'яни брали активну участь в Євромайдані. 1
грудня 2013 року на майдані перед пам'ятником Тарасові Шевченку — традиційному
місці проведення міських мітингів — у вічі взяло участь понад 50 тисяч осіб.
Львів збирав другі за чисельністю мітинги серед усіх міст України (після Києва).

Адміністративно Львів поділяється на 6 районів: центральна частина відноситься
до Галицького району, західна — до Залізничного, північна — до Шевченківського,
східна — до Личаківського, південно-східна — до Сихівського, а південна — до
Франківського. Разом з цим, у вжитку збереглися давні назви частин міста та
сільських місцевостей, які увійшли з часом до складу міста, як-то Левандівка,
Білогорща, Збоїща, Рясне, Майорівка, Вулька, Новий Львів, Снопків, Боднарівка,
Пирогівка, Козельники, Сихів та інші. Деякі з них відображені сьогодні у назвах
вулиць.

У підпорядкуванні Львівської міської ради також перебувають місто Винники і
селища міського типу Брюховичі та Рудне.

До складу Львівської міської ради входять 90 депутатів, що обираються громадою
міста терміном на 5 років. З 2015 року у Львівській міській раді представлені 7
політичних сил: «Об'єднання „Самопоміч“» (24 депутати), Блок Петра Порошенка
«Солідарність» (10 депутатів), Всеукраїнське об'єднання «Свобода» (8 депутатів),
«Громадянська позиція» (7 депутатів), Громадський рух «Народний контроль» (6
депутатів), «УКРОП» (5 депутатів) та «Українська Галицька партія» (4 депутати).

Виконавчу владу очолює міський голова (мер) та Виконавчий комітет (Виконком),
який складається з 6 членів. Йому підпорядковані 6 департаментів, кожен з яких
відповідає за певну сферу міського життя: містобудування, економічну політику,
фінансову політику, гуманітарну політику, житлове господарство та
інфраструктуру, а також департамент розвитку. Сьомий департамент, «Адміністрація
міського голови», забезпечує координацію дій виконавчої влади у місті. У кожному
адміністративному районі органом виконавчої влади є районна адміністрація.

Єдиного загальноміського органу судової влади у Львові немає, натомість існує 6
районних судів, юрисдикції яких розповсюджуються на відповідні адміністративні
райони міста. Місто поділене на 56 міліцейських дільниць, які підпорядковуються
Львівському міському управлінню УМВС України у Львівській області. У Львові
діють слідчий ізолятор № 18 та дві виправні колонії — № 30 і № 48.

Станом на 1 січня 2016 року населення Львова становило 728 350 міщан. Населення
Львова станом на 1 червня 2016 року становило 756,9 тис. осіб. Під час
останнього перепису населення, який пройшов у 2001 році, населення Львова
становило 758 тисяч жителів; під час передостаннього перепису, у 1989 році, —
815 тисяч.

За даними обласного управління статистики 51,8 % населення складають жінки,
48,2 % — чоловіки. Згідно з дослідженням Інституту розвитку міста, проведеним із
червня по грудень 2011 року, 56 % львів'ян — віряни УГКЦ, 23 % — віряни УПЦ КП,
4 % — віряни УАПЦ, 2 % — вірні УПЦ (МП), ще 6 % — послідовники інших
християнських конфесій.

Згідно з цим же дослідженням, 51 % львів'ян мають вищу освіту, 25 % — лише
середню спеціальну освіту, 10 % мають лише середню освіту. У 2000 році
українською мовою в приватному спілкуванні послуговувались 79 % львів'ян, 20 % —
російською.

Найбільшу популярність серед львів'ян мають праві й, подекуди, центристські
сили. Натомість, ліві політичні партії не здобувають понад 10 % підтримки, однак
це більше, ніж в інших виборчих округах Львівської області. На парламентських
виборах у 2007 році громадяни міста, що взяли участь у голосуванні, підтримали
Блок Юлії Тимошенко (44 %), Блок «Наша Україна — Народна самооборона» (34 %),
Партію регіонів (8 %) і Всеукраїнське об'єднання «Свобода» (8 %). На
президентських виборах у 2010 році у першому турі найбільшу підтримку виборців
здобули Віктор Ющенко (31 %), Юлія Тимошенко (26 %), Арсеній Яценюк (11 %),
Віктор Янукович (9 %) та Сергій Тігіпко (8 %); у другому турі 77 % громадян, які
прийшли на дільниці, проголосували за Юлію Тимошенко, 15 % — за Віктора
Януковича і 7 % не підтримали жодного кандидата.

У 2011 році у Львові було здійснено 6723 злочинів, або 88,4 на 10 тис.
населення. Львів має найнижчий рівень злочинності серед українських міст з
населенням понад 500 тисяч осіб.. У 2005 році в органах внутрішніх справ
зареєстровано 36 000 заяв громадян. У 2006 році в місті зафіксовано 135
злочинів, здійснених неповнолітніми. У 2007 у Львові було зареєстровано 3 тисячі
безхатченків.

Згідно з останнім переписом населення, у 2001 році, коли він проходив, українці
становили 88,1 % населення міста. Найбільшою національною меншиною була
російська (8,9 %), менш чисельними були польська (0,9 %), білоруська (0,4 %),
єврейська (0,3 %) та вірменська (0,1 %). На інші національності припадало 1,3 %.

Схожа ситуація спостерігається з кінця XX століття. Історично, Львів був
заснований як місто з переважальним руським населенням, проте вже в середині
XIII століття, після перенесення до Львова столиці Галицько-Волинського
князівства, у місті почали з'являтися національні меншини, зокрема, вірменська і
німецька. Після приєднання Львова до Польського королівства, більшість населення
становили поляки і німці, які згодом асимілювалися. У цей час сформувалися
вірменський і єврейський квартали, які мали часткове самоврядування. За
австрійського панування така етнічна ситуація збереглася. В інтербелум XX
століття більшість населення становили поляки, близько третини — євреї, близько
десятини — українці. Внаслідок Голокосту та операції «Вісла» у Львові практично
не залишилося євреїв і поляків, натомість, із приходом радянської влади, зросла
частка росіян, які становили прислану адміністрацію. З індустріалізацією, міське
населення поповнилося українцями, урбанізованими з мешканців області.

У місті діє ряд діаспорянських організацій. Російська меншина згуртовується
довкола Російського товариства імені Пушкіна, яке діє на базі Російського
культурного центру. Громада видає журнал «Русская культура Западной Украины» та
«Русский вестник». Останній, щоправда, відомий провокативними публікаціями про
«недолугих українців» і також розпаленням міжнаціональної ворожнечі, за що,
зокрема, було відкрито кримінальне провадження. Нині меншина через недбальство
за виділеним приміщенням, була виселена рішенням Львівської міськради від 25
жовтня 2016. У середніх загальноосвітніх школах № 6, № 17, № 35, № 45, № 52
ведеться навчання російською мовою. Діє декілька російських молодіжних
організацій.

Польська громада згуртовується навколо Товариства польської культури Львівщини.
Видається «Gazeta Lwowska», найстаріша польськомовна газета світу, що виходить
понині. Польською мовою ведеться викладання у середніх загальноосвітніх школах
№ 10 та № 24.

Життя інших національних меншин менш зорганізоване. Воно проходить навколо
релігійних організацій, зокрема, євреї гуртуються навколо синагоги, вірмени —
навколо Вірменської церкви.

Львів є найважливішим діловим центром Західної України. Станом на 1 січня 2011
року до економіки Львова було інвестовано 837,1 мільйонів доларів США, що
становить майже дві третини від загального обсягу інвестицій до Львівської
області. У 2015 році у підприємства Львова було залучено 14,3 млн дол. США
прямих іноземних інвестицій, що, втім, удвічі менше, ніж роком раніше (30,9 млн
дол. в 2014).

Загальний обсяг доходів міського бюджету Львова на 2015 рік встановлено в
розмірі близько 3,81 млрд гривень, що на 23 % більше, ніж роком раніше
(2,91 млрд грн у 2014).

Середня заробітна плата у Львові в 2015 році у сфері бізнесу становила 7 041
грн, в бюджетній сфері — 4 175 грн. 1 лютого 2014 року зареєстроване безробіття
становило 0,6 %.

У Львові працює 218 великих промислових підприємств, понад 40 комерційних
банків, 4 біржі, 13 інвестиційних компаній, 80 страхових організацій, 24
лізингові фірми, 77 аудиторських фірм, майже 9 тисяч малих підприємств. Після
розпаду Радянського Союзу в місті спостерігаються тенденції до закриття великих
промислових підприємств, зокрема, через банкрутство, спричинене, подекуди,
невдалою пострадянською приватизацією. Наприклад, у Львові базувалися Львівські
авіалінії, однак з року в рік флот авіакомпанії зменшувався і зрештою вона була
ліквідована. Натомість, спостерігається розвиток туристичної галузі та галузі
інформаційних технологій. Так, у 1991 році провідне місце серед галузей
промисловості займало машинобудування та металообробка. Натомість на початку XXI
століття переважальною є харчова промисловість, частка якої вже у 2001 році
становила 39,4 %. Питома вага продукції машинобудування та металообробки склала
17,6 %, легкої промисловості — 6,2 %, хімічної та нафтохімічної — 6,0 %,
енергетики — 4,9 %, промисловості будматеріалів — 5,5 %. У місті сконцентровано
95 % загальнодержавного виробництва освітлювальних ламп, 100 % виробництва
автонавантажувачів, 11 % виробництва автобусів.

Загальний обсяг реалізованої промислової продукції в місті у 2015 році склав
24,2 млрд гривень, що на 39 % більше, ніж роком раніше (14,6 млрд грн. в 2014).

У Львові базуються такі банки: Кредобанк, Ідея Банк, VS Bank, Оксі Банк та банк
«Львів».

Місто залишається великим бізнес-центром між Варшавою та Києвом. Згідно зі
Стратегією економічного розвитку Львова до 2025 року передбачається, що
основними галузями економіки міста мають стати туризм та інформаційні
технології, пріоритетним також є сфера бізнес-послуг та логістики. Так
наприклад, у Львові розміщений сервісний центр Nestlé, з якого керуються
підрозділи компанії в 20 країнах Центральної та Східної Європи. У 2016 було
відкрито Глобальний сервісний центр VimpelCom, який обслуговуватиме операції з
фінансів, закупівель і HR-процесів у восьми країнах присутності компанії.

У 2009 році KPMG, одна з найвідоміших міжнародних аудиторських компаній, внесла
Львів до списку 30 міст світу з найбільшим потенціалом розвитку інформаційних
технологій. У місті станом на грудень 2015 року діяло 192 IT-компанії, з яких: 4
великі (понад 400 працівників), 16 середніх (150—300 працівників), 97 малих
(10—110 працівників) та 70 мікро-компаній (3—7 працівників). Серед найбільших є
такі: SoftServe, ELEKS, Lohika, GlobalLogic, Ciklum, EPAM, Sigma Sofware,
Symphony Solutions та інші. Оборот ІТ-галузі Львова у 2015 році склав 300 млн $.
Щорічний прогнозований приріст у галузі складає 20 %. Близько 50 % IT-послуг
експортується на ринок США, 37 % до країн Європи, решта до інших країн світу. У
цій галузі зайнято близько 15 тис. спеціалістів. Середня заробітна плата в 10
найбільших IT-компаній Львова у 2015 році становила 28 тис. грн.

У 2008 році британська газета «The Times» у рейтингу міст Європи, які найкраще
відвідати у вихідні, третє місце віддала Львову. У червні 2013 року сайт
VirtualTourist на основі відгуків туристів відніс Львів на перше місце в
рейтингу міст Європи, куди треба їхати негайно. Місто є національним лідером зі
зростання кількості туристів. Так, за 2008—09 роки їх кількість зросла на 40 %,
за рік місто відвідує близько 2 мільйонів осіб. У Львові розвивається як
міжнародний, так і внутрішній туризм. За підрахунками в середньому за день
іноземний турист витрачає у місті 172 євро, український — 94 євро.

За даними дослідження проведеного компанією Ernst & Young у 2015 році, Львів
названий найпривабливішим містом в Україні для професійної діяльності. Сюди
хотіли б переїхати 71 % опитаних респондентів.

Станом на 1 січня 2010 року у Львові налічується 7 чотиризіркових, 8 тризіркових
та 16 інших готелів. У місті також діє 11 гостелів. Львів відомий своїми
кав'ярнями, цукернями та рестораціями. Загалом у місті нараховується 822 об'єкти
ресторанного бізнесу. Найвідомішими з-поміж них є: «Віденська кава», «Дзиґа»,
«Італійський дворик», «Кабінет», «Хмільний дім Роберта Домса», заклади мережі
«!ФЕСТ»: «Криївка», «Мазох-café», жидівська кнайпа «Під Золотою Розою» та інші.
Усі вони об'єднані до Гільдії рестораторів Львова. Також тут представленні такі
мережі харчування: McDonald's, Пузата хата, ЯпонаХата, Піца Челентано тощо.

У Львові розташовано 1 703 об'єкти роздрібної торгівлі, в тому числі 1 232
крамниці, з яких: 501 — продовольча, 731 — непродовольча, 363 — аптеки. Упродовж
останніх років у місті були відкриті одразу три великі торгово-розважальні
центри: King Cross Leopolis (2010), Forum Lviv (2015) та Victoria Gardens
(2016). У Львові присутні як деякі європейські, так і майже всі національні
мережі супермаркетів; великою популярністю користуються місцеві мережі: «Арсен»,
«Рукавичка», «Сільпо» та інші. Найбільші міські базари — «Південний»,
«Краківський» та «Привокзальний». До послуг туристів у центрі міста діє
сувенірний базар «Вернісаж». У Львові розміщена 81 АЗС. Свої відділення у місті
мають близько 50 банків. Медичні послуги надає 31 лікарня. З них: 11 — міські;
19 — обласні та відомчі, 1 — приватна.

У 2009 та 2016 роках, журнал «Фокус» називав Львів найкомфортнішим для життя
серед українських міст.

Міським монополістом із послуг водопостачання та водовідведення є комунальне
підприємство «Львівводоканал». Вода для Львова видобувається зі 180
артезіанських свердловин, об'єднаних до 17 водозборів, розташованих на території
Львівської області. Загальна довжина магістральних водогонів, які сполучають
свердловини з містом, перевищує 600 км, міські водопровідні мережі мають довжину
1 100 км. Забезпечення Львова водою здавна було однією з найбільших проблем
міста, розташованого на вододілі. Перший водогін було збудовано у XIV столітті,
але ще на початку 2000-х більшість львів'ян мала воду лише 6 годин на добу, 29
грудня 2009 року у Львові було запроваджено цілодобове водопостачання. Попри те,
що вода, яка постачається до міста, має артезіанське походження, її якість треба
покращити, адже водогони перебувають не в найкращому стані — труби кородують.

Вуличне освітлення здійснюється у Львові комунальним підприємством
«Львівсвітло». Освітлено 95 % магістральних вулиць та 85 % міжквартальних,
тривають роботи з капітального ремонту зовнішнього освітлення. Постачання
електроенергії міським споживачам здійснює ВАТ «Львівобленерго». Постачання
теплової енергії здійснюють комунальні підприємства «Львівтеплоенерго»
(Галицький, Франківський, Шевченківський, Личаківський, Сихівський райони) та
«Залізничнетеплоенерго» (Залізничний район). На їхньому балансі перебуває 2 ТЕЦ,
146 котелень, 164 центральних теплових пункти, 540 км теплових мереж.

Проблемним для Львова є вивезення сміття, яке здійснюється комунальним
підприємством «Збиранка» на Львівське сміттєзвалище, розташоване на території
Жовківського району. Сміттєзвалище, яке експлуатується з 1959 року, без проекту,
планували закрити ще 1 січня 2006 року. Його робота викликає протести мешканців
навколишніх сіл, які вимагають закрити сміттєзвалище, а його територію оголосити
зоною надзвичайної екологічної ситуації. Наразі, Грибовицьке сміттєзвалище
закрите, планується будівництво сміттєпереробного заводу.

Експлуатацію багатоквартирних житлових будинків та прибудинкових території
здійснює 54 комунальні підприємства («ЖЕКи»). Разом із цим, міська рада пропагує
створення Об'єднань співвласників багатоквартирних будинків (ОСББ), яких у
Львові понад 250.

У 2007 році у Львові, вперше в Україні, з'явився безкоштовний публічний
бездротовий інтернет Wi-Fi. Сьогодні ним покриті площа Ринок, проспект Свободи,
площі Міцкевича та Галицька, Бернарденґаден. Послуги пошти надає національний
монополіст «Укрпошта», фіксованого телефонного зв'язку — «Укртелеком». У Львові
розташовано 53 поштових відділення. Поштові індекси міста — 79000 — 79090;
телефонний код — +38032. Усі міські телефонні номери семизначні. У місті
представлені всі національні оператори мобільного зв'язку стандартів GSM, CDMA
та UMTS.

Львів є одним з найважливіших транспортних вузлів України. Через місто проходять
європейські E40, E372, E471 та міжнародні автошляхи М06, М09, М10 та М11, які
з'єднують Львів з Києвом, Будапештом, Варшавою та Краковом, національні
автошляхи Н02, Н09, Н13 і Н17, якими Львів з'єднаний з іншими містами Західної
України. Транзитні автомобільні потоки оминають місто об'їзною дорогою, проте це
не вирішує внутрішньоміських транспортних проблем. Вони спричинені передусім
автомобільними заторами та незадовільним станом дорожнього покриття. Це
пов'язано зі стрімким збільшенням кількості автомобілів, вузькістю вулиць у
центральній частині міста та складністю рельєфу, який зумовлює проходження
основних транспортних потоків через центр Львова. Через те, що значна кількість
магістральних вулиць міста вимощена бруківкою, перекладання якої дорожче за
зміну асфальту, покриття на деяких, у тому числі центральних, вулицях перебуває
в жахливому стані. Однією з причин заторів є недостатня кількість паркомісць, у
тому числі багаторівневих.

Сучасний Львів є важливим залізничним вузлом, через який відбувається сполучення
західних областей України (Чернівецької, Івано-Франківської та Закарпатської) з
іншою частиною держави. У напрямках старих середньовічних шляхів від Львова
розходилися залізниці, побудовані перед Першою світовою війною. Через Львів
також проходить значна частина залізничних шляхів, що з'єднують Україну з
Європою. У 2010-х роках планується втілення проекту «Євроколія», суть якого
зводиться до сполучення Львова з Польщею залізничною лінією з шириною колії 1435
мм, що дозволить інтегрувати місто до європейської мережі швидкісних залізниць.
У Львові розміщена штаб-квартира Львівської залізниці — найстаршої та однієї з
найбільших складових Державної адміністрації залізничного транспорту України.
Львівський головний залізничний вокзал є її основними воротами.

Міжнародний аеропорт «Львів» імені Данила Галицького, розташований усього за
6 км від центру міста, сполучає Львів із найбільшими містами України, Росії,
Польщі, Італії, Ізраїлю, Німеччини, Іспанії та Туреччини. Пасажиропотік
львівського аеропорту, станом на 2013 рік, становив 700 тисяч осіб.

У Львові є 4 види громадського транспорту: трамвай, тролейбус, автобус,
маршрутне таксі. На останніх двох припадає 64 % пасажирських перевезень.
Вартість проїзду в трамваях та тролейбусах становить 2 гривні загальний квиток
та 1 гривня — пільговий, в автобусах та маршрутних таксі 4 гривні. У грудні 2009
був запущений міський рейковий автобус, однак після шести місяців роботи був
закритий через нерентабельність. Сьогодні реалізовано масштабний проект «трамваю
на Сихів». Перший такий було запущено 17 листопада 2016 року. З 1 липня 2015
року у місті діють нічні автобуси.

Станом на початок 2010 року у Львові діє 96 дошкільних навчальних закладів
(дитячих садочків), проте їх явно мало — лише 59 % дітей у місті мають доступ до
дошкільної освіти. Батькам доводиться ставати в чергу, аби записати дитину до
дошкільного закладу, на 100 місць претендує 143 дитини. Це пов'язано з тим, що у
кризові 1990-ті окремі дитячі групи і, навіть, цілі садочки закривалися,
натомість приміщення продавалися чи передавалися в оренду, що призвело до
значного скорочення вільних місць у дошкільних навчальних закладах. Попри те, що
відкриваються нові групи (у 2009 році, наприклад, було відкрито 11 груп),
проблема стає дедалі актуальнішою, адже у Львові спостерігається збільшення
рівня народжуваності.

У місті діють 143 середні навчальні заклади (школи). Усі вони забезпечені
комп'ютерними класами, деякі школи мають плавальні басейни. Діє також 24 середні
спеціальні навчальні заклади (технікуми, коледжі, училища) та 30 вищих
навчальних закладів.

Вища школа має у Львові давні традиції. Так, у місті засновано перший в Україні
університет та перший у Східній Європі виш технічного спрямування. Львівський
університет Франка та Університет «Львівська Політехніка» є одними з найкращих
ВНЗ країни і періодично займають чільні місця в національних рейтингах. Вищі
навчальні заклади, як-от Національний лісотехнічний університет, Українська
академія друкарства, Національна академія мистецтв не мають аналогів в Україні.
Серед інших львівських вишів, найвідомішими є Український католицький
університет, Музична академія імені Лисенка, Національний медичний університет,
Університет ветеринарної медицини.

Львів є давнім науковим центром. Тут було винайдено гас, вперше у світі
виготовлено вакцину проти висипного тифу. Під керівництвом Стефана Банаха в
місті діяла всесвітньо відома Львівська математична школа. У Львові розроблялося
програмне забезпечення для місяцехода, міжпланетних апаратів програми «Венера»,
першого орбітального корабля багаторазового використання «Буран». Сьогодні тут
діє 8 установ Національної академії наук України; за їхньою кількістю місто
займає друге місце поруч з Харковом. Львів є основним центром діяльності
Наукового товариства імені Шевченка — першої в Україні суспільної академії.
Загалом, у місті розташовано ще близько 40 науково-дослідних та
проектно-конструкторських інститутів.

Зі Львовом пов'язане життя науковців Людвіга та Річарда Мізесів, Стефана Банаха,
Жозефа Ротблата, Яна Лукашевича, Єжи Куриловича, Юліуса Лілієнфельда, Рудольфа
Вайгля, Олега Романіва, Михайла Грушевського, Бартоломея Зиморовича, Івана
Крип'якевича, Освальда Бальцера, Маєра Балабана, Шимона Ашкеназі, Мартина Бубера
та Фердинанда Ціркеля. Тут працював український першодрукар Іван Федоров.

Найбільші у Львові газети за накладами — це «Високий замок», «Експрес»,
«Львівська газета», «Ратуша», «Львівська пошта», «Газета по-львівськи», «Поступ»
та інші. У місті видаються культові часописи «Четвер», «Ї» та часопис
присвячений книзі «Коло». Польська громада Львова продовжує традицію видання
найстаршої, що виходить по сьогодні газети у Східній Європі — «Gazeta Lwowska».

Львівська обласна телекомпанія транслює власне мовлення на телеканалі «12
канал». Приватним телебаченням у Львові є ТРК «Люкс», «НТА» та «ZIK».

На території міста в межах радіочастот FM-діапазону своє мовлення проводять 17
всеукраїнських та регіональних радіостанцій: Радіо «Ера FM» (88.6 MHz), «Радіо
Рокс» (89.1 MHz), «FM Галичина» (89.7 MHz), «Мелодія» (91.5 MHz), «Super Radio»
(91.9 MHz), «Львівська Хвиля» (100.8 MHz), «Радіо ЄС» (101.3 MHz), «Хіт FM»
(101.7 MHz), «Радіо 24» (102.1 MHz), «Ретро FM» (102.5 MHz), «NRJ Україна»
(103.9 MHz), «Kiss FM» (104.3 MHz), «Lux FM» (104.7 MHz), «Авторадіо» (105.4
MHz), «Наше радіо» (106.0 MHz) та «Радіо Незалежність» (106.7 MHz).

Серед інформаційних агенцій у Львові працюють «Західна інформаційна корпорація»
(ZIK), «Zaxid.net», «Гал-Інфо», «Львівський портал» та інші.

У 1795 році у Львові було відкрито перший в Україні професійний театр. У 1842
році відкрито Театр Скарбека, тоді — третій за розмірами в Європі; у 1900 році
з'явилася Львівська опера — один з найгарніших театрів країни, зображений на
двадцятигривневій купюрі. У місті діє 7 професійних театрів: опери та балету,
драматичний імені Марії Заньковецької, драматичний імені Леся Курбаса,
драматичний імені Лесі Українки, «Воскресіння», «І люди, і ляльки», для дітей та
юнацтва і ляльковий, 6 театрів-студій та цирк. Місто є значним осередком
театрального життя — щороку тут проходять два театральні фестивалі: «Золотий
лев», найбільший театральний фестиваль країни, та «Драбина», фестиваль молодого
аматорського театру. Щороку, в жовтні, у місті проходить театралізований
карнавал. На великі свята відбуваються вуличні вистави на ходулях та вогняні
шоу.

У Львові діє 7 кінотеатрів: «Планета кіно», «Кінопалац», «Копернік», «імені
Довженка», «Львів», «Сокіл» та «Київ». Перший належить мережі «Планета кіно
IMAX», три наступних входять до мережі «Кінопалац», натомість три останні є
власністю держави. Завершено реконструкцію «Соколу», щодо «Львова» почалися
обговорення відносно реконструкції. Однак, через брак фінансування, починаючи з
1990-х років, багато кінотеатрів було ліквідовано. Також у місті діє перший в
Україні автомобільний кінотеатр «Кінопарк». Разом із цим, Львів часто стає
знімальним майданчиком: місто «грає роль» європейських столиць, де вартість
зйомок значно дорожча. Щороку у Львові проходять фестивалі «Wiz-Art» (фестиваль
короткометражних фільмів) та «Кінолев» (фестиваль «незалежного кіно»). Зі Львова
походять відомі актори Пол Муні, Лео Фукс, Берта Каліч та інші.

Основними осередками музичного життя міста є театр опери та балету, філармонія і
будинок органної музики, де міститься найбільший в Україні орган. У Львові поки
немає повноцінного концертного залу, нерідко концерти відбуваються в державному
цирку або в критому велотреку при стадіоні СКА. Щороку у Львові проходить безліч
музичних фестивалів: «Велика коляда» (колядки), «Флюґери Львова» (етно-джаз),
«Віртуози» (класична музика), «Львів Стародавній» (фестиваль середньовічної
культури), «Діапазон» (органна музика), «Етновир» (етно), «Контрасти» (сучасна
класична музика), фестиваль давньої музики, «Jazz Bez» і «Alfa Jazz Fest»
(джаз), «Stare Misto» (рок). У місті діють академічний камерний оркестр
«Віртуози Львова», хорова капела «Дударик», муніципальний оркестр «Галицькі
Сурми», муніципальний хор «Гомін», камерний оркестр «Леополіс», симфонічний
оркестр філармонії. З містом пов'язане життя музикантів, композиторів і співаків
Соломії Крушельницької, Франца Ксавера Моцарта, Філарета Колесси, Мирослава
Скорика, Руслани Лижичко, Святослава Вакарчука, Володимира Івасюка та інших. У
1986 році (ще в часи перебудови в СРСР) у Львові виникла одна з перших у Союзі
неформальних громадських організацій «Львівський рок-клуб». Клуб відіграв значну
роль в українізації рок-музики в Україні, а з його середовища вийшли такі відомі
гурти: «Брати Гадюкіни», «Лесик Бенд», «Плач Єремії», «999», «Білий загін» тощо.

Львівщина дала початок багатьом відомим гуртам, як-от «Океан Ельзи», «Скрябін»,
«Піккардійська терція», «Плач Єремії», «Мері», «Оратанія», «Механічний апельсин»
та інші.

Для відвідувачів у місті відкриті двері понад 40 музеїв. Серед них: Львівський
історичний музей, другий за розмірами історичний музей України; Національний
музей, одна з найвизначніших в Україні скарбниць українського мистецтва,
заснована митрополитом Шептицьким; Львівська галерея мистецтв, один з
найбагатших музеїв України, в минулому очолюваний відомим мистецтвознавцем
Борисом Возницьким; Етнографічний музей, єдиний такого типу в Україні;
Національний меморіал «Тюрма на Лонцького», перша в Україні в'язниця-музей.
Популярними серед туристів є також «Шевченківський гай», Аптека-музей,
«Арсенал», Палац Потоцьких та інші. У Львові також багато галузевих музеїв, як,
наприклад, музеї пива, пошти, друкарства, скла, релігії тощо. Є також певна
кількість меморіальних будинків-музеїв, присвячених видатним мешканцям міста.
Природознавчий музей, який володіє однією з найбагатших у Східній Європі
експозицій, сьогодні закритий на реконструкцію.

У Львові діє понад 20 художніх галерей, найвідомішими з-поміж яких є «Дзиґа»,
«Зелена канапа», «Сливка», «Музей Ідей» та інші.

Загалом, музейні фонди Львова нараховують 36,5 тисяч експонатів, у 2009 році
музеї міста відвідало 366,5 тисяч осіб.

З давніх-давен Львів був значним літературно-книговидавничим центром регіону. З
містом пов'язані імена Івана Франка, Богдана-Ігоря Антонича, Марії Конопницької,
Єжи Яницького, Олександри Мариніної, Ванди Василевської, Леопольда фон
Захер-Мазоха, Бруно Шульца, Станіслава Лема, Станіслава Єжи Леца, Тадеуша
Ріттнера, Надії Мандельштам, Шолом-Алехема, Оноре де Бальзака, «Руської Трійці»
«Дванадцятки» та інших. Серед відомих сучасних українських письменників, у
Львові мешкають Ігор Калинець, Наталка Сняданко, Ігор Павлюк, Юрій Винничук,
Віктор Неборак, Любко Дереш, Василь Ґабор, Марія Матіос. У Львові розташовані
такі відомі видавництва: «Аверс», «Афіша», «Видавництво Старого Лева», «Країна
ангелят», «Мета», «Піраміда», «Свічадо», «Світ», «Фенікс», «Центр Європи».
Щовересня у місті відбувається Форум книговидавців — найбільша культурна подія
України. Львів у різні періоди своєї історії описаний у численних романах.

У 1817 році у Львові засновано Оссолінеум, бібліотеку і науково-дослідний
інститут, який незабаром став одним з найвизначніших центрів польської науки.
Після Другої світової війни 70 % фондів було перевезено до Вроцлава, натомість у
Львові на базі колишнього Оссолінеуму було створено Національну бібліотеку імені
Василя Стефаника, одну з найбільших в Україні. Тут зберігаються прижиттєві
видання творів Шевченка, Франка, Лесі Українки, Коцюбинського, Гоголя, Гюго, де
Бальзака, Дюма, Діккенса, Міцкевича, Толстого, Чехова, Пушкіна, Лермонтова та
інших письменників. Одними з найцінніших придбань бібліотеки є колекція
оригіналів листів багатьох відомих людей. Книжковий фонд становить понад 7
мільйонів екземплярів. Серед інших відомих бібліотек Львова — Бібліотека
Львівського університету, Міська центральна бібліотека імені Лесі Українки,
Центральна міська дитяча бібліотека, Обласна бібліотека для дітей, Обласна
бібліотека для юнацтва та інші.

Львів є центром одного з найрелігійніших регіонів України. Так, упродовж
1960-1980-х років у Львові та області, з населенням 0,8 % від загального
населення СРСР, було понад 10 % усіх діючих культових споруд. Сьогодні місто є
центром єпархій Української греко-католицької церкви, Української автокефальної
православної церкви, Української православної церкви — Київського патріархату,
Української православної церкви (Московського патріархату), Римо-католицької
церкви та Вірменської апостольської церкви. У Львові розміщений управлінський
центр Римо-католицької церкви в Україні. Тут діє Українська автономна
православна церква Львова — нечисленна православна юрисдикція, не визнана
Вселенською Церквою. Крім того, в місті діють протестантські, юдаїстські та
мусульманські громади.

Серед найвідоміших культових споруд міста Собор святого Юра, головний храм
українських греко-католиків, Успенська церква, багатовіковий центр православного
життя регіону, Латинська катедра, Бернардинський костел, колишній Домініканський
костел, костел святої Ельжбети та інші.

Зі Львовом пов'язані життя та діяльність Петра Могили, Йосипа Сліпого, Андрея
Шептицького та інших відомих релігійних діячів.

У Львові наявні 8 кладовищ. Найвідомішим є Личаківський цвинтар, де поховано
багато відомих людей. Сьогодні його оголошено історико-культурним заповідником.

Львів — споконвічне місто українсько-польського прикордоння, в якому століттями
змішувалися традиції, культури і мови. Так, унаслідок взаємних запозичень,
наприкінці XIX століття у міському середовищі сформувалася львівська ґвара —
говір, що утворився внаслідок змішання української і польської мов з
вкрапленнями німецької та єврейської лексики. На думку деяких дослідників, вона
є складовою південнокреського діалекту польської мови, інші вважають її одним з
варіантів балаку. У другій половині XX століття ґвара вийшла з широкого вжитку,
однак багато слів досі побутують серед львів'ян. Останнім часом деякі інституції
(Львівська міська рада, часопис «Ї») докладають зусиль для її певного
відродження.

Наприкінці 19 — на початку 20 століття розповсюдженою у Львові була субкультура
батярів — авантюристів і гульвіс, які з часом набули кумедних рис. Вона стала
причиною формування міського фолькльору, який іще називають батярським.
Львівський міський фолькльор ув основному складає батярські пісні (найвідоміша —
неофіційний гімн міста «Тільку ві Львові») і легенди (видані в чисельних
збірниках; найвідоміші серед них — «Легенди старого Львова» Юрія Винничука). З
2000-х років для відродження батярських традицій у Львові щорічно, 1 травня,
проводять День батяра.

Вважається, що жителі Львова мають праві погляди, а місто є «твердинею
націоналізму». Разом із тим, зі Львова вийшло багато українських політиків, які
вчинили значний вплив на сучасну політичну ситуацію в державі. Це В'ячеслав
Чорновіл, Богдан Горинь, Левко Лук'яненко, Юрій Луценко, Василь Куйбіда, Тарас
Чорновіл, Олег Тягнибок, Ганна Герман та інші. Свого часу в місті жили президент
Монголії Цахіагійн Елбегдорж та один з лідерів російської опозиції Григорій
Явлінський. З містом пов'язані життя історичних політичних діячів: Богдана
Хмельницького, Романа Шухевича, Степана Бандери, Симона Візенталя, Якова
Розенфельда, Мухаммеда Асада, Казимира Бартеля.

Давньою міською традицією є споживання кави. «Львівський культ кави» широко
відомий за межами міста. Вважається, що кожен «правдивий львів'янин» має
принаймні раз на день пити каву. В центрі міста безліч кав'ярень, якими
прокладені чисельні туристичні маршрути; щороку проводиться міське свято «На
каву до Львова», на якому визначають найкращу кав'ярню міста. Іншим продуктом, з
яким часто ідентифікують Львів, вважається шоколад. Місцеві жителі називають
його «чоколяда». Щороку в місті проводяться Свято шоколаду, Свято сиру і вина.

Особливим є святкування Різдва у Львові, під час якого в місті відбувається
різдвяний ярмарок, встановлюється шопка та дідух, відбуваються народні гуляння,
виступи вертепів та парад звіздарів, фестиваль «Велика коляда» і Свято пампуха.

В архітектурі Львова, яка не сильно постраждала під час війн XX століття,
відображено багато європейських стилів та напрямків, що відповідають різним
історичним епохам. Після пожеж 1527 і 1556 року практично не залишилося слідів
готичного Львова, проте добре представлено такі епохи: ренесанс, бароко,
класицизм. Характерним для Львова став стиль сецесії, трапляються споруди в
стилях ар-деко і берлінський модерн.

У місті встановлено більше півсотні пам'ятників: військових обелісків та
меморіалів, монументів національним героям і визначним подіям, видатним жителям
міста та регіону.

У Львові розташовано найбільше пам'яток архітектури серед усіх українських міст.
Переважна їх більшість сконцентрована в історичному центрі, який занесено до
списку Світової спадщини ЮНЕСКО. Серед найвизначніших архітектурних пам'яток
міста Ратуша, ансамбль площі Ринок, Чорна кам'яниця, Палац Корнякта, колишній
Домініканський костел, комплекс Успенської церкви, Королівський арсенал,
Порохова вежа, Міський арсенал, монастир Бернардинів, Латинська катедра, Собор
святого Юра, Костел святої Ольги і Єлизавети, Залізничний вокзал, Університет
Франка, Оперний театр, Театр Марії Заньковецької, Преображенська церква,
Вірменська церква, Монастир святого Онуфрія, Церква Святої Параскеви П'ятниці та
інші.

На південь та на схід від Старого міста йдуть елітні райони, забудовані,
передовсім, наприкінці XIX — на початку XX століття. Навколо них — радянська
забудова: промислові зони та спальні райони. На долю типового масового жита
припадає 40 % житлових площ міста. Ще близько 20 % житла — приватна
малоповерхова забудова, переважно зосереджена на околицях, у районах, де раніше
були приміські села. У Львові спостерігається найвища щільність міської забудови
серед усіх обласних центрів і великих міст країни.

З 1990-х років значно знизилися темпи будівництва. Так, у 1990 році було здано
369 тисяч квадратних метрів житла, в 1995 році — 90 тисяч квадратних метрів, а в
2000-ому — 96 тисяч квадратних метрів житлової площі. Починаючи з 2003 року
темпи будівництва поступово нарощуються. У 2005 році було здано 158,7 тисяч кв.
метрів житлової площі, у 2009 році — 187,2 тисяч кв.метрів, а в 2012 році —
242,5 тисяч кв.метрів житла.

Спорт у Львові має давню історію: у місті відбулися перші на території сучасної
України футбольний (1894) та хокейний (1905) матчі. У той час, коли в Російській
імперії та СРСР спорт лише поширювався, на теренах Австро-Угорщини, а потім
Польщі регулярно проводили міжнародні змагання та турніри. У 1930-х рр.
проводилися Рівнинні перегони Краків-Львів. 4 вересня 1931 року у Львові
відбувся перший конгрес ФІТА — Міжнародної федерації стрільби з лука. У
серпні-вересні того ж року Львів прийняв перший чемпіонат світу і Європи зі
стрільби з лука. Львівський хокейний голкіпер Микола Скрипій одним з перших в
історії почав використовувати захисну маску для обличчя — ще у 1933 році. Він
сконструював її з військового шолома, причепивши спереду дротяну маску.
Львівська футбольна команда «Погонь» 5 разів вигравала чемпіонат Польщі з
футболу, національна збірна Польщі деякі ігри проводила у місті Лева, за
національну команду регулярно грали гравці із львівських клубів.

У 1969 році львівський футбольний клуб «Карпати» став єдиним клубом із нижчої
ліги, який здобув Кубок СРСР з футболу. Сьогодні він представляє місто у
футбольній прем'єр-лізі України. Інший львівський клуб, ФК «Львів», після
фінансових складнощів бере участь у чемпіонаті України з футболу серед аматорів.
Щороку в місті проводиться наймасштабніший фестиваль футбольних фанів у Східній
Європі «EUROFANZ». Львів був одним з міст-господарів чемпіонату Європи з футболу
2012 року.

Головною спортивною спорудою Львова є стадіон «Арена Львів». Окрім того, у місті
функціонують стадіони «Україна», «СКА», «Скіф», «Юність» та інші.

Львів є одним з лідерів українського футзалу — в сезонах 2006/07, 2011/12 та
2015/16 чемпіоном України ставала «Енергія», а в першостях 2008/09 та 2009/10
переміг «Тайм». Жіночий гандбольний клуб «Галичанка» починаючи із сезону
2001—2002 років перебуває у чільній трійці вищої ліги чемпіонату України. Також,
є дворазовим чемпіоном (2015, 2016) і п'ятиразовим срібним призером (2005, 2007,
2008, 2013, 2014). У вищих лігах національних чемпіонатів Львів також
представляють баскетбольний клуб «Політехніка-Галичина», ватерпольний клуб
«Динамо» та волейбольний клуб «Львів».

Львівська шахова школа за радянських часів була однією з найвідоміших у СРСР і
дотепер залишилася серед провідних шахових центрів України. Серед найвідоміших
гросмейстерів міста Степан Попель, Леонід Штейн, Олександр Бєлявський, Андрій
Волокітін, Василь Іванчук та інші. Відомими є також львівські лукова, регбійна,
спідвейна та велотрекова школи.

Львів мав приймати Чемпіонат Європи з баскетболу 2015 року, однак через ситуацію
в країні від проведення вирішили відмовитися. Натомість, надано пріоритетне
право проведення Європейського чемпіонату 2017 року. Уряд України має наміри
висувати кандидатуру Львова на проведення Зимових Олімпійських ігор у 2022 році.

У Львові є генеральні консульства Польщі, Росії та Чехії, почесні консульства
Австрії, Бельгії, Болгарії, Білорусі, Бразилії, Грузії, Казахстану, Канади,
Латвії, Литви, Мексики, Нідерландів, Німеччини та Словенії. У місті також діє
Візовий центр Посольства Іспанії в Україні та постійно перебуває Консульський
кореспондент Посольства Італії в Україні; діє Британська рада. Львів є членом
організацій «Eurocities», «European Cities Marketing», OWHC (Організації міст
світової спадщини) та «Energie-Cites».

У Львові надрукували першу в Україні книгу, започаткували першу залізницю, пошту
європейського зразка, відкрили перший в Україні професійний театр та першу
українську школу. Також запалили першу в світі гасову лампу і запустили першу
повітряну кулю.

У 2016 році Львів під № 5 ввійшов до топ-10 місць, котрі, за версією видавництва
«Lonely Planet», варто відвідати в Європі.



https://uk.wikipedia.org/wiki/%D0%9A%D0%B8%D0%B2%D0%B0_%D0%86%D0%BB%D0%BB%D1%8F_%D0%92%D0%BE%D0%BB%D0%BE%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Кива Ілля Володимирович (нар. 2 червня 1977(19770602)) — український міліціянт
та громадський діяч. Керівник департаменту протидії наркозлочинності НПУ,
очільник благодійного фонду й низки громадських організацій.

За освітою технік-механік, педагог-психолог. 2006 року закінчив Національний
юридичний університет ім. Ярослава Мудрого за спеціальністю «правознавство».

З 2005 року по серпень 2008 року він працював директором та головним бухгалтером
ТОВ «Укрсвязьмонтаж». Упродовж кількох місяців 2008 року обіймав посаду
інженера-технолога на Донецькій залізниці. До 2010 року на цьому ж підприємстві
пропрацював начальником Промивально-пропарювальної станції Новозолотарівка.

2010—2011 працював заступником начальника відділу ремонту та будівництва великої
кільцевої дороги Служби автомобільних доріг у Київській області Державної служби
автомобільних доріг України. Близько двох місяців у 2011 році Ківа пропрацював
на посаді заступника начальника Управління у справах захисту прав споживачів у
Полтавській області.

Ілля Кива отримав звання майора мiлiцiї і був призначений командиром батальйону
патрульної служби міліції особливого призначення «Полтавщина», який було
створено управлінням МВС України в Полтавській області на базі батальйону
«Полтава», роти «Кременчук» і роти «Мирний», якою до того командував сам Ілля.
Начальник ГУМВС Полтавської області Іван Корсун підтвердив наказ Арсена Авакова.

1—5 лютого 2015 року співробітниками МВС України було проведено низку
рятувальних заходів, під час яких з Дебальцева Донецької області та прилеглих до
нього населених пунктів евакуйовано більше тисячі громадян (з них 400 дітей,
громадян похилого віку та інвалідів). Також вони брали участь у виведенні з
можливого оточення 36 військовослужбовців спецбатальйону МВС «Світять» та 34
військовослужбовців ЗСУ.

10 грудня 2014 наказом міністра Авакова Іллю Киву призначено заступником
начальника УМВС України в Донецькій області. На цій посаді Ківа став першим
серед керівного складу територіальних управлінь МВС, хто активно впроваджував в
оперативну роботу базу даних волонтерського проекту «Миротворець».

З 30 червня переведений на посаду заступника начальника УМВСУ в Херсонській
області, тоді ж йому було достроково присвоєно спеціальне звання «підполковник
міліції». З серпня 2015 року — підполковник міліції.

Ківа врегулював конфлікт з учасниками блокади Криму. Економічна блокада Криму не
влаштувала деяких далекобійників, які заблокували організаторів акції. Після
бесіди з Ківою водії вантажівок прибрали свої машини з дороги. Ківа
прокоментував блокаду так:

На кожному посту, де знаходилися учасники блокади, також перебувати
співробітники міліції, які стежити за дотриманням прав громадян України.

Ілля Кива очолював «Міжнародний благодійний фонд Визволення», що займається
реабілітацією дітей, які потрапили до виховних колоній, був головою
Всеукраїнської федерації дворового футболу та Всеукраїнської федерації доміно.

Деякий час керував полтавським осередком Правого сектора, а також був
регіональним політичним керівником «Правого сектору» на Сході України
(Полтавська, Харківська, Донецька, та Луганська області).

22 жовтня 2015 року очолив Департамент протидії наркозлочинності.﻿ Після
призначення Ілля у Facebook вимагав відновити кримінальну відповідальність за
перебування в стані наркотичного сп'яніння.

У березні 2016 року Ківа повідомив про свою відмову проходити переатестацію в
зв'язку з тим, що вбачає змову проти нього серед членів атестаційної комісії. 30
березня 2016 року прес-служба Національної поліції України повідомила, що Ківа
наступного року повинен пройти психологічне тестування MIDOT для співробітників
Нацполіції.

В одному з інтерв'ю Ківи від 21 квітня 2016 року Деканоідзе знайшла образу
бійців АТО:

22 квітня 2016 року Глава Національної поліції України Хатія Деканоїдзе
звільнила Ківу з посади голови департаменту протидії наркозлочинності Нацполіції
і розкритикувала його інтерв'ю. «Його слова, особливо про АТОшників — це
неприйнятно», — сказала вона.

19 травня 2016 року МВС звільнило начальника департаменту протидії
наркозлочинності Національної поліції Іллю Ківу. 20 травня 2016 року Ківа
написав заяву на ім'я командувача Нацгвардії України Юрія Аллерова про прийняти
його на службу. 27 травня 2016 року ЦВК України зареєструвала Ківу кандидатом у
депутати Верховної Ради України на проміжних виборах в одномандатному виборчому
окрузі № 183 (Херсон).



https://uk.wikipedia.org/wiki/%D0%92%D0%B0%D1%80%D1%88%D0%B0%D0%B2%D1%81%D1%8C%D0%BA%D0%B8%D0%B9_%D1%81%D0%B0%D0%BC%D1%96%D1%82_%D0%9D%D0%90%D0%A2%D0%9E_2016

Варшавський саміт НАТО 2016 (англ. 2016 Warsaw summit, пол. Szczyt NATO w
Warszawie 2016) — 27-а зустріч на вищому рівні глав держав та голів урядів
країн-учасниць Північноатлантичного альянсу, яка проходила з 8 по 9 липня 2016 у
Варшаві. Це перший саміт НАТО, який відбувся на території Польщі.

На саміті відбувалося обговорення ряду важливих тем, зокрема тих, що стосуються
подій в Україні. Ще під час відвідування міжнародних військових навчань на
полігоні біля Львова влітку 2015-го року міністр оборони Польщі Томаш Семоняк
заявив, що Україна повинна бути однією з найважливіших тем під час Варшавського
саміту.

Також на саміті обговорювали розширення Альянсу, насамперед це стосувалося
Чорногорії, яка в травні 2016-го підписала протокол про вступ до Альянсу, який
повинні ратифікувати всі парламенти країн-членів НАТО. Як твердив міністр
зовнішніх справ Туреччини Мевлют Чавушоглу, Альянс дискутував щодо приєднання ще
декількох країн-кандидатів, а саме: Боснії і Герцеговини, Македонії і Грузії.

Окрім цього, за словами заступника голови офісу держдепартаменту США з питань
Європи та Євразії Джона Геффернна на саміті у Польщі планувалося оголосити про
тимчасову оперативну здатність системи протиракетної оборони Альянсу.

Іншими темами для обговорення стали також події на Близькому Сході, зокрема
основною з яких була боротьба з міжнародним тероризмом.

Протягом 2014-2016 напруженість між НАТО та РФ продовжувала зростати. Як основні
причини західні спостерігачі називають анексію Криму РФ і участь російських
військ у війні на сході України. З точки зору НАТО, ці дії Росії повністю
змінили стратегічну ситуацію в Європі .

Аналітики НАТО розглядають дії Росії по відношенню до України як загрозу
східноєвропейським членам НАТО і країнам Балтії. Країни альянсу розглядали і
відпрацьовували різні сценарії можливих російських дій типу «гібридної війни» в
країнах Балтії, де є значна російськомовна меншина.

Члени альянсу прийняли рішення про розміщення в країнах Балтії та Польщі
військових сил у складі чотирьох окремих батальйонів: в Естонії — британський, в
Латвії — канадський, в Литві — німецький, в Польщі — американський . У резолюції
саміту сказано, що рішення було прийнято у відповідь на дії та риторику Росії .

Батальйони будуть розміщені на постійних базах. У деяких батальйонах окремі роти
будуть з інших країн НАТО .

Виступаючи на прес-конференції, генеральний секретар НАТО Єнс Столтенберг
повідомив, що посилення оборони не означає безпосередньої загрози Росії країнам
блоку, а також підкреслив, що воно повинно супроводжуватися дипломатичними
переговорами .

Агресивна політика Росії й захист України, Польщі та Балтії були серед головних
тем саміту. Під час саміту проведено засідання комісії НАТО—Україна. У спільній
заяві Комісії на рівні глави держав та урядів ідеться, зокрема про таке:



https://uk.wikipedia.org/wiki/%D0%92%D0%BE%D0%BB%D0%B8%D0%BD%D1%81%D1%8C%D0%BA%D0%B0_%D1%82%D1%80%D0%B0%D0%B3%D0%B5%D0%B4%D1%96%D1%8F

Воли́нська траге́дія (у польській історіографії пол. Rzeź wołyńska, «Волинська
різанина») — обопільні етнічні чистки українського і польського населення,
здійснені Українською Повстанською Армією та польською Армією Крайовою за участю
польських батальйонів шуцманшафту (107, 202), та радянських партизанів у 1943
році під час Другої світової війни на Волині. Частина польсько-українського
протистояння у Другій світовій війні, або за В. В'ятровичем «Другої
польсько-української війни». У ширшому сенсі, складова багатовікового
українсько-польського протистояння на західноукраїнських землях — Волині,
Галичині, Холмщині, Підляшші, Надсянні, Лемківщині.

Метою дій українських націоналістів на Волині було, насамперед, бажання
перешкодити майбутнім претензіям Польського уряду на ці землі (так, як це
сталося після завершення Першої світової війни). Крім того, нелояльне до УПА
населення було потенційною опорою для Німеччини та СРСР. На початок літа 1943
року сили УПА на Волині становили, за різними даними, від 3 до 5 тисяч бійців, а
наприкінці року досягли 8—12 тисяч. За даними документального обліку командира
УПА «Клима Савура» (Дмитра Клячківського), на січень—лютий 1944 року УПА
налічувала 6920 осіб. Натомість польські партизанські відділи в регіоні
нараховували лише 1300 вояків, ще близько 3600 озброєних осіб діяли в базах
самооборони. Польська шуц-поліція на службі у нацистів, що брала участь у
«пацифікаціях» українських сіл, становила приблизно 2000 осіб, 202-й батальйон
польської «гранатової» поліції, який прибув із Генерального губернаторства,
налічував — 360 осіб.

У традиційній польській історіографії тенденційно сприймається як етнічна чистка
винятково польського населення; в українській — як «дія у відповідь» на звірства
поляків щодо українських цивільних. Ця тема значно більше досліджена з боку
польських істориків, які займаються цією проблемою від часу закінчення Другої
світової війни. Для праць польських істориків характерна тенденція
перебільшувати польські жертви за рахунок применшення українських жертв,
зараховувати загиблих українців від рук поляків, як поляків, що загинули від рук
українців та включати до числа польських жертв інших людей частково навіть не
польської національності, які загинули за зовсім інших обставин і які не мали
стосунку до Волинської трагедії. Українські історики переважно почали
досліджувати цю тему після проголошення Україною незалежності.

Загострення польсько-українського конфлікту в першій половині XX ст. було
пов'язане із національною ситуацією в Другій Польській Республіці. Паризька
мирна конференція 1919 року дозволила Польщі окупувати Галичину, а Ризький
мирний договір 1921 року закріпив приєднання Галичини до Польщі всупереч волі
українського визвольного руху, який прагнув незалежності.

Нова Польська держава, надто за часів правління Юзефа Пілсудського, набрала
форми авторитаризму. Польський уряд розглядав Галичину та Волинь як давні
польські землі, тож намагався збільшити тут свій вплив. Для цього відбувалася
колонізація (осадництво — переселення поляків на Волинь на землі, що було
відібрано у місцевих українців), пацифікація (репресії проти соціально активного
українського населення), обмеження українців у правах на освіту та радикальна її
полонізація, руйнування українських храмів (особливо на Холмщині). Це спричинило
радикалізацію польсько-українських відносин, і зокрема знайшло відповідь у
терористичній діяльності ОУН в 1930-их.

Наприкінці 1942 року Провід ОУН(б) виступав проти масового розвитку
партизанського руху, зокрема проти масштабних дій щодо польського населення. Про
це є багато свідчень, зокрема звернення керівників ОУН(б) до своїх соратників
восени 1942, інструкція провідника ОУН(б) на Волині Дмитра Клячківського (він же
«Охрім» або «Клим Савур») 1942 року, рішення конференція ОУН на початку грудня
1942 p. у Львові.

З метою контролю за «дикою партизанкою» на Волинь було направлено пор. Василя
Івахіва. 15 лютого 1943 p. у селі Піддубцях Луцького повіту Івахів провів нараду
Волинської ОУН, на якій було погоджено збільшити кількість партизанських
відділів. Водночас Івахів наказував підвладним, аби ті не афішували своєї
діяльності, зокрема заявивши: «Централя переконана у тому, що час для збройного
виступу ще не настав».

Одним із найбільш спірних історичних питань цього періоду є етнічні чистки
українського населення з боку поляків у Закерзонні (на Холмщині та Люблінщині).
Суперечливість полягає у різному трактуванні часу цих подій — чи передували вони
акціям на Волині, чи відбулися вже після їх початку.

17—23 лютого 1943 p. у селі Теребежі неподалік Олеська відбулася III Конференція
ОУН, на якій виконувача обов'язків провідника ОУН Миколу Лебедя було зміщено, а
його місце зайняв триумвірат у складі Зиновія Матли, Дмитра Маївського та Романа
Шухевича (останній був головним серед них). Як і попередня, ця конференція не
стосувалася польського питання.

На цей час всередині ОУН(б) виник поділ на волинян і галичан, чиї погляди на
подальшу діяльність були різними. Початок активних дій відбувся без узгодження з
Проводом та всупереч постанові конференції. Найімовірніше, рішення Клячківського
про початок широкомасштабної партизанської боротьби і ведення антипольської
акції було пов'язане з дезертирством кількох тисяч українських поліціантів, що
приєдналася до українських партизанів, тим самим збільшивши їх сили. Точно
невідомо, що до цього спричинило, проте є підстави вважати, що це сталося через
втручання у ситуацію радянських партизанів. Зокрема, у звіті командира
радянської партизанської бригади спеціального призначення полк. Антона
Бринського, який був підпорядкований військовій розвідці Червоної армії, той
написав, що йому вдалося встановити контакти з українськими партизанами й він
вирішив штовхнути їх на боротьбу з німцями: «Шляхом провокації мені вдалося
довести у чотирьох районах до того, що німці почали арештовувати поліціантів і
їх розстрілювати. Тоді поліціанти втекли в ліс […] Це призвело на Волині до
вибуху повстання проти німців.» Бринський також визнавав, що радянські партизани
розраховували, що дезертири з поліції прийдуть до них, однак ті пішли до УПА.

Після того, як поліціанти-дезертири приєдналися до українських партизанів,
Дмитро Клячківський наважився розпочати активні партизанські дії. Насамперед він
задумав опанувати села, знищивши всі пункти опертя для німців і комуністів. Для
цього він вирішив позбутися всіх небажаних елементів, які становили би для
партизанки навіть потенційну загрозу. Зокрема, було вирішено ліквідувати всіх
комуністів, співпрацівників німців, представників інших українських політичних
угруповань, які заперечували керівну роль ОУН(б), християн-пацифістів, що не
визнавали збройної боротьби, а також поляків, від яких УПА могла очікувати
щонайбільше ворожої нейтральності. Отож, перший удар українських партизанів був
спрямований проти польських співробітників гітлерівської адміністрації, що
працювали в службах охорони лісів і державних маєтків (ліґеншафтів). Поступово
вони поширилися також на польську сільську людність, причому як на колоністів
міжвоєнного періоду, так і на давніше польське населення.

Досі невідомо, хто саме ініціював перші антипольські акції. Так, у лютому 1943
акціями у селах Парослі та Яновій Долині безпосередньо керували пор. Василь
Івахів («Сонар») та Іван Литвинчук («Дубовий»), проте неясно, чи діяли вони з
власної ініціативи, чи з наказу Клячківського. Відомо, що офіційний наказ
Клячківського щодо поляків з'явився не пізніше червня 1943, а про Івана
Литвинчука Анатолій Кентій написав, що його вважали одним із головних
організаторів антипольських акцій на Волині-Поліссі.

29—30 червня було завдано чергових ударів по деяких польських селах, а 11 липня
дійшло до небаченої доти масової акції проти поляків — майже одночасно було
атаковано понад 100 польських поселень. Історик Володимир В'ятрович вважає, що
цифра 100 знищених польських сіл є значно перебільшеною; перебільшена кількість
нападів на польські села стала хибним засновком, з якого зроблено також висновок
про масштабну антипольську операцію та масштабну скоординовану акцію 11—12 липня
1943 року. За версією В. В'ятровича, УПА станом на 11 липня не володіла такими
значними силами, щоб одночасно могла атакувати аж 100 польських поселень всієї
Волині, а в польських документах значиться лише кільканадцять атакованих
польських населених пунктів 11—12 липня 1943 року тільки південної частини
Володимирського повіту.

З досліджень Е. і В. Семашків випливає, що в липні—серпні 1943 p. на Волині
загинуло більше поляків, ніж упродовж попереднього півріччя. Водночас
Клячківський видавав накази про поділ здобутої землі та утворення самоуправ.
Географічно акції переміщалися зі сходу на захід (в лютому було атаковано
Сарненський, Костопільський, Рівненський та Здолбунівський повіти, у червні —
Дубенський, Кременецький та Луцький повіти, в липні — на Горохівський,
Володимирський та Ковельський, а наприкінці серпня — Любомльський повіт).

Дії УПА на Волині були несподіваними, тому дезорієнтували соратників у Галичині,
що сприйняли події на Волині без ентузіазму (це підтверджують навіть рапорти
польської розвідки). Частина бандерівців уважала цю боротьбу передчасною, яка
призводить до непотрібного проливання української крові. ОУНСД вважали спалах
насильства з боку як поляків, так і українців, провокованим німецькою
адміністрацією та гестапо. Згодом на Волині стало зростати незадоволення
поставою Галичини, що не пішла на шлях відкритої боротьби.

Пізніше, на III з'їзді ОУН у серпні 1943 року розбіжності у баченні ситуації
волинянами та галичанами виявилися очевидними. Зрештою, з'їзд завершився
компромісом: учасники відмовилися від ідеї повстання, але вирішено було вести
боротьбу із комуністами, що мали надійти, а отже, підготувати відповідні запаси
озброєння, харчів та боєприпасів. Крім того, протягом з'їзду відбулася дискусія
про УПА, під час якої Микола Лебедь і Михайло Степаняк вважали, що УПА
скомпрометувала себе бандитськими діями проти польського населення так, як ОУН
скомпрометувала себе співробітництвом з німцями. Щоправда у жовтні 1943 Роман
Шухевич, що доти був противником волинської ініціативи, провівши інспекцію на
Волині, змінив думку про цю тактику. Це стало причиною того, що антипольські дії
було згодом проведено на Галичині (щоправда у пом'якшеній формі з меншою
кількістю жертв).

Слід зазначити, що чимало мирних українців-волинян противилися цим акціям
українських націоналістів. Про це свідчить зокрема «Кресова книга справедливих»,
видана в Польщі Інститутом національної пам'яті. В ній зібрано спогади поляків
про українців, які допомагали їм впродовж Другої світової війни й зокрема в часі
Волинської трагедії.

Польські дії проти українців активізувалися у відповідь на розширення дій УПА.
Найяскравішим прикладом антиукраїнських дій були пацифікаційні акції, які
провадила польська допоміжна поліція, що перебувала на німецькій службі.
Загалом, попри спротив керівництва польського підпілля, до тих підрозділів
увійшло близько 1500—2000 осіб. Окрім цього, з Генерального Губернаторства було
перекинуто 202-ий поліційний шуцманшафтбатальйон, який складався з поляків,
чисельністю 360 осіб. Цей батальйон діяв в основному на теренах Рівненського та
Костопільського повітів. На початку 1944 року його розбила Червона Армія. У
вересні в округу підтягнули також батальйон «шупо» «Остлянд», сформований ще в
вересні 1941 року з естонських фольксдойче.

Польська поліція брала участь у численних пацифікаційних акціях в українських
селах, про що свідчать багато спогадів із того періоду. У каральних акціях
найчастіше брав участь 202-ий шуцманшафтбатальйон. За деякими даними, часто за
кожне спалене повстанцями польське село польська поліція знищувала п'ять
українських сіл.

Водночас, командування Армії Крайової Волинського округу, аби протидіяти УПА,
почало створювати власні партизанські загони, а також направило офіцерів і
рядових бійців кадрового складу АК організовувати в польських поселеннях бази
самооборони. Упродовж 1942—1943 р. на території Волині постало кілька десятків
таких баз. До найпотужніших з них належали бази в поселеннях Пшебраже (нині с.
Гайове Ківерцівського р-ну), Гута Степанська і Стара Гута, Панська Долина,
Засмики (нині у складі с. Грушівка Ковельського р-ну), Білин (нині село
Володимир-Волинського району).

Почалися каральні акції. За спогадами учасників тих акцій, вони стосувалися
поселень, близьких до знищених польських сіл, оскільки на їх населення падала
підозра у співучасті.

Хоча в наказах польського Проводу підкреслювали, що каральні дії щодо цивільних
неприпустимі, проте цих наказів не завжди дотримувалися. Про це свідчить,
наприклад, донесення представника уряду у Волинському окрузі Казім'єжа Банаха,
який ув одному зі своїх рапортів, надісланих до Варшави, звинувачував деякі
партизанські відділи у сліпому застосуванні терору. В січні 1944 р. Армія
Крайова сформувала з польських партизанських загонів та колишньої польської
поліції 27 волинську піхотну дивізію в кількості 6558 вояків для боротьби з УПА
і Вермахтом.

Каральні акції провадили також відділи польської комуністичної партизанки. У
звітах про акцію у селі Лахвичах навіть ішлося про «вирізування українського
населення».

Наприкінці війни польське підпілля здійснювало напади на українські села з метою
реалізації акції «Буря».

Польські історики започаткували студії Волинської трагедії. Саме поляки видали
величезну кількість спогадів, започаткували роботу над відновленням імен жертв
польського населення на Волині, чи не вперше здійснили систематизацію та
типологізацію дослідницької бази у сфері Волинської трагедії. У свою чергу,
українська історіографія значно пізніше розпочала займатись дослідженнями
вказаної тематики, тож вітчизняні історики у власних студіях протягом довгого
часу намагались спиратись на напрацювання польських колег, що призвело до
побудови концепцій вітчизняними науковцями, шляхом пошуку контраргументів
польським вченим.

Одночасно із консолідацією польської думки, протягом останнього десятиліття
вітчизняна наука замість продукування навздогінних аргументів, все активніше
пропонує власні концепції та інтерпретації волинських подій. Нині офіційні
польські формулювання Волинської трагедії підтримуються лише невеликим колом
ліберальних істориків.

Серед вітчизняних істориків одним з авторитетних дослідників лишається Володимир
Сергійчук. Опонуючи польському колезі Гжегожу Мотиці, який стверджує, що
відплатні акції на Холмщині в 1943 р. були результатом проведених українськими
націоналістами етнічних чисток на Волині того ж року, історик стверджує, що
польська спільнота на західноукраїнських землях неодноразово провокувала
антиукраїнські акції з боку німецької адміністрації в перші роки війни.
Сергійчук вважає за можливе виправдати діяльність українців на Волині, як
прагнення корінного етносу до захисту власних прав.

Думку В'ятровича поділяє Л. Зашкільняк, проте із зауваженням, що перший опускає
з поля зору період з 1939 по 1941 рр., що є надзвичайно важливим для розуміння
глибинних причин наростання напруження українсько-польських відносин.

Польські історики звели дослідження Волинської трагедії на кардинально новий
рівень. Науковці сусідньої країни створили надзвичайно сприятливі умови для
перетворення мнемоісторії на справді міжгалузеву дисципліну, підготувавши
ґрунтовний базис для подальшої розробки подібних питань. Натомість українські
історики, попри розвиток вітчизняних студій Волинської трагедії, в дослідженнях
історичної пам'яті, вдаються винятково до редукції історичного фактору, нехтують
іншими аспектами мнемоісторичних досліджень.

В польскій історіографії виділяють чотири панівні тенденції, що загалом
окреслюють основні напрямки в інтерпретації Волинської трагедії. Ці чотири
напрямки за Г. Мотикою виділяють наступні:

В. В'ятрович стверджує, що «польська концепція зумисне розглядає Волинь і 1943
рік окремо від решти подій.»

Кількість жертв, яку називають дослідники, сильно варіюється. За польськими
підрахунками, під час цієї трагедії з польського боку загинуло щонайменше 35
тисяч осіб (головним чином — польські селяни), з яких 18 тисяч — із
встановленими прізвищами, а з українського боку — до кількох тисяч осіб. Деякі
польські історики називають у два-три рази більше число загиблих поляків.
Кількість загиблих українців на всіх територіях українсько-польського конфлікту,
включаючи Волинь, за деякими підрахунками сягає 21-24 тис. осіб.

Польські історики, як правило, використовують у своїх працях кількість польських
жертв, яка визначена польськими дослідниками Владиславом і Евою Семашками на
основі розповідей поляків, які були свідками різанини та самі безпосередньо
брали участь у різанині українського населення в різних польських військових
формуваннях, в тому числі 27-ї дивізії АК. Однак розповіді українських свідків
різанини та українські документи Семашки проігнорували у своєму досліджені. Для
ілюстрації Волинської різанини поляки часто використовують з фальшивими
підписами фотографії, які не мають стосунку до вбивств поляків загонами УПА,
зокрема фотографію вбитих дітей циганки Маріанни Долінської, яка, перебуваючи в
стані божевілля, їх сама вбила у ніч з 11 на 12 грудня 1923 року.

За українськими дослідженнями, лише на території одного Володимир-Волинського
району поляки вбили майже 1500 цивільних українців. На території Рівненської
області виявлено понад 10 тисяч жертв від рук польських комуністичних,
шовіністичних, колаборантських формувань та польської самооборони, а кількість
встановлених злочинів, скоєних поляками, вже перевищила 1500.

За підрахунками Степана Макарчука, загальні втрати серед цивільного українського
населення Волині під час Другої світової війни склали бл. 120 тис. осіб. (Це без
втрат убитих на фронті 70 тис. та убитих в ході радянських каральних акцій проти
повстанців та підпільників УПА — 45 тис. осіб.) Водночас, на думку Макарчука,
скільки з цих 120 тис. осіб загинули від рук поляків визначити важко, оскільки
більшість злочинів у радянські часи «списували» на німців, зокрема й масові
вбивства українців, здійснені польськими колаборантами у формуваннях допоміжної
поліції.

Головним політичним наслідком подій на Волині стали так званий
«українсько-польський обмін населенням», здійснений протягом 1944—1946 років, та
операція «Вісла» (1947). У рамках цих акцій польський комуністичний уряд за
участі Червоної Армії спершу депортував частину українського населення
Лемківщини, Посяння, Підляшшя і Холмщини на територію СРСР, а згодом тих, хто
відмовився покидати свої оселі, було насильно виселено на західні території
Польщі. Водночас рештки польського населення Волині та Галичини також було
виселено на територію Польщі.

5 липня 2013 року до Сейму республіки Польщі звернулися 148 нардепів України —
118 регіоналів, 23 комуністи та кілька позафракційних — з проханням визнати
Волинську трагедію геноцидом польського народу. Цю заяву, оцінену як
безпрецедентну, підписали напередодні 70-річчя вшанування жертв
українсько-польського протистояння у 1943—1944 рр. Президент Кравчук назвав
регіоналів, які закликали польський Сейм визнати події на Волині геноцидом,
«зрадниками українського народу».

12 липня 2013 року міністр закордонних справ Польщі Радослав Сікорський,
виступаючи перед Сеймом, просив не загострювати позицію (вважаючи її геноцидом)
щодо Волинської трагедії; Сейм не підтримав проект визнання події геноцидом.
(212 — за, 222 — проти, 3 — утримались).

2014 року президент України Петро Порошенко попросив у поляків пробачення за
Волинську трагедію, під час виступу перед обома палатами польського парламенту,
на виступі президента України був присутній також президент Польщі Броніслав
Коморовський.

Наприкінці жовтня 2015 відомий польський історик Ян Жарин, який незадовго перед
цим став сенатором від партії «Право і справедливість» (відомий, зокрема, тим,
що фактично назвав Львів необхідним для польського народу містом) заявив, що
«українці не стануть повноцінною нацією без усвідомлення того, що Волинська
трагедія була геноцидом польського народу», що Україна не зможе інтегруватися в
європейський культурний простір, якщо прославлятиме і шануватиме ОУН-УПА.

6 липня 2016 року Сенат Республіки Польща прийняв «Проект ухвали щодо вшанування
громадян Другої Речі Посполитої — жертв убивств українських націоналістів у
1939—1945 роках». В ньому, зокрема, вказано, що: загальна кількість жертв — 100
та кілька десятків тисяч осіб, якими ставали також євреї, чехи, вірмени,
українці; Сенат віддає найвищу шану воякам Армії крайової, кресових самооборон,
Батальйонів селянських (хлопських) та іншим формаціям, які протидіяли різні;
висловлює повагу і вдячність тим українцям, які, наражаючись на небезпеку,
рятували поляків та пропонує встановити для них спеціальні відзнаки. 7 липня
маршалок Сенату Станіслав Карчевський скерував проект ухвали до законодавчої
комісії (голова Станіслав Гогач), яка на засіданні 7 липня врахувала поправки і
схвалила проект, який скерувала для затвердження Сенатом.

Увечері 7 липня 2016 року Сенат прийняв ухвалу (за — 60, 23 проти, 1 утримався)
щодо Волинської трагедії. У резолюції сенатори закликали польський Сейм
визначити 11 липня «Національним днем пам'яті жертв геноциду, скоєного
українськими націоналістами проти громадян Другої Речі Посполитої».

«Президент Петро Порошенко разом з українською делегацією за участю
представників Адміністрації Президента України, посла України в Республіці
Польща Андрія Дещиці та народного депутата Надії Савченко вшанували пам'ять
жертв поклали квіти до пам'ятника жертвам Волинської трагедії у Варшаві», —
сказано в повідомленні прес-служби Президента 8 липня 2016. Порошенко поклав
вінок, ставши на коліно, що оцінили в польському суспільстві. Однак в
українському суспільстві цей вчинок викликав й негативну реакцію. Зокрема, лідер
Радикальної партії О. Ляшко вважає, що президент вкотре принизив український
народ на міжнародній арені. Також О. Ляшко разом із народним депутатом Віктором
Вовком зареєстрували у парламенті проект Постанови про заяву ВР у зв'язку з
намірами Сенату і Сейму Республіки. У ній вони «пропонують Верховній Раді рішуче
засудити „односторонні дії Сенату та Сейму Республіки Польща, спрямовані на
перегляд позитивних результатів співпраці, які були досягнуті під час
конструктивного українсько-польського діалогу за останні десятиліття“,
посилаючись на те, що Україна та Республіка Польща вже дали спільну об'єктивну
оцінку історичним подіям, зокрема на Волині, у погоджених обома сторонами
документах.»

11 липня 2016 в програмі Міхала Рахоня (пол. Michał Rachoń) «Minęła 20» на
телеканалі «TVP Info» міністр оборони Польщі Антоній Мацеревич назвав події,
пов'язані з Волинською трагедією, «безсумнівним злочином геноциду» (пол.
zbrodnia ludobójstwa), а Росію — винною у Волинській трагедії, бо вони
(більшовики) «використовували частину українських націоналістів для організації
геноциду». Також міністр ствердив, що польське суспільство також винне в тому,
що про ті події не говорили правди, а підтримка розбудови Незалежності України
на основі правди — це інтерес Польщі. Відомості про інтерв'ю А. Мацеревича в
українських ЗМІ появились 12 липня 2016.

Данило Яневський вважає, що поляки повинні чітко вказати, про яку з відомих
Повстанських армій йде мова (Тараса Бульби, Сергія Качинського, Василя Івахіва
(з травня 1943 — ВО «Заграва») — Дмитра Клячківського, який називав свої загони
Українська Повстанча Армія. Також стверджує, що С. Бандера вказував на
самочинність переходу до повстанських форм боротьби Волинської крайової ОУН.

Ярослав Дашкевич говорив: «Український терор 1942—1944 років щодо польського
населення Західної України заслуговує на суворе і беззастережне засудження».

Головним ініціатором розгляду питання в Сеймі був голова депутатської групм
Сейму Польща — Україна Міхал Дворчик. 22 липня 2016 Сейм проголосував за те, щоб
визнати події «геноцидом» (підтримали 432 депутати сейму з 460), а 11 липня
вважатимуть «Національним днем пам'яті жертв геноциду, здійсненого українськими
націоналістами проти поляків». Президент Порошенко висловив жаль з цього
приводу.

Резолюція Сейму викликала багато емоцій в Україні. Комітет Верховної Ради у
закордонних справах вважає, що це — некоректна оцінка подій на Волині, яка є
антиукраїнською, також «перекреслює весь конструктивний політичний і
дипломатичний доробок та зусилля двох держав і народів, спрямовані на взаємне
прощення та примирення». В'ятрович вважає, що «волинська постанова» Сейму є
«висловленням жалю за втраченими територіями», також, що «в роки Другої світової
значно більше поляків, у тому числі із т. зв. „кресів“, загинули від рук
нацистів і комуністів, але жодних резолюцій щодо визнання цих убивств геноцидом
польський парламент не розглядав».

8 вересня 2016 року Комітет Верховної Ради України у закордонних справах на
своєму засіданні одноголосно ухвалив рішення рекомендувати Верховній Раді
Україні прийняти проект постанови № 5095 заяви-відповіді Польщі щодо Волинської
трагедії за основу та в цілому.



https://uk.wikipedia.org/wiki/%D0%A0%D0%B0%D0%B9%D0%BE%D0%BD%D0%B8_%D0%A3%D0%BA%D1%80%D0%B0%D1%97%D0%BD%D0%B8

Райони України — адміністративно-територіальні одиниці другого порядку в
Україні. Входять до складу автономної республіки, областей або міст державного
значення. Міста обласного значення також можуть поділятися на райони в містах,
які є адміністративними одиницями третього порядку.

Звичайно до складу українських областей входять по 15—25 районів та із 3—10 міст
обласного (або республіканського — у Автономній Республіці Крим) значення, які
формально прирівнюються до районів. Найменше районів у Чернівецькій області
(11), найбільше — у Вінницькій та Харківській областях (по 27).

Станом на 1 січня 2007 року в Україні 490 районів (без районів у містах).
Середня площа українського району — 1200 км², середня чисельність населення — 52
тисяч осіб (міського — 130 тисяч) (станом на 2001 рік), середня густота
населення — 43 осіб/км².

Найбільший за площею район України — Іванківський Київської області (3616 км²),
утворений на півночі області у зв'язку з об'єднанням Іванківського та
Чорнобильського районів після Чорнобильської катастрофи. Найбільше за площею
місто обласного значення — Яремче, 656,65 км². Найбільший за площею район міста
державного значення — Балаклавський у м. Севастополі, 544,9 км².

Найменший за площею — Герцаївський Чернівецької області, 309 км². Найменший за
площею район міста державного значення — Печерський у м. Києві, 19,55 км².
Найменше за площею місто обласного значення — Жданівка Донецької області, 2 км².

Найбільший за населенням — Харківський район Харківської області (187,1 тис.
осіб) — населення дано згідно з переписом населення від 2001 року. Найбільше за
населенням місто обласного значення — Харків, 1452 тис. (2014). Найбільший за
населенням район міста державного значення — Деснянський у м. Києві, 366 тис.
(2014).

Найменший за населенням — Поліський Київської області, 7,6 тис. осіб. Найменший
за населенням район міста державного значення — Балаклавський у м. Севастополі,
45 тис. осіб (2014 р.). Найменше за населенням місто обласного значення —
Моршин, 6 тис. (2014). У м. Прип'ять постійного населення немає.

Найбільш густонаселений район — Києво-Святошинський Київської області (215
осіб/км²), найменше — Поліський Київської області (6 осіб/км²)



https://uk.wikipedia.org/wiki/%D0%A7%D0%B0%D0%B9%D0%BA%D0%BE%D0%B2%D1%81%D1%8C%D0%BA%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE_%D0%A1%D1%82%D0%B0%D0%BD%D1%96%D1%81%D0%BB%D0%B0%D0%B2%D0%BE%D0%B2%D0%B8%D1%87

Миха́йло Чайко́вський або Садик-паша (пол. Michał Czajkowski h. Jastrzębiec; 29
вересня 1804, Гальчин, Бердичівський район, Житомирська область — 4 січня 1886,
Бірки, Козелецький район, Чернігівська область) — польський та український
політичний діяч, письменник. Брав участь у польському повстанні 1830—1831,
згодом в еміграції (Париж і Константинополь, там 1850 року перейшов на турецьку
службу та прийняв іслам як Садик-паша). Нащадок гетьмана Івана Брюховецького.
Народився недалеко від «святої» Кодні, про що сам зазначає у своїх спогадах.

Під час Кримської війни організував козацькі сотні на турецькому боці. 1873
повернувся до Російської імперії і прийняв православ'я. Чайковський — автор
популярних повістей з історії Козаччини, перекладених різними мовами: «Powiésci
Kozackie» (1837), «Wernyhora» (1838), «Kirdżali» (1839), «Koszowata» (1841),
«Owruczanin» (1841) та ін.

Народився Михайло Чайковський 29 вересня 1804 року в селі Галчинець Київської
губернії в давній українській (сполонізованій) родині. Батько — Станіслав
Чайковський, шляхтич з Волині. Мати — правнучка гетьмана Івана Брюховецького,
двоє дідів воювали під запорозькими знаменами (один загинув під час оборони Січі
1775 року).

Батько М.Чайковського помер рано. Опіку над хлопцем взяв дядько, Михайло
Глембоцький. У 1812-му Глембоцький воював на боці Наполеона, був легко поранений
у Бородінській битві, а в бою на Березині урятував Бонапарта від полону, давши
йому свого коня. Згодом у власному маєтку тримав озброєний загін — 200 осіб у
козацьких одностроях — і друкував газету накладом 20 примірників.

Вчився у Бердичеві, в ліцеї Джона Воллсея. У 1825 році — їде до Варшави. Там
знайомиться з Адамом Чарторийським, поетом з Кременця Юліушем Словацьким, Адамом
Міцкевичем, Великим князем Костянтином Павловичем — намісником Польщі. У 1826
році Костянтин Павлович познайомив Михайла зі своїм братом Миколою І. Імператор
запропонував Чайковському посаду при дворі та чин камер-юнкера, але той
відмовився.

У 1831 році почалося Листопадове повстання, Чайковський розпустив кріпаків,
створив добровільні козацькі загони і влився в повстанське військо. Заслужив від
польського уряду звання лейтенанта і Золотий Хрест за відвагу. Після придушення
повстання емігрував до Франції. Його маєток конфіскували, а самого Чайковського
на території Російської імперії оголосили персоною нон грата.

Працював у французьких газетах. У 1837 році опублікував свій перший художній
твір польською мовою «Козацькі повісті» («Powiesci kozackie»). Протягом
наступних семи років вийшло ще декілька томів його романів, повістей та
оповідань. Найвагоміші — роман «Гетьман України» («Hetman Ukrainy») про життя
Івана Виговського та роман «Вернигора» про гайдамацьке повстання 1768 року.

У Парижі підтримує тісні контакти з Чарторийським, Міцкевичем, Словацьким,
Красинським, Норвідом, Лелевелем, Мохнацьким, Дембовським. За завданням
Чарторийського Чайковський їде з таємною місією на Балкани. Всі дії були
спрямовані на одне — послабити Росію. У вересні 1842-го Чайковський ініціював
переворот у Сербії, внаслідок чого на Балканах послабився російський вплив.
Далі — замирення конфлікту в Добруджі (між запорожцями та некрасовцями).

Дослідники стверджують, що в 1845-му Чайковський намагався підняти повстання в
Україні. Є підстави вважати, що знаменитий програмовий твір кирило-мефодіївців
«Закон Божий, або Книга Буття українського народу» — теж робота Чайковського. У
своїх спогадах Костомаров писав: «Свого часу на Волині дістав я польською мовою
написаний твір з вкрапленнями мало-російської, який приписувався якомусь з
польських емігрантів з України, який я тоді переклав…». Співробітничав з
Духінським. Міністр внутрішніх справ Росії граф Орлов у доповідній імператору
писав, що волелюбні ідеї потрапили в Україну через емісарів, «керівник яких,
Чайковський, перебуває в Константинополі».

18 грудня 1850 року Чайковський приймає іслам і стає Садик-Пашею. Він розпочинає
переговори з турецьким урядом про формування козацьких загонів. Міністр
закордонних справ після тривалих консультацій із султаном погоджується.

1851 року починають формувати перші «казак-алай». На початку 50-х загострилися
російсько-турецькі відносини. У жовтні 1853-го Чайковський домігся розширення
козацьких частин за рахунок поляків, болгар, румунів, угорців, турків і навіть
євреїв. Сам розробив моделі одностроїв і наказав закупити для всіх козаків
арабських рисаків. 20 жовтня 1853 року створено ініціативою Мехмеда Садик-паші
(Михайла Чайковського) «Полк козаків оттоманських», згодом переформований в
дивізію, а ще згодом — у корпус. 23 січня 1854 року османські козаки склали
присягу. З Константинополя привезли знамено Запорозької Січі, а Садик-Паша
отримав від султана титул «міріан-паша» (кошовий отаман). «Корпус козаків
оттоманських» (називався також «дивізією козацькою», «дивізією польською»,
«корпусом козаків султанських») існував в різних варіантах від 1853 року до
1870-х років (згідно з польським істориком Єжи Латкою залишки полку козаків були
розбиті російською артилерією при облозі Плевни 1877). Найактивніше в бойових
діях підрозділ взяв участь у 1854 році при знятті облоги Сілістри та зайнятті
Бухареста, згодом дислокувався в Добруджі. Після завершення Східної війни цей
«іноземний легіон» сягав кількості 2000 шабель і багнетів.

У лютому 1854 військо Садик-Паші ввійшло в Бухарест, а сам він став губернатором
Румунії. На початок березня його війська зайняли позиції на річці Прут,
готуючись до боїв із росіянами. Та уряд Австрії почав тиснути на султана,
вимагаючи відвести загони. Султан погодився, висловив подяку Чайковському і
навіть присвоїв йому титул «Око, вухо і правиця престолу». Наступного року
Чайковський отримує найвище військове звання — беглербея. Про нього пишуть у
Франції, Великобританії і навіть Сполучених Штатах. Він отримує нагороди
іноземних держав.

1856 року — закінчилась російсько-турецька війна. У 1861 році помер
Абдул-Меджид. Новий султан Османської імперії, Абдул-Азиз, досить прихильно
ставився до Садика-Паші, але той почав підготовку державного перевороту з метою
посадити на трон принца Мурада. Але змова провалилась. Зв'язавшись із російським
послом Ігнатьєвим у Константинополі, він просить у царя амністії та дозволу
повернутися до Росії. 28 серпня 1872 року Олександр ІІ офіційно оголосив
прощення Чайковському.

На початку 1873 року оселився в селі Бірки, Чернігівської губернії. Знову
приймає православ'я. Упродовж 10 років живе в Києві, займається журналістикою,
пише нові твори та спогади. В той час він отримував пристойну пожиттєву пенсію
від Туреччини (60 тисяч піастрів), яку згодом турки суттєво скоротили, а за
іншими джерелами взагалі відмінили (Чайковський відмовився повернутись на
військову службу до Туреччини).

Від останньої дружини-гречанки Ірини Теоскало у Чайковського народжується
донька, і сам цар Олександр ІІ погоджується стати її хрещеним батьком. За гроші,
подаровані царем, він купує невеличку маєтність у с. Бірки в Остерському повіті
Чернігівської губернії, де будує дім, який зберігся й понині.

В ніч з 17 на 18 січня 1886 р. він довго писав листи, а потім вистрілив у скроню
з пістолета. Поховали його в с. Пархимів (нині Чернігівської обл.) поруч із
Адамом Морозовичем.

Політичний світогляд Михайла Чайковського щодо України влучно охарактеризував
історик польської літератури Зигмунт Швейковський:

Матеріали з біографії Михайла Чайковського, за дослідженнями сучасного
українського історика Петра Лавренчука, який проживав в м. Остер поблизу сіл
Пархимів та Борки Козелецького району Чернігівської області. Михайло Чайковський
був тричі одружений — перша дружина померла рано в Парижі, залишивши йому
чотирьох дітей — двох дівчаток і двох хлопчиків. Їхніми хрещеними родичами стали
сам князь А.Чарторийський та Владислав Замойський. Друга дружина — Ядвіга
Сняденецька розділила з ним всі труднощі життя та боротьби в Стамбулі. Похована
під Стамбулом, в містечку Полонесков-Адамполь. Третя дружина Габріеле Теосколло
«грецька царівна» — жила з ним в його квартирі в Киеві та в селі Борки. Втекла
від нього з якимось генералом чи прикажчиком. Михайло Чайковський наклав на себе
руки, втративши перед цим вірного товариша козака Адама Морозовича. За легендою,
їх поховали поруч в селі Пархимів. Могила сплюндрована в радянські часи.
Мешканці села її розташування пам'ятають. Місце поховання визнано Польщею та
Туреччиною.

Син Адам Чайковський був генералом у гвардії російського імператора Миколи ІІ.
Його сліди губляться у Варшаві. Відомо, що частина його архіву та батьків архів,
потрапили до Михайла Грушевського і той дещо видрукував у журналі в серії « За
сто літ» / 1927 рік. Другий син, Владислав, став турецьким генералом. Брав
участь в переозброєнні турецької армії. Згодом став губернатором однієї з
областей. Старша дочка вийшла заміж за австрійського дипломата та жила у Відні.
Її сліди втрачено. Молодша дочка вийшла заміж за гірничого інженера і жила в
Стамбулі. Там також знаходиться дім Михайла Чайковського, який тепер носить
назву «Дім-музей Адама Міцкевича».

Великий польський поет перебував в загонах Садика Паші /Михайла Чайковського/,
заразився холерою та помер у нього на руках. Михайло Чайковський заснував в
Туреччині декілька міст. Серед них — місто Січ під Бургасом, яку сміливо можна
вважати останньою січчю справжнього козацтва. Саме в Січі перебував один з
командирів — граф Кіркор, найімовірніше — предок відомого співака Філіпа
Кіркорова, Адамполь-Полонесков, де він був першим мером міста. Адампільці свято
шанують пам'ять про Михайла Чайковського. Багато для збереження пам'яті про
нього зробили Софія Рузу та мер міста Полонесков — Адамполь Даніель Охотський,
польський громадський діяч Міхаель Климчак, український політолог Кость
Бондаренко, польська письменниця Ядвіга Худзіковська. Таємниць навколо біографії
Михайла Чайковського ще дуже багато і працювати є над чим. Втім, не слід писати
дурниць, як це нерідко роблять деякі журналісти.

Михайло Чайковський — найімовірніший автор Звернення до українських козаків
Кубані:

У 1862–1873 його твори було видано у 12 томах. З останніх творів велику вагу має
«Воспоминания», що представляють автобіографічний та історичний інтерес
(друкувались у журналі «Русская Старина» з листопада 1895 року).



https://uk.wikipedia.org/wiki/%D0%97%D0%B1%D1%80%D0%BE%D0%B9%D0%BD%D1%96_%D1%81%D0%B8%D0%BB%D0%B8_%D0%A3%D0%BA%D1%80%D0%B0%D1%97%D0%BD%D0%B8

Збро́йні си́ли Украї́ни — військове формування, на яке відповідно до Конституції
України покладаються завдання з оборони України, захист її суверенітету,
територіальної цілісності та недоторканності.

За даними рейтингу мiжнародної компанiї «Global Firepower» який щороку укладають
фахiвцi найстарiшого британського вишу — University of St. Andrews українська
армія станом на 2016 р. на тридцятiй сходинцi у свiтi (серед 126 держав) та на
восьмiй — у Європi. За даними експертiв, якi укладали цей поважний звiт,
українська армiя має нинi на озброєннi 2809 танкiв, 8217 бойових броньованих
машин, а також 1302 одиницi самохiдної артилерiї, 1669 одиниць ствольної
артилерiї i 625 реактивних систем залпового вогню. Українська авiацiя налiчує 39
винищувачiв, 65 штурмовикiв, 89 транспортних кораблiв i 33 бойовi гелiкоптери

Збройні сили України забезпечують стримування збройної агресії проти України та
відсіч їй, охорону повітряного простору держави та підводного простору у межах
територіального моря України а також беруть участь у заходах, спрямованих на
боротьбу з тероризмом.

З'єднання, військові частини і підрозділи Збройних сил України відповідно до
закону можуть залучатися до здійснення заходів правового режиму воєнного і
надзвичайного стану, боротьби з тероризмом і піратством, посилення охорони
державного кордону, суверенних прав України в її виключній (морській)
економічній зоні і континентального шельфу України та їх правового оформлення,
протидії незаконним перевезенням зброї, наркотичних засобів та психотропних
речовин, ліквідації надзвичайних ситуацій природного та техногенного характеру,
надання військової допомоги іншим державам, а також брати участь у міжнародному
військовому співробітництві, міжнародних антитерористичних, антипіратських та
інших міжнародних операціях з підтримання миру і безпеки на підставі міжнародних
договорів України та в порядку і на умовах, визначених законодавством України.

Після проголошення 24 серпня 1991 року незалежності України, вона успадкувала
від СРСР одне з найпотужніших угруповань військ у Європі, оснащене ядерною
зброєю та відносно сучасними зразками озброєння та військової техніки.

24 серпня 1991 року Верховна Рада України ухвалила рішення про взяття під свою
юрисдикцію усіх розташованих на українських теренах військових формувань
Збройних сил колишнього СРСР, та про створення одного з ключових відомств —
Міністерства оборони України. Отже, під юрисдикцію України перейшли: 14
мотострілецьких, 4 танкові, 3 артилерійські дивізії та 8 артилерійських бригад
(9 293 танки і 11 346 бойових машин), бригада спецпризначення, 9 бригад ППО, 7
полків бойових вертольотів, три повітряні армії (близько 1 500 бойових літаків)
і окрема армія ППО. Стратегічні ядерні сили, дислоковані на території України,
мали 1 272 міжконтинентальних балістичних ракет, а також близько 2 500 одиниць
тактичної ядерної зброї. На час проголошення Україною незалежності чисельність
військ в Україні нараховувала близько 980 тисяч осіб.

В основу процесу створення власного війська були закладені політичні рішення
керівництва України стосовно без'ядерного і позаблокового статусу держави. При
цьому враховувалися також обмеження, пов'язані з ратифікацією договору «Про
звичайні збройні сили в Європі» та виконанням Ташкентської угоди 1992 року, якою
встановлювалися не тільки максимальні рівні озброєння для кожної держави
колишнього СРСР, а й для так званого «флангового району». В Україні до нього
входили Миколаївська, Херсонська, Запорізька області та Автономна Республіка
Крим.

У стислі терміни Верховною Радою України був прийнятий пакет законодавчих актів
стосовно воєнної сфери: Концепція оборони і будівництва Збройних Сил України,
постанова № 1658-XII від 11 жовтня 1991 року «Про Раду оборони України», Закони
України «Про оборону України», «Про Збройні Сили України», Воєнна доктрина
України тощо. На ті ж роки припадає й реалізація ядерного роззброєння України.
Воно є однією із найзначніших історичних подій, оскільки вперше в історії
людства держава добровільно відмовилася від володіння ядерною зброєю. На 1
червня 1996 року на території України не залишилося жодного ядерного боєзаряду
або боєприпасу.

Після перемоги в Києві Євромайдану в лютому 2014 року, Росія розпочала військову
агресію проти української держави. Першим її етапом стала окупація Криму,
внаслідок чого було вбито 2 військовослужбовця Збройних сил: Кокуріна Сергія та
Карачевського Станіслава, Наступним етапом агресії стало захоплення
проросійськими активістами адмінбудівель та відділків міліції в містах Донбасу
(Слов'янську, Бахмуті та Краматорську). У відповідь на це українська влада
оголосила про проведення антитерористичної операції, що переросла у повноцінну
війну.

Незважаючи на численні докази присутності російських військ на території
України, офіційно Росія не визнає факту свого вторгнення в Україну, відтак з
українського боку війна розглядається як неоголошена. Загалом доктрина цієї
агресії Росії проти України від світових військових аналітиків отримала назву
«Гібридної війни».

Чинні на початок військової операції, війська, зазнали серйозних втрат у
техніці — суходільній, морській, авіаційній; у особовому складі. Україна
втратила 85 % кораблів флоту та 50 % українських військових з Криму, що склали
присягу окупанту.

Верховним Головнокомандувачем Збройних сил України є Президент України. Він,
згідно зі статтею 106 Конституції України, призначає на посади і звільняє з
посад вище командування Збройних сил України, інших військових формувань;
здійснює керівництво у сферах національної безпеки та оборони держави.

Безпосереднє військове керівництво Збройними силами України в мирний та воєнний
час здійснює Головнокомандувач Збройних сил України. Головнокомандувачем
Збройних сил України є за посадою начальник Генерального штабу Збройних сил
України, якого призначає і звільняє в установленому порядку Президент України.
Адміністративне та військово-політичне керівництво Збройними силами України
здійснює Міністр оборони України.

Міністерство оборони України, у підпорядкуванні якого перебувають Збройні сили
України, бере участь у реалізації державної політики з питань оборони і
військового будівництва, координує діяльність державних органів та органів
місцевого самоврядування з підготовки держави до оборони. Це міністерство також
має аналізувати військово-політичну обстановку, визначати рівень воєнної загрози
національній безпеці України, забезпечувати функціонування Збройних сил і їх
готовність до виконання покладених на них функцій і завдань тощо.

За всю попередню історію ЗСУ від липня 2014-го Петром Порошенком вперше на
посаду міністра оборони почали призначатися колишні ВВ-ки — Валерій Гелетей та
Степан Полторак.

Чисельність Збройних сил України затверджується Верховною Радою України за
поданням Президента України.

Українська армія комплектується за рахунок призову на строкову та договірну
службу чоловіків від 18 років. Граничний вік перебування на військовій службі
осіб рядового, сержантського та старшинського складу — 45 років.

Восени 2013 року передбачалося здійснити крайній призов на строкову військову
службу і перехід вітчизняного війська на комплектування за контрактом. У квітні
2014 року Верховна Рада України рекомендувала в. о. Президента України
Олександрові Турчинову відновити призов до армії. 1 травня 2014 року в. о.
Президента України підписав указ про заходи щодо підвищення обороноздатності
держави, яким відновлено призов у 2014 році.

24 серпня 2015 року, Президент України Петро Порошенко під час урочистостей з
нагоди 24-ї річниці Незалежності України у Києві зазначив, що «…210 тисяч людей
прийшли на військову службу за шість черг мобілізації. З них 35 тисяч, тобто
кожний шостий, — добровольці».

7 березня 2017 року президент Порошенко повідомив, що в Збройних силах України
проходять військову службу і працюють 54 тисячі жінок, з них понад 20 тисяч є
військовослужбовцями; і додав, що лише з початку року на контрактну службу
вступили більше двох тисяч жінок. Стільки ж жінок мають статус учасників бойових
дій. Також, за його словами, головною рисою української армії стала успішна
гендерна політика, і завдяки нормативним змінам вже більше 100 жінок обіймають
військові посади.

Організаційно, Збройні сили України складаються з органів військового
управління, з'єднань, військових частин, військових навчальних закладів, установ
та організацій. До складу Збройних сил України належать також об'єднання,
з'єднання, військові частини, військові навчальні заклади, установи та
організації, що не належать до зазначених вище видів.

Сухопутні війська України були сформовані у складі Збройних сил України на
підставі Указу Президента України відповідно до Закону України «Про Збройні Сили
України» у 1996 році.

Міністр оборони Степан Полторак заявив про плани створення 4 оперативних
командувань по територіальному принципу замість 2 та одинадцяти бригад, чотирьох
полків, вісімнадцяти батальйонів, шістнадцяти окремих рот та тринадцяти взводів
різного призначення.

Сухопутні війська Збройних сил України є головним носієм бойової могутності
Збройних сил незалежної України. Станом на 2013 рік, наземні війська налічували
49 100 особового складу, 683 танки, 1965 бойових броньованих машин, 72 бойові
вертольоти та 379 артилерійських систем калібром більше 100 міліметрів (8
механізованих бригад, 2 танкові бригади, 3 артилерійські бригади, 1 ракетна
бригада, а також інші частини забезпечення та підтримки). За своїм призначенням
та обсягом покладених на них завдань, вони відіграють вирішальну роль у
виконанні Збройними силами України своїх функцій як у мирний, так і воєнний час.

Механізовані і танкові війська, що складають основу Сухопутних військ, виконують
завдання щодо утримання зайнятих районів, рубежів і позицій, відбиття ударів
противника, прориву оборони противника, розгрому його військ, захоплення
важливих районів, рубежів і об'єктів, діють у складі морських та повітряних
десантів. У спадок від СРСР українські Сухопутні війська отримали потужний
арсенал, що включав у себе сучасні зразки бронетанкової техніки. Після
проголошення незалежності, на вітчизняному підприємстві ХКБМ танки Т-64 було
модернізовано до рівня Т-64БМ «Булат», а на базі Т-80 було створено новий
український танк Т-84 «Оплот».

Чисельність сухопутних військ ЗСУ за 2014—2016 рр. зросла на 120 тисяч осіб; За
цей час сформували 12 бригад, 8 полків. Чисельність сухопутних військ на
12.12.2016 становить майже 169 тисяч, а було 49 тисяч — заявив міністр оборони
Степан Полторак.

Ракетні війська та артилерія Сухопутних військ складаються із з'єднань
оперативно-тактичних і тактичних ракет, з'єднань і частин гаубичної, гарматної,
реактивної та протитанкової артилерії, артилерійської розвідки, мінометних
підрозділів та підрозділів протитанкових керованих ракет. Вони призначені для
ураження живої сили, танків, артилерії, протитанкових засобів противника,
авіації, об'єктів ППО та інших важливих об'єктів при веденні загальновійськової
операції (бою). За умови відсутності в України ядерної зброї, ракетні війська та
артилерія є найпотужнішою ударною силою в складі Збройних сил. Сучасні
артилерійські з'єднання, що перебувають у складі української армії, здатні
швидко передислоковуватися та наносити удари по супротивнику за будь-яких
погодних умов та в будь-який час доби.

Армійська авіація є найбільш маневровим родом Сухопутних військ, призначеним для
виконання завдань у різноманітних умовах загальновійськового бою. Частини і
підрозділи армійської авіації ведуть розвідку, знищують бойову техніку та живу
силу противника, здійснюють вогневу підтримку під час наступу чи контратаки,
висаджують тактичні десанти, доставляють у вказані райони бойову техніку та
особовий склад, виконують інші важливі завдання.

Спеціальні війська призначені для забезпечення бойової діяльності військ, що
виконують вузькоспеціалізовані функції, та мають на озброєнні спеціально
призначену для цього бойову та іншу техніку. До складу спеціальних військ
входять:

Повітряні сили Збройних сил України — один з головних носіїв бойового потенціалу
Збройних сил України. Цей високоманеврений вид Збройних сил призначений для
охорони та оборони повітряного простору держави, особливо важливих та
стратегічних державних об'єктів, ураження з повітря об'єктів противника,
авіаційної підтримки своїх військ (сил), висадки повітряних десантів,
повітряного перевезення військ і матеріальних засобів та ведення повітряної
розвідки.

Станом на 2013 рік, у складі Повітряних сил перебувало 36 300 осіб, 160 бойових
та 27 транспортних літаків.

Бомбардувальна авіація є основним ударним засобом Повітряних сил і призначена
для ураження та знищення угрупувань військ, авіації, флоту, зруйнування важливих
воєнних, військово-промислових, енергетичних об'єктів у стратегічній і
оперативній глибині за будь-яких погодних умов як вдень, так і вночі. На
озброєнні має літаки Су-24М.

Штурмова авіація є засобом авіаційної підтримки військ і призначена для ураження
та знищення військ, наземних (морських) об'єктів переважно на передньому краї у
тактичній глибині, забезпечення безпосередньої підтримки бойових дій Сухопутних
військ, Військово-морських сил та Повітряних сил. На озброєнні стоять літаки
Су-25.

Винищувальна авіація є одним з основних засобів боротьби з повітряним
противником і призначена для ураження повітряних цілей (літаків, гелікоптерів,
крилатих ракет), а також ураження наземних (морських) об'єктів, тобто завоювання
переваги в повітрі, захисту території країни та забезпечення бойових дій інших
родів авіації. На озброєнні має літаки Су-27 та МіГ-29.

Військово-транспортна авіація призначена для перекидання та десантування
аеромобільних й повітряно-десантних підрозділів, повітряних перевезень військ і
бойової техніки, доставки вантажів чи інших матеріальних засобів повітрям,
евакуації поранених тощо. Має на озброєнні літаки Іл-76МД, Ан-70, Ан-24, Ан-26,
вертольоти Мі-8МТ.

Розвідувальна авіація призначена для ведення повітряної розвідки місцевості,
погоди, наземних та морських об'єктів в оперативній та тактичній глибинах для
забезпечення дій усіх видів Збройних сил. На озброєнні має два типи літаків
(розвідувальні Су-24MP та аерофотозйомки Ан-30) та безпілотні засоби.

Протиповітряна оборона призначена для прикриття військ від ударів противника з
повітря у всіх видах бойових дій, при перегрупуванні та розташуванні їх на
місці. Сили протиповітряної оборони включають зенітно-ракетні комплекси, сотні
ракет різної дальності, винищувальну авіацію, радіотехнічні війська, також сюди
входять підрозділи радіоелектронної боротьби і спеціальні війська.

Станом на 2010 рік, зенітно-ракетні комплекси з радіусом враження до кількох
сотень кілометрів створювали пересічні між собою зони і повністю захищали
територію країни. Проте 30 жовтня 2014 року Україна відмовилась від єдиного
комплексу дальної дії С-200 через його моральну та фізичну застарілість. На
озброєнні лишились зенітно-ракетні комплекси меншого радіусу дії, що покривають
окремі міста, промислові і стратегічні об'єкти — «Бук», «Оса», С-300 та С-300В.

Військово-морські сили Збройних cил України призначені для захисту суверенітету
і державних інтересів України на морі, розгрому угруповань флоту противника в
своїй операційній зоні самостійно та у взаємодії з іншими видами Збройних сил
України, сприяння Сухопутним військам України на приморському напрямку.
Операційна зона Військово-морських сил України включає акваторії Чорного і
Азовського морів, річок Дунай, Дністер, Дніпро, а також інші райони морів, які
визначаються інтересами держави.

Станом на 2013 рік, чисельність Військово-морських сил Збройних сил України
становила 14 700 осіб, в їх складі перебувало 22 бойових кораблів та катерів, 11
протичовнових літаків та гелікоптерів, 40 танків, 199 бойових броньованих машин
та 54 артилерійських систем калібром більше 100 міліметрів.

Внаслідок російського вторгнення 2014 року Військово-морські сили України
втратили основну частину бойових кораблів та значну частину особового складу.
Також втрачені об'єкти військової інфраструктури, що перебували на території
тимчасово окупованої Автономної Республіки Крим.

За своїм функціональним призначенням Військово-морські сили Збройних сил України
розподілені на морський компонент Об'єднаних сил швидкого реагування та Основних
сил оборони Збройних сил України, які, в свою чергу, мають відповідні
корабельні, авіаційні та берегові складові. Головна база Військово-морських
сил — м. Одеса, де знаходиться академія Військово-морських сил.

Надводні сили призначені для пошуку та знищення корабельних угруповань і
підводних човнів противника, захисту пунктів базування і морських комунікацій,
постановки мінних та сіткових загороджень, порушення морських комунікацій
противника, участі у вогневій підтримці Сухопутних військ на узбережжі,
забезпечення висадки морських десантів, ведення розвідки та радіоелектронної
боротьби, пошуку та рятування екіпажів літальних апаратів, надводних суден,
підводних човнів, які зазнали аварії.

Морська піхота України — передовий загін сил висадки, призначений для дій у
складі тактичних і оперативно-тактичних десантів, а також оборони пунктів
базування Військово-морських сил, островів, ділянок узбережжя, портів,
аеродромів та інших важливих об'єктів.

Морська авіація є тактичним з'єднанням, організаційно зведеним у морську
авіаційну групу, що має на озброєнні літаки та вертольоти наземного і
корабельного базування і включає: протичовнову, транспортну та
пошуково-рятувальну авіацію.

Берегові ракетно-артилерійські війська мають стаціонарні рухомі ракетні і
артилерійські комплекси оперативно-тактичного та тактичного призначення.
Головним завданням цих військ є ураження надводних кораблів, десантних загонів,
конвоїв і суден противника.

Сили спеціальних операцій Збройних сил України (ССО ЗС України) — підрозділи
спеціально навчених фахівців, які мають спеціальні можливості у сферах розвідки,
прямих акцій та військової підтримки для виконання складних, небезпечних, інколи
політично чутливих операцій, що проводить командування ССО.

Високомобільні десантні війська (до липня 2012 року — аеромобільні) — це окремий
рід військ, який призначений для вертикального охоплення противника та дій в
його тилу, до складу якого входять повітряно-десантні та аеромобільні частини
Збройних сил України.

Вони призначені для виконання бойових завдань (ведення бойових дій), які
неможливо виконати (вести) іншими силами та засобами збройної боротьби у
тактичному та оперативному тилу ворога. Війська цілеспрямовано готуються для
активних бойових дій в тилу противника — дій у ході ведення оборонних
(контрнаступальних), спеціальних (антитерористичних) та миротворчих операцій.
З'єднання, частини і підрозділи високомобільних десантних військ — діють як
повітряний десант та ведуть десантно-штурмові (аеромобільні) дії.

Батальйо́ни територіа́льної оборо́ни (БТрО) в Україні були створені в травні
2014 року в областях України у відповідності з Законом України від 6 грудня 1991
року № 1932-XII «Про оборону України», Законом України від 17 березня 2014 року
№ 1126-VІІ «Про затвердження Указу Президента України „Про часткову
мобілізацію“» та згідно з Указом Президента України від 2 вересня 2013 року
№ 471/2013 «Про затвердження Положення про територіальну оборону України».
Батальйони ТрО входять до складу Збройних сил України (ЗСУ) і підпорядковуються
Міністерству оборони України, а також головам обласних державних адміністрацій,
на території яких вони були сформовані. Голови облдержадміністрацій, як голови
рад оборони областей, здійснюють керівництво батальйонами територіальної оборони
в областній зоні ТрО; Головнокомандувач Збройних Сил України, начальник
Генерального штабу, командувачі військ оперативних командувань керують
підрозділами ТрО у військово-сухопутних зонах відповідальності. Заходи по
комплектуванню та по забезпеченню батальйонів матеріально-технічними засобами,
озброєнням і військовою технікою проводять обласні військові комісаріати за
рахунок коштів обласних бюджетів та благодійників.

Військова служба правопорядку — це спеціальне правоохоронне формування у складі
Збройних сил України, підпорядковане Міністерству оборони України. Призначене
для забезпечення правопорядку і військової дисципліни серед військовослужбовців
та має чисельність не більше 1,5 % чисельності Збройних сил.

Станом на кінець 2014 року йде активна підготовка до законодавчого затвердження
Військово-медичної доктрини держави.

Провідним військово-медичним закладів України у загальнодержавній системі
військових шпиталів-госпіталів є Головний військово-медичний клінічний ордена
Червоної Зірки центр «Головний військовий клінічний госпіталь». У зв'язку з
бойовими діями на території держави та вичерпної заповненості військово-медичних
закладів, 29 травня 2014 року Верховною Радою України прийнято Постанову № 4897
про оперативне нагальне лікування у клінічній лікарні «Феофанія» за рахунок
державного бюджету поранених та травмованих військовослужбовців Збройних сил
України.

Після розвалу СРСР колишні республіки та країни Варшавсього договору швидко
впровадили капеланство. На відміну від них, в Україні цей інститут відроджується
поволі. Утворена Рада у справах душпастирської опіки при Міністерстві оборони у
2009 році. З 2011 р. існує Концепція душпастирської опіки у Збройних Силах
України. У 2013 р. Рада з душпастирської опіки при Міноборони затвердила Кодекс
військового священика.

Українські капелани беруть участь у бойових діях на сході України та несуть
втрати (станом на початок 2015 року 1 капелан загинув, а 6 зазнали поранень).

Сформовано Положення про службу військового духовенства (капеланську службу) у
Збройних Силах України. З 14 грудня 2015 р. в Україні розпочато розгляд
законопроекту інституту капеланів у Збройних силах України. У 2017 р.
заплановано укомплектувати військовими священиками-капеланами бойові бригади
Сухопутних військ, Повітряних Сил, Військово-Морських Сил та Високомобільних
десантних військах, а до кінця року — решту визначених військових частин
Збройних Сил України. Національна гвардія першою з військових структур України
впровадила службу військового духовенства.

22 квітня 1992 року директивою Міністерства оборони України структура
«політруків» була перетворена на загальну структуру соціально-психологічної
служби Міністерства оборони України як органу управління. Ця дата започаткувала
історію практичної діяльності органів виховної роботи у Збройних силах України.

Участь України у миротворчих операціях розпочалась із затвердженням Верховною
Радою України Постанови від 3 липня 1992 року № 2538-XII «Про участь батальйонів
Збройних сил України в Миротворчих силах Організації Об'єднаних Націй у зонах
конфліктів на території колишньої Югославії».

З прибуттям в липні 1992 року 240 окремого спеціального батальйону (УКРБАТ-1) до
Сараєво, Боснія і Герцеговина, його підрозділи були неодноразово атаковані
ворогуючими сторонами. Бойова діяльність українських миротворців здійснювалася з
застосуванням штатної зброї у відповідь на напади місцевих збройних формувань
для деблокування позицій батальйону, знищення снайперів, та забезпечення
евакуації поранених та тіл загиблих.

19 квітня 1994 року на Балкани прибув 60-й окремий спеціальний батальйон
Збройних сил України (УКРБАТ-2), який 24 квітня 1994 року разом з опергрупою 240
осіб, підрозділами збройних сил Великої Британії, Франції, Норвегії, Росії та
Єгипту увійшов до зони активних бойових дій між сербськими та мусульманськими
підрозділами в анклаві Горажде. Нападу з обох сторін зазнала 1 спеціальна рота
із 60 осіб.

На початку червня 1994 року підрозділ було перекинуто з Горажде до Гліна,
Хорватія, де він вів безпосередні бойові дії з метою захисту позицій батальйону
та зони безпеки ООН у анклаві Біхач. У вересні 1994 року 11 та 12 спостережні
пункти зі складу 1-ї спеціальної роти батальйону зазнали нападу з боку
підрозділів «Баня Лукського» корпусу армії боснійських сербів, загону
спеціального призначення «Маузер» Ратко Младича та 505-ї бригади 5-го
Армійського корпусу Армії Боснії і Герцеговини. Особовий склад 11 пункту був
захоплений у заручники боснійськими сербами, а 12 — протягом тижня перебував в
зоні активних бойвих дій підрозділів Армії Боснії та Герцеговини та бригад зі
складу боснійсько-сербської армії та армії Сербської Країни. Зазнав важких
поранень один український військовослужбовець, позицію підрозділу було знищено
ворогуючими сторонами.

В липні 1995 року штаб української роти у н. п. Вітковічі в анклаві Горажде було
атаковано батальйонами мусульманської бригади «Горажде», з метою примушення
українського підрозділу віддати важку зброю та бронетехніку. Позиції роти
обстрілювалися з мінометів, безвідкатних гармат, гранатометів, важкої та
стрілецької зброї. Протягом декількох годин українська рота вела бій проти
переважаючих за чисельністю мусульманських підрозділів, в ході бою важкі
поранення отримали декілька українських миротворців. Британський батальйон, який
знаходився у Горажде, проігнорував напад на український підрозділ та не надав
будь-якої підтримки.

В липні 1995 року в анклаві Жепа підрозділ з 79 українських миротворців було
атаковано боснійсько-сербським корпусом «Дріна» та мусульманськими підрозділами
«Жепа». Незважаючи на відсутність підтримки з боку ООН та НАТО, ігноруючи
погрози й наказ Младіча відповідно до таємної директиви Радована Караджича про
знищення миротворців та цивільного населення Жепи, в результаті операції
українці врятували більше дев'яти тисяч осіб цивільного населення Жепи та
біженців, що втекли зі Сребрениці (де нідерландський батальйон у складі 650 осіб
не зміг виконати завдання, через що сербські підрозділи вбили там більше дев'яти
тисяч мирних жителів).

Українська місія в Іраку в складі коаліційних військ під проводом США тривала з
11 серпня 2003 року по 9 грудня 2008 року. Перший бій регулярного підрозділу
Збройних сил України стався 6 квітня 2004 року в місті Ель-Кут (Ірак), коли
українське миротворче з'єднання було атаковане бойовиками «Армії Магді».
Українці прийняли бій і протягом кількох годин утримували доручені під їхню
охорону об'єкти. Втрати українських військових становлять один загиблий та
шестеро легкопоранених.



https://uk.wikipedia.org/wiki/Google

Google Inc. (вимовляється /ˈguːgl/, «ґу́ґл») — американська публічна
транснаціональна корпорація, яку заснували 1998 року аспіранти Стенфордського
університету Ларрі Пейдж і Сергій Брін. Найпопулярніший пошуковий сервіс станом
на 2016 рік, має у власності, зокрема YouTube і Blogger. Штаб-квартира
корпорації розташована в Кремнієвій долині, представництва компанії також є в
Північній Америці, Європі та Азії.

Google.com — найвідвідуваніший сайт у світі (поряд із facebook.com). Водночас,
компанію звинувачують у цензурі та упередженому й ненейтральному висвітленні
результатів пошукових запитів.

Компанія заснована 27 вересня 1998 року як приватна компанія, що займається
розробкою, розвитком і дизайном найпопулярнішого в інтернеті пошукового сервісу.
Google підтримує і розробляє низку інтернет-сервісів і продукції, отримуючи
дохід передусім від реклами, завдяки своїй програмі AdWords. Компанію заснували
Ларрі Пейдж і Сергій Брін. Вперше як приватну компанію, її було зареєстровано 4
вересня 1998 року, а 19 серпня 2004 року Google розпочав продаж своїх акцій на
фондовому ринку. Тоді Ларрі Пейдж, Сергій Брін та Ерік Шмідт домовилися про
спільну співпрацю протягом 20 років, до 2024 року. Проголошеною місією компанії
від самого початку була «організація світової інформації, забезпечення її
доступності та користі для всіх», а неофіційне гасло компанії, придумане
інженером Google Полом Бакгейтом: «Не будь злим» (англ. Don't be evil). 2003
року компанія переїхала до своєї нинішньої штаб-квартири в Маунтін-В'ю (штат
Каліфорнія), де працюють близько 28 тис. робітників.

Google керує понад мільйоном серверів у центрах опрацювання даних (ЦОД) у всьому
світі, опрацьовуючи більше мільярда пошукових запитів і 24 петабайт
користувацьких даних щодня. Швидкий ріст Google з моменту його заснування
призвів до виникнення великої кількості продукції, непов'язаної безпосередньо з
головним продуктом компанії — пошуковою системою. Google має такі
онлайн-продукти як поштовий сервіс Gmail, соціальні інструменти Google+ та
Google Buzz. У компанії є також і десктопні продукти, такі як браузер Google
Chrome, програма для роботи з фото Picasa і програма обміну миттєвими
повідомленнями Google Talk. Крім того Google веде розробку мобільної операційної
системи Android, яка використовується великою кількістю смартфонів, а також
операційною системою Google Chrome OS, яку вже тепер можна скачати на офіційному
сайті Google.

За версією BrandZ, Google — найсильніший бренд у світі, а за версією компанії
Brand-Finance — найдорожчий (44,3 млрд долл.) бренд світу у 2011 році. Проте в
2015 і в 2016 році вартість бренду була другою після бренду Apple. 2011 року
Google було визнано компанією з найкращою репутацією в США.

Назва «Google», за найпоширенішою версією, — спотворене написання слова «гугол»
(англ. googol), яке придумав Мілтон Сіротта, племінник американського математика
Едварда Кайзера. «Гугол» — це число 10 100 {\displaystyle 10^{100}} , десятковий
запис його містить одиницю та сто нулів. За іншою версією, назва «Google»
означає «йти дивитися», що походить від злиття двох слів «go» та «ogle».

Google почався у січні 1996 року як дослідницький проект Ларрі Пейджа та Сергія
Бріна, коли вони обидва були аспірантами Стенфордського університету в
Стенфорді, штат Каліфорнія.

Зареєстрована як Google Inc., що розташовується в Маунтін-В'ю (Каліфорнія). Її
інвесторами є Kleiner Perkins Caufield & Byers та Seqoia Capital. Завдяки своїм
технологічним інноваціям, Google отримала безліч нагород, в тому числі приз
«Голос Народу» за найкращі технічні досягнення і нагороду «Найкраща пошукова
система в Інтернет» від Yahoo! Internet Life. Google здобула приз за «Технічну
Досконалість» журналу PC і «Найкраща пошукова машина» журналу The Net. Все
більше компаній, в тому числі Yahoo!, AOL (Netscape), Washingtonpost.com,
використовують пошукові ідеї Google з метою покращити пошук на своїх веб-сайтах.

19 серпня 2004 року почала продаж своїх акцій на фондовому ринку (IPO), тобто
стала публічною компанією. Розійшлося майже 20 мільйонів акцій загальною
вартістю в 1,67 млрд доларів США. Власне Google дістались тільки $1,2 мільярди.
Компанія продала не всі цінні папери, що їй належали: у Google є ще більше 250
мільйонів акцій, якими вона може розпоряджатися на власний розсуд. Google
випустила акції двох типів: звичайні (Class A, всього 33,6 млн штук), які
перепродаються тепер в системі NASDAQ, і привілейовані (Class B — 237,6 млн
штук), рух яких обмежено «стінами» компанії. Кожна привілейована акція при
голосуванні може врівноважити десять звичайних. 30 серпня 2004 року на
спеціалізованих торгових майданчиках почались торги опціонами компанії Google.
Детальніше про IPO див. на сайті Google's Initial Public Offering Information
Гугол — це число, яке складається з одиниці і ста нулів. Пізніше в рекламній
компанії заявили, що воно було вибране, щоб показати, що пошукова система хоче
забезпечити людей великою кількістю інформації. Спочатку Google працював на
сайті Стенфордського університету і мав назву домену google.stanford.edu.

15 серпня 2011 було оголошено про те, що Google купив виробника мобільних
пристроїв Motorola Mobility за 12,5 мільярди доларів США..

10 серпня 2015 Сундара Пічаї оголосили наступним генеральним директором (CEO)
Google.

Лідер пошукових машин Інтернет, Google займає 65% світового ринку. Наразі Гугл
щоденно реєструє близько 50 млн пошукових запитів та індексує більше 8 мільярдів
веб-сторінок. Google може знаходити інформацію 101 мовою; Google перша і поки що
єдина глобальна пошукова система, що вміє розшукувати запити серед
есперантомовних текстів. Google наприкінці серпня 2004 року складалась з 132
тис. машин, розташованих в різних точках планети (джерело інформації — колишній
високопоставлений співробітник компанії)[Джерело?].

Інтерфейс Google містить досить складну мову запитів, що дозволяє обмежити
область пошуку окремими доменами, мовами, типами файлів тощо. Наприклад, пошук
«intitle: Google site: wikipedia.org» видасть всі статті Вікіпедії всіма мовами,
в заголовку яких зустрічається слово «Google» [1].

Крім пошукової системи, сайт google.com надає багато інших безкоштовних послуг,
зокрема популярна поштова служба Gmail (Google Mail). Українською мовою станом
на липень 2008 року доступні такі сервіси компанії:

Google вже неодноразово закривав свої проекти, в тому числі і ті, які
користувалися чималою популярністю. Наприклад, у 2008 компанія закрила свій
віртуальний світ Lively, запущений з великою помпою, а у 2013 році закрився
Google Reader, у якого була чимала аудиторія користувачів.

У 2010 було закрито великий проект — Google Wave. Незважаючи на гучний запуск
Google Wave в 2009, компанія визнала, що цьому сервісу не вдалося завоювати
популярність у широкої публіки (машини Street View, які фотографують вулиці,
збирали особисту інформацію) і стати заміною інших служб спілкування та спільної
роботи в Мережі. Того ж року була запущена соціальна мережа Buzz, куди Google
додав мільйони людей без їхнього дозволу. Компанія також оприлюднила у
відкритому доступі величезні списки контактів та інших персональних даних..

Перше фінансування для Google становило 100 000 доларів від Енді Бехтольсгейма,
одного з засновників Sun Microsystems, отримані в серпні 1998 року, ще до
реєстрації компанії. На початку 1999 року, будучи ще аспірантами, Брін і Пейдж
вирішили, що їхня пошукова система надто відволікає їх від навчання. Вони
запропонували голові Exite Джорджу Беллу продати її за мільйон доларів, але він
відмовився від їхньої пропозиції. 7 червня 1999 року було проголошено про раунд
фінансування у розмірі 25 млн доларів, з такими великими інвесторами як венчурні
компанії Kleiner Perkins Caufield & Byers і Sequoia Capital. Первинна публічна
пропозиція (IPO) Google відбулася п'ять років по тому, 19 серпня 2004 року.
Компанія запропонувала 19 605 052 акцій за ціною 85 доларів за акцію. Акції були
продані через онлайн-аукціон унікального формату, організований андеррайтерами
угоди Morgan Stanley и Credit Suisse. Продаж 1,67 млрд дала Google ринкову
капіталізацію у розмірі більш ніж 23 мільярда доларів. Переважна більшість із
271 млн акцій залишились під контролем Google, багато працівників Google миттєво
стали мільйонерами-власниками цінних паперів. Yahoo!, конкурент Google, також
отримав користь, оскільки володів 8,4 млн акцій Google до проведення IPO. 31
жовтня 2007 року вартість акцій досягла 700 доларів, в першу чергу через сильний
продаж і доходу на ринку онлайн-реклами. В теперішній час компанія вказується на
біржі NASDAQ під тікером GOOG і на Франкфуртській фондовій біржі під тікером
GGQ1.

У 2007 році компанія Google стала спонсором і активним учасником декількох
гей-парадів в Сан-Франциско, Нью-Йорку, Дубліні і Мадриді.

У 2008 році Google презентувала «проект 10^100», в якому всі охочі можуть
запропонувати ідею, а потім спільно обрати ту, яка імпонує якомога більшій
кількості людей. На момент початку голосування запропоновано понад 150 тисяч
ідей від людей із 170 країн. У голосуванні бере участь 16 груп ідей, із яких
буде вибрано до 5, на допомогу в реалізації яких Google виділив 10 мільйонів
доларів. В лютому 2010 році Google пожертвував 2 мільйони доларів на підтримку
Вікіпедії. Гроші адресовані фонду Вікімедіа. Отримані гроші Вікімедіа скерував
на експлуатаційні витрати, включаючи інвестиції в технічну інфраструктуру і на
розвиток підтримки енциклопедії.



https://uk.wikipedia.org/wiki/%D0%A7%D0%B5%D0%BC%D0%BF%D1%96%D0%BE%D0%BD%D0%B0%D1%82_%D0%A3%D0%BA%D1%80%D0%B0%D1%97%D0%BD%D0%B8_%D0%B7_%D1%84%D1%83%D1%82%D0%B1%D0%BE%D0%BB%D1%83

Чемпіонат України з футболу — футбольні змагання в Україні, засновані в 1991
році. У змаганнях беруть участь всі футбольні команди з Прем'єр-ліги, першої та
другої ліг. Сезон триває зі середини липня до початку червня наступного року з
зимовою перервою з початку грудня до початку березня. Наприкінці сезону команди,
що посіли два останні місця в Прем'єр-лізі України, переходять класом нижче до
першої ліги і відповідно дві найкращі команди першої ліги здобувають путівки до
Прем'єр-ліги.

Прем'єр-ліга знаходиться під управлінням Української футбольної Прем'єр-ліги, а
перша та друга ліги — під управлінням Професіональної футбольної ліги України
(ПФЛ).

Інформація станом на 20 липня 2015 року. Гравці, виділені жирним шрифтом,
продовжують виступати у Прем'єр-лізі.

Інформація станом на 31 травня 2015 року. Гравці, виділені жирним шрифтом,
продовжують виступати у Прем'єр-лізі.

Відвідуваність матчів вищої ліги (прем'єр-ліги), середня кількість глядачів на
грі впродовж сезону:

Інформація з урахуванням сезону 2011-12. Судді, виділені жирним шрифтом,
продовжують працювати у Прем'єр-лізі.



https://uk.wikipedia.org/wiki/%D0%91%D1%96%D0%BB%D0%BE%D1%80%D1%83%D1%81%D1%8C%D0%BA%D0%B8%D0%B9_%D1%80%D1%83%D0%B1%D0%BB%D1%8C

Білору́ський ру́бель (біл. Беларускі рубель, рос. Белорусский рубль, код: BYN,
до 1 липня 2016 р.- BYR) — офіційна валюта Республіки Білорусь.

Скорочується як br. Поділяється на 100 копійок (біл. капейка). В обігу
перебувають банкноти вартістю 5, 10, 20, 50, 100, 200, 500 рублів та монети 1,
2, 5, 10, 20, 50 копійок, 1, 2 рублі.

1 липня 2016 року в Білорусі була проведена деномінація національної валюти.
Старі банкноти були замінені на нові у співвідношенні 10 тис. до 1 (тобто
найбільша за номіналом колишня банкнота у 200 тис. рублів обмінювалася на нову
номіналом 20 рублів, а 1 нова копійка дорівнювала старим 100 рублів). Старі
банкноти перебуватимуть в обігу до 31 грудня 2016.

Назва «білоруський рубель» була прийнята після відмови Білорусі від радянського
карбованця (рубля). До 1995 року існував проект іншої назви національної
грошової одиниці — талер. В народі старий білоруський рубель (1990-х рр.) часто
називали «зайчиком», оскільки дана тварина була намальована на банкноті вартістю
1 рубель (зразка 1992 року).

На початку 1992 року, під час розпаду загальнорадянської грошової системи, в
Білорусі була введена купонна система, потім — розрахункові банкноти
Національного Банку. Офіційний обмінний курс становив один білоруський рубель за
десять радянських рублів.

З 1 липня 1992 року почали проводитися операції в безготівкових білоруських
рублях. В кінці липня 1993 року почався вивід з обороту російських і радянських
рублів. Білоруський рубель став єдиним законним засобом платежів на території
республіки. І не зважаючи на те, що у вересні Казахстан, Вірменія, Росія,
Узбекистан та Таджикистан підписали нову угоду про створення рублевої зони
нового типу, в Білорусі повним ходом йшла підготовка проекту введення
національної грошової одиниці — білоруського талера.

Після розпаду Радянського Союзу економіка Білорусі знаходилася в кризі. Після
перемоги на виборах в липні 1994 року Олександра Лукашенко, курс монетарної
політики держави був направлений на поетапне звуження вільного ціноутворення на
внутрішньому валютному ринку. Були введені обмеження для юридичних і фізичних
осіб з придбання іноземної валюти. Поступово сформувався обширний чорний
валютний ринок.

На початок 1999 року офіційний курс був нижчий тіньового в 2-2,5 рази. Такими
«подвійними стандартами» було обумовлено багато офіційних звітів тих років, які
повідомляли про «гігантське зростання» білоруської економіки.

Економічна політика держави в 1990-х вимагала великих грошових вливань.
Позбавлений самостійності Нацбанк почав використовуватися урядом як друкарський
верстат, випускаючи мільярди незабезпечених рублів. За період з 1996 по 2000
роки обсяг несплаченої заборгованості держави перед комерційними банками зріс у
більш, ніж 140 разів. Нацбанк давав позики банкам, щоб підтримувати їх
ліквідність. Критичний стан банківської системи був викликаний тиском держави,
яка вимагала від банків кредитувати збитковий агропромисловий комплекс. В
результаті 10 з 27 білоруських комерційних банків знаходилися на початку 2000
року в процесі ліквідації.

Офіційний курс рубля знизився з 1995 по 2000 роки в 30,2 разів. У вересні 1999
року почався випуск купюр номіналом в 5 000 000 рублів. Через безконтрольну
емісію рублів Нацбанком білоруська валюта практично перестала використовуватися
в зовнішньоекономічних розрахунках.

З початку свого правління президент Лукашенко почав активно діяти у напрямі
інтеграції з Російською Федерацією. Із самого початку йшла мова і про введення
єдиної білорусько-російській валюти. Стаття 13 підписаного в 1999 році «Договору
про створення Союзної Держави» передбачала введення єдиної грошової одиниці. 30
листопада 2000 в Мінську було підписано Міждержавну угоду між Республікою
Білорусь та РФ про введення єдиної грошової одиниці і формування єдиного
емісійного центру Союзної держави. Вона передбачала, що роль єдиної грошової
одиниці з 1 січня 2005 року повинен був виконувати російський рубль, а з 1 січня
2008 року мала бути введена єдина грошова одиниця Союзної держави. Довкола
розміщення і контролю за цим центром розгорілася довга дискусія — чи повинна це
бути Москва, Мінськ або якесь третє місто.

1 січня 2000 в Білорусі була проведена деномінація рубля, покликана у тому числі
стабілізувати національну валюту. Пріоритетом політики Нацбанку стала підтримка
курсу рубля — такі були вимоги російської сторони. Був дозволений продаж доларів
в обмінних курсах, відкритий доступ банків-нерезидентів на внутрішній валютний
ринок і зняті обмеження по використанню білоруського рубля в
зовнішньоекономічних операціях. Політика Національного Банку і сприятливі
зовнішні чинники привели до стабілізації курсу білоруського рубля. На тлі
позитивних змін в економіці і податковій сфері (зниження ПДВ з 20 % до 18 %,
податку з обороту з 4,5 % до 4,15 % і т. д.), з початку 2004 року курс
білоруського рубля по відношенню до долара США і російського рубля залишається
фактично незмінним. Він все більше користується довірою населення, про що
говорить постійне зростання банківських депозитів в національній валюті. Темпи
інфляції постійно знижуються, так в 2002 році вона склала 34,8 %, у 2003 —
25,4 %, у 2004 — 14,4 %, у 2005 — 8,0 %, у 2006 — 6,6 %. Офіційний курс валюти
повністю порівнявся з тіньовим, як наслідок тіньовий валютний ринок практично
зник.

По мірі зниження інфляції в 1990-х і першій половині 2000-х Нацбанк Білорусі
поступово знижував і ставку рефінансування, щоб стимулювати зростання економіки.
Наприклад, на початок 2004 року вона становила 28 %, на початок 2005 — 17 %, на
початок 2006 — 11 %, на початок 2007 — 10 %.

Навесні 2011 року різко зросла різниця між офіційним та тіньовим курсами
іноземної валюти. Відтак 23 травня 2011 Нацбанк Білорусі девальвував рубель на
56 %, що спричинило різке подорожчання товарів у країні та стало однією з причин
масових протестів. Відпустивши рубель, Центральний банк обмежив можливість
поширювати валютний коридор більше ніж на 2 % від офіційного курсу. Відтак
операції на міжбанківському ринку майже припинилися. Водночас Нацбанк заявив, що
не продаватиме валюту для обмінних пунктів. Це спричинило відсутність іноземної
валюти у вільному доступі.

За наказом Президента Республіки Білорусь від 4 листопада 2015 № 450 було
вирішено провести 1 липня 2016 деномінацію білоруського рубля в 10 000 разів.
Старі банкноти зразка 2000 року були замінені на нові банкноти зразка 2009 року
у відношенні 10000:1. Найменший номінал банкнот старого зразка 100 рублів
обмінювався на 1 копійку. В обіг були введені банкноти номіналами 5, 10, 20, 50,
100, 200 і 500 рублів та монети номіналами 1, 2, 5, 10, 20, 50 копійок та 1 і 2
рублі.

В період з 1 липня 2016 до 31 грудня 2016 буде відбуватися паралельний обіг
старих і нових грошових знаків. 1 січня 2017 року банкноти старого зразка
перестануть бути законним платіжним засобом, але їх можна буде поміняти на нові
з 1 січня 2017 до 31 грудня 2019 в будь-якому банку, а з 1 січня 2020 до 31
грудня 2021 тільки в Національному банку Республіки Білорусь. Ціни на товари та
послуги 1 липня 2016 мають бути перераховані з врахуванням деномінації. Причому,
для того, щоб людям було легше адаптуватися до цих змін, протягом періоду
паралельного обігу старих та нових грошових знаків всі суб'єкти господарської
діяльності будуть зобов'язані вказувати і старі, і нові ціни. Будуть автоматично
перераховані з врахуванням деномінації зарплати, пенсії, стипендії, залишки на
банківських рахунках, баланси підприємств, тощо.

Нові грошові знаки були виготовлені ще в 2009 році, але через світову економічну
кризу деномінацію довелось відкласти, а банкноти передати на зберігання в
Центральне сховище Національного банку. Також у зв'язку зі зміненням орфографії
білоруської мови напис на банкноті 50 рублів «пяцьдзесят» більше не є
правильним, а правильним є «пяцьдзясят». На банкнотах, які будуть виготовлені в
майбутньому, це буде виправлено.

Кожна банкнота присвячена одній з областей Білорусі або місту Мінськ. На аверсі
зображені пам'ятки архітектури з певної області чи міста Мінськ. Області
розподілені між банкнотами в алфавітному порядку. На реверсі зображені колажі з
певної сфери культури.

Вперше за часів незалежності в Білорусі з'явилися монети. На аверсі зображений
державний герб Республіки Білорусь, а на реверсі позначення номіналу.



https://uk.wikipedia.org/wiki/%D0%9D%D0%B0%D1%81%D0%B5%D0%BB%D0%B5%D0%BD%D0%BD%D1%8F_%D0%A3%D0%BA%D1%80%D0%B0%D1%97%D0%BD%D0%B8

За оцінкою Державної служби статистики України, станом на 1 грудня 2016 року
чисельність наявного населення України становила 42 603 854 осіб (без врахування
тимчасово окупованої території Автономної Республіки Крим і м. Севастополя). За
січень-листопад 2016 року чисельність населення зменшилася на 156 662 осіб,
зокрема природне скорочення становило 164 280 осіб, міграційний приріст 7 618
осіб. Міське населення становить 69,1%, сільське — 30,9%. Густота населення —
74,3 осіб/км².

Перші дані про чисельність людності на теренах сучасної України доходять з
перших спроб перепису в середньовічній Русі, що відбувалися, аби визначити
данину. Пізніше, російський імператор Петро I видав наказ від 26 листопада 1718
року, запровадивши державні ревізії, їх було 10 з 1719 до 1858 роки (1763 року
відбулося остаточне закріпачення селян за місцем прописки). Перший перепис
населення в сучасному розумінні цього слова відбувся в Російській Імперії 9
лютого 1897 року. В Радянські часи перший загальний перепис відбувся на зламі
1926 року станом на 17 грудня 1926 року. Подальші успішні переписи відбувалися
17 січня 1939 року, 15 січня 1959 року, 15 січня 1970 року, 17 січня 1979 року і
12 січня 1989 року. 5 грудня 2001 року в Україні відбувся перший Всеукраїнський
перепис населення.

В першій половині XX століття, населення України, зокрема українці, пройшли
нелегкі випробування війнами, репресіями, голодомором, депортаціями. За окремими
оцінками демографічні втрати України за цей період становлять близько 16 млн
осіб. У другій половині XX століття динаміка показників демографії України
характеризується швидким відновленням населення з подальшим зниженням темпів
приросту й негативним приростом населення в 90-х роках. У другій світовій війні
Україна втратила 14 млн осіб. Тільки в 1959 році, в Українській Радянській
Соціалістичній Республіці, чисельність населення сягнула довоєнного періоду в
42,1 млн осіб. Проте, при подальшому збільшенні загальної чисельності населення,
динаміка показників природного та міграційного приросту людності вже
характеризується тенденцією до зниження. Так, упродовж першого післявоєнного
між-переписного періоду (1959-1970 рр.) чисельність населення зросла на 12,5 % ,
протягом другого (1970—1979 рр.) — на 5,4 % , третього (1979-1989 рр.) — лише на
3,7 %. В період з 1989 року по 1993 рік чисельність населення України зросла
всього на 1,5 %. В тому ж 1993 році, було зафіксовано найбільшу чисельність
населення України — 52,2 млн осіб. Проте наприкінці 90-х років Україна почала
втрачати населення. Кількість людності в Україні в 2001 році в порівнянні з 1993
роком скоротилась на 7,2 %.

Зараз, на початок XXI століття, кількість населення України скорочується й
надалі, з 2001 року до 2013 рік чисельність людності України зменшилась на 6 %.

За національним складом Україна відноситься до мононаціональних держав. Українці
становлять абсолютну більшість населення України. Більшість українців проживає
на своїх етнічних землях, де сформувався український народ. На цих землях
українці завжди мали чисельну перевагу над іншими національними та етнічними
групами.

За даними першого всеукраїнського перепису населення 2001 року, в Україні
проживало 37,5 млн українців, або 77,8% від загальної чисельності населення
держави. Українці становлять абсолютну більшість (понад 90%) у 13 з 27 регіонів
України та переважну більшість (70-90%) — в 7 регіонах. Частка українців
знижується до 60% лише у двох областях Донбасу та Одеській області. І тільки в
Автономній Республіці Крим частка українців не досягає 50% і становить 24,3% .
Майже моноетнічною є Тернопільська область, у якій українці становлять 97,8%
населення області.

За даними першого всеукраїнського перепису населення 2001 року, найчисельнішою
етнічною меншиною в Україні є росіяни. Вони становлять близько 17,3% загальної
чисельності населення України. Найбільше росіян проживає в Автономній Республіці
Крим. Це єдиний регіон України, де вони становлять більшість (58,3%). До 40%
загальної чисельності населення регіонів становлять росіяни в Луганській та
Донецькій областях і представляють близько третини усіх росіян України. З 1897
року по 2001 чисельність росіян в межах сучасної України збільшилась на 374,1%.

Близько 5% населення України представлене західними (поляки, чехи, словаки) та
південними (болгари) слов'янами, романомовними (молдовани та румуни),
фіноугорцями (угорці та естонці), тюркомовними (татари, кримські татари,
азербайджанці та гагаузи) народами. До окремих етнічних спільнот належать в
Україні євреї, вірмени та греки. Проте кількість населення кожної з названих
національностей в Україні не досягає 1% загальної чисельності населення держави.
За регіонами ці показники виглядають інакше. Так, 12% населення Автономної
Республіки Крим становлять кримські татари; 1,6% населення Донецької області —
греки; 3,5% населення Житомирської та 1,6% — Хмельницької областей — поляки. В
Закарпатській області в структурі населення 12,1% становлять угорці, 1,1% —
цигани, 2,6% — румуни, на яких у Чернівецькій області припадає 12,5%. У
Запорізькій та Одеській областях проживають болгари (1,4 та 6,1% відповідно).
Молдовани становлять 5% населення Одеської та понад 7% — Чернівецької областей.

В Україні одна державна мова — українська. У світі, нею користуються близько
45 млн людей, і вона належить до третього десятка найпоширеніших мов світу. За
даними Всеукраїнського Перепису Населення України 2001 року, українську мову
вважають за рідну 67,5% населення України, що на 2,8% більше, ніж за даними
перепису населення 1989 року. Конституція України гарантує вільний розвиток мов
національних та етнічних меншин що проживають на території України. (див. також
Європейська хартія регіональних мов). Так, 29,6% населення визначили за рідну
російську мову. Проте, українською мовою вільно володіють 87,8% громадян.
Найвищий відсоток осіб, які вільно володіють українською мовою, спостерігається
серед населення західних (99-89%), північних (99-95%) та центральних (понад 70%)
областей. Російською мовою володіє дві третини населення України. Вона більше
поширена на півдні та сході України. У великих містах сходу й півдня України
помітна перевага російської мови в щоденному спілкуванні, незважаючи на значну
частку населення, що вказало українську як рідну мову.

За даними першого Всеукраїнського Перепису населення 2001 року, понад 85%
українців (78% міських та 97% сільських жителів), близько 96% росіян та 92%
кримських татар назвали рідною мову своєї національності. Загалом у більшості
областей України простежується тенденція до збереження етнічними спільнотами
мови своєї національності при поширенні дво- та багатомовності.

За переписом 2001 року, з 48.240.902 жителів України 42.909.474 (88.9%)
народились на території України. На території держав СНД народились 4.837.303
(10.0%), серед них в Росії — 3.613.240 (7.5%), Білорусі — 270.751 (0.6%),
Казахстану — 245.072 (0.5%). В державах Європи народились 288.489 (0.6%), в тому
числі 145.106 (0.3%) — в Польщі. Народженими у країнах Америки є 3.135 осіб,
24.324 — Азії, 2.708 — Африки, 281 — Австралії та Океанії. Не вказали місце
народження 175.188 осіб.

Найвищий відсоток людей, народжених на території України, спостерігається у
західних та центральних областях (без м. Києва) — 91-97%. Меншим він є у
східних — 85-87%, південних — 65-87%, а також у містах Києві — 87,0% та
Севастополі — 65,9%

62,5% населення проживає на місці свого постійного проживання все життя. Серед
міського населення цей показник становить 57,8%, серед сільського — 72,2%.
Найвищим він є у західних областях (70-87%), найнижчим — у Автономній Республіці
Крим — 39,4%, Севастополі — 39,5%, Києві — 47,2%.

Громадянами України у 2001 році були 99,35%, громадянами країн СНД 0,33% всього
населення. Налічувалось 86047 осіб (0.18%) без громадянства.

Станом на 1 січня 2013 року густота населення України становила 75,5 осіб на
1км2. Найвища густота населення характерна для східних та західних областей, а
також Київської області (разом з Києвом). Досить низька густота населення у
поліських і степових областях України. Максимальна густота населення (165,0 осіб
на 1км2) зафіксована у Донецькій області, мінмімальна (33,8) — у Чернігівській.

Певний вплив на густоту населення мають природні показники. Так, у наш час
найменша густота населення характерна для північних районів країни, де найвищий
коефіцієнт лісистості території, значна заболоченість, ґрунти мають низьку
родючість. До таких регіонів належать північні частини Волинської, Рівненської,
Житомирської, Київської, Чернігівської та Сумської областей.

Природні умови визначають низьку густоту населення також у високогірних районах
Карпатських і Кримських гір. Це стосується окремих частин Закарпатської,
Львівської, Чернівецької областей та Автономної Республіки Крим. Низькі
показники густоти населення характерні для посушливих районів степових областей:
Херсонській області (38,4 осіб на 1 км2), а також в окремих частинах Одеської,
Миколаївської, Запорізької, Кіровоградської областей.

З другої половини XX століття на розміщення населення України все більший вплив
мало поступове загострення екологічної кризи і особливо чорнобильська
катастрофа. Так, у 1986 р. були повністю відселені мешканці міст і сіл
30-кілометрової зони навколо Чорнобильської АЕС. Пізніше було визначено й інші
території безумовного (обов'язкового) відселення та гарантованого добровільного
відселення. Населення залишає й інші зони екологічної біди, які займають близько
15% території України.

Процес урбанізації на території України розпочався у XIX столітті. Особливо він
прискорився після скасування кріпацтва в 1861 році та початку швидкого розвитку
промисловості. Але міське населення продовжувало складати незначну частку всього
населення: Частка міського населення в 1897 р.

За переписом населення 1926 року в УРСР міське населення становило 5373.5
тис.(18.5%) з усього населення 29018.2 тис.

Співвідношення міського і сільського населення за даними переписів Перепис 1926
року (УРСР в межах 1926 р.)

Частка міських жителів у населенні України та її регіонів з 1926 р. (у сучасних
кордонах областей), %

Станом на 1 січня 2009 року в Україні налічується 1345 міських поселень. З них
459 міст (з яких 159 — міста республіканського або обласного значення) та 886
селищ міського типу. Найбільше міст у Донецькій (52), Львівській (44),
Луганській (37), Київській (без Києва) (26), Дніпропетровській (20) областях.
Найменше міст у Херсонській, Миколаївській (по 9), Волинській, Житомирській,
Рівненській, Чернівецькій (по 11) областях.

Найбільша концентрація селищ міського типу у східних областях — Донецькій (131),
Луганській (109), Харківській (61). Найменша у Чернівецькій (8), Черкаській
(15), Рівненській (16), Миколаївській (17).

Згідно з переписом 2001 року, налічувалося 454 міста, в яких проживало
28185,2 тис. осіб, та 889 селищ міського типу з населенням 4105,5 тис. Серед
міських поселень переважали малі міста (з населенням до 50 тис. осіб). Їх
налічувалось 1246 з 1343. В малих поселеннях проживало 10434,6 тис. осіб (32,3%
міського населення). У 52 середніх містах (з населенням від 50 тис. до 100 тис.)
проживало 3603,4 тис. осіб (11,2% міського населення). У 20 великих містах (з
населенням від 100 тис. до 250 тис.) проживало 3235,9 тис. осіб (10,0% міського
населення). У 16 надвеликих містах (з населенням від 250 тис. до 500 тис.)
проживало 5216,6 тис. осіб (16,2% міського населення). У 4 найбільших містах (з
населенням від 500 тис. до 1 млн) проживало 2711,7 тис. осіб (8,4% міського
населення). У 5 містах-мільйонерах (з населенням понад 1 млн) проживало 7088,5
тис. осіб (22,0% міського населення).

Станом на 2001 рік в Україні налічувалося 18 200 567 домогосподарств (12 471 210
домогосподарств у міських поселеннях і 5 729 357 — у сільських). Середня
величина становила 3,2 особи (3,1 — в міських поселеннях, 3,4 — в сільських).
Чисельність домогосподарства за розміром (кількістю осіб) у 2001 р.

Кількість дітей у сім'ях зменшується з заходу на схід. Серед домогосподарств, у
складі яких є діти, частка сімей з однією дитиною становила у 2001 р. у західних
областях 49 ‒ 52%, з двома — 38 ‒ 40%, з трьома і більше — 9 ‒ 14%. У
центральних та південних 60 ‒ 64% з однією дитиною, 28 ‒ 34% — з двома, 4 ‒ 6% —
з трьома і більше. У східних областях налічується 69 ‒ 72% домогосподарств з 1
дитиною, 25 ‒ 26% — з двома, 3 ‒ 4% — з трьома і більше. Найбільш малодітні
домогосподарства характерні для міст Києва та Севастополя — у 74 ‒
75% домогосподарств — 1 дитина, 23% — 2 дитини, 2 ‒ 3% — 3 і більше.

Населення України відзначається порівняно високим рівнем освіти. Станом на 2001
рік з 45 802 450 осіб старше 5 років мали освіту:

За результатами перепису 2001 року, письменними є понад 99% населення старше 10
років. Серед неграмотного населення, якого налічувалося 151 217 осіб, абсолютно
переважали жінки (135 455 осіб; 89,6%) та сільські жителі (100 879 осіб; 66,7%).
Динаміка рівня грамотності населення України у віці 9-45 років за даними
перепису характеризується наступними цифрами (%):

Для сучасної демографічної ситуація характерне поступовестаріння населення
України. Внаслідок постійного зниження народжуваності впродовж останнього
століття, частка дітей знизилась з приблизно 40% на початку XX ст. століття до
15% на поч. XXI ст. Частка працездатного населення змінювалася повільно і
коливалась у межах   60% —  62%. Натомість, зі збільшенням тривалості життя і
зниженням смертності, спостерігалося зростання частки населення старше 60 років
 — від 3-4% на початку XX ст. до 21% на початку XXI ст.

За 1989–2013 рр. середній вік населення України збільшився на 4 роки, з 36,5 до
40,5 років. Особливо швидко цей процес проходив серед міського населення, де
середній вік збільшився на 5,6 років, з 34,8 до 40,4, тоді як серед сільського
лише на 0,9 років — з 39,8 до 40,7. Середній вік жінок у 2013 році становив 42,9
р., на 5,2 р. більше ніж чоловіків (37,7), що пов'язано з вищою смертністю та
нижчою тривалістю життя чоловічого населення.

Найбільше навантаження особами у віці, старшому за працездатний, спостерігається
у центральних областях — Чернігівській (503 на 1000), Кіровоградській (453),
Вінницькій (454), Полтавській (447). Найменше — у м. Києві (321 на 1000
працездатних) і західних областях — Закарпатській (303), Рівненській (331),
Волинській (348).

Вже нині у пенсійній системі України на 10 платників страхових внесків припадає
9 пенсіонерів. Хоча в останні роки рівень старіння дещо знизився через
підвищення народжуваності, в найближчі роки процес старіння населення
прискориться (за прогнозними розрахунками, протягом 2011–2015 років
середньорічна чисельність наявного населення України буде зменшуватися приблизно
на 160 тис. осіб щороку (з 45,73 млн осіб — у 2011 році до 45,09 млн осіб — у
2015 році).

Середня очікувана тривалість життя на території губерній Російської імперії,
куди входила більша частина території України, становила у 1838–1850 рр.
приблизно 26 років (чоловіки — 24.6, жінки — 27.0). Темпи зростання тривалості
життя були невисокими — у 1874–1883 роках вона становила приблизно 29 років
(чоловіки 28.0, жін 30.2), у 1904–1913 — приблизно 33 роки (чоловіки 32.4, жінки
34.5).

Тривалість життя в українських губерніях була суттєво вищою, ніж у середньому по
Європейській частині. Так, у 1896–1897 роках середня тривалість життя в
українських губерніях становила для чоловіків — 35.9 років, для жінок — 36.9, що
на 4 роки більше, ніж у середньому по Європейській частині Росії (31.3 і 33.4
років). В той же час найнижчою тривалість життя була в губерніях центральної
Росії, Поволжя та Уралу — 29.4 років у чоловіків, 31.7 у жінок, а найвищою — у
прибалтійських губерніях — 40.4 і 44.4 років відповідно.

Тривалість життя у міських поселеннях на 2.2 роки вища ніж у сільських (69.0
проти 66.8). Це характерно для всіх регіонів України, за винятком Закарпатської
області, де тривалість життя в сільській місцевості на 0.9 роки вища ніж у
містах. Найбільше перевищення тривалості життя у міських поселеннях над
сільськими зафіксоване у Чернігівській (5.5 роки) і Житомирській (4.4 роки)
областях.

За результатами Всеукраїнського перепису населення, кількість чоловіків
становила 22 млн. 441 тис. осіб, або 46,3%, жінок — 26 млн. 16 тис. осіб, або
53,7%.

У 2012 році в Україні було зареєстровано 278,3 тис. шлюбів, що на 21,8% менше,
ніж у 2011 році. Коефіцієнт шлюбності становив 6,1 на 1000 і коливався від 5,1
на 1000 у Сумській та Чернігівській області до 8,2 у Севастополі. Коефіцієнт
шлюбності міського населення (6,8 на 1000) перевищув відповідний показник
сільського населення (4,7 на 1000). Максимальний рівень шлюбності було
зафіксовано серед міського населення Чернівецької області (8,4 на 1000 осіб),
мінімальний — серед сільського населення Донецької області (2,3 на 1000).

Розлучень у 2012 р. було зареєстровано 49,8 тис., що на 19,5% менше ніж у
2011 р. Середній коефіцієнт розлучуваності становив 1,1 на 1000 осіб, від 0,5 у
Закарпатській області до 1,8 у Севастопольській міськраді. Найнижча
розлучуваність спостерігалася у 2012 р. серед сільського населення Волинської,
Закарпатської, Львівської та Рівненської областей (0,4%), найвища — серед
міського населення Севастополя (1,8) та Дніпропетровської області (1,6).

До 60—70х років XIX століття українські землі характеризувалися традиційним
типом народжуваності, яка була надзвичайно високою. У 1859–1863 вона становила
приблизно 5,0% (50 народжень на 1000 осіб). В цей же час народжуваність у
Європейський державах була значно меншою — 40 в Австрії та Пруссії, 35—36 в
Італії та Великобританії, 32—33 в Швеції та Норвегії і тільки 27 у Франції.

Найбільшою народжуваність була у лівобережних та степових губерніях (50-55
народжень на 1000 осіб). Дещо менше (45-47) було у правобережних губерніях,
серед населення яких більший відсоток складали євреї, поляки, німці, та інші
народи з нижчими показниками народжуваності. З цієї ж причини меншою була
народжуваність і на території західної України у складі Австро-Угорщини.

Економічне зростання та швидка урбанізація наприкінці XIX ст призводили до
поступового зменшення народжуваності, хоча абсолютна кількість народжень
постійно зростала. З 1860 по 1913 кількість народжень збільшилась більше ніж
вдвічі. У 1906 році на українських землях народилося приблизно 1.460 тис. дітей,
з них 1243.3 тис. в межах губерній Російської імперії і 210–220 тис. — в
Австро-Угорщині. До 1911 р кількість народжень в російській частині
збільшилася — до 1260.0 тис., хоча коефіцієнт народжуваності зменшився — з 44 до
40 на 1000 осіб. Кількість народжень на західно-українських землях майже не
змінювалась через велику перенаселеність та еміграцію.

Незважаючи на значне скорочення коефіцієнту народжуваності (прибл. з 50 до 40 за
1860–1910) розрив між народжуваністю між українськими землями та Європейськими
країнами збільшився. Так у 1911–1914 народжуваність у Німеччині становила 28,
Швеції і Великобританії — 24, у Франції тільки 19.

Найбільша народжуваність у 1911, як і в середині XIX ст. спостерігалася у
південно-східних губерніях — Катеринославській (51.3), Харківській (45.6).
Найнижчою вона була у Чернігівській (37.7), Полтавській (36.9), Волинській
(37.7) та Подільській (31.1), в яких проживала значна кількість народів з
порівняно низькою народжуваністю (у 1910 році в губерніях Європейської частини
імперії народжуваність серед православних та мусульман становила 47.1,
католиків — 30.5, а серед протестантів та євреїв тільки 22.3 і 21.7 відповідно)

Перша світова війна, громадянська війна призвели до катастрофічного зниження
народжуваності, яка у 1919 році зменшилась на третину порівняно з 1913 роком.
Довоєнний рівень народжуваності відновився у 1925 році, але з кінця 20-х років
знову почав знижуватися. Коефіцієнт фертильності в УРСР за 1925–1929 рр
зменшився з 5.4 до 4.2 і продовжував зменшуватись. У 1958–1959 сумарний
коефіцієнт народжуваності в УРСР (2.3) був одним з найнижчих у СРСР і за цим
показником поступався всім республікам за винятком Латвії (1.94) та Естонії
(1.95). У 70-х роках коефіцієнт фертильності опустився нижче рівня відтворення
населення (2.05) і до 1990 році знизився до 1.84.

У 2008–2009 роках сумарний коефіцієнт народжуваності в Україні склав 1,46 дітей
на 1 жінку. Традиційно він є вищим у сільського населення (1,8 дітей проти 1,3 у
міського). Порівняно з 1988–1989 роками коефіцієнт фертильності скоротився більш
ніж на 20% — з 1,9 дітей. Найбільше скорочення (близько 30%) було характерне для
міського населення. У сільського населення сумарний коефіцієнт народжуваності
скоротився приблизно на 20%.

Найвищий сумарний коефіцієнт народжуваності спостерігається у сільського
населення Рівненської (2.5 дітей), Волинської (2.2), Одеської (2.0) областей.
Найнижчий рівень народжуваності (1.2) характерний для міського населення
Луганської, Сумської, Харківської, Полтавської, Черкаської, Чернівецької
областей.

В 90-ті роки спад народжуваності значно прискорився і на початку XXI ст
коефіцієнт народжуваності в Україні став одним із найнижчих у Європі (7.7 у
2001). З 2001 року народжуваність почала збільшуватися, через збільшення
кількості жінок дітородного віку. За 2001–2009 кількість народжень збільшилась
на 36% і перевищила рівень 1995 року. На 34% збільшився і коефіцієнт
фертильності, досягнувши у 2008 році майже 1.5 народжених дитини на 1 жінку
дітородного віку..

У 2012 р. середній коефіцієнт народжуваності становив 11,4 на 1000 осіб.
Народжуваність у сільській місцевості є традиційно вищою — у 2012 році — 12.6 на
1000 проти 10.9 у міських поселеннях.

Найнижчий коефіцієнт народжуваності спостерігається у північних та східних
областях: Чернігівській (9,4 на 1000 осіб), Луганській (9,6), Сумській (9,7),
Донецькій (9,8), найвища — у західних областях — Рівненській (15,9 на 1000
осіб), Закарпатській (15,1), Волинській(14,8). У 2012 році найбільша на
народжуваність в Україні була зафіксована на півночі Рівненської області: у
Рокитнівському (25,8 на 1000 осіб), Володимирецькому (22,5) та Березнівському
(22,0) районах. Найнижча — у деяких сільських районах лівобережних областей та у
містах Донбасу (менше 8 на 1000 осіб)

У 2013 році в Україні померло 662 368 осіб, що становить 14,6 випадків на 1000
осіб. У порівнянні з 2012 роком кількість померлих зменшилась на 0,1%, у
порівнянні з 2005 роком, коли був зафіксований найбільший пік смертності з 1995
року — на 15,3%. У регіонах показник смертності коливався від 9,9 на 1000 у
Києві до 18,7 у Чернігівській області. Найвищі показники смертності характерні
для північно-східних районів Чернігівської та Сумської областей, де найбільш
виражений процес старіння населення і де коефіцієнт смертності перевищує 25 осіб
на 1000.

Смертність сільського населення перевищує смертність міського населення. У
2012 р. середній коефіцієнт смертності у містах був на рівні 13,1 випадків на
1000 осіб (від 9,5 у Рівненській області до 15,8 у Донецькій), тоді як у селах
коефіцієнт смертності дорівнював 17,7 осіб на 1000, від 12,1 у Закарпатській
області до понад 27,2 у Чернігівській області.

Найнижча смертність (менше 7—8 випадків на 1000 осіб) традиційно фіксується у
містах Вараш, Теплодар, Нетішин, Южноукраїнськ, Енергодар, які характеризуються
молодою структурою населення.

Висока смертність серед дітей була головною причиною надвисокої смертності серед
населення в Російській імперії. У 1867–1881 році 58% всіх смертей припадало на
дітей у віці до 5 років, тоді як на осіб старше 55 років припадало лише 16%
смертей. Особливо високою була смертність серед дітей до 1 року. По 50 губерніях
Європейської Росії у 1867–1910 вона становила бл. 260 випадків на 1000
живонароджених.

В українських губерніях ситуації з дитячою смертністю була дещо кращою. Так, у
1867–1881 найбільша смертність серед дітей серед українських губерній
спостерігалась у Чернігівській (216 на 1000) і Харківській губерніях (205), а
найнижча — у Катеринославській (152) та Таврійській (160). В середньому по
губерніях Європейської Росії вона становила 271 на 1000 і збільшувалась з заходу
на схід — від 150 у Прибалтійських губерніях до 350 у нечерноземних
великороських губерніях.

Серед сільського населення народжуваність перевищувала смертність тільки у 4
регіонах — Закарпатській (+3,2 на 1000) та Рівненській (+1,9) областях,
Автономній Республіці Крим (+0,6), та Севастопольській міськраді (+0,4).
Найбільша перевищення смертності над народжуваністю було зафіксоване серед
сільського населення Чернігівської (-18,5 на 1000) та Сумської (-13,5) областей.

Загалом, природний приріст населення у 2013 р. спостерігався лише в 4 регіонах
(у 2012 р. — 6) — Волинській (+1,0), Закарпатській (+2,9), Рівненській (+2,5)
областях та Києві (+1,9). В решті регіонів зафіксовано природне скорочення, яке
коливалося від −0,1 у Чернівецькій області до −9,4 у Чернігівській.

Міграційний приріст в Україні протягом тривалого часу був додатнім (до країни
приїжджало більше людей, ніж виїжджало з неї. Міграційний рух за періодами:

За переписом 1989 р. різниця між кількістю уроженців союзних республік СРСР, що
проживали в УРСР, та кількістю уродженців УРСР в інших союзних республіках
становила 396,3 тис. осіб. Найбільше додатне сальдо міграції УРСР було з
Російською РФСР (616,1 тис.) та Білоруської РСР (151,0 тис.), додатнім воно було
і з республіками Закавказзя (всього 89,8 тис.). З іншими республіками Союзу УРСР
мала від'ємне сальдо міграції, найбільше — з Казахською РСР (167,0 тис.),
Молдовською РСР (79,6 тис.) та Латвійською РСР (72,6 тис.).

За 1994—2001 роки кількість емігрантів з України перевищила кількість імігрантів
на 1155,8 тис. осіб, щорічне міграційне скорочення становило 144 тис. осіб.
Найбільше людей з України емігрувало в Російську Федерацію, США, Німеччину,
Канаду, Ізраїль. Значна частину емігрантів становили євреї та члени їх сімей: за
1990–2006 рр. єврейська еміграція оцінюється у 0,5 млн осіб, з яких 314,5 тис.
виїхали до Ізраїлю, 94,9 тис. до США та 55,8 тис. до Німеччини.

Останніми роками в імміграційних потоках України переважає обмін населенням з
країнами колишнього СРСР. За повідомленням Державного комітету статистики лише у
2011 році в Україну на постійне місце проживання приїхало 20 тисяч мешканців
Росії. Ця країна посіла перше місце за кількістю іноземців, які переїхали до
України.

Серед нелегальних іммігрантів зросла частка уродженців з країн СНД — Молдови і
Грузії, а також російських громадян із Чечні.

Масштаби трудової міграції з України оцінюються у 1,4-2,7 млн осіб, з них більше
половини — нелегали. Основні країни трудової міграції — Росія (48%), Чехія
(12%), Італія (13%), Польща (8%), Угорщина, Іспанія, Португалія (по 3%). Станом
на початок 2012 року громадяни України склали найбільшу групу легальних
мігрантів у країнах ЄС.

Мігранти-чоловіки зайняті переважно у сфері будівництва. У Росії також
спостерігається підвищена частка зайнятих у сфері зв'язку та транспорту, у
Польщі — в сільському господарстві. Серед жінок, які працюють у Росії, найбільша
зайнятість спостерігається у торгівлі та будівництві, у Чехії — в громадському
харчуванні і промисловості, у Польщі та Італії — в сільському господарстві та як
домашня прислуга.

Інститутом демографії та соціальних досліджень імені М. В. Птухи НАН України з
2006 року проводиться прогнозування основних демографічних компонентів, що
визначають чисельність і стетево-вікову структуру населення у перспективі. За
даними останнього перерахунку 2011 р., населення України за середнім варіантом
прогнозу становитиме у 2020 р. 44302 тис. осіб і зменшиться до 39195 тис. у
2050 р. та до 37147 тис. у 2060 р. Низький варіант прогнозу передбачає до
2060 р. зменшення чисельності населення України на 35% порівняно з 2011 р. до
29836 тис., тоді як за високим варіантом це зменшення становитиме лише 3%.

Станом на 1 січня 2014 р. населення України за даними держкомстату становило
45,4 млн осіб, що на 200–450 тис. більше ніж за прогнозними даними.

За демографічним прогнозом ООН чисельність населення України за середнім
прогнозом зменшиться до 40 млн наприкінці 2020-х та да 30 млн на початку 2060-х.
Проте в Інституті демографії та соціальних досліджень НАНУ не погоджуються з
таким песимістичним прогнозом ООН, пояснюючи це тим, що за останні роки прогнози
постійно коригуються на користь більш оптимістичних варіантів. Це пов'язано з
поступовим покращенням демографічних показників: підвищенням тривалості життя,
зростанням народжуваності, скороченням депопуляції населення.



https://uk.wikipedia.org/wiki/%D0%92%D1%96%D0%B9%D1%81%D1%8C%D0%BA%D0%BE%D0%B2%D0%BE-%D0%9C%D0%BE%D1%80%D1%81%D1%8C%D0%BA%D1%96_%D0%A1%D0%B8%D0%BB%D0%B8_%D0%97%D0%B1%D1%80%D0%BE%D0%B9%D0%BD%D0%B8%D1%85_%D0%A1%D0%B8%D0%BB_%D0%A3%D0%BA%D1%80%D0%B0%D1%97%D0%BD%D0%B8

Військо́во-Морські́ Си́ли Збро́йних Си́л Украї́ни  — вид Збройних Сил України,
призначений для захисту суверенітету і державних інтересів України на морі,
розгрому угруповань ВМС противника у визначених військово-морських зонах
самостійно та у взаємодії з іншими видами Збройних Сил України, сприяння
Сухопутним військам Збройних Сил України на приморському напрямку.

У складі ВМС ЗС України до російського вторгнення проходило службу 15470 осіб,
на озброєнні перебувало 5 корветів, 1 фрегат, 3 тральщики, 2 десантні кораблі, 1
підводний човен, 26 допоміжних кораблів і 35 літаків.

Історія українського флоту сягає часів Київської Русі. За тих днів руський
княжий флот забезпечував торгову безпеку у Чорному і Азовському морях. Існували
віддалені руські морські торгові і державні колонії Тмутараканського князівства,
на Дунаї, Дону і Волзі.

Літописні джерела, серед яких «Повість минулих літ», розповідають про походи
княжого флоту на Царгород, який на той час був столицею могутньої Візантійської
імперії.

Українські козаки успішно воювали проти турків на Дніпрі і у Чорному морі,
досягаючи Царгорода (Константинополь). Тодішній флот базувався на Січі. Його
основу складали легкі плоскодонні човни — «Чайки». Висока маневреність та
невеликі розміри дозволяли козацьким чайкам непомітно нападати на кораблі
противника. Козаки могли тримати свій флот у річних плавнях і в найбільш
неочікуваний момент завдати вирішального удару супротивнику. У складі
Чорноморського козацького війська існувала та успішно діяла під час другої
російсько-турецької війни Чорноморська козача флотилія.

За часів Української Народної Республіки російський імператорський Чорноморський
флот перейшов під український прапор. За часів Української Держави весь
Чорноморський флот увійшов до складу українських військово-морських сил.

Після провалу української національної революції та встановлення радянської
влади над півднем України, 25 січня 1921 року голова РНК України Християн
Раковський підписав постанову про підпорядкування всіх флотів та флотилій
Чорного та Азовського морів більшовицькому військовому керівництву. Так почалася
доба радянської історії українського флоту.

Під час Другої світової війни, Чорноморський флот СРСР вів активну боротьбу з
сухопутними та морськими військами країн Осі, брав участь в обороні Севастополя.

Кардинально новий етап у історії вітчизняного флоту розпочався після
проголошення Акту про Державний суверенітет України (16 липня 1990 року) та
Декларації про незалежність (24 серпня 1991 року) — тепер, коли Україна
відновила свою державність, вона повинна була отримати і власний флот, оскільки
зробила свій внесок у розбудову Військово-морських сил СРСР. На початок 1990-х
проблема розподілу Чорноморського флоту СРСР, який опинився на території
незалежної України постала досить гостро. Росія бажала отримати більшу частину
кораблів та ресурсів флоту, а окрім того активно використовувала його у своїй
шовіністичній політиці в Криму.

Двоякими були і настрої серед особового складу флоту: частина офіцерів не бажала
перейти на службу під український прапор, інша — навпаки прагнула служити
молодій Україні. Були і випадки радикальних дій з боку проукраїнських офіцерів
та екіпажів бойових кораблів. Приклад тому — Повстання на сторожовому кораблі
СКР-112, яке сталося 21 липня 1992 року. Тоді команда сторожового корабля
СКР-112 вирішила підняти національний прапор України, що передбачало вихід
корабля зі складу Чорноморського флоту. Такі дії, що прямо суперечили офіційній
політиці Кремля, викликали неприховане обурення командування ЧФ Росії. З метою
змусити екіпаж СКР-112 відмовитися від присяги на вірність українському
народові, з російського боку був застосований прямий тиск із залученням
сторожового корабля «Разітєльний», двох протичовнових літаків Бе-12 та інших
кораблів і особового складу. Тільки злагоджені дії з боку проукраїнських
військовиків та керівництва ВМС України унеможливили подальшу ескалації
конфлікту.

У перші роки незалежності Україна та Росія використовували Чорноморський флот
спільно, хоча вже на той час українська сторона почала вводити до складу свого
флоту новозбудовані кораблі, закладені ще за часів СРСР. Таким став фрегат
«Гетьман Сагайдачний», введений до складу флоту 2 квітня 1993 року. Остаточний
розподіл Чорноморського флоту відбувся 28 травня 1997 року за двосторонньою
угодою між Україною та Російською Федерацією.

Під час громадянської війни в Лівії десантний корабель «Костянтин Ольшанський»
успішно евакуював із зони бойових дій 193 людини, серед яких 85 громадян
України.

У вересні 2013 року український флот був залучений до боротьби з сомалійськими
піратами, дії яких завдають значної шкоди мореплавству. Для цього до берегів
Сомалі відправився флагман Українських ВМС фрегат «Гетьман Сагайдачний». Але
через російську агресію у Криму, корабель був вимушений завчасно припинити похід
та повернутися в Україну.

Після революційних подій та усунення президента, у Криму розпочалися активні
виступи проросійських сил. Для їх підтримки, 26 лютого російські війська
починають вторгнення в Україну. Українські війська, дислоковані у Криму, не
чинили збройного опору агресорам, обмежившись обороною місць дислокації та
військової інфраструктури. У перші дні конфлікту українські кораблі, що стоять у
Криму, не покинули півострів і були заблоковані на своїх базах. Також російські
війська заблокували всі берегові об'єкти українських ВМС, серед них і штаб та
сили берегової оборони. У Севастополі для блокування українських кораблів
росіяни використовували буксири, які виставлялися за декілька сотень метрів від
причалів, що робило неможливим активне маневрування заблокованих кораблів у
вузьких севастопольських бухтах. Щоб заблокувати українські кораблі на озері
Донузлав російські військові затопили чотири судна, включаючи списаний
протичовновий корабель «Очаків». З моря український флот блокувала група
російських кораблів на чолі з ракетним крейсером «Москва».

Заблокованим кораблям та військовим частинам росіяни висунули ультиматум:
здатися, або перейти на їхню сторону. Але жодна військова частина, жоден
корабель не виконали ультиматуму, залишившись вірними українській присязі.
Водночас, присягу зрадив новопризначений командувач українських ВМС
контр-адмірал Денис Березовський, що 2 березня перейшов на бік агресора.
Терміново на його місце був призначений контр-адмірал Сергій Гайдук.

Ніхто з учасників конфлікту не застосовував зброю на ураження, але російські
війська неодноразово намагалися захопити українські кораблі та військові
об'єкти. При цьому в атаках часто брали участь бойовики з кримської самооборони
та проросійські активісти. 2 березня російські військовики за допомогою
бронетранспортера намагалися захопити склади зброї на території 191-го
навчального загону ВМС. Під час атаки українські офіцери стали живим щитом перед
бронетехнікою і не дали противнику заволодіти зброєю. 4 березня відбулася спроба
захопити корабля управління «Славутич». До нього підійшов буксир із озброєною
спецгрупою на борту та намагався взяти корабель на абордаж, але екіпаж
«Славутича» відбив атаку. Найбільшим досягненням українських ВМС у цей період
стала успішна евакуація літаків та вертольотів Морської авіаційної бригади із
заблокованого аеродрому біля міста Саки. 9 березня це летовище захопили
російські війська за підтримки місцевих сепаратистів, ставши першим важливим
об'єктом українських ВМС, який вдалося захопити агресорам.

Під час конфлікту на українських військовиків регулярно чинили моральний тиск:
росіяни постійно висували ультиматуми, погрожуючи штурмом із застосуванням
зброї, а сепаратисти погрожували кримінальними справами за надуманими
звинуваченнями. Коли такі методи не діяли, вони вдавалися до викрадень
українських військовослужбовців та погроз їхнім сім'ям.

Після офіційної анексії Криму Росією 18 березня, агресори різко активізували
свої дії. На той час територію півострова повністю контролювали російські
війська, а продуктів харчування і питної води в заблокованих частинах вистачало
тільки на 7-10 днів. Крім того значно знизився моральний дух
військовослужбовців.

19 березня бойовики кримської самооборони захопили штаб ВМС України, під час
штурму командир українського флоту контр-адмірал С. Гайдук був викрадений та
вивезений у невідомому напрямку. У той же день опір припинили війська берегової
оборони. До 21 березня майже всі українські кораблі були захоплені або здалися
добровільно, в строю залишилися тільки шість кораблів: один у Севастополі
(корабель управління «Славутич») і п'ять на озері Донузлав (ВДК «Костянтин
Ольшанський», СДК «Кіровоград», корвет «Вінниця», тральщики «Чернігів» і
«Черкаси»). Того ж дня, 21 березня, українські кораблі на Донузлаві спробували
вирватися із блокади, але невдало. 22 березня російські війська захопили
«Вінницю» і «Славутич», а «Чернігів» і «Кіровоград» — здалися самі. 23 березня
був захоплений 72-й центр інформаційно-психологічних операцій. В ніч 24 березня
окупанти штурмом захопили місце розташування 1-го батальйону морської піхоти у
Феодосії, а 80 українських військовослужбовців, які чинили активний опір — узяли
в полон. Вечором того ж дня був захоплений «Костянтин Ольшанський». Також 24
березня російські війська двічі атакували тральщик «Черкаси», але команда
корабля відбила атаки. Тільки наступного дня, після двогодинного штурму із
застосуванням спецпризначенців, вертольотів та швидкісних катерів агресори
змогли захопити корабель.

Загалом у результаті кримських подій флот утратив 51 корабель, під українським
прапором залишилися тільки 10 кораблів та допоміжних суден, включаючи флагман
"Гетьман «Сагайдачний». Із військовослужбовців українських ВМС 1/3 залишилися
служити України, ще третина звільнилася, а інші перейшли на сторону окупантів.
Також через російську агресію Україна втратила ключові військово-морські бази та
розвинену інфраструктуру для базування флоту.

Росія спочатку планувала привласнити собі захоплені кораблі і включити частину
із них до свого флоту. Але Україні шляхом переговорів вдалося вмовити російську
сторону повернути кораблі. І вже 11 квітня Україна отримала назад ракетний катер
«Прилуки» і танкер «Фастів». Станом на 3 червня Росія повернула 35 кораблів, але
в Криму залишаються ряд бойових кораблів включаючи «Костянтин Ольшанський»,
«Тернопіль», «Хмельницький», «Луцьк» і «Придніпров'я».

15 квітня 2016 року указом Президента України Петра Порошенка Сергій Гайдук був
звільнений з посади командувача Військово-Морських Сил Збройних Сил України.
Президент обґрунтував своє рішення позицією волонтерів та громадськості і
системними недоліками у виконанні службових обов'язків, а також низьким
авторитетом С. Гайдука серед службового складу.

Військово-морські зони ВМС ЗС України «Чорноморська» та «Азовська» (відповідно)
включають акваторії вод територіального моря і внутрішні води України Чорного, а
також внутрішні води України в Азовському морі та Керченській протоці, річки
Дунай, Дністер, Дніпро, а також інші райони морів, які визначаються інтересами
держави.

Підводні сили ВМС призначаються для пошуку і знищення підводних і надводних
кораблів і суден противника, ведення розвідки, висадки диверсійних груп на
узбережжя противника, виконання мінних постановок та вирішення інших завдань.
Представлені єдиним підводним човном «Запоріжжя», який з 2014 захоплений
Чорноморським флотом Росії.

Морська піхота України — передовий загін сил висадки, який призначений для дій у
складі тактичних і оперативно-тактичних десантів, а також оборони пунктів
базування ВМС, островів, ділянок узбережжя, портів, аеродромів та інших важливих
об'єктів.

Днем створення морської піхоти сучасної України можна вважати 22 лютого 1992
року, коли в Севастополі 880-й Окремий батальйон під командуванням майора
Віталія Рожманова склав присягу на вірність українському народові. Але підрозділ
так і не перейшов під юрисдикцію України і був розформований командуванням
Чорноморського флоту.

1 липня 1993 року, після створення Військово-морських Сил України, в Севастополі
був сформований 1-й Окремий батальйон Морської піхоти, в який були зараховані
кращі офіцери Чорноморського флоту, що виявили бажання служити своїй
Батьківщині. 1 вересня 1993-го під Феодосією був сформований 41-й Окремий
батальйон Морської піхоти, а 20 вересня, згідно з директивою начальника Генштабу
ВС України, було сформовано управління 4-ої Окремої бригади МП ВМСУ. З 1995 по
2000 роки бригада входила до складу Національної гвардії. Після повернення до
збройних сил, включена до складу військ берегової оборони. У 2003-04 роках
морську піхоту скоротили до одного батальйону. У грудні 2013-го в Керчі був
сформований ще один (501-й) батальйон морської піхоти.

Після захоплення Криму Росією у березні 2014 року, морські піхотинці були
передислоковані в Миколаїв.

Оскільки Україна не є країною-членом, кодування звань армій НАТО наведено для
зіставлення



https://uk.wikipedia.org/wiki/%D0%9E%D0%B4%D0%B5%D1%81%D0%B0

Оде́са (МФА: [ɔˈdɛsɑ]; до XVI століття — Коцюбіїв, Кочубі́їв, Кочуби́їв,
Качубі́їв, Качуби́їв, Качибе́й тощо), до 1795 року — Хаджибе́й (або Аджибе́й,
Гаджибе́й) — місто обласного підпорядкування на чорноморському узбережжі
України; адміністративний центр Одеської області; культурний, освітньо-науковий,
туристичний та торговий осередок країни; найбільший морський торговий порт
країни; великий автомобільний та залізничний вузол. За чисельністю населення
Одеса є третім у країні містом після столиці держави, Києва, та мегаполісу
Харкова (станом на 1 січня 2017 року в Одесі проживало 1 010 783 осіб). В Одесі
діють: машинобудівна, хімічна, нафтопереробна, харчова та легка промисловості.
Також налічується 37 вищих навчальних закладів, шість театрів, вісім
кінотеатрів, філармонія, цирк, музеї, галереї тощо.

Перші поселення на території сучасного міста були засновані близько VI століття
до н. е. — III століття н. е. давньогрецькими мореплавцями. Згодом цю місцевість
заселила Ногайська орда, яка через якийсь час влилася до Золотої орди. Приблизно
у 1324 році узбережжя захопило Велике князівство Литовське. Саме у той час було
засновано фортецю та селище Коцюбіїв, що згодом було перейменоване на Хаджибей.
14 (25) вересня 1789 року його було завойовано козацько-російськими військами
під командуванням Хосе де Рібаса. Саме після захоплення фортеці поселення було
перейменоване на Одесу й отримало статус міста. З 1819 року по 1859 рік у місті
діяв торговий режим «порто-франко», що сприяв його стрімкому економічному
розвитку. Після захоплення більшовиками Української Народної Республіки Одеса
перейшла під вплив комуністичної влади. Під час Другої світової війни Одеса була
окупована німецько-румунськими військами.

Історичний центр Одеси з 2009 року перебуває в попередньому спискові об'єктів
Світової спадщини ЮНЕСКО. У центральній частині міста — ансамбль будівель кінця
XVIII — XIX століть у стилях класицизму, ампіру, модерну тощо. Здебільшого
культурні, архітектурні та історичні пам'ятки міста розташовані у межах вулиць
Приморської, Преображенської, Буніна та Польської. У межах Одеси та її околицях
знаходяться кліматичні та бальнеологічні курорти. Також під містом знаходиться
велика мережа підземних ходів і лабіринтів, які утворюють одну з найбільших у
світі катакомб із довжиною тунелів приблизно 2,5 тисячі кілометрів.

До XVI століття Одеса мала назву Кочубіїв, а до 1795 року — Хаджибе́й, що з
османської — той, що побував у Мецці. Наприкінці XIV — початку XV століття
північно-західне Причорномор'я перейшло під владу Великого князівства
Литовського, це пов'язано з іменем польського шляхтича Кочуби Якушинського.
Точна дата появи поселення невідома, а назви в різний час та в різних джерелах
відрізняються, наприклад: Кочубїїв, Качубїїв, Качубий, Качибей, Хаджибей,
Гаджибей, Аджибей тощо. Перша письмова згадка про порт Коцюбіїв (in portu …
Kaczubyeiow) Великого князівства Литовського, датується 1415 роком:

Уперше назва Одеса з'явилася 10 (21) січня 1795 року. Назва може бути пов'язана
з давньогрецькою колонією Одессо́с (нині встановлено, що колонія є на місці
міста Варна). Наприкінці XVIII століття була традиція називати міста грецькими
іменами (наприклад, Ольвіополь, Севастополь, Сімферополь, Тирасполь тощо). Є
також інша версія про те, що назва «Одеса» пішла від санскритського Godesha (або
Godesa).

Місто має багато «народних назв». Поширеною є «Одеса-мама», що має жаргонне
походження і є скороченням від «Одеса-мама, Ростов-папа». Час від часу
вживаються такі порівняння, назви та словосполучення, як «Перлина Чорного моря»,
«Південна Пальміра» (у порівнянні з Пальмірою — містом дивовижної краси;
«Північна Пальміра» — Санкт-Петербург), «Південна столиця», «Столиця гумору»
тощо.

Офіційно затвердженими символами Одеси є герб, великий герб, стяг та гімн, опис
і порядок використання яких визначаються положенням міської ради «Про міську
символіку». Герб міста становить іспанський щит червоного кольору із зображенням
у середині білого якоря з чотирма лапами. Щит, на великому гербі, обрамлено
декоративним золотим картушем й увінчано срібною міською короною у вигляді трьох
веж. Під вежею розташовано зображення Золотої Зірки міста-героя, ограненої
золотом та діамантом. Прапор складається з прямокутного полотнища, поділеного на
три прямовисні смуги — червону, білу та жовту. У центральній, білій, смузі
посередині розташований герб міста. Остання зміна стягу та гербу була
затверджена 29 квітня 2011 року. 25 серпня того ж року було затверджено «Статут
територіальної громади міста Одеси». Згідно з ним, офіційним гімном міста є
«Пісня про Одесу» з оперети Ісака Дунаєвського «Біла акація». Фрагмент мелодії
грають куранти на будівлі мерії міста на Приморському бульварі. Крім того, від 5
червня 2012 року місто має свій туристичний логотип.

Одеса розташована на північно-західному узбережжі Чорного моря, на перетині
шляхів з Північної та Центральної Європи на Близький Схід та в Азію, у центрі
Одеської області, між Біляївським, Овідіопольським та Лиманським районами. Місто
перебуває у східноєвропейському часовому поясі. Площа міста сягає 162,42 км²,
густота населення — 6223 особи/км². Джерела питної води на території міста
нині — це бюветні комплекси, а також централізоване постачання водою[ru] Одеси
та прилеглих околиць, що здійснюється з річки Дністер по 40-кілометровому
водогіну через водозабір у місті Біляївка. Поблизу міста наявні три великих
лимани: Куяльницький, Хаджибейський та Сухий.

Місто розташоване на відстані близько 39 кілометрів від кордону з Молдовою.
Зокрема, саме така відстань між Одесою та пунктом пропуску через державний
кордон України «Маяки-Удобне». Одеса розташована у Причорноморській низовині.
Середня висота міста над рівнем моря — 50 метрів. Найвища точка Одеси — Жевахова
гора (65 метрів над рівнем моря), а найнижча — Куяльницький лиман (4,2 метра
нижче рівня моря).

Загалом, клімат Одеси є помірно континентальним, з м'якою зимою, відносно
затяжною весною, теплим і довгим, нерідко дуже спекотним, літом, а також довгою
та теплою осінню. Середньорічна температура повітря становить +10,1 °C, найнижча
вона у січні (-1,7 °C), найвища — в липні (+21,4 °C). В середньому за рік ув
Одесі випадає 464 мм атмосферних опадів, найменше — у жовтні, найбільше — в
липні. Мінімальна річна кількість опадів (196 мм) спостерігалась у 1921 році,
максимальна (765 мм) — у 2004 році. Максимальну добову кількість опадів (103 мм)
зафіксовано 8 червня 1926 року. У середньому за рік у місті спостерігається 112
днів з опадами; найменше їх (6) у вересні, найбільше (14) — у грудні. Відносна
вологість повітря становить в середньому 76 %, найменша вона в серпні (66 %),
найбільша — у грудні (84 %). Найменша хмарність спостерігається в серпні,
найбільша — у грудні. Найбільшу повторюваність ув Одесі мають вітри з півночі,
найменшу — з південного сходу. Найбільша швидкість вітру спостерігається у
січні-лютому, найменша у червні-липні. У січні вона в середньому становить 4,6
м/с, у липні — 3,2 м/с. Найбільше ясних днів спостерігається у серпні,
найменше — у грудні. Упродовж року в Одесі спостерігаються різноманітні
атмосферні явища: гроза, туман, роса, ожеледиця тощо. Зокрема, туман найчастіше
спостерігається у січні-березні, гроза — у червні та липні.

Одеса є великим портом України та має два портові міста-супутники — Чорноморськ
(на Сухому лимані) та Южне (на Григорівському лимані). Цей портовий вузол
простягається вздовж Чорноморського узбережжя на 60 кілометрів та створює досить
напружені екологічні умови для морської екосистеми регіону. Забруднення
морського середовища відбувається через викиди в море неочищених або недостатньо
очищених стічних вод Одеси, а також забрудненого поверхневого стоку з міської
території. Є загроза дії небезпечних виробництв у зоні Одеської затоки. У
випадку розливу аміаку з аміаковозів і потрапляння його в атмосферу, зона
небезпечного для життя ураження охопить увесь берег Одеси, починаючи з міста
Южне, включаючи саму Одесу, Крижанівку, Фонтанку, Нову Дофіновку. Після
закінчення будівництва терміналу для нафти на 40 мільйонів тон, з технологічною
платформою на відстані 20 кілометрів від берега у випадку катастрофи можуть
утворюватися смертельно-небезпечні території у радіусі 7,5 кілометрів; помірно
небезпечний регіон у радіусі 12,5 кілометрів.

Забрудненню атмосфери та утворенню значної кількості стічних вод сприяють
промислові об'єкти машинобудування, хімії та нафтохімії, переробки риби та
сільгосппродукції. 75 % сумарного викиду забруднювачів в атмосферу дає
автомобільний транспорт та, частково, морські судна, особливо влітку. Очисні
споруди Одеси перевантажені та застарілі. Досить часто відбуваються розриви
каналізації, і в море потрапляє велика кількість забруднених стічних вод.
Практично після кожної зливи одеські пляжі закриваються для купання через
небезпечний санітарний стан морського середовища на узбережжі. Річки Дунай,
Дніпро та Дністер разом узяті виносять у море за рік близько 100 тисяч тон
фосфатів, до 1 мільйону тон нітратів та понад 2 мільйонів тон органічних
речовин. Через окислення органічних речовин у воді зникає кисень. Вміст
небезпечної для здоров'я бактеріальної мікрофлори у морській воді перевищує
норми в сотні тисяч разів.

З 1965 по 1980 рік з метою запобігання зсувів уздовж берегової лінії було
збудовано споруди від зсувів — хвилеломи та буни. Ці споруди не тільки
відокремили пляжну зону від моря, туди вивели труби дренажних систем, якими
скидають щорічно до 20 мільйонів кубічних метрів прісної води. Унаслідок цього
морська вода на узбережжі опрісніла настільки, що більшість морських
тварин-біофільтраторів загинуло. Окрім того, споруди порушили природний
водообмін, і пляжні місця для купань практично перетворилися на стічні канави,
де купатися та бути на березі небезпечно через засівання піску небезпечними
бактеріями. В одному літрі морської води було виявлено понад 250 тис. клітин
кишкової палички, а максимальна кількість бактерій ув одному літрі морської води
на популярному пляжі Аркадія досягала 2,4 мільйона клітин.

Перші ознаки людей на території сучасної Одеси та її околиць стосуються епохи
верхнього палеоліту (58 — 38 століття до нашої ери). У V столітті до н. е. на
місці сучасного центру Одеси існувало стародавнє грецьке поселення — «Гавань
Істріан». Залишки цієї колонії були знайдені під сучасним Приморським бульваром
на глибині 1,5 метрів, а також на інших вулицях міста. Окрім цього поселення, на
території Одеси також налічується близько дванадцяти інших давньогрецьких
колоній. Крім інших, на протилежному березі Одеської затоки було поселення
«Гавань Ісіякон». Суперництво між мешканцями цих колоній було зумовлене тим, що
між ними проходив кордон грецьких міст-колоній Ольвії (на північному сході зі
сторони гавані Ісіякон) та Істрії (на півдні зі сторони гавані Істріан). У
другій половині IV — початку III століття до н. е. Ольвія вступила в конфлікт із
сусідніми грецькими колоніями, Херсонесом та Істрією. Причиною війни стало
невдоволення правителями Ольвії сферами впливу в цьому регіоні. На той час
гавань Істріан була прикордонним форпостом Істрійської держави, тому через війну
це поселення прийшло у запустіння наприкінці IV століття до н. е., а гавань
Ісіякон проіснувала ще два століття. Занепад грецьких колоній також був
зумовлений вторгненням союзу кочових племен гунів у 375 році нашої ери. Прихід
кочовиків на ці землі повністю розорив місцеве населення та перетворив ці землі
у Дике Поле, де населення практично не було.

Близько XIV століття, у місцевому степу панувала Ногайська орда, яка згодом
влилася до Золотої Орди. В ординські часи, у XIV столітті, на місті колишньої
грецької колонії з'явилася генуезька факторія «Джінестра», що торгувала з
кочовиками. Генуезці купували у Північному Причорномор'ї здебільшого зерно та
рабів. У цей же час, за думкою науковців, Куяльницький та Хаджибейський лимани
почали віддалятися від Чорного Моря, у результаті чого утворився природний
насип — «Пересип». Це не могло не позначитися на економічному стані краю,
позаяк, у наступні роки на цих двох лиманах видобувалося багато солі. На початку
1320-х років одним з основних ворогів Золотої Орди стало Велике князівство
Литовське. У 1324 році до литовського панування відійшли всі землі між Дніпром
та Дністром, у тому числі й територія сучасного міста. У 1399 році після битви
на Ворсклі вплив Великого князівства Литовського на Північному Причорномор'я
поступово зійшов нанівець. Однак, ще при правлінні Вітовта було засновано
фортецю Коцюбіїв і торгову пристань біля неї. Перша згадка про це поселення
датується 1415 роком.. 1442 року фортеця була надана польським шляхтичам
Бучацьким — тодішнім власникам коронного Поділля. Наприкінці XV століття
литовсько-польська влада на цих землях послабилася і вони знову прийшли у
запустіння.

1484 року ці землі завоювала Османська імперія, а місцеве населення складали
переважно татари. У 1765 році османська влада відбудувала стару литовську
фортецю, назвавши її «Єні-Дунья» (в перекладі з османської — «Новий Світ»). Вона
знаходилась між сучасними Потьомкінськими сходами та Воронцовським палацом на
Приморському бульварі. Цю фортецю неодноразово штурмували запорізькі козаки під
проводом Семена Галицького, Петра Калнишевського тощо. 1774 року фортеця була
вперше захоплена об'єднаними козацько-російськими військами. Однак, за
Кючук-Кайнарджийським мирним договором її було віддано туркам.

Під час Російсько-турецької війни 1787—1792 років фортеця потрапила до уваги
військ Олександра Суворова, який прямував на Бендери. Її було взято на світанку
між 4 та 5 годиною 14 (25) вересня 1789 року передовим загоном корпусу генерала
Івана Гудовича. Загоном командував граф Жозеп де Рібас і Бойонс. Активну участь
у битві за Хаджибей брало Чорноморське козацьке військо на чолі з отаманами
Захарієм Чепігою та Антіном Головатим.

7 червня (27 травня) 1794 року російська імператриця Катерина II підписала
рескрипт про влаштування у Хаджибеї військової гавані та купецької пристані.
Призначенням нового порту на Чорному морі було розширення торгових зв'язків з
Європою. Проект розбудови міста було доручено нідерландському військовому
інженерові, Францу де Воллану. Будівництво портових споруд та головного собору
розпочалося 2 вересня (28 серпня) 1794 року під керівництвом Жозепа де Рібаса.
Цей день і досі відзначається в Одесі, як день міста. Нова назва Хаджибея —
Одеса, вперше з'явилася у документі, датованому 21 (10) січня 1795 року. Уже з
перших років заснування місто стало основним портом, через який постачалося
зерно з Російської імперії до інших країн Європи та Передньої Азії. Багато у
чому цьому сприяв прихід на посаду генерал-губернатора Новоросії та
градоначальника Одеси Армана Емманюеля дю Плессі, дюка де Рішельє[en]. За час
його перебування на цих посадах населення припортового міста виросло у
п'ятнадцять разів. Також під час управління містом герцогом, тут з'явився перший
комерційний банк, біржа, іноземні консульства тощо. За часів управління Луї де
Ланжерона, у 1819 році, Одеському порту було дано режим порто-франко, що
дозволяло право безмитного ввезення та вивозу товарів. Це дозволило розвинути
зовнішню торгівлю та покращити економічні умови в місті. У той же час князь
Михайло Воронцов, що у той час обіймав посаду генерал-губернатора Новоросії та
Бессарабії, зумів привернути до міста увагу багатьох аристократів та багатіїв з
усієї імперії, завдяки чому місто стало одним з найбільших промислових центрів
країни. У 1820 році вийшла перша міська газета, у 1825 році відкрився
археологічний музей. Також у ті часи відкрилося багато навчальних закладів та
прилюдна бібліотека.

У другій половині XIX століття найбільш видатними керівниками міста стали: граф
Пауль Деметріус Коцебу, Григорій Маразлі та Микола Новосельський. При
керівництві графа Коцебу, проїжджа частина центру Одеси була заміщена бруківкою,
замість каганців з'явилися гасові лампи, був побудований перший у місті водогін,
відкрита перша залізнична лінія тощо. Також Пауль Деметріус багато уваги
приділяв розвиткові освіти та науки. За часів його головування, Рішельєвський
ліцей перетворився на Новоросійський університет, а також було засновано
багацько шкіл та училищ. На відміну від Коцебу, Григорій Маразлі більше приділяв
уваги зовнішньому вигляду міста. Саме тому у часи керівництва грецького міського
голови містом, було побудовано Олександрівський парк, пам'ятник-колону
Олександру II, відкрито першу конку, введено електричне освітлення, а також
побудовано дитячу та очну лікарні, кілька богоділень, дешевих їдалень,
притулків, народних училищ у місті та передмісті. До 100-ї річниці свого
заснування, 1894 року, Одеса посідала четверте місце в імперії за кількістю
населення та рівнем економічного розвитку після Санкт-Петербургу, Москви та
Варшави.

У 1905 році сталося одна з найвідоміших подій російської революції 1905—1907
років. Матроси панцерника «Князь Потьомкін-Таврійський» зняли повстання[ru].
Після захоплення управління панцерника матросами, «Потьомкін» прибув саме до
Одеси й у місті почалися масові безлади. Загинуло від 500 до 1 тисячі людей, а
збитки склали близько мільйона російських рублів. Під час тієї ж революції в
Одесі, як і в багатьох інших містах Російської імперії пройшла хвиля
антиєврейських погромів[en]. За даними сучасних ізраїльських істориків в Одесі
під час погромів загинуло близько 400 євреїв.

Після проголошення Української Народної Республіки, 30 листопада (12 грудня) —
1 грудня (13 грудня) 1917 року в Одесі спалахнуло більшовицьке повстання, яке
закінчилося перемогою українських військ. У січні 1918 року у місті владу
зайняли більшовики, створивши 18 (31) січня 1918 року Одеську радянську
Республіку, однак, ця псевдодержава проіснувала лише до 13 березня того ж року,
себто до приходу австро-німецьких військ. Згодом із міста почали вивозити
продукти та устаткування. Однак, після початку Листопадової революції в
Німеччині, війська Троїстого союзу були змушені полишити Одесу. Незабаром у
місті висадилися британсько-французькі війська для підтримки «Добровольчої
армії» Антона Денікіна, що прибувала з Катеринограду. Того ж року, у грудні до
Одеси підійшла армія української Директорії. Таким чином у різних частинах міста
перебували три різні влади: Антанта, «Білі» та Директорія. На початку наступного
року, за допомогою партизанів та розповсюдження в іноземних військах
більшовицької пропаганди, місто зайняли «червоні», однак це не допомогло
подолати масовий голод та безробіття. За допомогою військ Антанти, що
залишилися, «денікінцям» вдалося знову встановити свою владу у місті. Остаточно
радянська влада була встановлена в Одесі ​​з 7 лютого 1920 року. У перші роки
після багатьох воєнних протистоянь, що відбувалися в Одесі, місто опинилося у
занепаді. Багато у чому цьому сприяла політика влади, через яку інтелігенція
міста масово почала виїжджати за кордон. Також на початку 1920-х років у місті
діяло декілька підпільних антирадянських партизанських груп. Так, зокрема, 5
червня 1920 р. радянська преса повідомила про виявлення одеською ЧК підпільної
«петлюрівської організації» на чолі з колишнім командиром Дроздовського полку
Добровольчої армії Гусаком-Гусаченком. Під приводом боротьби з Ю.Тютюнником
Гусаченко готував перехід своїх вояків на бік останнього. Чекісти заарештували
брата Ю. Тютюнника Георгія, капітана Москвина, Чижевську-Волзьку та інших осіб.

Від початку Німецько-радянської війни Одеса опинилася біля фронту. Оборона міста
тривала понад два місяці, з 5 серпня до 16 жовтня 1941 року, що її проводив
генерал-лейтенант Приморської армії Георгій Софронов[ru]. Увесь цей час місто
зазнавало бомбардувань по 12-15 разів на день, однак місцеві підприємства, попри
це, працювали на підтримку армії, виробляючи техніку та зброю. Евакуацію міста
вдалося завершити 15 жовтня, і вже наступного дня нацистські війська ввійшли до
міста. Велику кількість радянських військ вдалося евакуювати до Севастополя.
Радянські війська третього Українського фронту, під командуванням уродженця
Одеси, Родіона Малиновського, знов увійшли до міста через три з половиною роки,
10 квітня 1944 року. Упродовж наступних років у місті проводилася робота з
відновлення зруйнованих у часи війни, споруд.

Наступні роки в історії Одеси, починаючи з 1950-х, багато у чому були пов'язані
з розвитком будівельної справи. 1968 року на «Новому молу» було побудовано
сучасний морський порт. Також у той час виникли нові міські райони: Південний,
Південно-Західний, Північно-Східний та Таїровський. Однак, поряд із розвитком
промисловості та будівництва Одеса втратила своє значення, яке вона мала за
імперських часів. Місто отримало неофіційний статус провінційного. Окрім того,
якщо у місті будувалися нові мікрорайони, то історичний центр майже не
відновлювався, що призвело до занепаду багатьох пам'яток архітектури. Те ж саме
відбувалося і з комунікаціями.

1 грудня 1991 року відбувся Всеукраїнський референдум, щодо проголошення
незалежності України. За результатами референдуму по всій Одеській області з 1
412 228 опитаних (75,01 %) за проголошення незалежності проголосували — 1 205
755 осіб (85,38 %). За роки незалежності України центр Одеси зазнав істотних
змін. В історичному плані багатьом центральним вулицям було повернуто
дореволюційні назви. Одеса — одне з небагатьох міст на півдні та сході України,
де від проголошення Незалежності топоніми радянських часів поступово усувалися
міською владою (хоча сліди комуністичного минулого ще частково залишилися). У
2010 році міською радою була прийнята «Програма збереження і розвитку російської
мови», яка передбачає можливість документообігу російською мовою, переклад
російською мовою фільмів в кінопрокаті, засобах масової інформації та сферу
освіти. А ще раніше, мер Одеси Олексій Костусєв на першому засіданні нового
виконавчого комітету Одеської міськради заборонив депутатам звертатися до нього
українською мовою. Такими темпами, в Одесі залишилася лише одна суто українська
школа. Звідси, дії тодішнього мера класифікуються як спекулювання на темі з
мовами в Україні й перешкода всебічному розвиткові української мови в державі
Україна.

Одеса — центр Одеської агломерації з населенням до 1,5 мільйонів осіб. Станом на
1 січня 2017 року населення Одеси становило 1 010 783 особи. Під час останнього
перепису населення, який відбувся 2001 року, населення Одеси становило 1 010
тисяч осіб; під час передостаннього радянського перепису, у 1989 році, — 1 115
тисяч осіб.

За національним складом, згідно з переписом 2001 року, більшість населення міста
становлять українці — 61,6 %, значну частку становлять росіяни — 29 %, а всі
інші національності становлять не більше двох відсотків населення: болгари —
1,7 %, євреї — 1,2 %, молдовани — 0,7 %, білоруси — 0,6 %, вірмени — 0,4 % тощо.
Порівнюючи з попередніми роками частка євреїв значно скоротилася, у 1926 році —
вона становила 36,7 %, а у 1959 році вже 16,2 %, тоді як українців було
відповідно 17,6 % та 41,5 %, росіян 39,0 % та 37,1 %.

Щодо статевого складу населення, то згідно з переписом населення 2001 року, у
місті проживає 470 353 чоловіків та 539 945 жінок, у відсотках відповідно 46,6 %
та 53,4 %. Станом на той же рік діти до 16 років становлять 14,6 %, а
пенсіонери, себто чоловіки старше 59 та жінки старше 54 років, становлять
22,5 %, що вказує на старіння населення міста. Відсоток осіб працездатного віку
ж становить 63,1 %. У той же час за тим же переписом 64,75 % жителів міста
називають своєю рідною мовою — російську, 30,41 % — українську, інші мови не так
сильно розповсюджені. Однак, серед інших мов, які існують ув Одесі, можна
відзначити білоруську, болгарську, вірменську, румунську тощо.

До складу Одеської міської ради входять 64 депутати, що обираються громадою
міста строком на 5 років. За результатами місцевих виборів 2015 року, міська
рада поділяється на такі депутатські групи та фракції: «Доверяй делам» (27
депутатів), Блок Петра Порошенка «Солідарність» (14), Політична партія
«Опозиційний блок» (12), «Українська морська партія Сергія Ківалова» (6) і
Партія «Об'єднання „Самопоміч“» (5). Виконавчу владу в місті очолює міський
голова та виконавчий комітет. Останньому підпорядковані 24 департаменти, кожен з
яких відповідає за певну сферу міського життя: містобудування, економічну
політику, фінансову політику, житлове господарство та інфраструктуру тощо. У
ході місцевих виборів 2014 року міським головою Одеси було обрано Геннадія
Труханова, якого в 2015 році було переобрано на цю ж посаду. Великий політичний
вплив в Одесі має Одеська обласна державна адміністрація та, зокрема, її голова.
Він, як представник Президента України керує виконавчою владою не тільки на
рівні Одеси, а й на території всієї області. 30 травня 2015 року на цю посаду
було призначено третього президента Грузії Міхеіла Саакашвілі. Єдиного
загальноміського органу судової влади в Одесі немає, натомість існує 4 районних
суди, юрисдикції яких розповсюджуються на відповідні адміністративні райони
міста.

Адміністративно Одеса поділяється на 4 райони: історичний центр та схід —
Приморський район, південь — Київський район, захід — Малиновський район та
північ — Суворовський район. До 1 січня 2003 року у місті, окрім нинішніх
районів, було ще чотири: Жовтневий, Іллічівський, Ленінський та Центральний. До
того ж, серед мешканців міста багато хто вживає історичні назви місцевостей
Одеси: 1-а Застава, 2-а Застава, Аркадія, Більшовик[ru], Ближні Млини, Бугаївка,
Великий Фонтан, Відрада, Дальні Млини, Дерібасівка, Крива Балка, Куяльник,
Ленпосьолок[ru], Лиманчик, Лузанівка, Люстдорф, Малий Фонтан, Молдаванка,
Пересип, Сахалінчик[ru], Селище Котовського, Селище Таїрова, Середній Фонтан,
Слобідка, Суднобудівник[ru], Черемушки, Чубаївка. Деякі з них відображені
сьогодні у назвах вулиць.

Одеса — один з головних економічних центрів України, що поєднує в собі
найбільший морський порт, розвинену промисловість, курортно-рекреаційний
комплекс, транспортну, фінансову та соціальну інфраструктуру. Основними
господарськими функціями, які виконує Одеса на рівні міжнародного поділу праці,
є транспортна та зовнішньоторговельна. Місто є єдиним повністю сформованим в
українському Причорномор'ї місцевим територіально-виробничим комплексом. Місто
забезпечене висококваліфікованою робочою силою, що володіє іноземними мовами. Це
дозволяє розвивати в Одесі бізнес з високими стандартами та вимогами до трудових
ресурсів. Станом на 1 жовтня 2013 року в економіку Одеси було інвестовано 756,2
мільйона доларів США, що становить 44,7 % від загального обсягу інвестицій в
Одеську область. Загальний обсяг доходів міського бюджету Одеси, станом на 2013
рік, встановлено у розмірі ₴2 632 408. У серпні 2013 року середня заробітна
плата по місту становила ₴3381. 1 жовтня 2014 року зареєстроване безробіття
становило 0,46 %.

Розвинена мережа автодоріг, розташування міста поблизу річок Дунай, Дністер,
Південний Буг і Дніпро, а також великі морські порти Одеса, Чорноморськ та
Южне — у поєднанні з міжнародним аеропортом «Одеса» та залізницею створюють
сприятливі умови для приймання, обробки, зберігання і транспортування вантажів,
а також обробки потужних пасажиропотоків. Одеса є найбільшим морським портом
України, в якому перевантажують зерно, нафтопродукти, метали тощо. У ній
працюють понад 460 спільних підприємств з іноземним капіталом. Їхня кількість
неухильно зростає. Загальний обсяг реалізованої продукції містом становив: за
2008 рік — ₴15,6 мільярда, за 2010 рік — ₴14,6 мільярда. Нині беззаперечними
лідерами у своїх галузях промисловості є такі підприємства:«Нафтопереробний
завод», Стальканат, Телекарт-Прилад тощо.

Ще з часів Української Народної Республіки Одеса стала одним з центрів
міжнародної співпраці України. На початку XX століття у місті налічувалося три
генеральних консульства: Сполученого Королівства Великої Британії та Ірландії,
Австро-Угорської та Німецької імперій, а також консульства Сполучених Штатів
Америки, Королівства Іспанії та Третьої французької республіки.

Нині в Одесі налічується 23 міст-побратимів та 16 міст-партнерів. На честь
деяких із міст-побратимів названо навіть вулиці «Південної столиці», зокрема,
вулиці Варненська, Генуезька, Марсельська, Сегедська, Ліверпульський провулок
тощо. У той же час, в угорському місті Сеґед на честь Одеси названо
мікрорайон[hu]. Також у місті налічується дев'ять генеральних консульств:
Республіки Білорусь, Республіки Болгарії, Республіки Вірменія, Грецької
Республіки, Китайської Народної Республіки, Речі Посполитої Польської,
Російської Федерації, Румунії та Турецької Республіки і дев'ять почесних
консульств: Республіки Австрія, Республіки Казахстан, Республіки Кіпр,
Литовської Республіки, Федеративної Республіки Німеччина, Південно-Африканської
Республіки, Сирійської Арабської республіки, Словацької Республіки та Республіки
Словенія. Окрім того, у місті працюють консульства Грузії, Республіки Молдова та
консульське представництво Посольства Італійської Республіки, а також Арабський,
Вірменський, Єврейський, Польський та Французький культурні центри та Місія
Європейського Союзу з прикордонної допомоги Молдові та Україні. 22 травня 2012
року у місті також було відкрито перший ув Україні дипломатичний клуб, що має
допомогти дипломатам та представника інших країн, що живуть в Одесі, проводити
зустрічі та вирішувати найважливіші політичні та дипломатичні питання. Також
Одеса є членом організацій: «Eurocities» та «League of Historical Cities».

Міським монополістом із послуг водопостачання та водовідведення є комунальне
підприємство «Інфоксводоканал[ru]», що у грудні 2003 року міською владою було
передано в оренду на 49 років іншому підприємству — ООО «Інфокс». Вода для Одеси
передається із річки Дністер, що є за 41 кілометр від міста, міські водогінні
мережі мають довжину 1,3 тисячі кілометрів.

Вуличне освітлення здійснюється в Одесі комунальним підприємством
«Одесміськсвітло». Постачання електроенергії міським споживачам здійснює ВАТ
«Одесаобленерго» — найбільша енергопостачальна компанія на півдні України.
Постачання теплової енергії здійснюють комунальне підприємство «Теплопостачання
міста Одеси». А постачанням газу до осель жителів міста займається ПАТ
«Одесагаз». Вивіз сміття, здійснюється у місті трьома компаніями компанією:
«Экоград», «Эко-Ренессанс» та «Союз».

Станом на 1 лютого 2014 року в Одесі налічується 1 п'ятизірковий, 15
чотиризіркових, 7 тризіркових та 51 інших готелів. У місті велика кількість
ресторацій. Станом на 2010 рік в Одесі наявні 648 об'єктів ресторанного бізнесу:
ресторанів, кав'ярень, барів тощо. Найвідоміші з них: кафе «Fanconi 1872»,
«Печескаго», ресторани «Бульваръ», «Кав'ярня-книгарня» тощо. Також представлені
такі мережі харчування: McDonald's, Пузата хата, Піца Челентано тощо.

У місті розвинена інфраструктура роздрібної торгівлі. Мережа роздрібної торгівлі
становить 14 670 об'єктів. У місті присутні як деякі європейські, так і багато
національних мереж супермаркетів; великою популярністю користуються мережі:
«Auchan», «METRO», «Сільпо», «Таврія В», «Фуршет». Найвідоміші міські базари —
«Ринок Привоз», «Новий ринок».

У місті розвинена соціальна інфраструктура. Діє 10 театрів, 9 кінотеатрів. У
місті функціюють 126 загальноосвітніх навчальних закладів комунальної власності.
До послуг жителів близько 1,5 тисячі спортивних споруд: тенісні корти, футбольні
поля, спортивні зали, басейни, тири тощо. В Одесі знаходиться 168 АЗС. Як
українські так й іноземні банки мають у місті близько 655 відділень та 858
банкоматів. Міська система охорони здоров'я представлена 61
лікувально-профілактичним закладом.

2011 року за версією журналу «Фокус» Одеса посіла перше місце у рейтингу
українських міст за рівнем життя.

Одеса є одним з найважливіших транспортних вузлів України й має розвинену
транспортну інфраструктуру. Розвинені такі види транспорту: морський,
повітряний, залізничний та автомобільний. Через місто проходять міжнародні
автошляхи М05, М14, М15, М16, М22, E58, E87, E95, E581 та національний Н04,
завдяки чому місто з'єднане з Санкт-Петербургом, Кишиневом, Віднем,
Ростовом-на-Дону та багатьма іншими іноземними та українськими містами. Через
місто також проходять три міжнародні транспортні коридори — Європейський коридор
№ 9, транспортний потік Гданськ — Одеса, «TRACECA»[en]. Транзитні автомобільні
потоки оминають місто об'їзною дорогою, проте це не вирішує внутрішньоміських
транспортних проблем.

Вони спричинені передусім автомобільними заторами, погодними умовами та
незадовільним станом дорожнього покриття. Проблемою міського транспорту Одеси
також є те, що система громадського транспорту міста недостатньо розвинена та
перебуває у неналежному стані. Серед причин, що до цього призвели є недосконала
законодавча система, а також відсутність будь-яких електронних систем, що могли
б полегшити всю систему пасажирських перевезень. Також у місті повністю
відсутній розклад руху громадського транспорту, що також спричиняє проблеми у
внутрішньоміських громадських перевезеннях. В Одесі працюють трамваї,
тролейбуси, автобуси, маршрутні таксі, таксі, фунікулер та катери.

Одеський морський торговельний порт — найбільший торговельний порт ув Україні.
Технічні можливості порту дозволяють переробляти до 21 мільйон тонн сухих і 25
мільйонів тонн наливних вантажів щороку. Він пов'язаний з більш ніж 600 портами
зі 100 країн світу. Пасажирський комплекс здатний обслужити до 4 мільйони
туристів на рік. Також у порту діють дві поромні переправи — одна до Туреччини,
а саме Стамбула, інша — до Греції. У центрі міста, розташовано залізничний
вокзал. Одеська залізниця — головна транспортна мережа на півдні Україні, яка
щомісяця обслуговує близько 700 тисяч пасажирів і відправляє понад 2 мільйони
тонн вантажів. З місцевого вокзалу без пересадок можна доїхати найпівнічніше до
Москви, найсхідніше до Костянтинівки, найпівденніше до Ізмаїла та найзахідніше
до Ужгорода. На південно-західній околиці, за 7,5 кілометрів від центра міста, є
Міжнародний аеропорт «Одеса». Це летовище займає третє місце в Україні за
обсягом пасажирських перевезень. Повітряними лініями аеропорт пов'язаний більш
як з 60 містами світу та обслуговує 111 регулярних рейсів на тиждень.
Авіалініями місто пов'язане з великими містами Європи та Азії, курортами
Середземномор'я та Близького Сходу.

Станом на 2011 рік охоплення дошкільною освітою становить 70 % серед усіх дітей
(минулого року — 60 %). У тому числі серед дітей 5-річного віку ця цифра
становить майже 100 % (минулого року — 89 %). За тими ж даними, станом на 2010
рік, у місті працюють 152 дошкільних закладів, де навчаються 26 247 дітей.
Однак, місць у дитячих садках Одеси на усіх охочих місця не вистачає, через що
батькам доводиться ставати у чергу, для того, що б їх дитина отримала освіту.
Одеса — великий центр вищої освіти й академічної та галузевої науки. У місті
також діють 136 середні навчальні заклади, 18 ВНЗ I-II рівнів акредитації та 19
ВНЗ III—IV рівнів акредитації, 9 з них мають статус національних. У всіх ВНЗ
навчаються близько 130 тисяч студентів. Серед найвідоміших ВНЗ міста є Одеський
національний університет імені І. І. Мечникова та Одеський національний
політехнічний університет, кожний з яких охоплює багато спеціальностей та працює
у сферах гуманітарних та технічних наук відповідно. У 2014 році у ТОП-200
рейтингу університетів України III, IV рівнів акредитації було представлено 14
одеських ВНЗ з 19-ти. Найвизначнішими академічними інститутами Одеси є:
Фізико-хімічний інститут імені О. В. Богатського НАН України та Інститут проблем
ринку й економіко-екологічних досліджень. Серед інших наукових установ міста
слід також відзначити: Інститут морської біології; Одеський археологічний музей
відділення гідроакустики севастопольського Морського Гідрофізичного інституту;
радіоастрономічну обсерваторію «Уран-4» Радіоастрономічного інституту тощо.
Також у місті та на його околицях існує багато науково-дослідних,
проектно-конструкторських інститутів та інші організації, що працюють у різних
галузях науки. Серед відомих науковців, що працювали, народилися або вчилися в
Одесі багато видатних постатей: Ераст Андрієвський, Олександр Богомолець, Микола
Гамалія, Джордж Гамов, Валентин Глушко, Микола Зелінський, Дмитро Знойко, Петро
Каришковський, Сергій Корольов, Олександр Ляпунов, Леонід Мандельштам, Петре
Мелікішвілі, Дмитро Менделєєв, Ілля Мечников, Микола Пирогов, Іван Сєченов,
Василь Таїров, Ігор Тамм, Костянтин Ушинський, Володимир Філатов тощо.

Одеса — один з українських культурних центрів. У цьому місті є безліч театрів та
музеїв, які мають багаторічну історію. В Одесі також народилося та виросло
багацько діячів культури — піаністи Еміль Гілельс та Святослав Ріхтер, скрипаль
Давид Ойстрах, співаки Леонід Утьосов та Валерій Ободзинський, композитор Оскар
Фельцман, актори, письменники, художники. Помітне місце в культурному житті
міста займає театральне мистецтво. Найвизначнішим та найвідомішим театром Одеси
є Національний академічний театр опери та балету. У ньому бував видатний
композитор Петро Чайковський, на його сцені виступали відомі співаки: Федір
Шаляпін, Енріко Карузо, Леонід Собінов, танцювала Ісідора Дункан тощо. У 1920-х
роках було засновано Український музично-драматичний театр імені В. Василька.
Нині там ставляться вистави за п'єсами найкращих українських та світових
драматургів — Пантелеймона Куліша, Григорія Квітка-Основ'яненка, Івана
Котляревського, Мольєра, Бертольта Брехта, тощо. На противагу українському
театру в Одесі також існує обласний академічний російський драматичний театр, що
був заснований 1874 року і є найстарішим на півдні України театром. Тут
виступали такі видатні особистості, як Сара Бернар, Елеонора Дузе, Бенуа
Коклен[en], а також українські майстри — Панас Саксаганський, Марія
Заньковецька, Марко Кропивницький тощо. Існують також інші театри, зокрема,
Театр юного глядача імені М. Островського було засновано, як пересувний театр і
довший час він так і працював. Лише через десять років після заснування ця
театральна установа отримала приміщення і, наразі є в сусідній будівлі до
російського драматичного театру. Однак, спектаклі, попри назву, ставляться не
лише для дітей, а й для молоді та дорослих. Що важливо, при цьому театрі було
засновано Обласний театр ляльок, який згодом став самостійною установою.
Наймолодшим з одеських театрів є Академічний театр музичної комедії імені М.
Водяного, який було переведено до Одеси зі Львова. Першим успіхом музкомедії
стала оперета «Біла акація», написана Ісааком Дунаєвським. Лідером театру був
Михайло Водяной, який згодом отримав його ім'я. Нині в репертуарі одеської
музкомедії є спектаклі всіх напрямів: оперети, мюзикли, рок-опери тощо. Також у
місті працює «Залізний цирк», що був заснований 1894 року. Особливе місце у
культурному житті міста займає філармонія, яка перебуває в будівлі колишньої
Нової біржі. З приходом радянської влади, задля подолання «буржуазного
націоналізму» будівля стала основним місцем проведення концертів міського
оркестру. За час існування на сцені філармонії виступали видатні музичні
особистості: Володимир Висоцький, Олександр Гольденвейзер, Микола Малько, Давид
Ойстрах, Леонід Утьосов, Дмитро Шостакович тощо.

Першим одеським кінооператором був Мирон Гроссман, який у 1906 році заснував
перше одеське кіноательє. За період 1907—1915 рр. зняв близько 50-ти
документальних сюжетів для кіножурналів. У 1912 році заснував першу кіностудію
«Мирограф», яка випустила кілька комедій, пригодницьких стрічок та фільмів на
єврейську тематику. На «Мирографі» зняті останні кадри з участю великої акторки,
зірки німого кіно Віри Холодної. Усі міські кіноательє за радянської влади були
об'єднані у кіностудію. В Одесі розпочав свою режисерську кар'єру Олександр
Довженко. Його фільми «Звенигора», «Арсенал» є класикою світового кінематографа
Серед найпопулярніших фільмів Одеської кіностудії є: «Весна на Зарічній вулиці»
Фелікса Миронера та Марлена Хуцієва, «Десять негренят», «Небезпечні
гастролі»[ru], «Зелений фургон» Олександра Павловського та ін. У 1927 році
В'ячеславом Левандовським створено перший український анімаційний фільм
(мультфільм) «Казка про солом'яного бичка». Також у місті функціонує місцева
студія мультиплікації, яка є одною з найбільших анімаційних студій в Україні. За
20 років існування ця анімаційна студія випустила 2 повнометражних анімаційних
фільми, більш ніж 50 мультикліпів та більш ніж 1000 рекламних роликів для
телеканалів і телепередач. Серед постатей з Одеси у кінематографі прославилися
такі люди, як Віктор Добровольський, Марко Донськой, Михайло Разумний, Андрій
Сова, Леонід Трауберг, Леонід Утьосов та інші.

Також в Одесі досить розвинена система кінотеатрів. Нині у місті працюють
дев'ять кінотеатрів: «Cinema City», «Москва», «Родина», «Золотий Дюк»[ru],
«Зоряний»[ru], «U-Cinema», «Маскі» і два кінотеатри «Планета кіно». До
недавнього часу на головній вулиці міста існував найстаріший кінотеатр Одеси,
«Кіно-Уточкіно», однак через брак коштів його було вирішено перебудувати у
ресторан та нічний клуб. Кінотеатри «Зоряний», «Родина» та «Москва» входять до
мережі кінотеатрів «Одеса-Кіно», власник якої, медіамагнат Артем Вознюк
проводить проросійську та українофобську політику, чинячи опір впровадженню
українського дубляжу в кінотеатрах. Також у місті є представник найбільшого
оператора багатокомплексних кінотеатрів у Центральній та Східній Європі, а також
в Ізраїлі, «Cinema City International». Кінотеатр «Cinema City» має найбільшу
кількість залів серед усіх своїх конкурентів — сім.

В Одесі працюють близько 30-ти музеїв. Серед найвідоміших: археологічний —
найстаріший в Україні, що також працює, як науково-дослідний інститут НАН
України; художній — один з найбільш розвинених художніх музеїв в Україні та має
у своїх фондах майже всі види художнього мистецтва: живопис, графіку,
скульптуру, декоративно-ужиткове мистецтво і містить витвори російських і
українських майстрів іконопису від XVI століття до сучасності, нараховуючи понад
10 тисяч оригінальних робіт; західного та східного мистецтва — один з найкращих
музеїв такого виду в Україні; «Філікі Етерія» — музей національно-визвольного
руху Греції, що почався в Одесі із заснування однойменної таємної організації. У
місті також працює низка історичних музеїв різного ґатунку:
військово-історичний, «Стара Одеса», музей оборони Одеси, музей історії євреїв
Одеси «Мігдаль-Шорашим», історико-краєзнавчий та інші музеї. Також у місті є
декілька музеїв на морську тематику: морського флоту України й Одеського
морського порту імені Ф. де Воллана. Також діють декілька будинків-музеїв та
музеїв, присвячених особам: Олександра Пушкіна, Костянтина Паустовського, Миколи
Реріха, Василя Таїрова та Володимира Філатова. А також декілька галузевих
музеїв, як, кіно, футболу та анатомії людини.

За останні роки до старих музеїв додалися також більш сучасні та цікаві музеї,
що також мають попит у жителів міста та туристів: музей нумізматики, музей
футбольного клубу «Чорноморець», музей сучасного мистецтва Одеси[ru], музей
воскових фігур «У Баби Уті», музей коньячної справи Шустова тощо.

Одеса — це один з українських літературних центрів. Однак, на відміну від іншого
літературного осередку України, Львова, що славиться книговидавництвом, Одеса —
це місце, де частіше книги писалися, а не видавалися. На початку XIX століття
місто також відвідало багато літераторів тодішньої Російської імперії: Костянтин
Батюшков, Микола Гнідич, Павло Морозов, Михайло Розенберг, Павло Свіньїн[en],
Олімпіада Шишкіна[ru] тощо. Одеса багато у чому пов'язана з ім'ям видатного
російського поета, драматурга та прозаїка, реформатора та творця сучасної
російської літературної мови, Олександра Сергійовича Пушкіна, який перебував на
засланні в Одесі 13 місяців — з 3 липня 1823 року по 31 липня 1824 року. Саме
тут Пушкін написав три розділи одного зі своїх найвідоміших творів, «Евгений
Онегин», поему «Бахчисарайский фонтан» та розпочав поему «Цигани», а також
написав близько 30-ти ліричних віршів. Після того як Пушкін написав свої вірші
про Одесу ця тема стала популярною у колах російської інтелігенції. Такими стали
Володимир Бенедиктов, Іван Бороздна, Андрій Подолинський, Семен Раїч[en], Василь
Туманський[ru]. У лютому 1825 року до міста приїхав видатний польський поет Адам
Міцкевич. Саме в Одесі поляк написав близько 50-ти поетичних творів, серед яких
«Sonety krymskie», а також почав писати поему «Konrad Wallenrod». У 1885 році в
Одесі лікувався у санаторії відомий румунський поет Міхай Емінеску. Одесу двічі
відвідував видатний український письменник, класик російської літератури, Микола
Васильович Гоголь. В Одесі Гоголь готував нове видання чотиритомного зібрання
своїх творів, а також працював над другим томом «Мертвих душ». Саме під час
перебування Миколи Васильовича в Одесі у місцевому театрі було поставлено його
п'єсу «Ревізор». На початку 1920-х років в одеській газеті «Моряк» працювало
багацько у майбутньому відомих радянських письменників. Зокрема, Ісак Бабель,
Едуард Багрицький, Валентин Катаєв, Юрій Олеша та Костянтин Паустовський.

«Південна Пальміра» стала малою батьківщиною для багатьох різнопланових у
майбутньому письменників, що у ній народилися, зокрема, Ганни Горенко (у
майбутньому Ахматова), Алена Боске, Івана Бриля (відомого також, як Янка Бриль),
Володимира Жаботинського, Ієхієла-Лейба Файнзільберга (відомого також, як Ілля
Ільф), Євгена Катаєва (відомого також, як Євген Петров) тощо. У різні роки в
Одесі бувало багацько іноземних літераторів. Зокрема, Іван Бунін, що прожив
багато років ув Одесі, Іван Вазов, Максим Горький, що згодом описав цей період
життя у майбутньому в оповіданні «Челкаш», Олександр Грін, який саме в Одесі
вперше побачив море, Теодор Драйзер, Аветік Ісаакян[en], Олександр Купрін,
Володимир Маяковський, який згадав Одесу у поемі «Облако в штанах»[ru],
Олександр Мовсісян (також відомий, як Олександр Ширванзаде), що під враженням
перебування у місті написав повість «Артист» та розпочав іншу — «Меланія»,
Менделе Мойхер-Сфорім, Олександр Островський, Яків Полонський, який пізніше
описав своє перебування в Одесі у напів-автобіографічному романі «Дешевый
город», Марк Твен, Лев та Олексій Толсті, що побували у місті за часів Кримської
війни, Антон Чехов, Корній Чуковський, Шолом-Алейхем, що писав у газети
«Одесские новости» та «Одесский листок»[ru], а також вітчизняні: Людмила
Василевська-Березіна (також відома, як Дніпрова Чайка), Володимир Короленко,
Михайло Коцюбинський, Іван та Юрій Липи, Іван Нечуй-Левицький, що описав життя
української інтелігенції в Одесі кінця століття у повісті «Над Чорним морем»,
Петро Ніщинський (також відомий, як Петро Байда), тричі приїжджала українська
письменниця Леся Українка, Іван Франко тощо. Серед відомих сучасних одеських
літераторів можна відзначити поетів Бориса Барського, Бориса Херсонського та
Ганну Яблонську, сатирика Михайла Жванецького тощо. У місті існує міжнародна
книжкова виставка «Зелена хвиля» і фестивалі української книги.

Хоч у наш час більшу частину населення міста складають українці, росіяни ж —
лише третину, місто Одеса століттями було багатонаціональним містом. Поєднання
десятків різноманітних культур у місті створило свою унікальну, так звану,
«одеську мову»[ru]. Однак, за думкою деяких дослідників одеська мова являє собою
поєднання декількох різних мов, насамперед російської, української та ідиш. Інші
ж дослідники вважають цю мову «російською мовою євреїв». В останні роки,
кількість людей, які розмовляють одеською мовою, невпинно зменшується. Позаяк,
на це вплинула велика кількість емігрантів до США та Ізраїлю. Одними з
найвідоміших популяризаторів цього діалекту були: літератори Ісак Бабель, Ілля
Ільф, Євген Петров, співак і кіноактор Леонід Утьосов, а також сатирики Михайло
Жванецький, Роман Карцев тощо. У XIX столітті — на початку XX століття в Одесі
існувала така професія, як биндюжник. Зазвичай, так називали портових
вантажників, або ж людину, яка править кіньми у найманому екіпажі. Ця професія і
люди, які працювали биндюжниками стали героями багатьох літературних творів,
кінофільмів тощо. Багато у чому у культурі одеські биндюжники висвітлені
приблизно, як львівські батяри. Але, на відміну від батярів, які вважалися
нестандартними людьми, авантюристами, биндюжниками позначали неосвічених людей,
які займаються важкою працею.

Вважається, також, що Одеса — це столиця гумору. Багато у чому, цей стереотип
живе завдяки таким гумористам, як Михайло Жванецький, Віктор Ільченко, Роман
Карцев, які стали відомими завдяки відомому гумористу Аркадію Райкіну. Окрім
того, в Одесі існує щорічний гумористичний фестиваль — «Гуморина». Одеса, від
початку свого існування у Російській імперії, була місцем поєднання не тільки
російської та європейської культур, а й політичних еліт. Так із цим містом
пов'язана доля таких відомих політичних постатей, як Сергій Вітте, Михайло
Воронцов, Герман Пинтя, Арман Емманюель дю Плессі, герцог де Рішельє, Міхеїл
Саакашвілі тощо, а також багато відомих українських політиків, як-от: Олександр
Боровик, Олексій Гончаренко, Едуард Гурвіц, Валентин Симоненко тощо.

У радянські часи Одеса організовувала два значних фестивалі. Найвідоміший,
наймасштабніший та один з найстаріших у країні фестиваль, це «Гуморина»,
щорічний фестиваль гумору та сатири, який проводиться 1 квітня у день сміху,
починаючи з 1973 року. Перелякана влада України та Одеси після виходу фестивалю
на всесоюзний та міжнародний рівень у 1976 році забороняє «Гуморину» . Її
відродили під час Перебудови в 1987 році. У 2013 році організатори цього
фестивалю відсвяткувати 40-річчя «Гуморини». У 1988, 1990 та 1994 роках
проводився кінофестиваль Золотий Дюк (в 1987 році проходив пробний кінофестиваль
«Одеська альтернатива»). Головний приз фестивалю статуетка «Золотий Дюк» роботи
одеського скульптора Михайла Реви є також головним призом Одеського міжнародного
кінофестивалю (2010 — дотепер).

У 1990-х роках почали з'являтися нові фестивалі. Серед тих, що були засновані ще
у 90-тих й досі тривають це: Міжнародний рок-фестиваль «Пікейні жилети» на честь
фундатора Одеського рок-клубу, гітариста та засновника рок-гурту «Бастіон» Ігоря
Ганькевича, автора пісні «Прогулянка Одесою» (1991) , «Два дні й дві ночі нової
музики» (1995), музичний фестиваль експериментальної музики українських та
іноземних авторів, а також байкерський фестиваль рок-музики «Гоблін Шоу».

З 2001 по 2011 роки проводився міжнародний «Джаз-карнавал в Одесі». З 2011 року,
після зміни концепції, він проходить як Odessa JazzFest.

2010 року в Одесі з'явилося одразу декілька фестивалів нового покоління —
камерний, але самобутній фестиваль німого кіно та сучасної музики «Німі ночі»,
проведений просто неба на причалі Морського вокзалу, а також масштабний Одеський
міжнародний кінофестиваль, який відразу ж викликав великий інтерес серед
кінолюбителів та резонанс як в Україні, так і за кордоном. Якщо «Німі ночі»
спеціалізуються більше на німому кіно, то ОМКФ зарекомендував себе, як фестиваль
арт-мейнстріму: кіно високого художнього рівня, розраховане на широкий загал.
Організатори кіноподії поставили перед собою досить амбітні цілі — перетворити
ОМКФ на один з головних кінофорумів Східної Європи і називають його
«східноєвропейськими Каннами». Кожного року цей фестиваль проводить, як платні
покази, так і безплатні, а також ретроспективи та прем'єри фільмів. Окрім того,
на ОМКФ діють одразу декілька конкурсних програм, для українського, російського,
короткометражного кінематографа, а також головний приз, «Золотий Дюк», за
найкращий фільм.

Сьогодні місто є центром єпархії УПЦ КП, єпархії УПЦ МП, єпархії УАПЦ, екзархату
УГКЦ, дієцезії Римо-католицької церкви, а також громади Вірменської
апостольської церкви, месіанського юдаїзму. Крім того, у місті діють
протестантські, юдейські та мусульманські громади. Серед найвідоміших культових
споруд міста є Спасо-Преображенський собор, кафедральний собор Одеської єпархії
Української православної церкви Московського патріархату; Грецький
Свято-Троїцький собор, православний храм, побудований грецькою громадою міста;
Одеська кірха, центральний собор лютеран у державі; собор Святого Климента,
католицький храм, що його було збудовано місцевим польським населенням; Бродська
синагога тощо.

З Одесою пов'язані життя та діяльність Кукші Одеського, Платона Городецького,
Гавриїла Розанова, Інокентія Херсонського, Онуфрія Гагалюка, Анатолія Грисюка,
Лазара Швеця та інших відомих релігійних діячів.

В Одесі є близько 34 некрополів, але відкритим для поховань є лише п'ять з них.
Найвідомішим є Другий Християнський цвинтар, де поховано багато відомих людей.
За радянської влади було знищено більшість одеських кладовищ, зокрема культових,
як Перший Християнський цвинтар, Перше Єврейське кладовище та інших, де було
поховано найвизначніших жителів міста за минулих часів.

Від захоплення цих земель Російською імперією Одеса активно розвивалася не
тільки економічно, але й у містобудуванні. Зокрема, перший план міста було
розроблено ще наприкінці XVIII століття відомим інженером Францом де Волланом.
План міста, розроблений Волланом, передбачав заснування центральної частини
міста з чіткою системою вулиць і кварталами з однаковою довжиною й шириною. З
першої половини XIX століття в Одесі почалося масова забудова. У XIX столітті
місто пережило кілька архітектурних етапів, що відзначалися різними стилями.
Зокрема, класицизмом (Спасо-Преображенський собор, Рішельєвський ліцей, Грецький
Свято-Троїцький собор, Циркульний корпус тощо, архітектори — Франческо Боффо,
Олександр Дігбі, Тома де Томон, Джованні та Франсіско Фраполлі, Франсуа Шаль),
ампіром (Стара біржа, Воронцовський палац, пам'ятник дюку де Рішельє, будинок
Маразлі, Потьомкінські сходи, Успенський собор Святоуспенського монастиря,
Будинок Фелікса де Рібаса, Сабанські казарми тощо, архітектори — Каетано
Даллаква, Джорджо Торрічеллі, Никифор Черкунов, Вільгельм Шмідт), палладіанством
(Пале-Рояль, будинки на Театральній площі, будинок Археологічного музею),
неоготикою (палац Бжозовського, Бродська синагога, Нова біржа, дача Маразлі,
Кірха, церква Петра і Павла (зруйнована), архітектори — Олександр Бернардацці,
Франц Боффо, Фелікс Ґонсьоровський, Йосип Колович, Адольф Мінкус, Франц Моранді,
Микола Толвінський) тощо.

На зовнішньому вигляді міста великий вплив позначив клімат. Зокрема це
стосується широкого застосування у виді будівельного матеріалу вапнякового
каменя, черепашника. Він допомагав жителям від пекучої спеки, також для цього
застосовували при будуванні портики, лоджії, криті галереї тощо. Наприкінці
століття популярним стало змішання різних стилів, а також необароко, модерн
тощо, що зобразилися у Пасажі, готелях «Імперіал»[ru] та «Велика
Московська»[ru], будинках Руссова та Блюмберга, будівлі Оперного театру тощо.

Початок XX століття відзначився шаленим попитом на новий архітектурний стиль,
конструктивізм (будівлі інституту холоду, інституту очних хвороб імені В.
Філатова та школи-інтернату імені П. Столярського, готель «Лондонський» тощо,
архітектори — Олександр Дубінін, Ной Каневський, Файфель Троуп'янський). Багато
в чому велика кількість будівель у стилі конструктивізму, а також сталінського
ампіру пов'язана із неодноразовим бомбардуванням міста під час Другої світової
війни. Зокрема, так було відбудовано залізничний вокзал, побудовано велику
кількість «хрущівок». Унаслідок того, що під кінець століття багатьом жителям
міста не вистачало квартир було збудовано декілька «спальних» мікрорайонів з
однотипних панельних будинків, як-от Селище Котовського, Таїрово, Черьомушки
тощо. Також були збудовані готелі «Одеса» та «Чорне море», головна будівля
порту. Серед сучасних забудов слід відзначити також житловий комплекс
«Чудо-місто», ТЦ «Афіна», будинок «Шах-наме», Арабський культурний центр тощо.
Серед сучасних місцевих архітекторів слід зазначити Дмитра та Михайла
Повстанюків[ru] тощо. За останні два десятиріччя Одеса зазнала значних втрат від
забудови історичного центру сучасними житловими будинками та бізнес-центрами.
Наприклад, Грецька площа зруйнована практично повністю. Повністю зруйнована
Аркадія, інтенсивно забудовується Французький бульвар.

Найпопулярнішим командним видом спорту в Одесі є футбол. Найпопулярніший
одеський футбольний клуб «Чорноморець» неодноразово здобував спортивні трофеї як
у СРСР, так і в Україні, а також брав участь у міжнародних змаганнях найвищого
ґатунку. Окрім того «Чорноморець» став спортивним символом міста. Також слід
відзначити аматорський футбольний клуб «Рішельє», що здобув багацько перемог у
безлічі змагань із футзалу та є дійсним рекордсменом чемпіонату України серед
ветеранів. Історія футболу в Одесі починається з 1884 року, коли членами
міського атлетичного клубу, вихідцями з Великої Британії було побудоване перше в
місті закрите футбольне поле, яке розташовувалось навпроти сучасної кіностудії
на Французькому бульварі. Крім ОБАКу варто відзначити й такі спортивні клуби:
Местран[ru], Спортинг-Клуб[ru], Шерємєтьєвський гурток спорту[ru], єврейський
спортивний клуб «Маккабі» тощо. Уже в 1910 в Одесі була заснована футбольна
ліга[ru], яка входила до Всеросійського футбольного союзу[ru]. У також
популярному виді спорту, баскетболі, місто також має свого вагомого представника
в українському чемпіонаті — БК «Одеса», що неодноразово привозив до рідного
міста золоті медалі. У жіночому волейболі в Одесі відомий клуб «Джинестра», у
рядах якого багато років волейбольні професіоналки беруть участь у змаганнях
найвищого рівня.

Головною спортивною спорудою Одеси є стадіон «Чорноморець», що вміщає 34 164
глядачів. Крім того, у місті функціонують стадіони «Спартак», «СКА» тощо.

Також у місті існує іподром[ru], що є найстарішим в Україні. На ньому, окрім
кінно-спортивних змагань, також проводилися перші польоти літаків у Російській
імперії: льотчики Михайло Єфімов (21 березня 1910 року) та Сергій Уточкін (13
квітня 1910 року). Причорноморське місто також неодноразово дарувало країнам
різних епох чудових спортсменів у найрізноманітніших видах спорту. Серед них
багато олімпійських чемпіонів України та СРСР. Зокрема — Геннадій Авдєєнко,
Микола Авілов, Оксана Баюл, Тетяна Гуцу, Яків Железняк, Євген Лапинський, Микола
Мільчев, Віктор Михальчук, Надія Мушта-Олізаренко, Маргарита Ніколаєва, Віктор
Петренко, Сергій Петренко, Едуард Сибіряков, Юлія Рябчинська, Юрій Чебан, Ольга
Шкурнова. Серед інших:

Одеський клімат вирізняється м'якістю та великою кількістю сонячних днів.
Улітку, завдяки бризам, навіть у спекотні дні тут комфортніше, ніж у прилеглих
степах. Лікувальні грязі лиманів та мінеральні джерела приваблюють до Одеси
багато охочих відпочити. Курортна зона Одеси простягнута на десятки кілометрів
уздовж берега та лиманів і є однією з найстаріших та найпопулярніших у країні.
Популярність має Куяльницький лиман — унікальна природна лабораторія з
лікувальною солоною водою та муловими грязями. Куяльник є одним з найстаріших
грязьових курортів у країні. У місті безліч різноманітних місць відпочинку:
боулінг-клуби, картинги, роллердроми, ковзанки, цирк, зоопарк, яхт-клуби тощо.
Одеса має значний туристичний потенціал та передумовами для його розвитку.
Уздовж всього узбережжя Одеси розташувалися пляжі: Лузанівка, Ланжерон, Відрада,
Дельфін, Аркадія, група пляжів Великого Фонтану, Люстдорфу, а також безліч
пляжів-санаторіїв та будинків відпочинку. На пляжі «Ланжерон» працює найбільший
у країні дельфінарій.

Одеса відома своїми санаторіями, курортами, пансіонатами тощо. Здебільшого такі
заклади є в колись малозаселених приморських місцевостях, як Малий, Середній та
Великий Фонтани, Аркадія та Люстдорф. Серед відомих санаторіїв можна відзначити
такі заклади: санаторій імені Горького, «Одеський», «Одеса», «Біла акація»,
«Червоні зорі», «Магнолія», імені Чкалова та «Лермонтовський». Серед відомих
курортів, що існують у місті або біля нього треба відзначити курорти, що
розташовані у селищах Затока, Сергіївка та Чорноморське, у селах Грибівка та
Кароліно-Бугаз, а також курорт «Куяльник», що є біля однойменного лиману. В
Одесі багацько готелів. Станом на 1 лютого 2014 року в Одесі налічується 1
п'ятизірковий, 15 чотиризіркових, 7 тризіркових та 51 інший готель. Деякі з них
мають столітню історію. Там зупинялися такі відомі особистості, як Роберт Луїс
Стівенсон, Іван Айвазовський, Анрі Барбюс, Жорж Сіменон. Серед таких готелів
можна відзначити «Брістоль», «Велика Московська»[ru], «Імперіал»[ru],
«Лондонський» тощо. Серед готелів, що були засновані нещодавно можна відзначити
у першу чергу: «Лондон», «Моцарт», «Одеса» тощо.

Тема «Південної столиці», як називають Одесу, неодноразово потрапляла до робіт
різних митців — художників, письменників, архітекторів, музикантів тощо. Так
перший вірш про Одесу з однойменною назвою було опубліковано 1806 року у
петербурзькому журналі «Лицей». Його автором став невідомий, що підписався як
«П. Ф. Б.».

Одним з найперших, хто описав Одесу у літературі, був Олександр Пушкін. Під час
заслання у 1823—1824 роках Пушкін жив у місті, де написав три розділи одного зі
своїх найвідоміших творів, «Евгений Онегин», де яскраво описав Одесу та
європейський дух Одеси тих часів. Окрім того письменник написав близько 30-ти
ліричних віршів, багато з яких були присвячені місту.

Дія німого художнього фільму Сергія Ейзенштейна «Броненосець „Потьомкін“»
(Мосфільм, 1925), який неодноразово в різні роки визнавався найкращим або одним
з найкращих фільмів усіх часів і народів за підсумками опитувань критиків,
кінорежисерів і публіки, розгортається в Одесі у червні 1905 року, коли на
броненосці «Князь Потьомкін-Таврійський» команда підняла повстання. Знаменита
сцена розстрілу на Потьомкінських сходах стала класикою світового кінематографа.
11 липня 2015 року на Потьомкінських сходах відбулося урочисте відкриття
пам'ятного знака Європейської Кіноакадемії (англ. European Film Academy, EFA).
Цей знак закріплює за Потьомкінськими сходами звання «Скарб європейської
кінокультури» (англ. Treasure of European Film Culture). У прес-релізі
Європейської Кіноакадемії зазначено, що «Потьомкінські сходи, безсумнівно, одне
з найвідоміших історичних місць у світі кіно». Такі знаки встановлені раніш в
чотирьох місцях: в Ліоні (Франція) на будинку, де народилися брати Люм'єр;
науково-методичному кабінеті-музеї Сергія Ейзенштейна в Москві; Центрі Бергмана
на Форйо (Швеція) і Світі Тоніно Гуерра в Пеннабіллі (Італія).

Наприкінці XIX століття український письменник Іван Нечуй-Левицький описав життя
української інтелігенції кінця століття в Одесі у повісті «Над Чорним морем», а
у творі «Микола Джеря» подає деталі, які тісно пов'язані із містом. Зокрема,
головний герой оповідання — кріпак, що збігає від панщини та перебирається до
Чорного моря до місцевих рибалок.



https://uk.wikipedia.org/wiki/%D0%94%D0%B5%D0%BD%D1%8C_%D0%BD%D0%B5%D0%B7%D0%B0%D0%BB%D0%B5%D0%B6%D0%BD%D0%BE%D1%81%D1%82%D1%96_%D0%A1%D0%A8%D0%90

День незалежності США — державне свято Сполучених Штатів Америки, яке
відзначається щороку 4 липня (часто так і називається: «Четверте липня») і є
федеральним вихідним днем. Свято встановлено на честь Декларації незалежності
США від Об'єднаного Королівства Великої Британії, яка була підписана 4 липня
1776 року. День незалежності в США асоціюється із салютами, феєрверками,
парадами, карнавалами, ярмарками, концертами, бейсболом, сімейними зустрічами,
пікніками, барбекю, політичними виступами і церемоніями разом із різноманітними
громадськими і приватними подіями на вшанування історії, урядування та
американських традицій.

Під час Американської революції офіційне від'єднання 13-ти британських колоній
від Великої Британії сталося 2 липня 1776 р., коли Другий Континентальний
конгрес на закритому засіданні проголосував за Резолюцію Лі представника
Вірджинії Річарда Генрі Лі, якою проголошувалося, що Америка стала незалежною.
Після голосування за цю Резолюцію Конгрес вирішив видати додатковий документ,
який би пояснював цей вчинок — Декларацію незалежності США. Її проект написав т.
зв. Комітет п'ятьох начолі з Томасом Джефферсоном. Після обговорення проекту на
дебатах, поправок і доповнень Декларація була підписана 4-го липня 1776 р.. Днем
раніше Джон Адамс (в майбутньому 2-й Президент США) написав своїй дружині
Абігаль:

Прогноз Адамса справдився, але з поправкою на 2 дні. Отже, американці
відзначають незалежність 4-го липня, в день, що зазначений на всім відомому
оригіналі Декларації незалежності США, а не 2-го липня — день голосування за
Резолюцію Лі. Історики довго сперечалися, чи дійсно Декларацію було підписано
саме 4-го липня, як зазначено в письмових свідченнях Томаса Джефферсона, Джона
Адамса і Бенджаміна Франкліна. Більшість істориків дійшли висновку, що
Декларацію насправді було підписано майже на місяць пізніше затвердження, а саме
2-го серпня 1776 р.

Прикметний збіг, що двоє підписантів Декларації Джон Адамс і Томас Джефферсон,
які згодом стали Президентами США, померли в один і той самий день — 4-го липня
1826 р. на 50-ту річницю Декларації. Також 4-го липня у 1831 р. помер 5-й
Президент США Джеймс Монро. А 4-го липня у 1872 р. народився 30-й Президент США
Калвін Кулідж — єдиний із глав держави, народжений у День незалежності.



https://uk.wikipedia.org/wiki/YouTube

YouTube (укр. «Ютюб») — популярний відеохостинг, що надає послуги розміщення
відеоматеріалів. 2013 року він поступався за популярністю лише соціальній мережі
Facebook і пошуковику Google.com. Заснований 14 лютого 2005 року.

Входить до трійки найбільш відвідуваних сайтів Інтернету. Користувачі можуть
додавати, продивлятись і коментувати ті чи інші відеозаписи. Завдяки простоті та
зручності використання, YouTube став одним із найпопулярніших місць для
розміщення відеофайлів. Служба містить як професійні кліпи так і аматорські
відеозаписи, включаючи відеоблоги.

У жовтні 2006 року відеосервіс був придбаний компанією Google Inc за 1,65 млрд
американських доларів. Засновник YouTube Чад Герлі вважає: успіх компанії
полягає не тільки в тому, що за допомогою сайту користувачі можуть показати свої
відео всьому світу; на YouTube можна легко знайти потрібне відео і
порекомендувати його іншим.

Кількість переглядів відеоматеріалів на сайті YouTube зросла до 2 млрд на день,
що майже вдвічі перевищує щоденну аудиторію трьох найпопулярніших американських
телеканалів разом узятих. До січня 2012 кількість щоденних переглядів відео на
сайті досягла 4 млрд, а в травні того ж року на сайт щохвилини завантажувалося
близько 72 годин відеоматеріалів.

Заснований 14 лютого 2005 року в американському місті Сан-Бруно, Каліфорнія
дизайнером Чадом Герлі (англ. Chad Hurley) і програмістами Стівом Ченом (англ.
Steve Chen) і Джаведом Карімом (англ. Jawed Karim), які до цього разом працювали
в компанії PayPal. За однією з версій, автором ідеї проекту був Карім, якого на
думку про створення сервісу наштовхнули власні безуспішні спроби знайти в
інтернеті відеоролик за участю Джанет Джексон і Джастіна Тімберлейка. За іншою
версією, ідея створення YouTube виникла, коли Герлі, Чен і Карім захотіли
обмінятися фотографіями та відеороликами, знятими під час вечірки, і
з'ясувалося, що в інтернеті немає зручного сервісу для розміщення відео. Після
цього було вирішено створити сайт, куди користувачі мали б змогу легко вантажити
короткі відеоролики, які потім автоматично перекодувались в формат флеш-відео,
що дозволяло б переглядати відео більшістю інтернет-браузерів.

Перший відеоролик тривалістю 19 секунд під назвою «Я в зоопарку» з'явився на
сайті 23 квітня 2005 року. Його розмістив один з засновників компанії, Явед
Карим. Спочатку сервіс не користувався популярністю, проте вже в липні 2005 року
після введення ряду нововведень, включно з можливістю залишати коментарі до
роликів і вставляти відеоролики з YouTube в записи на інших сайтах, блогах,
число відвідувачів сайту почало стрімко зростати. У грудні 2005 року число
щоденних переглядів вже становило 8 мільйонів, а до липня 2006 року їхня
кількість зросла до 100 мільйонів, що, за даними YouTube, становило 60% усіх
переглядів онлайн-відео в інтернеті.

На сайті використовувалася технологія Flash відео (FLV), що дозволяє отримати
гарну якість запису при невеликому обсязі переданих даних. Проект став добрим
засобом розваги і, сформувавши своє співтовариство, за даними статистики
аналітичної компанії Alexa, випередив за популярністю соціальну мережу MySpace.

Першим великим інвестором YouTube стала компанія Sequoia Capital, з листопада
2005 року по квітень 2006 року вона вклала в проект 11,5 млн доларів. За деякими
відомостями, ще 25 млн доларів інвестицій сервісу вдалося залучити в квітні 2006
року. У березні того ж року сайт почав вивішувати контекстну рекламу, однак, за
оцінками експертів, протягом перших років існування сервіс практично не приносив
своїм власникам доходу. Однією з головних причин тому називали високі витрати на
технічну підтримку YouTube: тільки інтернет-трафік, за даними на квітень 2006
року, обходився йому в 1 млн доларів на місяць.

Іншою проблемою YouTube стала велика кількість контенту, вміст якого порушував
закони про охорону прав правовласників на відтворення і копіювання матеріалів.
Незважаючи на положення американського законодавства, які знімали з власника
сайту відповідальність за завантажені користувачем матеріали, і затвердження
керівництва YouTube, що всі матеріали, розміщені з порушенням закону, негайно
вилучались з сайту, до осені 2006 року на компанію було подано кілька судових
позовів. Зокрема, у вересні намір подати в суд на YouTube заявили представники
музичного лейблу Universal Music. У цей час багато фахівців пророкували YouTube
долю популярного аудіохостингу Napster, який в 2000 році був закритий через
претензій правовласників. Керівництво YouTube доклало значних зусиль у вирішенні
конфліктів, пов'язаних з копірайтом. У вересні 2006 року між YouTube і Warner
Music було підписано угоду, відповідно до якої сервісу в обмін на частину
доходів від реклами було дозволено публікувати матеріали, правами на які
володіла Warner Music. У жовтні того ж року аналогічні угоди були укладені з
Universal Music, а також іншим великим лейблом Sony BMG Music Entertainment і
медіакомпанією CBS. Пізніше YouTube уклав договори про співпрацю з іншими
медіагігантами, такими як Time Warner Inc. і The Walt Disney Company. Тепер у
разі пред'явлення обґрунтованих претензій відеоматеріали, розміщені
користувачами, у яких немає на те авторських прав, знімаються з сайту.

У листопаді 2006 року була завершена купівля YouTube компанією Google за 1,65
мільярда доларів. Угода стала найбільшою покупкою Google Inc. за всю історію
компанії. До покупки YouTube у Google була служба схожої спрямованості — Google
Video. Представники Google не мають наміру закривати її, а будуть
використовувати як місце пошуку відео на всіх сайтах, де можна розміщувати
відео. Нині пошук Google Video включає і YouTube.

Попри те, що YouTube є третім за популярністю сайтом у світі, заробити на ньому
не вдається, про що неодноразово заявляв виконавчий директор Google Ерік Шмідт.
Розміщення реклами не приносить тих прибутків, на які спочатку розраховували в
Google, а обслуговування сайту обходиться досить дорого. За даними аналітичного
агентства comScore, витрати на підтримку YouTube в 2009 році склали 740 млн
доларів; це в два рази більше, ніж порталу вдалося заробити. Google вже давно
намагається придумати нові моделі, які б дозволили відеосервісу приносити гроші.
У 2008 році пошуковик домовився з компаніями Apple і Amazon про продаж музики за
допомогою YouTube. Крім того, Google активно укладає контракти з
медіахолдингами, які розміщують на YouTube фрагменти фільмів, серіалів і
телешоу.

У червні 2007 року були запущені дев'ять локальних версій YouTube у
Великобританії, Франції, Іспанії, Італії, Нідерландах, Ірландії, Польщі,
Бразилії та Японії. У наступні роки сервіс був локалізований в декількох
десятках країн світу і переведений на десятки мов. 30 вересня 2010 року з'явився
україномовний користувацький інтерфейс, а з 10 жовтня того ж року українською
представлена й довідка з використання сервісу.

Серед роликів, які принесли YouTube світову популярність, — відеорепортаж про
дівчинку, яка загинула в результаті передвиборних протестів в Ірані; інтерв'ю
сайту Барака Обами; реклама Nike за участю Рональдіньо і виступ Сьюзан Бойл на
телеконкурсі «Британія шукає таланти».

Доступ до YouTube в різних країнах світу неодноразово блокувався з різних
причин. Так, у грудні 2006 року YouTube був заборонений в Ірані після публікації
непристойного відео за участю популярної актриси. Згодом доступ до сервісу в цій
країні кілька разів відкривався і блокувався знов; наприклад, в червні 2009
приводом для заборони YouTube стали заворушення, що послідували за виборами
президента Ірану. З березня 2007 року YouTube кілька разів блокувався владою
Туреччини, приводом для чого, зокрема, ставали відеоролики, що ображали
засновника турецької держави Мустафи Кемаля Ататюрка. У квітні 2007 року YouTube
був заблокований у Таїланді після відмови вилучити відеоролик, що ображав короля
Таїланду. У серпні того ж року заборона була знята після того, як YouTube ввів
фільтрацію відеоматеріалів для користувачів Таїланду. Згодом за рішенням суду
або за запитом влади тих чи інших країн YouTube неодноразово блокував доступ до
відеороликів, зміст яких було визнано таким, що суперечить місцевим законам. У
березні 2009 року YouTube був заблокований в Китаї. Причини заборони не були
офіційно названі, проте ЗМІ відзначали, що сталося це незабаром після появи на
YouTube відеоролика про жорстоке побиття протестуючих в Тибеті, який китайська
влада оголосила сфальсифікованими.

У липні 2012 року на YouTube був розміщений 14-хвилинний трейлер знятого в США
аматорського фільму «Невинність мусульман», що висміює пророка Мухаммеда. У
вересні того ж року на YouTube була викладена версія цього відео, перекладена на
арабську мову, після чого в багатьох мусульманських країнах пройшли численні
акції протесту проти образи ісламу. Кульмінацією став напад на консульство США в
лівійському місті Бенгазі 12 вересня 2012 року, під час якого був убитий
американський посол. Того ж дня YouTube «зважаючи на виняткові обставини»
заблокував доступ до фільму в Лівії та Єгипті, пізніше (після звернення місцевої
влади) в Індії, Індонезії, Малайзії та Сингапурі. Разом з тим Google відповів
відмовою на прохання адміністрації США переглянути статус відеоролика, заявивши,
що він не порушує правил YouTube, оскільки спрямований проти ісламу, але не
проти мусульман. В інших країнах, у тому числі мусульманських, доступ до відео
тоді також залишився відкритим. У тому ж місяці через «Невинність мусульман»
доступ до YouTube був повністю закритий в Саудівській Аравії, Судані, Ірані,
Пакистані і Бангладеш.

17 вересня 2012 року Генпрокуратура РФ підготувала позовну заяву до суду про
визнання «Невинності мусульман» екстремістським матеріалом; у той же день
Роскомнагляд закликав усіх російських операторів зв'язку обмежити доступ до
скандального фільму. Після цього ЗМІ повідомляли про обмеження доступу до
YouTube в різних регіонах Росії. 19 вересня о протягом декількох годин YouTube
був заблокований для абонентів компанії Ростелеком в Омську і Омській області —
як пояснив оператор, на підставі розпорядження обласної прокуратури, яка
рекомендувала місцевим операторам обмежити доступ до фільму «Невинність
мусульман». Рядом операторів був тимчасово закритий доступ до YouTube в
республіках Північного Кавказу і Ставропольському краї. Представники Google в
Росії заявили, що готові заблокувати доступ до фільму в Росії у випадку, якщо
російський суд визнає цей фільм екстремістським. 1 жовтня 2012 року це зробив
Тверський суд Москви, задовольнивши заяву Генпрокуратури.

На думку експертів, YouTube може стати частиною мультимедійної імперії Google,
на платформі якої споживачі зможуть отримувати доступ до фільмів, книг, журналів
і телевізійним іншому цифровому контенту. «У найближчі кілька років YouTube
значно зміниться», — вважає Райан Лоулер, фахівець інтернет відео-ресурсу
NewTeeVee.com.

Українська мова вперше стала доступною для користувачів Youtube 13 грудня 2012.
29 жовтня 2012 року відбулася перша трансляція українського каналу 5 канал
ВИБОРИ-2012 * День 1 * 28-29.10.2012 * 5 канал

2014 року сім YouTube-каналів з України було відзначено нагородою «Срібна
кнопка» (англ. Silver Play Button Youtube) за здобуття 100 тисяч підписників.
Серед них 5 канал, Громадське телебачення, Еспресо TV, Телебачення Торонто
(канал Майкла Щура) та Розетка. Також цю нагороду здобули ТСН, DZIDZIO, Потап і
Настя.

YouTube Poop (YTP) — відеоколажі, які почали з'являтися на відеохостинзі
YouTube, головна мета яких зробити з оригінальних відео щось зовсім інше,
найкумеднішим і найбезглуздішим чином. Часто вони мають психоделічний або
абсурдницький ефект. Для російськомовних відео-колажів такого типу, набула
поширеність назва RYTP (Russian YouTube Poop).

На відеосервісі існувала можливість пограти в гру «Змійка». Раніше для цього
треба було поставити відео на паузу і натиснути будь-яке поєднання клавіш
висоти-ширини (↓+→, ↑+← і т. п.) кілька разів поспіль; потім для цього стало
достатньо одноразово натиснути послідовність ↑, →, ↓ або одночасно затиснути ←+↑
чи ←+↓, навіть не ставлячи на паузу. Зараз для більшості пристроїв YouTube
використовує переглядач HTML 5, в якому ця гра відсутня (примусити YouTube
використовувати старий Flash-переглядач наразі можна через зміну налаштувань
браузера або додавання до адресного рядку параметру &nohtml5=1).

14 грудня 2011 на Youtube було завантажено найдовше відео — 596 годин 31 хвилина
і 21 секунда, користувачем під ніком MoldytoasterMedia, але було видалено. На 23
квітня 2013 найдовшим є відео довжиною більше 220 годин.

Згідно з результатами останнього маркетингового дослідження відеосервіс YouTube
перевершив за популярністю традиційне телебачення в США.



https://uk.wikipedia.org/wiki/%D0%9A%D0%BE%D0%B4_%D0%84%D0%94%D0%A0%D0%9F%D0%9E%D0%A3

Код ЄДРПОУ (Єдиного державного реєстру підприємств та організацій України) —
унікальний ідентифікаційний номер юридичної особи в Єдиному державному реєстрі
підприємств та організацій України, створеному 1996 року.

Присвоєння кодів ЄДРПОУ проводиться Державною реєстраційною службою Міністерства
юстиції за технічної підтримки адміністратора ЄДР спільно з Державною службою
статистики.

Кінцева мета присвоєння кодів ЄДРПОУ — проведення спостережень за структурними
змінами в економіці щодо видів діяльності, створення, реорганізації (злиття,
приєднання, поділу, перетворення) та ліквідації суб'єктів господарювання.

За кодом ЄДРПОУ облік юридичних осіб ведеться також в Єдиному державному реєстрі
юридичних осіб та фізичних осіб-підприємців, Єдиному банку даних про платників
податків—юридичних осіб і т. д.

Він є обов'язковим для використання в усіх видах звітних та облікових документів
суб'єкта господарювання і зазначається на його печатках та штампах. У всіх
документах — адміністративних, фінансових чи інших, де фігурує підприємство
(організація), обов'язково вказується ідентифікаційний код згідно з ЄДРПОУ.

До 1996 року використовувалися коди ЗКПО (загальноукраїнський класифікатор
підприємств та організацій, рос. ОКПО).

Ідентифікаційний код суб'єкта підприємницької діяльності використовувався до
1998 року, коли на базі цих кодів було запроваджено ідентифікаційний код Єдиного
державного реєстру підприємств і організацій України. 17 червня 1998 року
наказом Державного комітету статистики затверджено порядок взаємодії органів
статистики та органів реєстрації щодо передачі та присвоєння кодів ЄДРПОУ.
Згідно цього порядку, перелік зарезервованих ідентифікаційних кодів передавалися
реєстратору органами статистики на паперовому носії у вигляді Акта
приймання-передавання ідентифікаційних кодів ЄДРПОУ.

2005 року, із запровадженням принципу «єдиного вікна», у дію введено Єдиний
державний реєстр юридичних осіб і фізичних осіб-підприємців, але порядок все ще
передбачав обмін паперовими документами.

12 березня 2013 року порядок було скасовано у зв'язку з автоматизацією взаємодії
реєстрів ЄДР та ЄДРПОУ, що було передбачено спільним наказом Міністерства
юстиції та Державної служби статистики від 30 листопада 2012 року.

Наразі видача коду ЄДРПОУ регулюється порядком інформаційної взаємодії між
Єдиним державним реєстром юридичних осіб та фізичних осіб-підприємців та
інформаційними системами Державної служби статистики України від 28 вересня 2015
року.

Присвоєння кодів при реєстрації юридичної особи здійснюється автоматизованими
системами за наступним алгоритмом:



https://uk.wikipedia.org/wiki/%D0%A3%D0%BA%D1%80%D0%B0%D1%97%D0%BD%D1%81%D1%8C%D0%BA%D0%B0_%D0%B0%D0%B1%D0%B5%D1%82%D0%BA%D0%B0

Украї́нська абе́тка — сукупність літер, прийнятих в українській писемності та
розміщених у певному усталеному порядку.

Теперішня українська абетка має 33 літери: а, б, в, г, ґ, д, е, є, ж, з, и, і,
ї, й, к, л, м, н, о, п, р, с, т, у, ф, х, ц, ч, ш, щ, ь, ю, я. Інколи також до
неї зараховують апостроф (’), що має фонетичне значення і є обов'язковим знаком
на письмі, але літерою не вважається й формально до алфавіту не входить.

Сучасна українська абетка є кириличною й складається з 33 літер, які вживаються
для позначення на письмі 48 фонем.

21 літера позначає приголосні звуки — б, в, г, ґ, д, ж, з, к, л, м, н, п, р, с,
т, ф, х, ц, ч, ш, щ. Літера й перед о позначає приголосний [j] (його), а в інших
позиціях — нескладовий голосний [i̞] (йду, гай). Літера г позначає дзвінкий
гортанний фрикативний приголосний [ɦ] (голова), а ґ — задньоязиковий проривний
приголосний [g] (ґава, ґрунт, ґудзик). Літера щ позначає сполучення звуків
[ʃt͡ʃ] (щука).

10 літер позначають голосні звуки, з яких а, е, и, і, о, у передають кожна по
одному звуку, а літери є, ю, я позначають по одному звуку лише після м'яких
приголосних (синє, люди, ряд), а на початку слова, після голосних і після
апострофа — по два ([j + e], [j + u], [j + ɑ] — має, юнак, в'янути). Літера ї
завжди позначає два звуки ([j + i] — їжа, з'їзд).

Літера ь звукового значення не має, а вживається для позначення м'якості
приголосного звука (кінь, льон).

У сучасному українському алфавіті немає літер на позначення звуків [d͡z] та
[d͡ʒ], йотованого о та нескладотворчого голосного [u̯] (як ў в білоруській
мові), хоча ці звуки використовуються в мові. Тому використання буквосполучень
дз, дж, ьо, йо регламентується окремими нормами правопису, а літери в та у
можуть позначати також напівголосний звук, залежно від позиції у складі.

Українська абетка здебільшого фонетична, за винятком звуків [d͡z], [d͡ʒ], [u̯]
та подвоєних приголосних [ɲː], [ɟː], [cː], [ʎː], [t͡sʲː], [zʲː], [sʲː], [t͡ʃ˙ː],
[ʒ˙ː] та [ʃ˙ː], що не мають окремих літер, і складних правил м'якості чи
твердості приголосних, що її зумовлює наступний голосний.

Апостроф, що формально не входить до української абетки, відображає твердість
звучання попереднього приголосного перед йотованими і є обов'язковим до
використання. Українська латинка існує в декількох варіантах, що відрізняються
як набором символів, так і правилами запису звуків, і використовується досить
обмежено.

Багато груп приголосних зазнають у вимові асимілятивних змін, зокрема це
буквосполучення:

Українська абетка сформувалася на основі кирилиці, що поширилась у Київській
Русі з прийняттям християнства й упродовж X — XVII ст. змінювалась у зв'язку з
потребою пристосувати її до звукового складу народного мовлення. За часів
Київської Русі застосовувались паралельно дві абетки: кирилиця й глаголиця. Є
гіпотеза, що задовго до запровадження кириличного письма формувалася власна
руська писемність на основі грецької абетки. Про це свідчить виявлена Висоцьким
серед графіті Софійського собору в Києві абетка з 27 власне грецьких літер, що
серед них кілька було слов'янських.

Давня українська абетка успадкувала всі літери стародавньої кирилиці, але в
зв'язку з розвитком фонетичної системи української мови (занепад зредукованих і
зумовлені цим фонетичні процеси, перехід ѣ в і тощо) зростала невідповідність
між традиційно вживаними літерами й новоутвореними звуками, що в
староукраїнській писемності спричинювалося до змішування літер на письмі (и ~ і
~ ы; ѣ ~ е ~ и ~ і, ъ ~ ь тощо) й руйнування правописних традицій.

Цей неусталений правопис протягом XIII — поч. XVIII ст. стихійно змінювався в
напрямі його узгодження із звуковою системою та граматичною будовою української
мови, хоч за відсутності декретованого регулювання графіки та єдиних правописних
норм цього досягти не вдалося. На розвиток української писемності та
впорядкування української абетки мала вплив російська реформа письма 1708–1710,
за якою з алфавіту усунуто як непотрібні літери ω («от», омега), ψ («псі»), ξ
(«ксі»), ѕ («зело»), v («іжиця»), остаточно вилучено Ѫ («юс великий») і Ѧ («юс
малий»), впроваджено літеру Е замість ıє, узаконено спорадично вживану раніше
літеру я замість ıа, ıа тощо. Проте в алфавіті ще залишалися літери ѳ («фіта»),
ѣ («ять»). Спрощено також друкований шрифт, що дістав назву «гражданська азбука»
(гражданський шрифт). У XVIII ст. цей шрифт поширився в Східній Україні, де його
пристосовували до звукового складу української літературної мови.

Протягом XIX ст. запропоновано вжиток нових літер, що збереглися й в сучасній
українській абетці:

У 2-й половині XIX ст. з гражданської абетки в Україні випали літери ы, ь, е, ъ;
за різними звуками закріпилися літери и, і.

В Західній Україні гражданську абетку вперше застосувала «Руська трійця» в
збірці «Русалка Днѣстровая»; з 70-х pp. 19 ст. нею стали послуговуватись
«москвофіли» та ін. 1895 «Руський правопис», виданий галицькою Шкільною крайовою
радою для вжитку в шкільному навчанні, офіційно закріпив гражданський шрифт і
фонетичний правопис у Галичині.

На Наддніпрянщині українська абетка й графіка сформувалися в їхньому сучасному
вигляді після 1905, що засвідчив «Словарь української мови» за ред. Б.
Грінченка.

Згідно з правописом 1933 вилучено літеру ґ, відновлену в третьому виданні
«Українського правопису» (1990).

Також, історично, існувало декілька проектів латинської абетки для української
мови, що однак не поширилися; так сталося, зокрема, з політичних причин.

До останньої чверті XIV ст. був поширений давньоукраїнський правопис. Кирилична
абетка загалом відповідала звуковому складу давньоукраїнської мови. Наприклад,
правопис послідовно передавав м'якість та твердість звуків — після твердих
голосних завжди писали а, о, ы, оу, ъ, після м'яких голосних писали ѧ, є, и, ю,
ь. Літери ж, ч, ш, ц передавали м'які приголосні.

З XII ст. правопис зазнає змін: занепадають ъ та ь, виникає подвійне написання
(чьто та что), замість цих літер вживаються о, е (хочьть і хочеть), губні й
шиплячі починають втрачати м'якість (нове написання въсѣмъ замість вьсѣмь).

У XV–XVII ст. правопис письмових текстів змінюється відповідно до правил,
розроблених у болгарському місті Тирнові книжниками під керівництвом патріарха
Євтимія (другий південнослов'янський орфографічний вплив): у текстах насамперед
конфесійного стилю з'являються форми твоа, всеа, ставляться знаки наголосу на
початку та в кінці слова. Правила тирновської школи відображені в орфографії,
яку нормалізував у праці «Грамматіка словєнска» Л. Зизаній у 1596 р.

Нижче подано зміни в українському правописі від «Ґрамма́тіки Славе́нския
пра́вилное Cv́нтаґма» М. Смотрицького у 1619 р., коли до абетки було офіційно
введено літеру ґ, диграфи дж та дз, а також й, правопису «Граматики
малоросійського наріччя» О. Павловського 1818 р., коли на позначення звуку [i]
стала вживатися виключно літера і, правопису часопису «Русалка Днѣстровая»
1837 р., коли вперше було використано літеру є у її сучасному значенні, а також
вперше введено диграфи йо, ьо, кулішівки 1856 р., коли вперше подовжені
приголосні почали позначатися двома літерами (весіллє — зараз «весілля»), змін
до кулішівки П. Житецького та К. Михальчука у «Записках Південно-Західного
відділення Російського географічного товариства» у 1874-1875 р.р., коли літера ї
почала вживатися у її сьогоднішньому значенні, желехівки 1886 р. з остаточним
усталенням вживання літер е, є, и та апострофу у їх сьогоднішньому значенні, до
правопису Б. Грінченка (грінченківки) у «Словарі української мови» за
1907–1909 р.р., що є основою сучасної орфографії.

Від початку XVIII ст. у більшості українських орфографічних систем
використовується «гражданський шрифт» (спрощене написання літер кирилиці), лише
М. Гатцук у 1860 р. пропонував використовувати «допетрівську» кирилицю.

У «Граматиці» М. Смотрицького 1619 р. було унормовано правопис
церковнослов'янської мови в українській редакції, зокрема введено літеру ґ.

Від часу написання «Енеїди» І. Котляревського у 1798 р. до 1905 р. було
запропоновано до 50-ти різних орфографічних систем. Найпопулярнішими серед них
були правописи І. Котляревського, О. Павловського, максимовичівка, правопис
«Русалки Днѣстрової», слобожанський, правопис Т. Шевченка, кулішівка,
драгоманівка, желехівка та ін.

У 1818 р. вийшла друком «Граматика малоросійського наріччя» О. Павловського. У
ній вперше було запропоновано :

У 1827 р. (у передмові до збірки «Малоросійські пісні») та у 1841 р. в листі до
Г. Квітки-Основ'яненка «Про правопис малоросійської мови» М. О. Максимович
обґрунтував нові правила правопису. Ці правила були розвитком правопису І.
Котляревського та особливо популярними стали в Галичині, Буковині (до 1895 р.)
та на Закарпатті (до 1945 р.).

Наступним кроком у розвитку української орфографії став правопис часопису
«Русалка Днѣстровая» від 1837 р.

У середині XIX ст. певний час використовувалися слобожанський правопис та
правопис Т. Шевченка, а з 1856 р. правопис, розроблений П. Кулішем — кулішівку.

Кулішівка — правопис, запропонований П. Кулішем у 1856 р. (використовувався,
зокрема, у «Записках про Південну Русь» (рос. «Записки о Южной Руси»),
«Граматці» та журналі «Основа»).

Основою сучасної системи правопису стала орфографія, застосована у
1907—1909 р.р. Борисом Грінченком при створенні «Словаря української мови».



https://uk.wikipedia.org/wiki/%D0%9F%D0%BE%D0%BB%D1%8C%D1%89%D0%B0

По́льща, Респу́бліка По́льща, Річ Посполи́та По́льська (пол. Polska,
Rzeczpospolita Polska) — держава у Центральній Європі, унітарна парламентська
республіка, що має в своєму складі 16 воєводств. Польща має державний кордон з
сімома країнами Європи: на північному сході вона межує з Росією (Калінінградська
область) та Литвою, на сході — з Білоруссю та Україною, на півдні — з Чехією та
Словаччиною, на заході — з Німеччиною. На півночі Польща омивається водами
Балтійського моря. Столицею Польщі є місто Варшава.

Площа Польщі становить 312 679 км², населення становить близько 38 млн осіб,
вона є дев'ятою державою Європи за площею та восьмою за населенням. Близько 61%
населення проживає у містах, найбільшими серед яких є Варшава, Краків, Лодзь,
Вроцлав та Познань. Офіційною мовою є польська.

Польща — індустріально-аграрна країна. Основою польської економіки є
промисловість, а саме машинобудівна, металургійна, гірнича та хімічна
промисловість. Вагому роль відіграє й сільське господарство: країна є великим
виробником картоплі, пшениці, яблук та хмелю, розвинене свинарство, птахівництво
та скотарство. Грошовою одиницею є злотий.

Польська держава виникла наприкінці І тисячоліття н. е. В 1569 році в місті
Любліні укладається угода, результатом якої є об'єднання Польського королівства
та Великого Князівства Литовського в єдину державу — Річ Посполиту. Об'єднана
держава проіснувала до кінця XVIII століття, коли землі Речі Посполитої були
розділені між Росією, Австрією та Пруссією. До 1918 року польські землі входили
до складу Росії, Австро-Угорщини та Німеччини. Після закінчення Першої світової
війни Польщу проголошено незалежною державою. Офіційною датою проголошення
незалежності вважається 11 листопада 1918 року.

Польща є членом багатьох міжнародних організацій, зокрема ООН, МВФ,
Європейського союзу, НАТО, ОБСЄ, Ради Європи тощо.

Недавня історія. 1947–1989 — Польська Народна Республіка. Відповідно до угод між
СРСР, США і Великобританії в Ялті і Потсдамі Польща передала Радянському Союзу
177 847  км² своєї довоєнної території (історичні українські землі, але без
Холмщини, Підляшшя, Надсяння та Лемківщини). Натомість вона отримала від
Німеччини більшу частину Східної Пруссії, Помор'я, Сілезію та частину землі
Бранденбурґ — загалом 100,9 тис. км².

Програма «шокової терапії» за ініціативою Лешека Бальцеровича на початку 1990-х
рр. дозволила країні перетворити планову економіку соціалістичного стилю на
ринкову. Як і у всіх інших посткомуністичних країнах, Польща постраждали від
тимчасового спаду в соціальних та економічних стандартах, але стала першою
посткомуністичною країною, що досягла рівня ВВП 1989 р. до 1995 р. багато в чому
завдяки росту своєї економіки.

Найбільш наочними були численні удосконалення в області прав людини, такі як
свобода слова, свобода в Інтернеті (без цензури), громадянських свобод (1 клас)
і політичних прав (1 клас) відповідно до Freedom House. У 1991 р. Польща стала
членом Вишеградської групи і приєдналася до Організації Північноатлантичного
договору (НАТО) в 1999 р. разом з Чехією та Угорщиною. Поляки тоді проголосували
за вступ до Європейського Союзу в ході референдуму в червні 2003-го, ставши
повноправним членом 1 травня 2004 р. Польща приєдналася до Шенгенської зони в
2007 р., в результаті чого кордони країни з іншими державами-членами ЄС були
демонтовані, що дозволило повну свободу пересування в межах більшості країн ЄС.
У той же час східний кордон Польщі в даний час включає зовнішню межу ЄС з
Білоруссю, Росією та Україною. Ця межа призвела частково до карбування фрази
«Фортеця Європи» з посиланням на «неможливість» в'їзду до ЄС для громадян
колишнього Радянського Союзу.

За винятком південного гористого регіону, територія країни майже цілком
рівнинна. Країна лежить біля фізичного центру Європи, який розташовано між 49° і
55° північної широти та 14° і 24° східної довготи. Загальна довжина державного
кордону становить 3496 км.

Довжина польського кордону — 3511 км, з них 440 км припадає на морський кордон
(лінія узбережжя Балтійського моря, яка не є лінією державного кордону, повинна
бути 770 км).

Геометричний центр Польщі знаходиться в селі Пйонтек однойменної ґміни, в
Ленчицькому повіті Лодзинського воєводства.

Польща розташована в зоні помірного клімату. У верхній частині Судетів та Карпат
спостерігаються ознаки гірського клімату. Влітку середня температура становить
+17 °С на узбережжі до 19,3 °С в Нижній Сілезії і в безпосередній близькості від
Тарнува. У зиму, приблизно від 0 °С Свіноуйсьце; −1 °С в Сілезькій низовині,
воєводстві Любуському та балтійському узбережжі; −3 °С у Варшаві; нижче −5
градусів в регіоні Сувалки. Середньорічна температура коливається від більш 9 °С
в безпосередній близькості від Вроцлава, Легниці і Зелена Гура до 6 °С в регіоні
Сувалки.

Річна кількість опадів становить близько 600 мм, найнижча близько 500 мм
відмічена на Куяви, яка пов'язана з розташуванням цій місцевості значної
кількості озер, а за винятком найвищих гірських місцин, було відмічено в
середній частині узбережжя і на Сілезькій височині — близько 750–800 мм опадів
на рік. Вегетаційний період триває в середньому 180–190 днів на північному сході
країни і до 235 днів в районі Слубіце, Ґлоґува і Вроцлава.

Число днів зі сніговим покривом змінюється і збільшується в міру пересування на
схід країни. На Щецинській низовині, Любуських землях і Нижній Сілезії сніговий
покрив лежить менш ніж 40 днів на рік, в центрі Польщі близько 60 днів, а в
районі Сувалки понад 100 днів. Спекотні дні з максимальною температурою вище 25
°С спостерігаються не часто в період з квітня по вересень, іноді в жовтні.

Докладніше у статтях: Геологія Польщі, Корисні копалини Польщі На території
Польщі стикаємося 3 основні тектонічні підрозділи:

Найдовші річки країни: Вісла (довжина — 1030 км); Одер, яка є складовою частиною
західного кордону Польщі (854 км).

Значні ріки країни: Варта (808 км, притока Одри), Західний Буг (772 км), Сян
(притока Вісли) (443 км).

Вісла та Одер впадають у Балтійське море, як і численні малі річки в Померанії.
Лина і Анграпа впадають в Преголю, а Чарна Ханьча — в Німан, які теж впадають до
Балтійського моря. Хоча переважна більшість рік в Польщі течуть у напрямку до
Балтійського моря, проте в польських Бескидах беруть свій початок верхні притоки
річки Орава, яка впадає у Ваг і несе потім свої води до Дунаю і в Чорне море. На
краю Східних Бескидів беруть свій початок потоки, які впадають в Дністер басейну
Чорного моря.

Річки Польщі, використовувалися з давніх часів для навігації, вікінги плавали по
Віслі та Одеру в човнах. У середньовіччі і на початку Нового часу, коли Річ
Посполита була житницею Європи, відвантаження зерна та іншої
сільськогосподарської продукції вниз по Віслі до Гданська і далі в Західну
Європу мало велике значення для цих територій.

Озера Польщі за походження — льодовикові (здебільшого, окрім гірських) та
розташовані в основному в північній частині країни, згрупованих у районах, так
званих озерних краях. В Польщі налічується майже десять тисяч закритих водойм,
що охоплюють понад 1 га (2,47 акри) кожне. Польща відноситься до країн з великою
кількістю озер (на одиницю площі). У Європі лише Фінляндія має більшу щільність
озер. Найбільші озера (з площею понад 100 квадратних кілометрів): Снярдви і
Мамри в Мазурії, а також Лебсько та Дравсько в Померанії. На додаток до цих озер
є цілі озерні краї (у Вармінсько-Мазурському, Поморському, Любуському,
Великопольському воєводствах), існує також велика кількість гірських озер в
Татрах, наприклад Морське Око. Озеро з найбільшою глибиною — понад 100 метрів —
озеро Ханьча в Вігри озерному краї, на схід від Мазурії в Підляському
воєводстві.

Здавна народності, що населяли Польщу обживали озера, використовуючи їх в
народному господарстві та з захисною метою. Серед перших таких археологічних
знахідок є поселення в Великопольському озерному краї. В будинках на озерах в
Біскупіне мешкали більш ніж тисячу жителів, вони були датовані VII ст. до н. е.
й належали народностям Лужицької культури. Предки сьогоднішніх поляків, будували
свої перші фортеці на островах в навколишніх озерах. Так, легендарний князь
Попель нібито заклав залогу Крушвіца на озері Ґорло. Перший історично
зафіксований правитель Польщі, князь Мешко I, заклав й мешкав в палаці на
острові на річці Варта поблизу Познані.

Польща — демократична країна на чолі з президентом, головним законом якої є
Конституція 1997 р. Центральна урядова структура — Рада міністрів на чолі з
прем'єр-міністром. Президент призначає кабінет відповідно до пропозицій
прем'єр-міністра, який, як правило, представник від коаліції більшості в Сеймі.
Президент обирається загальним голосуванням кожні п'ять років. Коморовський
замінив президент Леха Качиньського після смерті останнього в авіакатастрофі 10
квітня 2010 р. Прем'єр-міністр Дональд Туск призначений в 2007 р. після того,
коли його партія «Громадянська платформа» домоглася значних успіхів на
парламентських виборах. У 2011 р. Туск був переобраний.

Польські виборці обирають двопалатний парламент, що складається з 460 депутатів
нижньої палати (Сейму) і 100 членів Сенату (Сенат). Сейм обирається за
пропорційним представництвом відповідно до метода д'Ондта, метод, аналогічний
тому, який використовується у багатьох парламентських політичних системах.

За винятком партій етнічних меншин тільки кандидати політичних партій, що
отримали не менше 5% від загальнонаціонального голосування, можуть увійти до
Сейму. Сидячи на спільному засіданні, члени Сейму та Сенату формують Національні
Збори (пол. Zgromadzenie Narodowe). Національні Збори формуються в трьох
випадках: коли новий президент приймає присягу, коли існує обвинувальний
висновок щодо Президента республіки, який вноситься до Державного трибуналу
(пол. Trybunał Stanu), коли постійна непрацездатність президента заважають йому
здійснювати свої обов'язки через стан здоров'я. На сьогоднішній день реальним
був тільки перший приклад.

Судова влада грає важливу роль у процесі прийняття рішень. Його основні
інститути включають в себе: Верховний суд Польщі, Вищий адміністративний суд
Польщі, Конституційний трибунал Польщі та Державний трибунал Польщі. На
схвалення Сенату Сейм також призначає омбудсмена або уповноваженого із захисту
громадянських прав (пол. Rzecznik Praw Obywatelskich) для п'ятирічного строку.
Омбудсмен має обов'язок захищати дотримання і реалізацію прав і свобод громадян
та польських мешканців, законів і принципів суспільного життя і соціальної
справедливості.

Складається із 16 воєводств (пол. województwo). Воєводства, в свою чергу,
поділяються на 308 повітів (пол. powiat), які розділено на 2489 гмін (пол.
gmina), включно з 65 містами, що мають статус міських повітів. (Новий
адміністративний розподіл введено 1 січня 1999 р.)

Основні галузі промисловості — машинобудування, металургійна, гірнича (вугільна,
сірчана тощо), хімічна, суднобудування, харчова, текстильна та легка
промисловість.

Значна частка економічного потенціалу країни базується на переробці мінеральної
сировини. Переважають галузі важкої промисловості. Провідну роль відіграють
машинобудування, чорна та кольорова металургія, хімічна промисловість. Також
добре розвинені текстильна та швейна промисловість. У паливній промисловості
головною галуззю є вугільна. В електроенергетиці провідну роль відіграють
теплові електростанції. Чорна металургія працює на власному коксівному вугіллі
та переважно імпортних рудах. Кольорова металургія з власної сировини виплавляє
мідь, свинець і цинк; з імпортованої — алюміній. У Верхній Сілезії переважає
металомістке важке та залізничне машинобудування. Хімічна промисловість Польщі
спеціалізується на виробництві різноманітних мінеральних добрив, соди,
полімерів, парфумів, ліків, фотохімії. Текстильна промисловість країни виробляє
переважно бавовняні тканини. Швейна промисловість працює на експорт.

За даними [Index of Economic Freedom, The Heritage Foundation, U.S.A. 2001]:
ВВП — $ 149,8 млрд.

Див. також: Корисні копалини Польщі, Історія освоєння мінеральних ресурсів
Польщі, Гірнича промисловість Польщі.

Польща має збройні сили загальною чисельністю 120 000 чоловік, що комплектуються
відповідно до стандартів НАТО на професійній основі (загальна військова
повинність відсутня). Польська військова історія налічує близько 1000 років,
оскільки від часу формування польської державності в 10-му столітті армія завжди
займала вагому роль в її існуванні. Польське військо мало тісні контакти з
українським козацтвом у 15-18 століттях, коли українські землі були в складі
Речі Посполитої. Тісними були подальші українсько-польські контакти в 20
столітті, що нерідко мали відверто конфліктний характер, як і в минулому. Після
Другої світової Польща увійшла в радянську зону впливу в Європі. Після розвалу
СРСР польська армія почала перебудову відповідно до західних стандартів, проте
навіть сьогодні значну частину польського арсеналу складає радянська техніка
(танки Т-72 та його польська модернізація ПТ-91, бойові машини піхоти БМП-1,
бронемашини БРДМ-2, винищувачі МіГ-29, бомбардувальники Су-17 тощо). Також
закуплені сучасні зразки озброєння НАТО: винищувачі Ф-16, танки Леопард 2 та
інші.

Культура Польщі має прадавню історію з моменту свого зародження. Ранні її
періоди (епоха бронзи) пов'язують з так званою Лужицькою культурою. Доля
Лужицької культури, з якою історики співвідносять виокремлення праслов'ян від
інших індоєвропейських народів, досі залишається предметом дискусій. Вона знала
піднесення і спади. Після 500 року до нашої ери Лужицька культура перебувала в
занепаді, викликаному, як вважають, кліматичними причинами, зокрема різким
похолоданням. Скорочується виробництво металів і кераміки, знижується їхня
якість. Скрутні умови життя змушують людей залишати місця постійного проживання,
що викликає загострення міжплемінних конфліктів. Наприкінці І тисячоліття до
нашої ери все ж таки настає період деякої стабільності. Лужицьку культуру
заступають дві нові археологічні культури — Оксивська і Пшеворська. Перші п'ять
століть нашої ери характеризуються істориками як період римських впливів. За цей
час відновлюються виробництво заліза, ремесла, землеробство. Етнічне населення
переважно складається зі слов'янських племен (90%), які прийнято називати
пра-польськими. В основі духовної культури — загальнослов'янські язичницькі
уявлення. Польська державність, що формувалася протягом попереднього часу, в
IX–X століттях постає у дедалі більшій своїй визначеності. У другій половині X
століття держава першої династії П'ястів була досить розвиненою
військово-адміністративною машиною.

Щодо культури тих перших століть державності Польщі, то це був час зближення з
латинською культурою Заходу і його безпосереднього впливу. Польське суспільство
водночас зі збереженням пам'яті про власні традиції самоусвідомлення себе як
етносу запозичує досвід християнізації усіх ланок життя. Культура, релігія в її
християнсько-католицькому варіанті і держава стають нерозривними. Характер
прийняття християнства Польщею значною мірою зумовлений політичними обставинами,
зокрема експансією найближчого й найвпливовішого сусіда — Німеччини. Німецька
політико-релігійна експансія змушує Мешка І шукати союзників в особі чеських
правителів і стати врівень у політичному й дипломатичному відношенні зі
Священною Римською імперією. Союз із Чехією був підкріплений шлюбом із чеською
княжною Дубравою, що супроводжувався хрещенням самого Мешка І і його найближчого
оточення. Історики гадають, що, можливо, сам акт хрещення мав місце не в Польщі,
а в Баварії.

Одночасно з утвердженням християнства, створенням літературних пам'яток
релігійного і світського характеру, започаткуванням шкіл та першими спробами
історичних трактувань давніх часів Польщі носієм культури тих перших століть
державності були архітектура й містобудування, передусім у центрах резиденції
монарха, ремісництва й торгівлі. Польська архітектура XI–XII століть — це
переважно церковні споруди романського стилю з відчутними впливами західних
взірців. Залишилися також певні традиції будівництва княжих замків. Історики
польської архітектури виокремлюють збудовані в романському стилі (чи
перебудовані) собори в Гнєзно, Познані, Кракові, Плоцьку. Були зведені
монастирські храми в Тинці, Крушвиці, церква Святого Антонія в Кракові, храм у
Стшельно. Найвизначнішою пам'яткою мистецтва цієї епохи вчені вважають бронзові
двері Гнєзненського кафедрального собору (друга половина XII ст.), прикрашені 18
скульптурними сценами із життя Святого Войцеха. За традицією середньовічної
рукописної літератури слов'ян запроваджувалася книжна мініатюра.

XIII століття ознаменувалося не лише утворенням шкіл при міських храмах, де
можна було навчатися найнеобхіднішої грамоти (читати, писати), ознайомитися з
вільними мистецтвами, а й шкіл при єпископських кафедрах найбільших міст, де
здобували освіту вищого рівня. А це, у свою чергу, давало змогу здобувати освіту
в університетах Італії і Франції.

Важливою подією в історії польської культури цього часу стало заснування
Краківського університету (1364 р.), одного з найстаріших закладів вищої освіти
й науки. Його завдання передусім полягало в підготовці людей для державної
служби, тому спочатку не було теологічного факультету, перевага надавалася
факультетові права, який складався з восьми кафедр. Наприкінці XIV століття
папською буллою було санкціоновано створення в Кракові теологічного факультету.
Ця обставина продиктована потребами підготовки еліти духівництва і сприяння
християнізації Литви, яка на той час вже входила до складу польської держави.
Сам Краківський університет був реорганізований за паризьким зразком (корпорацію
відтоді утворювали професори, а не студенти, як це було раніше).

У шкільній системі освіти при єпископських кафедрах і містах запроваджувалося
викладання наук не лише триві-уму (граматика, діалектика, риторика), а і
квадриріуму (арифметика, геометрія, астрономія, музика). Базовий рівень системи
освіти також становили парафіяльні школи в межах тривіуму. У XV столітті їх
налічувалося близько 3000. Більшого поширення набували поїздки задля навчання до
інших країн, особливо — Італії.

Великою ученістю славилися домініканці. XIII–XV століття були пройняті духом
здобування знань, завдяки чому сформувалася інтелектуальна еліта. Мовою вченості
і освіти залишалася латина. XVI століття принесе Польщі значні
культурно-політичні досягнення, що великою мірою позначиться на об'єднавчих
тенденціях польської нації. Розширення володінь та проведення реформи
сприятимуть піднесенню всіх царин життя в Польщі.

У XVIII столітті Варшава (Мазовія ще в XIV ст. була васалом Польщі) стає
столицею Речі Посполитої, яка починає відігравати важливу культурно-економічну
роль. «Над містом, — як описують польські історики, — панував піднесений на
віслинському схилі готичний замок — резиденція мазовецьких князів, а згодом
польських королів. Неподалік височів костел Святого Яна, а навколо ратуші,
поблизу ринку, постали переважно кам'яні будівлі мешканців міста. Старе Място
(старе місто), як уже тоді називали цю частину міста, було оточене подвійним
кільцем стін і глибоким ровом. Поруч зводилося так зване Нове Място (нове
місто) — центр торгівлі і промисловості, де розташувалися численні пивоварні,
зерносховища і млини. У торгові дні до Варшави з'їжджались іноземні купці,
привозячи прянощі, вина, шовкові тканини, предмети розкошів, купуючи деревину,
хліб і хутра». Формувався знаменитий центр — архітектурний ансамбль Варшави.

Польська культура дійсно досягла загальноєвропейських вершин. Згадаймо хоча б
Вавельський королівський замок з його збереженням і колекціонуванням
(започаткованим королем Сиґизмундом Августом) духовних скарбів; великі наукові
досягнення, серед яких передусім трактат Міколая Коперника «Про обертання
небесних сфер» (1543 р.); Климента Яницького (1516–1543 pp.), якого увінчали в
Римі лавровим вінком як найкращого латинського поета. До цієї ж епохи Ренесансу,
яку називають «золотим віком» польської історії і культури, належить творчість
поета Яна Кохановського (1530–1584 pp.), який підніс на новий рівень розвиток
національної мови. Серед його ліричних творів — «Елегії», «Пісні», «Фрашки»,
«Трени». Кохановський — автор кількох поем, драматичних творів.

Християнство в країні закріпилось в Х ст. Переважна кількість вірян —
римо-католики. Також є греко-католики (понад 200 тис.) і невелика група
вірмено-католиків.

В окремих мазурських і білостоцьких селах живуть старообрядці (пилипони,
філіпони), предки яких емігрували сюди в XVII ст. із Росії, рятуючись від
релігійних переслідувань.

ООН, НАТО, ОБСЄ, Організація економічного співробітництва та розвитку, СОТ, МВФ,
Європейський Інвестиційний Банк, ЄС, МБРР, ЄБРР, Рада Балтійських Держав,
Європейська Асоціація Вільної Торгівлі, Центрально-Європейське Об'єднання
Вільної Торгівлі (CEFTA), ЮНЕСКО, ЮНІСЕФ, ВООЗ, ЦЄІ.

Багато видів спорту культивуються в Польщі, водночас, дуже популярними є: футбол
(найпопулярнішим видом спорту в країні, з багатою історією міжнародних
виступів), легка атлетика, баскетбол, бокс, стрибки з трампліна, фехтування,
гандбол, хокей, плавання, волейбол, спідвей і важка атлетика.

Золота ера польського футболу сталася, починаючи з 70-х і тривала до початку
80-х років XX століття, коли польська національна футбольна команда досягала
своїх найкращих результатів у різних змаганнях. На Кубку світу з футболу
здобувала 3-е місце в 1974 і 1982 роках, та виграла золоту медаль в футбольному
турнірі на літніх Олімпійських іграх 1972 року, а також завоювала дві срібні
медалі в 1976 і 1992 роках. Польща разом з Україною, добилася проведення
Чемпіонату Європи з футболу в 2012 році, який пройшов на стадіонах Варшави,
Познаня, Ґданська, Вроцлава. Найпопулярніші футбольні клуби країни — Рух
(Хожув), Гурнік (Забже), Вісла (Краків), Легія (Варшава), Лех (Познань),
Шльонськ (Вроцлав).

Збірна Польщі з волейболу займає 5 місце в світовому рейтингу, а волейбольна
команда жінок займає 10 місце. Маріуш Пудзяновський (Mariusz Pudzianowski) є
досить успішним силовиком у світі, здобувши найбільшу кількість титулів в
«World's Strongest Man», за будь-який іншого його конкурента у світі, виборовши
в 2008 році його уже вп'яте. Перший польський водій на Формулі 1, Роберт
Кубіца — приніс полякам здобутки в найпрестижніших авто-змаганнях у світі.
Польська команда є «законодавцем мод» мото-перегонах, зокрема, в спідвеї, а
Томаш Голлоб — найуспішніший мото-вершник у світі. Національна команда спідвею є
однією з фаворитів у міжнародному спідвеї, здобуваючи чисельні перемоги та
нагороди, відомі також ще спідвеїсти Ярослав Хампель, Януш Колодзей і Вєслав
Яґусь, а найтитулованіші спідвейні клуби «Унія» Лешно, «Сталь» Гожув, «РКМ
Рибнік», «Полонія» Бидгощ.

Іншою популярною грою в Польщі є баскетбол (поляки звуть — кошиківка), завдяки
перемоги на чемпіонаті Європи в 2003 і 2005 роках національної жіночої збірної,
так звана «Złotka» добилася віцечемпіонства й на світовому форумі у 2006 році.
Баскетбол все більше здобуває популярності в країні, хоч національна команда
чоловіків ще не має таких перемог, та й у польська ліга ще не найвищому рівні. В
останні роки набули популярності зимові види спорту: в стрибках з трампліну
значних успіхів добився Адам Малиш, відомі своїми досягненнями біатлоністи
Магдалена Гвіздон та Томаш Сікора. З 2000 років на провідні ролі в світовому
гандболі виходять польські національні команди чоловіків та жінок, які
перебувають в призерах багатьох турнірів, а також прийшли успіхи й до польської
національної команди плавців, особливо відзначилася Отілія Єджейчак.

Польські гори ідеальне місце для піших прогулянок, катання на лижах і на
гірських велосипедах — залучають мільйони туристів щороку в усьому світі.
Балтійські пляжі і курорти популярні місця для риболовлі, каное, байдарки і
відомі своїм широким спектром інших водно-тематичний спортивних дисциплін.



https://uk.wikipedia.org/wiki/%D0%92%D0%BE%D1%80%D0%BE%D0%BD%D1%87%D0%B5%D0%BD%D0%BA%D0%BE_%D0%86%D0%B3%D0%BE%D1%80_%D0%9E%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

І́гор Олекса́ндрович Воро́нченко (нар. 22 серпня 1964, Бабаї, УРСР, СРСР) —
віце-адмірал Військово-Морських Сил ЗС України. Командувач ВМС України (з 2016).

Ігор Воронченко народився у селищі міського типу Бабаї, що на Харківщині.
Бажання стати військовиком мав з дитинства. Закінчив Ташкентське танкове
училище, після чого потрапив до радянської групи військ у Німеччині, де
командував танковим взводом. У 1988 році повернувся до Радянського Союзу, служив
у Білоруському військовому окрузі на посадах командира танкової роти та
начальника штабу танкового батальйону.

Після розпаду СРСР повернувся на Батьківщину та склав присягу на вірність народу
України. Проходив службу в Національній Гвардії України в Харкові. З 1998 по
2003 рік на території Криму командував полком, що спочатку відносився до 7
дивізії НГУ, а згодом був переформатований у 501-й окремий механізований полк
(в/ч А0669).

6 грудня 2013 року полковнику Ігорю Воронченку — заступнику командувача
Військово-Морських Сил Збройних Сил України з берегової оборони — начальнику
управління військ берегової та територіальної оборони Командування
Військово-Морських Сил Збройних Сил України присвоєно військове звання
генерал-майора.

14 жовтня 2015 року генерал-майору Ігорю Воронченку — начальнику Головного
управління персоналу Генерального штабу Збройних Сил України присвоєно військове
звання генерал-лейтенанта.

2 липня 2016 р. Президент України Петро Порошенко призначив генерал-лейтенанта
Ігоря Воронченка командувачем Військово-Морських Сил Збройних Сил України та
присвоїв йому військове звання віце-адмірала.



https://uk.wikipedia.org/wiki/%D0%A1%D1%96%D0%BA%D0%BE%D1%80%D1%81%D1%8C%D0%BA%D0%B8%D0%B9_%D0%86%D0%B3%D0%BE%D1%80_%D0%86%D0%B2%D0%B0%D0%BD%D0%BE%D0%B2%D0%B8%D1%87

Сіко́рський І́гор Іва́нович (25 травня [6 червня] 1889(18890606), Київ,
Російська імперія — 26 жовтня 1972, Істон, Коннектикут, США) — видатний
авіаконструктор українського походження, що працював у США та Російській
імперії. Творець перших у світі чотирьохмоторного літака «Руський витязь» (1913
рік), важкого чотиримоторного бомбардувальника і пасажирського літака «Ілля
Муромець» (1914), трансатлантичного гідроплана (1934), серійного гелікоптера
одногвинтової схеми (1942).

У 1918 році емігрував до США, де 1923 року заснував компанію Sikorsky Aircraft.
Автор літаків-велетнів «Ілля Муромець» (1913, Росія), Sikorsky S-29-A[en] (США).
Конструктор першого в США літака-амфібії.

Народився в Києві, в сім'ї Івана Сікорського, професора кафедри неврології та
психіатрії медичного факультету Київського університету.

Першим відомим предком Ігоря Сікорського був православний священик Григорій
Сікорський, приблизні роки життя 1705-1760. Відомо, що у 1686 році Київська
православна митрополія була підпорядкована Російській православній церкві, а
сама правобережна Київщина входила до складу Речі Посполитої аж до 1793 року.

Ігор Сікорський у листі, англійською мовою, від 30 серпня 1933 року до Василя
Галича писав:

Наразі це єдиний відомий документ з підписом Ігора Сікорського, де він вказує
свою етнічну приналежність. Поштовхом до вивчення свого родоводу стало, те що
Сікорський був дуже чутливий, щоб його не вважали поляком. Хоча в одній із
перших великих публікацій в українській пресі про видатного авіаконструктора,
статті 2001 року в газеті «День» - «Сікорський - «відомий» і невідомий» Сергія
Гончарова, стверджувалося, що Ігор Сікорський був поляком.

Історик Віталій Довгич перебуваючи у штаті Коннектикут зустрівся з подружжям
Свириденків, які були особисто знайомі з Ігорем Сікорським. Вони розповіли, що
вони добре знали Ігоря Івановича, а нині підтримують досить близькі стосунки з
його сином. Вони не можуть сказати, чи вважав себе Ігор Сікоркський українцем до
другої світової війни, але у післявоєнний період українська діаспора робила все,
щоб Ігор Іванович цілком усвідомлював себе українцем.

Треба зазначити, що батько Ігоря - Сікорський Іван Олексійович був почесним
членом київського клубу російських націоналістів і стояв на позиціях триєдиного
російського народу та малоросійства та вважав українців малоросами,
південно-західною гілкою єдиного російського народу, а не окремим етносом.

Дівоче прізвище матері авіаконструктора Марії (Зінаїди) Стефанівни -
Темрюк-Черкасова.

Закінчив Морський кадетський корпус (1903–1906 роки) в Петербурзі та Київський
політехнічний інститут (1907–1911). Навчався у Паризькій технічній школі (1906
рік).

1908–1912 роки — навчаючись у Київському політехнічному інституті, спроектував і
побудував кілька гелікоптерів, літаків-біпланів. Ідею гелікоптера йому навіяли
малюнки повітряного ґвинта Леонардо да Вінчі. У 1908–1912 роках побудував у
Києві 6 моделей літаків та гелікоптер. У 1911 році на своєму літаку С-5 здав
іспит на звання пілота. Встановив 4 всеросійських рекорди, здійснював показові
польоти, катав пасажирів. 29 грудня 1911 на літаку власної конструкції С-6
встановив світовий рекорд швидкості польоту з двома пасажирами — 111 км/год. На
Московській повітроплавальній виставці був нагороджений Великою золотою медаллю,
а Російське технічне товариство нагородило його медаллю «За корисну працю у
повітроплаванні та за самостійну розробку аероплана своєї системи, яка дала
чудові результати». Київське товариство повітроплавання нагородило знаменитого
земляка золотою медаллю.

У 1912–1918 роках — головний конструктор авіаційного відділу
Російсько-Балтійського вагонного заводу, конструює цілу серію нових типів
літаків. Під його керівництвом були побудовані одні з перших у світі
багатомоторні літаки «Гранд» («Російський Витязь») та «Ілля Муромець». Літак
«Ілля Муромець» вперше піднявся у повітря 10 грудня 1913 року, а у 1914 році ним
було встановлено світовий рекорд вантажопідйомності.

18 лютого 1918 емігрував до Франції (Париж), а в березні 1919 переїхав до США.
До 1923 року сталого заробітку не мав, періодично давав уроки пілотування та
іноді читав лекції у середніх навчальних закладах. Все змінилося 1923 року, коли
він заснував авіаційну фірму, згодом став власником конструкторсько-будівельної
фірми «Sikorsky Aircraft». До 1939 року збудував близько 15 типів літаків.

У 1925–1940 роках розробив серію надзвичайно успішних літаків, які принесли США
престиж та рекорди. Побудований в 1934 році на замовлення Pan American World
Airways гідроплан Sikorsky S-42 встановив десять світових рекордів, а 10
серійних S-42 стали першими у світі міжконтинентальними пасажирськими лайнерами,
які забезпечили регулярні рейси через Атлантичний і Тихий океани. З 1939 року
перейшов на конструювання гелікоптерів одногвинтової схеми. Першим почав
будувати турбінні гелікоптери, гелікоптери-амфібії.

1939 року здійснив перший політ спроектований ним гелікоптер VC-300[en]. З 1943
року його фірма стала провідним виробником вертолітної техніки за кордоном.

Гелікоптери Сікорського марки «S» 1941 року були прийняті на озброєння Збройними
силами США. У цілому фірма Сікорського - «Sikorsky Aircraft» створила 17 базових
літаків та 18 гелікоптерів. З придбанням ліцензій на виробництво машин цієї
марки розпочався розвиток вертольотобудування у Великій Британії та Франції. Про
високу гарантію польотів на гелікоптерах І. Сікорського свідчать факти
постійного використання їх президентами США як VIP-транспортних засобів.

На гелікоптерах Сікорського Sikorsky S-61 вперше здійснено переліт через
Атлантику (S-61; 1967 рік) і Тихий океан (S-61; 1970; з дозаправкою у повітрі).



https://uk.wikipedia.org/wiki/%D0%9D%D0%BE%D0%B2%D0%BE%D0%B5_%D0%92%D1%80%D0%B5%D0%BC%D1%8F_(%D0%B6%D1%83%D1%80%D0%BD%D0%B0%D0%BB_%D1%96_%D1%81%D0%B0%D0%B9%D1%82)

«Новое Время» (повна назва «Новое Время Страны», укр. «Новий Час Країни») —
український російсько- та україномовний щотижневий суспільно-політичний журнал
та інформаційно-новинний інтернет-ресурс. Головний редактор — Віталій Сич.
Журнал виходить щоп'ятниці. Перший випуск журналу вийшов 16 травня 2014 року
тиражем понад 18 тис. примірників. Сайт nv.ua запущений в червні 2014 року і в
даний час представлений у двох мовних версіях: українській та російській.

Журнал «Новое Время» був створений навесні 2014 журналістами, які протягом
2003—2013 рр. працювали над українським російськомовним журналом
«Корреспондент». Інвестором проекту став чеський бізнесмен Томаш Фіала, голова
інвестиційної компанії Dragon Capital і президент Європейської Бізнес Асоціації.

Журнал посів друге місце у рейтингу найкращих медійних стартапів 2015 року, а
головний редактор Віталій Сич — «Найкращим діловим редактором».

У листопаді 2015 стаття журналіста Павла Добровольського про Донецький аеропорт
увійшла до ТОП-5 на міжнародному журналістському конкурсі «Writing for CEE».

17 червня 2014 року був запущений сайту журналу. Сайт представлений у двох
мовних версіях і складається з трьох основних частин — стрічки новин,
ексклюзивних авторських матеріалів і блогів лідерів думок; також на сторінках
сайту публікуються матеріали друкованого журналу. Керівником онлайн-проекту став
колишній головний редактор сайту «Bigmir)net» Олег Лисенко. До першої річниці
початку Євромайдану на сайті з'явився спецпроект спогадів про Майдан —
#remembermaidan. 20 серпня 2015, напередодні Дня незалежності України, з'явилася
україномовна версія сайту.



https://uk.wikipedia.org/wiki/%D0%9D%D0%B0%D1%86%D1%96%D0%BE%D0%BD%D0%B0%D0%BB%D1%8C%D0%BD%D0%B0_%D0%BF%D0%BE%D0%BB%D1%96%D1%86%D1%96%D1%8F_%D0%A3%D0%BA%D1%80%D0%B0%D1%97%D0%BD%D0%B8

Націона́льна полі́ція Украї́ни — центральний орган виконавчої влади, який
служить суспільству шляхом забезпечення охорони прав і свобод людини, протидії
злочинності, підтримання публічного порядку та громадської безпеки. Діяльність
Національної поліції спрямовується та координується Кабінетом Міністрів України
через Міністра внутрішніх справ згідно із законом.

Поліція призначена для захисту життя, здоров'я, прав і свобод громадян України,
іноземних громадян, осіб без громадянства; для протидії злочинності, охорони
громадського порядку, власності та для забезпечення громадської безпеки. В межах
своєї компетенції керівництво діяльністю поліції здійснюють Президент України
безпосередньо або через Міністра внутрішніх справ, керівники територіальних
органів Міністерства внутрішніх справ і керівники підрозділів поліції.

В 2016 році рівень довіри населення України до поліції, за даними різних джерел,
становив від 40 % до 55 %.

Для проведення якісних реформ владою прийнято рішення використати успішний
досвід закордонних партнерів. Саме з цією метою Кабінет Міністрів України
призначив Еку Згуладзе першим заступником міністра внутрішніх справ, що зіграло
значну роль в створенні і розвитку української поліції. Згуладзе була
заступником міністра внутрішніх справ Грузії з 2005 до 2012 року в часи
президента Міхеїла Саакашвілі й на цій посаді брала активну участь у
радикальному реформуванні грузинських органів внутрішніх справ. Восени того ж
року Міністр внутрішніх справ Арсен Аваков представив концепт майбутньої реформи
Міністерства внутрішніх справ, в якій передбачалось створення Національної
поліції як центрального органу виконавчої влади. Впродовж 2014—2015 років йшла
активна робота над законом, який регулював би роботу поліції. Таких законів було
підготовлено два, від президента та від уряду. Урядовий законопроект отримав
назву «Про Національну поліцію», а його альтернатива підготовлена
пропрезидентською більшістю «Про поліцію і поліцейську діяльність».

21 травня 2015 року Верховна Рада України підтримала в першому читанні
законопроект № 2822 «Про Національну поліцію», за відповідне рішення
проголосували 284 народних депутатів при 226 мінімально необхідних, а 2 липня
2015 року проголосувала за законопроект в другому читанні, «За» проголосували
278 народних депутатів. 4 серпня 2015 Президент України підписав цей закон, а
вже 6 серпня закон був опублікований в парламентській газеті «Голос України».
Закон набув чинності через три місяці з дня, наступного після дня публікації,
тобто 7 листопада 2015, окрім патрульної поліції Києва, для якої цей закон набув
чинності в день його публікації, та патрульної поліції Одеси та Львова, для яких
закон набув чинності 20 серпня 2015. До вступу у дію закону «Про національну
поліцію» поліція працювала відповідно до старого закону «Про міліцію», а
поліцейські вважалися працівниками міліції. Згодом Президент встановив 4 серпня,
день коли він підписав закон «Про Національну поліцію», Днем Національної
поліції України..

Паралельно з підготовкою нормативної бази для майбутніх реформ здійснювалися
конкретні кроки в цьому напрямі. 19 січня 2015 року МВС України оголосило першу
реформу в правоохоронних органах — реформу ДАІ. Про це на брифінгу оголосила
заступник глави МВС Ека Згуладзе. Вона повідомила, що ДАІ буде повністю
реорганізована, зі звільненням усіх співробітників, а натомість уже починається
набір бажаючих у нову патрульну службу, в тому числі з числа співробітників ДАІ.
В наступні шість місяців ішов підбір нових кадрів та їх підготовка. У підготовці
нових патрульних поліцейських активно допомагали західні партнери. США направили
своїх інструкторів з Каліфорнії та Огайо, які провели практичні та теоретичні
заняття з новими майбутніми поліцейськими.

Першим містом, у якому запрацювала патрульна поліція, став Київ. 4 липня 2015,
на Софійській площі у Києві співробітники нової поліції склали присягу на
вірність Україні. Начальник управління патрульної служби Києва Олександр Фацевич
зачитав текст присяги. Після цього усі присутні на Софіївській площі виконали
Гімн України. Президент України Петро Порошенко, який був присутній на заході,
привітав патрульних й нагадав про відповідальність, покладену на них. Майже
місяць патрульна поліція Києва працювала в тестовому режимі і показала гарні
результати своєї роботи.

Другим містом став Львів. 23 серпня 2015 року, на площі Ринок у Львові, склали
присягу 400 співробітників патрульної поліції Львова. Текст присяги зачитав
начальник управління патрульної служби Львова Юрій Золуля. Міністр внутрішніх
справ України Арсен Аваков закликав львів'ян підтримати поліцейських. Серед тих,
хто приймав присягу, була Ірина Кульчицька — невістка загиблого Героя України
генерал-майора Національної гвардії Сергія Кульчицького. Третім містом, де
запрацювала патрульна поліція, стала Одеса. 25 серпня 2015 року, біля Пам'ятнику
Дюку де Рішельє в Одесі, 400 працівників патрульної поліції склали присягу.
Четвертим містом стало місто Харків, де 26 вересня 2015 року на Майдані Свободи
у Харкові 800 патрульних поліцейських склали присягу, 27 з яких пройшли службу в
зоні АТО.

Після цього почали вводити патрульну поліцію в інших обласних центрах та великих
містах: 29 листопада 2015 в Ужгороді та Мукачеві (247 патрульних поліцейських),
6 грудня 2015 в Миколаєві (484 патрульні поліцейські), 19 грудня 2015 в Луцьку
(165 патрульних поліцейських), 26 грудня 2015 в Хмельницькому (265 патрульних
поліцейських), 17 січня 2016 в Дніпрі (тоді ще Дніпропетровську) (950 патрульних
поліцейських), 31 січня 2016 в Івано-Франківську (208 патрульних поліцейських),
3 лютого 2016 в Білій Церкві (140 патрульних поліцейських), 8 лютого 2016 в
Херсоні (302 патрульні поліцейські), 19 лютого в Чернігові (211 патрульних
поліцейських), 22 лютого 2016 у Вінниці (255 патрульних поліцейських), 27 лютого
2016 в Кременчузі (246 патрульних поліцейських), 1 березня 2016 в Черкасах (256
патрульних поліцейських)., 5 березня 2016 в Полтаві (245 патрульних
поліцейських), 12 березня 2016 в Тернополі (209 патрульних поліцейських), 22
березня 2016 в Житомирі (229 патрульних поліцейських), 24 березня в Борисполі
(172 патрульні поліцейські), 25 березня в Чопі (10 патрульних поліцейських), 27
березня у Чернівцях (342 патрульні поліцейські), 16 квітня у Запоріжжі (509
патрульних поліцейських). 19 квітня в Рівному (193 патрульні поліцейські) і в
той же день розпочала роботу річкова патрульна поліція у м. Черкаси та прилеглих
селах. 28 квітня патрульна поліція розпочала роботу в Кропивницькому (тоді ще
Кіровограді) (238 патрульних поліцейських), 12 травня у Сумах (251
поліцейський), 14 травня — у Краматорську та Слов'янську (194 поліцейські), 19
травня в Кривому Розі (474 поліцейські), 22 травня в Сєвєродонецьку, Лисичанську
та Рубіжному (147 поліцейських), 30 травня в Маріуполі (172 поліцейські). На
цьому перший етап реформи поліції завершився.

У своїй діяльності Національна поліція керується Конституцією України,
міжнародними договорами України, Законом України «Про Національну поліцію» та
іншими законами України, актами Президента України і Кабінету Міністрів України,
а також виданими відповідно до них актами Міністерства внутрішніх справ України,
іншими нормативно-правовими актами.

Національна поліція як центральний орган виконавчої влади утворена Постановою КМ
України від 2 вересня 2015 р. № 641.

Відповідно до висновку доктора філологічних наук, професора Олександра
Пономарева, правильним терміном в українській мові є поліціянт, а не
поліцейський, який є російським терміном.

Кіберполіція — структурний підрозділ Національної поліції України, який діє у
складі кримінальної поліції та спеціалізується на попередженні, виявленні,
припиненні та розкритті кримінальних правопорушень, механізмів підготовки,
вчинення або приховування яких, передбачає використання
електронно-обчислювальних машин (комп'ютерів), телекомунікаційних та
комп'ютерних інтернет-мереж і систем.

Департамент внутрішньої безпеки Національної поліції України є міжрегіональним
територіальним органом у складі кримінальної поліції Національної поліції
України та згідно із законодавством України здійснює оперативно-розшукову
діяльність.

Патрульна поліція — підрозділ Національної поліції, який цілодобово патрулює
міста України, забезпечує громадський порядок та безпеку, першим реагує на
повідомлення про правопорушення і надзвичайні події, надає поліцейські послуги,
первинну медичну та невідкладну допомогу громадянам, забезпечує безпеку
дорожнього руху, розглядає справи про адміністративні правопорушення і
застосовує засоби адміністративного впливу до правопорушників, організовує
заходи безпеки на місці ДТП, оформлення необхідних документів.

У її складі діють піші, автомобільні та мотопатрулі, а також кінний патруль для
паркових зон, і річковий патруль.

Патрулювання вулиць у містах здійснюють піші патрулі, а також на спеціально
обладнаних автомобілях та мотоциклах, які оснащені сучасними засобами зв'язку та
підключені до електронних баз, що дозволяє своєчасно зв'язатися з поліцейським
управлінням і отримувати оперативну інформацію. Патрулювання паркових зон
здійснює кінний патруль. А за безпекою на воді слідкує річковий патруль.

Кожен патрульний має нагрудну камеру та планшет, через який по базі даних він
відразу на місці може дізнатися всю потрібну інформацію про водія-порушника. У
базі вони позначені для зручності за кольорами: зелений колір — це значить у
водія немає проблем, жовтий — не сплачено штраф, червоний — машина в розшуку,
або є серйозні порушення. Також через планшет патрульний заповнює протоколи за
шаблоном: досить вказати номер статті та прізвище з ім'ям водія, а все інше
заповнюється автоматично. Таким чином, процес швидкий і не затягується — на все
йде п'ять хвилин. Після цього порушник отримує електронний протокол та квитанцію
або при бажанні зможе розплатитися банківською карткою на місці.

На органи досудового розслідування покладаються такі завдання, як збирання,
оцінка, перевірка та використання доказів з метою попередження, запобігання
кримінальним правопорушенням та розслідування кримінальних проваджень,
установлення об'єктивної істини, забезпечення правильного застосування закону.

КОРД (Корпус Оперативно-Раптової Дії) — підрозділ Національної поліції для
вирішення надзвичайних ситуацій, рівень яких є настільки високим і складним, що
може перевищити можливості сил оперативного реагування чи оперативно-розшукових
підрозділів.

Поліцейські мають єдиний однострій, який вони отримують безкоштовно. Зразки
предметів однострою поліцейських затверджує Кабінет Міністрів України.

День Національної поліції України — свято в Україні, яке відзначати щорічно 4
серпня — у день підписання Президентом України Закону України «Про Національну
поліцію».

Емблемою Національної поліції України є срібна (біла) восьмикутна промениста
зірка, у центрі якої розміщено зображення малого Державного Герба України.

Прапором Національної поліції України є прямокутне полотнище темно-синього
кольору зі співвідношенням ширини до довжини 2x3, у центрі якого розміщено
емблему Національної поліції України. Висота емблеми становить 7/9 ширини
полотнища.

За результатами дослідження Київського міжнародного інституту соціології, у
грудні 2015 року Національній поліції довіряло 14,9 % населення, а патрульній
поліції 20,7 %.

Перевищення повноважень, корупцію та інші незаконні дії співробітників
Національної поліції висвітлює інтернет-видання Дорожній контроль.

Відомі випадки, коли Національна поліція приховує публічну інформацію та
відмовляється від відповіді на запити, посилаючись на формальні вимоги закону.
Також відомі випадки коли поліція не приїжджала на виклики або для неї деякі
особи були «недоторканні».



https://uk.wikipedia.org/wiki/%D0%9E%D1%80%D0%B5%D0%BB_%D1%96_%D1%80%D0%B5%D1%88%D0%BA%D0%B0

«Орел & Ре́шка» — російськомовна пізнавально-розважальна телепрограма, яка
виходить в Україні, про подорожі. Кожна програма розповідає про одну країну або
місто з двох точок зору мандрівника: необмеженого матеріально та ощадливого.
Виходить на телеканалах «Інтер», «К1», «Пятница!», «TTV», «Білорусь-2» і «Сьомий
канал»..

Кожні вихідні двоє ведучих відправляються в різні міста світу. За правилами
програми, один ведучий повинен прожити суботу і неділю на 100 доларів США (для
європейських країн — близько 88 євро, відповідно до поточного обмінного курсу),
а другий може витрачати необмежені кошти, які зберігаються на золотій карті. Щоб
вирішити, хто з них буде жити як мільярдер, а хто буде вчитися виживанню, ведучі
на початку кожної мандрівки кидають монету, і кожен раз все вирішує орел або
решка. Саме з цим і пов'язана назва телепрограми.

«Орел і решка. Шопінг» — самостійний і паралельний проект з програмою «Орел і
решка», прем'єра якого відбулася 15 лютого 2014 року. В ході програми ведучі
підказують назви магазинів, ринків та кафе міста, в якому перебувають, і
розповідають про вартість тієї чи іншої речі.

З 1 по 12 випуски — Костянтин Октябрський і Марія Івакова. З 13 випуску — Антон
Лаврентьєв і Марія Івакова. Починаючи з 82 випуску — Єгор Калейнiков і Марія
Івакова.

Ведучі подорожують найпопулярнішими закордонними шопінг-маршрутами. Прем'єра
відбулася 1 березня на телеканалі «К1» і 15 лютого на телеканалі «Пятница!».

«Орел і решка. Новий рік» — новорічний серіал, в якому фігурують всі учасники
12-го сезону («Навколосвітня подорож») — Регіна Тодоренко, Петро Романів, Євген
Синельников, Олена Синельникова, Олег Авілов, Олег Шевчишин і Ярослав
Андрущенко.

Дія першої частини відбувається в селі «Решкино», в дерев'яному будинку.
Знімальна група нібито тільки що повернулася з подорожі і захотіла просто
провести Новий рік як звичайні люди. Але підготовка до свята не може бути такою
спокійною, так і протягом нього в будинок прибувають гості — Леся Нікітюк, Марія
Ивакова і Жанна Бадоєва. Між справою герої згадують, що було в «Кругосвітню
подорож»: що вони їли, як сперечалися, як обходилися без любові, які втрати у
них були в подорожі і багато іншого. У другій частині, на ранок 1 січня, всі
помічають незвичайні явища: Регіна читає думки, Ярославу говорять все, що про
нього думають, у Олега Авілова з'явилися волосся, а Женя всьому дивується! Не
без допомоги «голоси» програми (Євгенія Синчукова) персонажі дізнаються, що всі
бажання, які вони загадали під бій курантів, збулися. Петро Романів ж опинився
на березі з «золотою карткою», що і було його бажанням. Всі вирушили шукати
його. В кінці серії мандрівники зателефонували своєму другові на Таїті, де ще не
настав Новий рік, і попросили його, щоб він загадав скасування бажань героїв.
Все повернулося на свої місця, і мандрівники полетіли далі знімати програму.

Зйомки проходили в Київської області у листопаді та грудні 2016 року. Показ
відбувся 31 грудня та 1 січня на каналі «Пятница!». «Інтер» з невідомих причин
серіал не показав. Всього вийшло 2 серії — за годину кожна.



https://uk.wikipedia.org/wiki/%D0%92%D1%82%D1%80%D0%B0%D1%82%D0%B8_%D1%81%D0%B8%D0%BB%D0%BE%D0%B2%D0%B8%D1%85_%D1%81%D1%82%D1%80%D1%83%D0%BA%D1%82%D1%83%D1%80_%D0%B2%D0%BD%D0%B0%D1%81%D0%BB%D1%96%D0%B4%D0%BE%D0%BA_%D1%80%D0%BE%D1%81%D1%96%D0%B9%D1%81%D1%8C%D0%BA%D0%BE%D0%B3%D0%BE_%D0%B2%D1%82%D0%BE%D1%80%D0%B3%D0%BD%D0%B5%D0%BD%D0%BD%D1%8F_%D0%B2_%D0%A3%D0%BA%D1%80%D0%B0%D1%97%D0%BD%D1%83_(%D0%B4%D0%BE_%D1%81%D0%B5%D1%80%D0%BF%D0%BD%D1%8F_2014)

Втрати силових структур внаслідок російського вторгнення в Україну — прямі та
непрямі втрати силових структур України, спричинені російською збройною агресією
проти України та збройним протистоянням з агресором.

Першою жертвою російської агресії став прапорщик Кокурін Сергій Вікторович,
якого 18 березня 2014 року в ході спецоперації з взяття фотограмметричного
центру у Сімферополі під час анексії Криму пострілом у серце вбили солдати
Збройних сил Російської Федерації.

Станом на 16 травня 2014 року в антитерористичній операції у східних регіонах
України загальні втрати зведених сил, які беруть у ній участь, склали: 21
загиблий (18 бійців ЗСУ, 3 бійця спецпідрозділу «Альфа») та 65 поранені (29
співробітників СБУ, 27 — ЗСУ, 1 медик ЗСУ, 5 військовослужбовців Внутрішніх
військ, 1 співробітник МВС та 2 військовослужбовці Національної гвардії). 2
військовослужбовців ЗСУ вважаються безвісти зниклими.

Станом на 16 червня, за даними першого віце-прем'єр-міністра України Віталія
Яреми, під час проведення АТО на Сході загинули 125 співробітників українських
силових структур, серед них 96 — військовослужбовці Збройних сил України, 22
співробітники органів внутрішніх справ, а також прикордонники і співробітники
СБУ.

Станом на 2 липня 2014 року за час проведення АТО загинули 200
військовослужбовців та 619 бійців поранено, заявив спікер
Інформаційно-аналітичного центру Ради національної безпеки і оборони Андрій
Лисенко.

Станом на 14 липня 2014 року за даними Державної прикордонної служби у
результаті бойових зіткнень на Сході України загинули 18 прикордонників.

Станом на 15 липня 2014 року за період проведення АТО Збройні сили України
втратили 258 чоловік убитими і 922 людини отримали поранення, заявив спікер
Інформаційно-аналітичного центру Ради національної безпеки і оборони Андрій
Лисенко.

Станом на 25 липня 2014 року за період проведення АТО Збройні сили України
втратили 325 чоловік убитими і 1232 людини отримали поранення, заявив спікер
Інформаційно-аналітичного центру Ради національної безпеки і оборони Андрій
Лисенко.

5 серпня 2014 року розпочав роботу сайт-меморіал загиблих військових у зоні АТО.

Станом на 8 серпня 2014 року у результаті бойових зіткнень на Сході України
загинули 12 білорусів, які воювали в українських добровільних батальйонах.

Станом на ранок 9 серпня 2014 року за час проведення АТО на Сході України
загинули 25 бійців Національної гвардії та 21 боєць спецпідрозділів МВС. Крім
цього, поранено 225 бійців (152 з НГУ та 73 з МВС). Про це повідомив міністр МВС
України Арсен Аваков на своєї сторінці у Facebook.

Станом на 11 серпня 2014 року, за весь час проведення АТО загинули 568
українських військовослужбовців та 2120 отримали поранення, повідомив спікер
інформаційно-аналітичного центру Ради національної безпеки і оборони Андрій
Лисенко.

Станом на 12 серпня 2014 року за даними Державної прикордонної служби у
результаті бойових зіткнень на Сході України загинули 47 прикордонників.

Станом на 24 серпня 2014 року, за час проведення АТО внаслідок бойових дій
загинуло 722 військових, поранено — 2625. Про це на своїй сторінці в Twitter
повідомила РНБО України

24 серпня 2014 року можна вважати початком нової стадії Російської інтервенції в
Україну. Міністр оборони України Валерій Гелетей на своїй сторінці у соціальній
мережі Фейсбук написав, що Росія програла гібридну війну Україні та почала
повномасштабне вторгнення.

Радник міністра внутрішніх справ України Антон Геращенко, в ефірі «5 каналу»
розповів, що вторгнення російських військ почалося з Савур-Могили та Амвросіївки
24 серпня, а 27 серпня — в районі Новоазовська.

Речник МЗС України Євген Перебийніс заявив про вторгнення в Україну щонайменше
чотирьох великих угруповань Збройних сил РФ.

Пряма військова агресія РФ проти Українського народу визнана світовим
співтовариством. Російська сторона своєї участі у бойових діях не визнає.

За даними РНБО, станом на 24 серпня 2014 року, за час проведення АТО внаслідок
бойових дій загинуло 722 військових, поранено — 2625. (Twitter РНБО України).

За даними РНБО, станом на 29 серпня 2014 року, всього з початку АТО загинуло 789
військових, 2789 поранені.

В Україні створено єдину базу даних ДНК-експертиз, що дає змогу значно
пришвидшити пошук та гарантувати родичам загиблих безоплатне проведення
ДНК-експертиз за рахунок держави. За інформацією заступника голови
Дніпропетровської ОДА Святослава Олійника, станом на 22 вересня 2014 року у
закладах судово-медичної експертизи чотирьох прилеглих до зони АТО областей
перебуває більше тисячі тіл загиблих, 552 з яких ще не ідентифіковані.

На Дніпропетровщину у серпні привезли 312 тіл загиблих українських військових.
Усі вони загинули під Іловайськом. Імена 187 військових вже вдалося встановити.
Інших, як невідомих, ховають на Краснопільському кладовищі.

Станом на 1 вересня, за даними Державної прикордонної служби, у результаті
бойових зіткнень на Сході України загинули 56 прикордонники.

За даними РНБО, станом на 4 вересня, за весь період проведення АТО загинули 837
українських військових та 3044 дістали поранення. Речник
Інформаційно-аналітичного центру РНБО Андрій Лисенко наголосив, що ці дані
базуються на перевірених фактах, які офіційно підтверджені у встановленому
порядку.

У п'ятницю 5 вересня, о 18:00 за київським часом, набув чинності попередній
протокол до угоди про припинення вогню, що був підписаний у Мінську під час
чергової зустрічі тристоронньої контактної групи ОБСЄ-Україна-Росія за участі
представників від організацій «ДНР» та «ЛНР», збройні формування яких за
підтримки збройних формувань РФ контролюють частину Донецької і Луганської
областей. Підписаний протокол оприлюднено на сайті ОБСЄ.

За даними РНБО, станом на 12 вересня 2014 року, за період проведення АТО на
сході України загинули 873 українських військових, 3275 отримали поранення
різного ступеня тяжкості,- про це повідомив речник ІАЦ РНБО Андрій Лисенко. При
цьому, за його словами, за тиждень перемир'я загинули 5 українських військових,
ще 3 померли в лікарні від отриманих раніше травм.

16 вересня 2014 року на брифінгу у Києві, спікер МЗС України Євген Перебийніс
повідомив, що з моменту оголошення перемир'я загинули 16 і отримали поранення 98
українських військовослужбовців, українські сили були 296 разів обстріляні
незаконними збройними формуваннями та російськими військами.

Станом на 2 жовтня 2014 року за даними, що були оприлюднені міністром МВС
Арсеном Аваковим, за час проведення АТО загинули 134 бійця підрозділів МВС і
Національної гвардії, з них 68 — співробітники МВС та 66 — Нацгвардії. Поранені
628 бійців, з них 273 з підрозділів МВС і 355 з Нацгвардії. Зникли без вісти 90
бійців, з них 31 з МВС і 59 з Нацгвардії. В полон потрапили 160 бійців, з них 5
з підрозділів МВС і 155 з Національної гвардії.

7 жовтня 2014 року Головний військовий прокурор — заступник Генпрокурора України
Анатолій Матіос під час брифінгу зазначив, що за період проведення АТО на сході
України загинули 953 військовослужбовців. За його словами, ЗСУ втратили убитими
745 чоловік, МВС — 69 осіб, ДПСУ — 58, СБУ — 10. З моменту проголошення
припинення вогню (5 вересня) загинуло 64 військовослужбовця.

Станом на 11 листопада 2014 року, за даними РНБО, у зоні АТО загинули 1052
військових, 4049 поранено. Крім того, ще близько 400 осіб вважаються зниклими
безвісти, 399 перебувають у полоні. Право користуватися пільгами отримали 1762
члени сімей загиблих учасників АТО.

6 грудня 2014 року, під час візиту в Харківську область, Президент України Петро
Порошенко повідомив, що з початку проведення АТО загинули 1252 українських
військових. «Ми зазнали втрат. 1 тис. 252 воїни загинули, майже 3000
поранено», — сказав П.Порошенко.

Станом на 9 грудня 2014 року, на Краснопільському кладовищі під
Дніпропетровськом поховано 250 невідомих Героїв АТО, імена 112 вже встановлені
завдяки ДНК-експертизі. 98 з них родичі перепоховали на батьківщині. Загалом з
початку АТО до Дніпропетровського бюро судмедекспертизи надійшло 1056 загиблих з
Донецькій та Луганській областей, візуально упізнано 647 бійців, імена 254
вдалося дізнатися за допомогою ДНК-експертизи. Решта солдатів все ще залишаються
невпізнаними.

12 грудня 2014 року на сайті Міністерства оборони України оприлюднено Список
загиблих військовослужбовців ЗСУ за час проведення АТО з 19 квітня станом на 1
грудня.

За даними РНБО, за першу добу нового 2015 року було поранено 3
військовослужбовців, загиблих немає. Було зафіксовано активізацію діяльності
терористичних груп та їх численні намагання спровокувати українських військових
з метою обвинувачення української сторони у порушенні режиму тиші.

7 лютого 2015 під час виступу на конференції з безпеки у Мюнхені (Німеччина)
Президент України Петро Порошенко повідомив, що під час конфлікту на сході
України загинули 1432 українських військових, 5638 чоловік було вбито з квітня
2014 року. «Українські війська, солдати захищають свою Вітчизну, полягли в бою
1432 солдата ... 5638 чоловік загинули з квітня, і щодня кількість жертв серед
цивільного населення зростає», — сказав П.Порошенко.

12 лютого 2015 року, за результатами зустрічі Голів держав у нормандському
форматі тристороння контактна група Україна — Росія — ОБСЄ, за участі
представників терористичних організації «ДНР» та «ЛНР», в Мінську підписала
документ, який містить комплекс заходів із виконання Мінських угод. Зокрема,
узгоджено чергове припинення вогню з 00:00 15 лютого 2015 року.

2 березня 2015, в.о.речника Генштабу ЗС України Владислав Селезньов, оприлюднив
дані по втратах. Від початку АТО на сході України загинув 1541 військовий,
поранені 6226. Серед загиблих: 1223 - Збройні Сили, 132 - Національна гвардія,
101 - МВС, 63 - Державна прикордонна служба, 7 - Служба безпеки України, 15 -
Державна служби з надзвичайних ситуацій. У лікарнях перебуває 501
військовослужбовець, 13 з яких мають тяжкі поранення. За даними Генштабу, лише з
початку дії нових мінських угод від 12 лютого, які мали зупинити бойові дії на
сході України, загинули 58 військових, 320 були поранені. Дані щодо загиблих під
час виходу з Дебальцеве продовжують надходити. У полоні, за даними Генштабу,
перебуває 201 військовослужбовець. Втрати бронетехніки оцінюються в 968 одиниць.

9 березня 2015, в ексклюзивному інтерв'ю Першому Національному телеканалу
України, Петро Порошенко повідомив, що за час АТО на Донбасі загинуло 1549
силовиків. З них 1232 – представники ЗСУ, 99 – МВС, 132 – Нацгвардії, 63 – ДПСУ,
7 – СБУ, 16 – ДСНСУ. Також Президент України заявив, що з 15 лютого, дати
оголошення повного припинення вогню на виконання Мінських угод, загинули 64
військових (з них 51 – ЗСУ, 11 – НГУ, 1 – МВС, 1 – ДПСУ, 1 – ДСНСУ).

10 березня 2015, заступник голови – керівник апарату Дніпропетровської ОДА
Геннадій Корбан, повідомив про створення Єдиного центру ідентифікації тіл
загиблих в АТО. За його словами, 2015 року тіла всіх загиблих воїнів АТО
поступають лише до Дніпропетровської області. З початку року на територію
області було доставлено близько 350 тіл загиблих.

23 березня 2015, на зустрічі Президента України з командирами бригад і
батальйонів, комбриг 93-ї окремої механізованої бригади Олег Мікац повідомив, що
за весь час проведення АТО 93-я бригада втратила 198 своїх бійців.

6 квітня 2015, Тетяна Ричкова в інтерв'ю сказала, що в ніч підриву російськими
збройними формуваннями перекриттів нового терміналу Донецького аеропорту,
українські силовики втратили загиблими 48 бійців.

За весь час оборони дебальцевського виступу загинули 136 та поранено 331
військовослужбовця ЗСУ. Про це повідомила прес-служба Міністерства оборони
України на початку лютого 2016 року. Зокрема, під час бойових дій в районі
Дебальцевого з 15 січня по 18 лютого 2015 року загинули 110 військовослужбовців,
270 дістали поранення, 7 взято у полон та 18 зникли безвісти.

17 квітня 2015 року, Головний військовий прокурор — заступник Генпрокурора
України Анатолій Матіос повідомив, що під Іловайськом загинуло 459 військових.
«З моменту останнього озвучування на сьогоднішній день слідством підтверджена,
шляхом отримання документальних матеріалів, загибель під Іловайськом 459 людей,
поранення 478 і також нанесення матеріальної шкоди, шляхом втрати бойової
техніки, на суму понад 70 мільйонів гривень», — зазначив Головний військовий
прокурор.

8 травня 2015 року, Президент України Петро Порошенко на урочистому засіданні
Верховної Ради України оприлюднив дані, згідно яких за час АТО на сході України
загинули 1675 українських військовослужбовців. «Загалом 1675 військовослужбовців
віддали своє життя за Вітчизну, за нашу з вами перемогу – неминучу, тому що
добро завжди перемагає зло», — сказав Порошенко.

Станом на 14 травня 2015 року, за період проведення АТО загинуло 149 та поранено
657 військовослужбовців Національної гвардії України, повідомили на офіційному
сайті Нацгвардії.

Станом на 2 червня 2015 року, за час проведення АТО на сході України загинули 16
медичних працівників, ще 60 дістали поранень. Такі дані навела під час засідання
колегії МОЗ голова комітету Верховної Ради з охорони здоров'я, радник Президента
України Ольга Богомолець.

Станом на 7 червня 2015 року, в зоні АТО загинули 1723 військовослужбовці, з них
1368 — зі Збройних сил України, про це на своїй сторінці у Facebook повідомив
радник Президента України Юрій Бірюков. Разом з тим, за словами Бірюкова,
фактично втрат більше, «але не радикально». «Тому що специфіка констатації на
державному рівні втрати військовослужбовця не дозволяє оголосити його загиблим
до тих пір, поки немає рапорту, а потім ще й свідоцтва про смерть. Поки немає
впізнаного тіла», — пояснив він.

З початку проведення АТО на сході України загинули 112 працівників міліції і 154
військовослужбовців Національної гвардії України. Такі дані оприлюднив Президент
України Петро Порошенко 8 червня 2015 року на церемонії вручення державних
нагород працівникам органів внутрішніх справ, військовослужбовців Нацгвардії,
які брали участь в АТО..

Станом на 28 липня 2015 року, починаючи з 10 травня 2014 року за час проведення
АТО загинули близько 2300 військових Збройних Сил України, — повідомив начальник
Управління цивільно-військового співробітництва ЗС України полковник Олексій
Ноздрачов.

5 серпня 2015 року головний військовий прокурор — заступник Генпрокурора України
Анатолій Матіос повідомив, що в ході подій в Іловайську (Донеччина) загинуло 366
бійців антитерористичної операції (АТО), 429 отримали поранення.

За повідомленням заступника міністра внутрішніх справ України Сергія Ярового, з
початку проведення АТО на сході України станом на 22 серпня 2015 року загинули
284 співробітника органів внутрішніх справ (міліції і Нацгвардії).

24 серпня 2015 року, Президент України Петро Порошенко під час урочистостей з
нагоди 24-ї річниці Незалежності України у Києві зазначив, що загалом агресія з
боку сусідньої держави забрала життя майже 2100 наших воїнів.

21 вересня 2015 року, начальник Головного управління персоналом Генерального
штабу ЗС України Ігор Воронченко заявив, що: «За весь період проведення
антитерористичної операції, включаючи анексію Криму, наші втрати становлять 1915
людей, з них бойових — 1757 людей. Санітарні втрати — 7053 людини, з них бойових
санітарних — 5547 людей». За його словами, 271 військовий вважається зниклим
безвісти, а 76 — перебувають у полоні. Того ж дня, заступник начальника
управління інформаційних технологій Міністерства оборони України Сергій Галушко,
у своїй заяві повідомив, що точні втрати українських військовослужбовців під час
Антитерористичної операції поки оцінити неможливо. «Що стосується наших втрат. Є
таке історичне висловлювання, що війна вважається закінченою тоді, коли знайдено
і поховано тіло останнього солдата. Це питання буде вирішуватися не один день і
не два дні», — заявив С.Галушко.

2 жовтня 2015 року Міністерство оборони України надало данні військової служби
правопорядку на запит ГО «Центр UA» щодо втрат у Збройних Силах України за
2014—2015 рр. Обліковано 2027 загиблих військовослужбовців, з них бойові
втрати — 1430, не бойові втрати — 597. У тому числі не бойові втрати:
самогубство — 171, нещасні випадки — 137, навмисне вбивство — 90, ДТП — 112,
порушення заходів безпеки — 87 (з них порушення правил поводження зі зброєю та
боєприпасами — 66).

13 жовтня 2015 року Міністерство внутрішніх справ надало данні Головного
управління Національної гвардії України на запит ГО «Центр UA» щодо втрат у зоні
проведення бойових дій за весь час АТО, — загинули 173 військовослужбовців
Нпцгвардії, з них 25 — не бойові втрати.

20 листопада 2015 року начальник Головного управління персоналу Генштабу ЗСУ
генерал-лейтенант Ігор Воронченко повідомив, що за весь період АТО, включаючи
анексію Криму, втрати Збройних сил України склали 2673 військовослужбовця:
бойові — 1842 військовослужбовця, не бойові — 831. Крім того, було поранено 8519
військовослужбовців, з яких бойові поранення отримали 5913 військових.

У перший день 2016 року незаконні збройні формування чинили збройні провокації в
районі Донецького аеропорту, зокрема біля Авдіївки, Опитного та Пісків, і на
західних та північних околицях Горлівки. Бойовики здійснили два прицільних
обстріли зі стрілецької зброї та гранатометів по позиціях сил АТО біля Мар'їнки.
Ще дві ворожі провокації зафіксовані на мосту по дорозі Сартана — Талаківка і
біля Широкиного.

Станом на 15 січня 2016 року з початку антитерористичної операції (АТО) на сході
України загинули 178 військовослужбовців Національної гвардії, 735 — дістали
поранення, 24 — зникли безвісти, 6 — перебувають у полоні російських бойовиків.
Про це на брифінгу 15 січня заявив начальник відділу управління по роботі з
особовим складом Нацгвардії Валерій Шандурський.

Станом на 15 січня 2016 року на Кушугумському кладовищі під Запоріжжям поховані
118 невідомих Героїв АТО. З них вдалося ідентифікувати 36 бійців. Більшість з
них родичі забрали для перепоховання.

Станом на 29 січня 2016 року, захищаючи Україну від російської агресії, у зоні
проведення АТО загинуло 2269 українських воїнів. Про це Президент України Петро
Порошенко заявив під час відвідання ліцею імені Івана Богуна.

Наприкінці січня 2016 року головний військовий прокурор Анатолій Матіос
повідомив, що за весь час АТО небойові втрати ЗСУ перевищили 1 тисячу осіб. З
початку 2016 року станом на 21 січня небойові втрати склали 48 чоловік.

1 лютого 2016 року у своєму інтерв'ю інформагенству «ЛІГА БізнесІнформ» Дмитро
Ярош зазначив, що з початку АТО на Донбасі загинули 64 бійців «Правого сектору»
(бойові і небойові втрати) і понад 500 були поранені.

29 лютого 2016 року в Міністерстві закордонних справ України озвучили втрати
серед українських військових від початку збройної агресії Росії. «20 лютого 2014
року Російська Федерація почала збройну агресію проти України, окупувавши
Автономну республіку Крим та місто Севастополь. Сьогодні ця агресія триває на
Донбасі. З моменту початку агресії загинуло понад 2600 українських
військовослужбовців і понад 9000 отримали поранення…», — йдеться в оприлюдненій
заяві МЗС.

24 березня 2016 року командувач НГУ Юрій Аллеров під час урочистостей з нагоди
річниці заснування Нацгвардії, зазначив, що за весь період проведення АТО на
Донбасі загинули 192 бійці Національної гвардії України. «На полі бою ми
втратили 192 військовослужбовці», — сказав Аллеров. Крім того, за його словами,
2198 бійців було поранено, четверо перебувають у полоні, а 26 вважаються
зниклими безвісти.

30 березня 2016 року Президент України Петро Порошенко на виступі на форумі
«Боротьба України за свободу» у Вашингтоні повідомив: «2700 українських
військовослужбовців убито російськими бойовиками. Кількість жертв на Донбасі
перевищує втрати США в Афганістані за останні 15 років».

Станом на 18 квітня 2016 року, за час проведення АТО на Донбасі загинули 308
співробітників МВС та Національної гвардії України. «За ці два роки у
підрозділах МВС і Нацгвардії: загинули 308 осіб. У тому числі з добровольчих
батальйонів — 205 (108 — нацгвардійці з Донбасу, Азову, бат. ім. Кульчицького,
97 — з батальйонів МВС)», повідомив міністр внутрішніх справ Арсен Аваков. За
його словами, поранення отримали 1228 правоохоронців (з них 701 — з добровольчих
батальйонів), безвісти зник 41 боєць, ще 10 співробітників МВС знаходяться в
полоні бойовиків.

2 червня 2016 року Олександр Турчинов повідомив, що з початку АТО на Донбасі
загинуло 177 військовослужбовців Національної гвардії України, а 737 були
поранені.

Станом на 10 червня 2016 року, за два роки від початку проведення АТО, небойові
втрати української армії складають 1294 військовослужбовця, - про це в ефірі "5
каналу" заявив головний військовий прокурор Анатолій Матіос. Він деталізував
причини смерті: дтп - 112 випадків, отруєння (в тому числі, наркотичними,
алкогольними засобами) – 96 випадків, самогубство – 259 випадків, умисне
вбивство - 121 випадок, нещасні випадки (каліцтва, травматизм) – 148 випадків,
порушення правил пожежної безпеки, поводження зі зброєю та боєприпасами – 111
випадків, порушення заходів безпеки – 40 випадків, захворювання (смерть
внаслідок хвороби) – 405 випадків, інші причини – 2 випадки.

Станом на 14 червня 2016 року, з початку АТО на Донбасі загинули 2491
військовослужбовців, про це в ході брифінгу в Києві повідомив директор
Військово-медичного департаменту Міністерства оборони України генерал-майор
медичної служби Андрій Верба. Він деталізував втрати: "На сьогодні санітарні
втрати - це 8130 військовослужбовців; безповоротних, на жаль, у нас 2491, за
травень - 29 бойових безповоротних".

Від початку 2016 року в зоні конфлікту на сході України бойові втрати Збройних
Сил України (загиблі та поранені ЗСУ) склали 623 військовослужбовців, - про це,
15.06.2016 року, заявив у штаб-квартирі НАТО міністр оборони України Степан
Полторак.

18 червня 2016 року, під час відвідування Навчального центру НГУ, президент
України Петро Порошенко озвучив дані щодо втрат Національної гвардії України:
«746 бійців отримали поранення, 183 воїни віддали своє життя, захищаючи
суверенітет, територіальну цілісність рідної держави».

24 серпня 2016 року Президент України Петро Порошенко під час свого виступу на
військовому параді у м. Києві з нагоди відзначення 25-ї річниці Незалежності
України заявив, що з 2014 року в бойових діях на Донбасі загинули 2504 бійці.
«Озираючись назад, на понад 2 роки війни, можна впевнено стверджувати, що
ворогові не вдалося реалізувати жодної стратегічної задачі, він не зміг
поставити Україну на коліна. За це і загинули 2 504 наших воїни. Ми схиляємо
голови перед пам'яттю Героїв, які віддали своє життя за мирне життя України», —
сказав він.

25 серпня 2016 року начальник Генерального штабу ЗСУ Віктор Муженко розповів про
офіційно підтверджені втрати Збройних сил України. За його словами, «всього за
серпень місяць 2014 року втрати Збройних Сил склали: безповоротні – 427 чоловік,
781 – санітарні (поранення, контузії тощо, зокрема й психологічні травми)».
Також, він зазначив, що з 21 серпня по 5 вересня 2014 року під час боїв під
оточеним ворогом містом Іловайськ Донецької області 150 бійців ЗСУ загинуло і 90
отримали поранення. Віктор Муженко наголосив, що «це втрати Збройних Сил
України. Те, що стосується добровольчих батальйонів, вважаю, що облік таких
втрат має бути в Міністерстві внутрішніх справ України, Національній гвардії
України».

27 вересня 2016 року Степан Полторак в інтерв'ю німецькому виданню Bild
повідомив, що втрати ЗСУ в зоні проведення АТО на Донбасі з початку 2016 року
склали 945 осіб, у тому числі 168 загиблих військових.

29 вересня 2016 року очільник МВС Арсен Аваков у своєму виступі на урочистому
заході до річниці Нацгвардії України зазначив, що за час проведення АТО на
Донбасі загинули 189 бійців Національної гвардії.

6 жовтня 2016 року Степан Полторак під час зустрічі з начальником Головного
штабу оборони Збройних сил Королівства Швеція повідомив, що з початку року
загинуло 173 військовослужбовців внаслідок порушення режиму припинення вогню
російськими окупаційними військами.

14 жовтня 2016 року Президент України Петро Порошенко під час свого виступу в
Києві після церемонії складення урочистої клятви ліцеїстами Київського
військового ліцею імені Івана Богуна повідомив, що 2533 українських
військовослужбовців загинули внаслідок збройного конфлікту на сході України.
«2533 військових загинули, обороняючи Україну від російської агресії. Прошу всіх
тут присутніх, всіх, хто дивиться нас по телевізору, вшанувати світлу пам’ять
українських захисників Вітчизни хвилиною мовчання», — сказав він.

17 жовтня 2016 року Президент України Петро Порошенко під час вручення
сертифікатів на житло особовому складу Національної гвардії повідомив, що за
період проведення АТО загинуло 190 бійців Національної гвардії.

15 листопада 2016 року Міністерство оборони України надало інформацію, що з 2014
року (станом на 11 листопада 2016 року) в АТО загинуло 2142 військовослужбовців
ЗС України. Також зазначається, що серед загиблих - 335 офіцерів і 1807 з числа
рядового, сержантського (старшинського) складу. Отримали поранення 7070
військовослужбовців ЗС України

28 листопада 2016 року речник ГШ ЗСУ повідомив, що станом на 28 листопада
загинуло 2636 і поранено 8892 військовослужбовців України.

Станом на кінець листопада 2016 року, "з початку проведення АТО маємо 3064
загиблих від усіх силових структур, із них 2636 — військовослужбовці ЗСУ, з
цього числа — 2148 — це бойові втрати. Поранених — 10753 людей, в тому числі
8897 — ЗСУ", - про це в інтерв`ю Голосу України повідомив Начальник Генерального
штабу — Головнокомандувач Збройних Сил України Віктор Муженко

6 грудня 2016 року, при врученні орденів «Золота Зірка» Героя України родичам
загиблих 18-річних воїнів-добровольців Андрія Снітка та Сергія Табали, Президент
України Петро Порошенко нагадав про кількість загиблих в результаті російської
агресії проти України: "Загальна кількість жертв війни вражає, вона сягнула
десяти тисяч. Росія позбавила життя не лише 2558 наших військових із Збройних
Сил та інших силових структур, які боронять країну, але й сім з половиною тисяч
цивільних громадян України".

22 грудня 2016 року Міністерство оборони України відповіло на громадський запит
про загальну кількість загиблих, поранених, пропалих безвісти і полонених
військовослужбовців Збройних сил України у ході АТО. У відповіді станом на 21
грудня 2016 року зазначені такі втрати:

31 грудня 2016 року, Президент України Петро Порошенко, під час своєї робочої
поїздки в зону проведення АТО до Донецької області зазначив, що "... лише
протягом цього року 211 військовослужбовців Збройних сил України віддали своє
життя за мир, свободу нашої держави, захищаючи її від агресора"

17 лютого Начальник Генерального штабу Віктор Муженко зазначив, що бойові втрати
Збройних сил України з початку війни на сході України склали 2197
військовослужбовців.

22 лютого Президент України Петро Порошенко, під час своєї зустрічі з
військовослужбовцями у Генеральному штабі ЗСУ заявив, що за час АТО на сході
України загинули 2608 українських військових, з них 2200 — з лав Збройних сил.

За підсумками 2016 року, кількість бойових втрат впродовж 2016 року була нижчою
за небойові: 211 бойових проти 256 небойових — повідомляє Управління по зв'язкам
із громадськістю Збройних сил України.

В разі поранення, або загибелі військовослужбовців в зоні АТО, їх статус,
встановлення групи інвалідності а також статус членів родин загиблих
визначається військово-лікарськими комісіями, які діють при всіх військових
медичних закладах України, які є важливими структурними підрозділами військової
медицини України. Статус члена родини загиблого військовослужбовця, на підставі
офіційних документів військово-лікарських комісій, надається вповноваженими
державними комісіями по лінії Міністерства соціальної політики України.

Усі члени родин загиблих військовослужбовців, які відмічені найвищими державними
нагородами України, мають законодавче право на отримання пенсії за особливі
заслуги перед Україною.

У вересні 2014 року розпочалася гуманітарна експедиція під керівництвом Збройних
Сил України у рамках проекту "ЕВАКУАЦІЯ 200", метою якої став пошук, вилучення
(ексгумація) та евакуація тіл загиблих українських військовослужбовців Збройних
Сил України та представників інших військових формувань з району проведення АТО,
у тому числі з території, що тимчасово не контролюється Збройними Силами
України. До пошукової роботи було залучено офіцерів цивільно-військового
співробітництва Збройних Сил України, працівників Національного
військово-історичного музею України у взаємодії з ВГО "Союз «Народна Пам'ять»,
що має великий досвід пошукової роботи і займалась пошуком останків солдатів,
які полягли на полі бою у часи першої та другої світових війн.
Пошуковці-волонтери разом з офіцерами пошукових груп цивільно-військового
співробітництва Збройних Сил України виконували важку моральну і фізичну роботу
в непростих умовах — часто під обстрілами і у зоні бойових дій.

Гуманітарні експедиції організовувалися спільно з Управлінням
цивільно-військового співробітництва Збройних Сил України (відділ пошукової
роботи), за сприяння Делегації Міжнародного Комітета Червоного Хреста в Україні
та інших залучених сторін. При цьому зберігалася повна нейтральність роботи і
винятково гуманітарний характер місії.

З 1 жовтня 2016 року пошуковці ВГО "Союз «Народна Пам'ять» не залучаються до
реалізації пошукових заходів у рамках проекту Збройних Сил України "ЕВАКУАЦІЯ
200".[Джерело?]

Захоронення тимчасово не встановлених воїнів проводилося з усіма військовими
почестями на Алеї Героїв АТО Краснопільського цвинтаря міста Дніпро і на
Кушугумському кладовищі Запоріжжя. Окреме місце для захоронення було виділено
під Старобільськом, де в подальшому облаштували військове кладовище. На ньому
поховані бійці «Айдару», 80-ї ОАеМБр та 1-ї танкової бригади, які загинули в бою
під Луганськом 5 вересня 2014 року.

Станом на початок жовтня 2014 року органи внутрішніх справ зареєстрували понад
тисячу повідомлень про виявлення невпізнаних тіл за період проведення
антитерористичної операції. Для понад 250 з них вдалося ідентифікувати особу.

Станом на квітень 2015 р. ідентифіковано 21-го воїна серед похованих тимчасово
невстановлених бійців на Кушугумському кладовищі.

Станом на 28 вересня 2015 року, у базі даних залишаються ДНК-коди 762
неідентифікованих бійців, загиблих у зоні АТО, 426 останків вже визначені, - про
це заявила в ефірі телеканалу "112 Україна" голова комітету Верховної Ради з
охорони здоров'я, радник Президента України Ольга Богомолець.

14 січня 2016 року на Кушугумському кладовищі поховали останнього з невпізнаних
бійців, тіла яких привезли до Запоріжжя. Загалом, на Кушугумському кладовищі
поховані 118 тимчасово невстановлених захисників України, більша частина з яких
загинули під час виходу з оточення під Іловайськом. Станом на 29 серпня 2016
року упізнані 42 .

За повідомленням на сайті Дніпропетровської ОДА від 10 листопада 2016 року, за
весь час проведення АТО на Краснопільському кладовищі було поховано 281
тимчасово невстановленого захисника України. За результатами ДНК-експертизи
встановлено імена 157 з них. 11 листопада на Краснопільському кладовищі поховали
ще 12 невідомих солдатів.

8 лютого 2017 року, в управлінні взаємодії з правоохоронними органами й
оборонної роботи Дніпропетровської облдержадміністрації повідомили, що
невпізнаними залишаються більше ніж 120 загиблих на Донбасі бійців.



https://uk.wikipedia.org/wiki/%D0%9A%D0%B8%D1%97%D0%B2%D1%81%D1%8C%D0%BA%D0%B0_%D0%A0%D1%83%D1%81%D1%8C

Ки́ївська Русь (Русь; стцерк.-слов. Роусь) — середньовічна держава на території
Східної Європи з центром у Києві. Існувала з кінця IX до середини XIII століть і
являла собою об'єднання руських князівств під владою династії Рюриковичів. У
часи найбільшої могутності простягалася від Балтійського моря на півночі до
Чорного моря на півдні, і від верхів'їв Вісли на заході до Таманського
півострова на сході.

Історичним ядром Русі стало Середнє Подніпров'я, де традиції політичного
розвитку сягали ще скіфських часів. Провідну роль у становленні держави русів
відіграло Полянське князівство з центром у Києві.Київська Русь заклала традиції
незалежної державності на території України, в цей час українська народність
отримала могутній стимул для свого подальшого розвитку. Український історик
Михайло Грушевський стверджував: «Київська Русь є першою формою української
державності». Її створення прискорило економічний, політичний і культурний
розвиток східних слов'ян та зробила їх рівноправними учасниками політичного
життя Європи та Близького Сходу.

Термін Київська Русь у сучасній історіографії використовується як для позначення
єдиної держави, що проіснувала до середини XII століття, так і для ширшого
періоду середини XII — середини XIII століть, коли Київ залишався центром країни
і керування Руссю здійснювалося єдиним князівським родом на принципах
«колективного сюзеренітету». Обидва підходи зберігають актуальність і в наш час.

У зв'язку з тим, що центром східнослов'янської держави впродовж багатьох століть
був Київ, у історичній літературі Русь отримала назву «Київська Русь». Сам
термін Київська Русь — книжного походження і веде свій початок не з джерел, а зі
сторінок історичних праць першої половини XIX століття. Це поняття виникло в
російській науці як елемент періодизації історії Росії. З часом історики ввели
до наукового обігу ще два терміни «Давня Русь» і «Давньоруська держава».

У вітчизняних писемних джерелах ця держава називається «Руською землею» або
«Руссю», в іноземних — «Руссю». Відповідно й народ цієї країни називали
«руським». Однак цей термін не був одвічним іменем всього народу країни.
Широкого вжитку він набув тут лише від IX-X ст. Уперше в давньоруському літописі
він з'являється в тексті, що стосується 852 року: «Нача ся прозывати Руская
земля». З початком X ст. назва «Русь» набула офіційного значення.

Походження терміна «русь» є предметом дискусій істориків, що тривають уже понад
200 років. За цей час викристалізувалося щонайменше 3 теорії: південна, згідно з
якою етнонім «русь» має місц., середньодніпровське походження, північна, за якою
цю назву було запозичено слов'янами у скандинавів, і соціальна, яка, однак,
нічого не говорить про безпосереднє походження терміна, але схильна тлумачити
його як назву лише верхівки східнослов'янського суспільства. Остання теорія має
нині тільки історіографічний інтерес, дві перші й досі виборюють право на
істинність.

Б. Рибаков, досліджуючи літописний вислів: «Поляне иже нын зовомся Русь», дійшов
висновку, що полянський союз племен (див. Поляни) Середнього Подніпров'я взяв
собі за самоназву ім'я одного з племен, які об'єдналися в ньому, — «рос»,
відомого вже в VI ст. далеко за межами східнослов'янського світу. Про плем'я
«рос» говориться у сирійському джерелі VI ст. — «Церковній історії»
Псевдозахарія. 

Чимало науковців, особливо петербурзької школи, схиляються до тієї філологічної
точки зору, що пов'язує назву «Русь» із фінською назвою шведів — «Ruotsi».
Однак, як зазначає історик Г. Ловмянський, якому належить ґрунтовне дослідження
цього питання, в даному разі лінгвісти вийшли за межі своїх дослідницьких
можливостей. Назва «Русь», як доводить Г. Ловмянський, первісно мала
географічний зміст і здавна означала територію Середнього Подніпров'я. У процесі
створення тут держави вона стала її назвою, а пізніше набула також етнічного й
соціального значення. Німецький славіст Л. Мюллер виводив походження терміна
«русь» від скандинавського етноніма «Ruder». Вказуючи на значну звукову
розбіжність між термінами «рудер» і «русь», він вважав, однак, що термін «русь»
вживався не як самоназва скандинавів, а лише як слов'ян, еквівалент їхньої
справжньої самоназви. Історики, котрі відстоюють північне походження назви
«Русь», часто апелюють до авторитету «Повісті временних літ», у якій говориться:
«Отъ варягъ бо прозвашася Русью, а первое бўша словене».

Іраномовне походження терміна «русь» аргументується в дослідженнях відомого
іраніста В. Абаєва. Згідно з ними, етнонім «русь» відповідає перському «ruxs»,
що означає сяйво, або осетинському «ruxs» — «roxs» — світлий. На початку IX ст.
слово «русь» як назва держави і народу з'являється в текстах арабських та
візантійських письменників. В арабській літературі назва «Русь» уперше вжита
середньоазійським ученим IX ст. ал-Хорезмі.

До питання походження Київської Русі вперше звернувся легендарний літописець
Нестор понад вісім століть тому в «Повісті минулих літ». Трактування цього
питання є одним із найзаплутаніших у вітчизняній та світовій історіографії.
Вузькість джерельної бази, суперечливість і неоднозначність відомого фактичного
матеріалу, хибні методологічні підходи, політична заангажованість та ідеологічні
симпатії істориків неодноразово ставали на заваді об'єктивному погляду на процес
виникнення Давньоруської держави. Перші спроби знайти вирішення цієї проблеми
було здійснено ще середньовічними хроністами, які штучно пов'язували ранню
історію Русі з відомими їм народами Східної Європи — скіфами, кельтами,
сарматами, аланами.

У середині XVIII ст. німецькі історики, члени Петербурзької Академії наук
Готліб-Зігфрід Байєр та Герхард Міллер обґрунтували концепцію норманізму.
Посилаючись на літописну легенду про прикликання варягів на Русь, ці науковці
висунули тезу щодо скандинавського походження Давньоруської держави. Рішучим
опонентом і палким критиком норманізму став Михайло Ломоносов. Майже одразу
полеміка потрапила в русло не наукової дискусії, а ідеологічного протистояння.
«Космополітизмові» німецьких вчених, які, абсолютизуючи «варязький фактор»,
принижували державотворчу здатність слов'ян, було протиставлено «державницький
патріотизм», що був своєрідним виявом зростання присутності слов'ян у
керівництві Російської імперії та її Академії Наук.

На початковому етапі цієї багатовікової дискусії в основу концепцій як
норманістів, так і антинорманістів було покладено хибну методологічну засаду —
виникнення держави вони розглядали, по-перше, як кульмінаційний одномоментний
акт, по-друге, як безпосередній наслідок діяльності конкретної історичної особи.
Такий підхід і визначив коло питань, які були у центрі уваги істориків аж до
кінця XIX століття.

У 20-х роках XX ст. на основі численних історичних, археологічних та мовних
джерел значна частина науковців світу почала віддавати перевагу «варязькому
чиннику» у становленні державності русів. Офіційна радянська історіографія
назвала норманську теорію політично шкідливою, оскільки вона не визнавала
здатності слов'янських народів створити незалежну державу самотужки. Дискусія
спалахнула з новою силою. На захист своєї теорії норманісти висували такі
аргументи:

Історики часто ділять політичну історію руської держави на три періоди. Перший
період — швидкого зростання — охоплює майже 100 років — з 882 року, коли на
престол у Києві сів Олег, до смерті Святослава I Хороброго 972 року. У цей час
було підкорено сусідні східнослов'янські племена, в результаті чого утворилося
величезне господарське й політичне об'єднання, здатне кинути виклик основним
суперникам у цьому регіоні.

Другий період охоплює князювання Володимира I Великого (978-1015) та Ярослава I
Мудрого (1034-1054), що було добою зміцнення Києвом своїх завоювань і досягнення
ним вершини політичної могутності і стабільності, економічного та культурного
розквіту. На противагу територіальному зростанню попереднього періоду тут
переважає внутрішній розвиток. Було впроваджено християнство, що значною мірою
вплинуло на політичне і культурне життя держави, а також вироблено кодекс
законів.

Останній період характеризується безупинними руйнівними князівськими чварами,
зростанням загрози нападів кочових племен та економічним застоєм. Початок цього
періоду, за різними оцінками, припадає на час смерті Ярослава I Мудрого 1054
року або кінець князювання останніх успішних правителів Києва — Володимира II
Мономаха (1113-1125) та його сина Мстислава I Великого (1125-1132). Після
захоплення та розорення Києва суздальським князем Андрієм Боголюбським 1169
року, політичне й економічне значення міста впало. Монгольська навала на Русь
1237—1241 років і руйнування Києва 1240 року поклали край існуванню Київської
Русі та незалежності давньоруських князівств.

У кінці IX ст. рівень державної організованості східних слов'ян все ще був
низьким, частина племен не входила до племінних об'єднань, або охоплювалася ними
частково. Існували невеликі держави або напівдержавні племінні княжіння. У той
самий час процес державотворення в Європі розширювався. Зокрема, германські
племена боролися за об'єднання і створили державу Карла I Великого, у VII ст.
виникає Болгарська, в Х ст. Польська, Чеська, Угорська та ін. Цей процес у
Західній та Центральній Європі не міг не стимулювати державотворчість у східних
слов'ян. Провідну роль у становленні Русі відіграло Полянське князівство з
центром у Києві.

Слов'янські племена, в яких відбувалося майнове розшарування, виділилася керівна
верхівка, підійшли до такого рівня соціально-економічного розвитку, коли
державність, що охоплювала б усі племена, стала історично необхідною. І тому
зміна династій 882 року, злиття Новгородського і Київського князівств у єдине
державне ціле сприяли об'єднанню з часом усіх східнослов'янських племен у єдину
державу — могутню Давньоруську державу.

Нормани — це загальна назва населення Скандинавії — шведів, норвежців, данців, у
слов'янських літописах ототожнюються з варягами. У VII–IX ст. вони почали широкі
завойовницькі походи в Європу. Зокрема, у VIII ст. нормани з'явилися у верхів'ях
Волги, підкорили фінські племена мерю, мурому, мещеру і встановили своє
панування над Волзьким шляхом. У Західній Європі вони грабують, руйнують
Німеччину, Францію, Англію, Італію та ін. Нормани відіграли ключову роль у
формуванні і становленні давньоруської держави.

Схожим на ці західноєвропейські події є процес становлення держави в землі
словенів. Літопис оповідає, що 859 року варяги прийшли з-за моря, брали данину з
«чуді, із словен і з мері, і з весі, кривичів». 862 року ці племена вигнали
варягів «за море», але не змогли організувати свою владу і закликали інших
варягів, щоб її організувати. Прибули три брати: Рюрик, Синеус і Трувор. Рюрик
став князювати у Словенському князівстві (Новгороді), Синеус — у Білоозері,
Трувор — в Ізборську. Після смерті братів Рюрик став єдиновладним князем,
об'єднавши під своєю владою північні слов'янські племена словенів, кривичів та
фінські — мері, весь, мурому. Літописи повідомляють, що перед своєю смертю Рюрик
передав правління своєму родичу Олегу і доручив йому малолітнього сина Ігоря.
Поряд із цим є відомості, що Ігор був сином Олега.

882 року Олег із великим військом рушив на південь, завоював Смоленськ, Любеч та
інші землі, нарешті, підступно вбивши Аскольда та Діра, захопив Київ.

Низка науковців, зокрема академік Петро Толочко, дійшли висновку, що в Києві 882
року стався спрямований проти князя християнина Аскольда державний заколот, в
якому вірогідно брали участь язичники — бояри із великокнязівського оточення. Як
наслідок до влади прийшла нова династія — Рюриковичів. Про жодне норманське
завоювання і створення руської держави, таким чином, не можна говорити. Олег зі
своєю дружиною стали на службу середньовічній ранньофеодальній слов'янській
державі, яка на той час пройшла вже довгий шлях розвитку. Не випадково варяги не
змінюють і її назви. На думку сучасних дослідників «варяги» — мореплавці,
більшість з яких становили полабські слов'яни, вони відносяться до норманів лише
у зв'язку із завоюванням їхніх земель германцями.

Тут слід зазначити, що ця думка повністю узгоджується із дослідженнями
Грушевського «Анти — племена, що утворили етнографічну цілість, яку тепер звемо
українсько-руською». Тобто Русь не виникала на порожньому місці, а є прямим
спадкоємцем Антського союзу. Арабські і перські географи стверджували, що на
території Русі існували держави Куявія, Славія, Артанія, пізніше з'явилася назва
Руський каганат.

Варяги приходили на Русь не лише як дружинники своїх конунгів (вождів, князів),
але також як купці, поєднуючи військову службу з торгівлею. Вони були
нечисельними вкрапленнями у величезний слов'янський світ, що мав досить високу
культуру. Тому процес їхньої асиміляції слов'янами здійснився дуже швидко, і
варяги не зіграли, та й не могли зіграти вирішальної ролі у формуванні і
розвитку великої середньовічної слов'янської держави — Київської Русі.

Нині фахівці об'єктивніше і виваженіше підходять до оцінки ролі «варязького
чинника» в політичному житті Східної Європи. Яскравим свідченням цього є вислів
одного із західних дослідників Г. Штокля:

Спробою кардинально змінити напрям пошуку стала хозарська гіпотеза, яка виводила
коріння Київської держави з Хозарського каганату. Її автор, професор
Гарвардського університету Омелян Пріцак, запропонував взагалі відмовитися від
концепції слов'янського походження Русі. На його думку, поляни були не
слов'янами, а різновидом хозар, а їхня київська гілка — спадкоємницею роду Кия,
який заснував (іноді вживається термін «завоював») Київ у VIII ст. Однак ця
версія не витримує критичної перевірки. Археологічні дослідження стародавнього
Києва свідчать про місцеву слов'янську самобутність його матеріальної культури.
Пам'ятки хозарської (салтово-маяцької) культури зустрічаються надзвичайно рідко
і не становлять навіть 1 відсотка загальної кількості знахідок.

Князь Олег Віщий (882-912) за кілька років у результаті численних війн і походів
підкорив своїй владі племена полян, древлян, сіверян, радимичів. А загалом влада
Києва тепер поширювалася ще й на словен, кривичів, радимичів, хорватів, уличів,
фіно-угорські племена, чудь, мерю.

Значних успіхів вона досягла і на міжнародній арені. Одним із важливих заходів
Олега були дії, спрямовані на захист держави від нападів сусідів, зокрема й
варягів. Цій меті слугувала данина варягам у триста гривень на рік — «заради
миру», яка виплачувалася до смерті князя Ярослава I Мудрого. Це був своєрідний
договір про «мир і дружбу». У такий самий спосіб (данина 10 тис. марок) Олег
порозумівся з уграми, які проходили через землю Русі на Захід. Компенсацією за
ці матеріальні витрати стала данина, яку Візантія виплачувала Русі «заради миру»
за договорами з часів Аскольда.

У Повісті минулих літ описано похід Олега на Царгород 907 року. Значна частина
істориків вважає його легендарним, оскільки він відсутній в інших джерелах.
Відомості про цей похід можуть базуватися на поході 860 року Аскольда і Діра,
або на пізніших походах Ігоря.

911 року було підписано новий, значно вигідніший і ширший договір. Було укладено
і воєнні угоди. Цікаво, що Олег на знак перемоги прибив щит на воротях Царграда
(так слов'яни тоді іменували Константинополь).

Наступник Олега князь Ігор I (912-945) продовжував справу свого попередника, хоч
і не так вдало. Перш за все він приборкав непокірних древлян, приєднав землі
тиверців та уличів між Дністром і Дунаєм. Двічі ходив на схід: 913 року за
угодою з хозарами пройшов до берегів Каспійського моря і дістався Баку, руйнуючи
і грабуючи все на своєму шляху. 943 року ходив на багаті мусульманські міста
Кавказу, де захопив велику здобич.

У роки князювання Ігоря на кордонах Київської Русі вперше з'явилися печенізькі
племена. 915 року вони уклали договір з Києвом і відкочували до Дунаю, однак 930
року порушили угоду і почали напади. Дослідження сучасних істориків свідчать, що
це пов'язано з інтригами візантійської дипломатії, яка використовувала печенігів
для ослаблення Русі. У Києві не зразу здогадалися про підступність
імператорського двору і аж до 30-х років X ст. надавали Візантії військову
допомогу. Зокрема, русичі у складі імператорської армії брали участь у війнах в
Італії.

У 30-ті роки X ст. економічна, військова і політична міць Русі продовжувала
зростати. Русь посилює свої намагання міцно утвердитись у Причорномор'ї, а також
на східних торговельних шляхах, особливо у Приазов'ї, Поволжі, Закавказзі. Але
найбільші зусилля руські керівники спрямовують на боротьбу проти Візантії. На
початку 40-х років X ст. імперія припинила виплату Русі щорічної данини і 941
року починається війна. Ігор організував похід на Візантію великої флотилії,
однак у морській битві біля Константинополя греки використали пальну суміш —
«грецький вогонь», яким спалили багато човнів і примусили слов'ян відступити.
Після цієї невдачі Ігор організував новий похід 943 року, однак імператор
Візантії запропонував мир і відновлення виплати данини. Русичі отримали дари і
від Дунаю повернули додому. 944 року було укладено новий русько-візантійський
договір, який увібрав в себе статті угод 907 і 911 років. Однак умови
торговельної діяльності руських купців були погіршені.

Загинув Ігор 945 року під час спроби вдруге зібрати з древлян данину. Така форма
збирання, відсутність законодавчо встановлених розмірів податку призводили до
того, що в населення часто забиралося майно, руйнувалося господарство. У країні
загалом, а надто у волелюбних древлян та інших племен, зростало невдоволення.
Древляни влаштували під Іскоростенем засідку, в якій загинули Ігор і його
невелика дружина.

Після смерті Ігоря залишився малий син Святослав, і правління державою перейшло
до його матері, княгині Ольги (945-964). Вона стала правителькою величезної, ще
не впорядкованої держави, де вибухали повстання проти центральної влади. Ольга
жорстоко розправилася з древлянами, спаливши їхнє головне місто Іскоростень.
Частину жителів було вбито, інших — перетворено на рабів. Та жорстока розправа
була законною кривавою помстою, традицією тих часів. Після цього всі подальші
роки її правління характеризувалися миром і спокоєм. Тому літопис ставиться до
неї, як до наймудрішої серед людей. Виявом її високої політичної і культурної
зрілості було її охрещення, а також толерантне ставлення до інших вірувань.
Ольга приділяє велику увагу внутрішнім справам, конкретно аналізує розвиток
кожного регіону держави. З цією метою вона об'їхала на возі і санях величезну
територію своєї країни, побувала і в недавно підкорених землях, що було досить
небезпечно. Першою серед князів навела порядок в організації збирання податків,
визначила їхні фіксовані розміри. Податки за часів Ігоря та Ольги сплачувалися
переважно хутром, а грошовою одиницею була «куна» — шкурка куниці. Було
встановлено, що данина ділилася на три частини, з яких дві йшли на державні
витрати, а третина на потреби княгині, її міста Вишгорода. У цьому визначилась
ідея поділу між бюджетом і власністю князів, що засвідчувало високий рівень
державного мислення як керівної еліти, так і суспільства в цілому.

Ольга виявила глибоке розуміння міжнародного становища свого часу в Європі, 940
року здійснила важливий державний візит до Візантії, встановила з нею досить
дружні відносини, відновила військовий союз. Вона також зуміла встановити
дипломатичні зв'язки зі Священною Римською імперією.

Значно розширилася Русь, зросла її могутність та міжнародна вага за часів сина
Ігоря й Ольги Святослава (964—972). Це був мужній, войовничий князь із
лицарською вдачею, що провів усе своє правління у війнах, охопивши своїми
походами грандіозну територію в Європі й Азії.

Святослав розпочав князювання походами на Оку та Волгу у 964-965 рр. Пройшовши
землю в'ятичів, він завдає удар по союзниках Хазарії, об'єднаннях волзьких
булгар та буртасів (мордви), а потім розбиває Хозарський каганат. Далі руси
пішли на Північний Кавказ, де перемогли ясів (осетинів) і касогів (черкесів), а
потім рушили на Каспій і зруйнували Семендер. Святослав також зміцнив своє
панування на Тамані, де згодом виникає князівство Тмутараканське. Після
переможного походу на Схід він підкорив в'ятичів і, загалом, завершив об'єднання
всіх племен східних слов'ян у єдиній державі.

Внаслідок походу 964—965 рр. Русь розгромила великий Хазарський каганат, що дало
можливість закріпитися у межиріччі Волги і Дону. 965 року русичі захопили
Саркел. Від часу усунення хазар господарями південноруських степів до річок Сули
і Рось стали печеніги, що блокували торгові шляхи до країн арабського Сходу.

Зовнішньополітична активність Святослава I Хороброго турбувала Константинополь,
і візантійська дипломатія потайки намагалася зіштовхнути Русь із одним із її
сильних сусідів, зокрема Болгарією. Це була традиційна політика імперії:
нацькувати одних варварів на інших. Святослав погоджується допомагати
візантійцям у війні з Болгарським царством.

968 року починається перший балканський похід Святослава. У битві під Доростолом
болгари зазнали поразки, руські війська оволоділи багатими придунайськими
містами і захопили Східну Болгарію. Резиденцією руського князя стає місто
Переяславець. Там, як він казав, «усі добра сходяться: із греків — паволоки,
золото, вина й овочі різні, а з чехів і з угрів — срібло й коні, із Русі ж —
хутро і віск, і мед, і невільники».

Однак, 969 року, довідавшись про облогу Києва печенігами, Святослав змушений
повернутися в Русь. Розбивши печенігів, він проводить деякі заходи щодо
зміцнення управління державою: посадив на Київському столі старшого сина
Ярополка, у Древлянській землі — Олега, в Новгороді — Володимира. Цим було
покладено початок державній реформі, внаслідок якої Русь поступово ставала
володінням однієї князівської династії.

Сам Святослав 969 року повертається на Дунай і починається його другий
Балканський похід.

Та ситуація на Балканах змінилася не на користь Русі. Коли київський князь
здобув низку перемог, Візантія різко змінила свою політику, і сам імператор
Іоанн I Цимісхій пішов із величезним військом вибивати свого недавнього союзника
з Болгарії. Почалася завзята боротьба у невигідній для русичів ситуації:
відірваність від батьківщини, чуже населення, велика перевага військових сил
противника та ін. Святослав боронив не тільки свої завоювання, але й честь
руської землі. Літопис сповіщає, що він заохочував своїх воїнів до мужності в
бою словами: «Так не посоромимо Землі Руської, ляжемо кістьми тут, і бо ж
мертвий сорому не знає». У низці битв візантійців було розбито. Однак в
останній, одній із найбільших, битві під Аркадіополем руське військо зазнало
поразки. Після кількох місяців виснажливої боротьби знесилені сторони перейшли
до переговорів і підписали договір, за яким війська Святослава дістали
можливість почесно відійти у свою країну. Поряд із цим Русь відмовлялася від
претензій на візантійські володіння в Криму та на Дунаї. Договір 971 року
відновлював дію угод 907 та 944 рр., у результаті чого Русь повернулася до
мирних і союзних відносин з Візантією.

Під час повернення до Києва біля дніпрових порогів на розпорошені, ослаблені
сили русичів напали печеніги, яких намовила Візантія, вбили Святослава та
багатьох його дружинників.

Загибель князя Святослава від рук печенігів продемонструвала, що ці орди
становили дедалі більшу загрозу і боротьба з ними ставала для Київської держави
життєвою необхідністю. А це означало, що зовнішньополітичний фактор у її житті
продовжував залишатися одним із найважливіших, вимагаючи подальшого зміцнення її
внутрішнього становища.

За часів Святослава Київська держава являла собою величезну країну з територією
800 тис. км². До її складу входило до 20 об'єднань племен та земель —
слов'янських і фінських. Весь цей конгломерат ще не був об'єднаний нічим, окрім
княжої влади, ослабленої Святославом та міжусобицями його синів у перші роки
після його смерті. Ця боротьба за владу між князями Ярополком I, Олегом та
Володимиром тяглася досить довго (972—979) і завершилася перемогою
новгородського князя Володимира (980—1015). У перші роки правління в Києві
Володимир продовжував політику свого батька, спрямовану на розширення меж
держави. Уже 979 року, прямуючи з дружиною з Новгорода на Київ, дорогою князь
завоював Полоцьке князівство і приєднав до Київської держави. У 981-993 роках
було здійснено кілька вдалих походів. Він остаточно підкорив непокірні племена
в'ятичів і радимичів, відвоював у польських королів давньоруські червенські
міста (Червен, Белз та ін.), оволодів частиною землі литовського племені
ятвягів, де збудував місто Берестя (Брест), захопив Херсонес (Корсунь) у Криму,
що належав Візантії, здійснив вдалий похід у Закарпаття тощо. У кінці X ст. в
межах Київської Русі було об'єднано всі східнослов'янські племена.

З часом у зовнішній політиці князя Володимира формується новий відтінок: дедалі
більша увага зосереджується на захисті власних кордонів, особливо від печенігів:
будуються лінії укріплень, а також нові міста. Однак, хоч Володимир вів боротьбу
з печенігами до кінця свого життя, ліквідувати цю небезпеку йому не вдалося.
Поступово князь дедалі більше надає пріоритетне місце внутрішнім проблемам:
зміцненню держави, її єдності, консолідації земель, підвищенню добробуту людей.
З метою укріплення князівської влади, її централізації у руках своєї династії в
усіх великих містах і землях він призначив намісниками своїх численних синів, їх
у нього було 12, від різних жінок. Варязьку дружину він замінив укомплектованою
русичами і постійно про неї дбав, виконував її бажання, радився з нею, з неї
також призначав намісників, воєвод. За його правління зникають місцеві «ясні
князі», і племінні назви поляни, сіверяни, радимичі тощо заміняються на кияни,
чернігівці, смолянії і т. д.

Однак найбільш ефективним і далекоглядним заходом, спрямованим на укріплення
влади, зміцнення єдності держави, на піднесення моральної та культурної зрілості
тогочасного суспільства, було здійснення низки релігійних реформ і запровадження
християнства. На той час язичництво себе вичерпало. Воно відповідало первісному
суспільству та початковим стадіям формування держави, коли кожне плем'я мало
свого князя, а часто і свого Бога, коли важливою життєвою потребою людей було
вміння знайти можливості порозуміння з природою. Язичництво не вирішувало
проблем людського співіснування в умовах соціальної нерівності. Авторитет
великого князя потребував освячення єдиною вірою. Поряд із цим не можна
ігнорувати і впливи країн, що оточували Київську Русь. 864 року було охрещено
Болгарію, у 928-936 роках — Чехію, у 962-992 роках — Польщу. Вони своїм
прикладом стимулювали прийняття Руссю християнства, яке несло в собі високий
потенціал моралі, культури, доброти у стосунках між людьми. Володимир розумів,
що, тільки прийнявши християнство, його держава зможе ввійти як рівноправна до
кола європейських держав.

Сприяло введенню християнства і те, що воно мало на Русі глибоке коріння.
Протягом IX ст. у Києві існували християнські громади. Князь Аскольд був
християнином. На Русі проповідували слово Боже видатні місіонери Андрій
Первозванний, Кирило та Мефодій. Зрештою, княгиня Ольга і значна частина її
оточення були християнами. Багато християн було і в оточенні самого князя
Володимира.

Особисто Володимир охрестився 987 року, тоді ж одружився із сестрою імператорів
Візантії Анною, а 988 року провів охрещення киян та жителів інших міст.
Охрещення здійснювалося насильницькими методами, викликало невдоволення,
намагання зберегти язичництво, особливо у північних землях.

Прийняття християнства (східного варіанта — православ'я) Київською Руссю мало
для неї велике історичне значення. Воно сприяло зміцненню князівської влади,
єдності східнослов'янських племен. Одружившись із сестрою імператорів Візантії
Анною, охрестивши країну, Володимир значно підніс її міжнародний авторитет,
особливо серед сусідів — Польщі, Чехії, Німеччини, сприяв розширенню економічних
та культурних зв'язків із багатьма європейськими країнами. Було відкрито двері
для культурних впливів Візантії в усіх галузях життя: у сфері понять про
державні і суспільно-політичні відносини, у шкільній освіті, книгарстві, у
будівництві тощо. Великий вплив справляла церква на мораль суспільства, активно
пропагуючи пом'якшення стосунків між людьми, засуджуючи звичаї помсти,
злодійство, рабство, сороміцькі слова, розпусту, багатожонство та ін. Поряд із
тим монастирі, церковні ієрархи самі були великими феодалами й освячували
феодальний лад.

Тепер Володимир I Великий, християнин і керівник могутньої християнської
держави, став одним з найвидатніших лідерів Європи. З ним підтримують дружні
стосунки керівники Польщі, Угорщини, Чехії, Норвегії, Німеччини та ін. З
багатьма з них Володимир I встановив численні династичні зв'язки, одруживши
синів з доньками польського князя Болеслава I Хороброго, шведського короля Олафа
I тощо. Першим серед руських князів Володимир починає карбувати свою монету —
золоту і срібну, багато чого запозичивши від арабських країн, Візантії. На них
було зображено самого князя, образ Христа, а на деяких замість цього було вибито
тризуб.

За Володимира Руська держава перетворилася на одну з наймогутніших в Європі, а
Київ за красою, розмірами змагався з Константинополем. Місто налічувало 8
базарів, 400 церков і т. д. За князювання Володимира починається нова доба в
усіх галузях державного життя: політики, релігії, культури, торгівлі,
будівництва та ін. Після смерті Володимира між його синами тяглися міжусобиці, в
яких остаточно переміг і утвердився Ярослав. Але від 1022 року по 1036 рік він
управляв Київською державою спільно з братом Мстиславом, що до цього князював у
Тмутаракані. Ярослав керував правобережною частиною держави, а Мстислав —
Лівобережжям.

Ярослав I (1019-1054) відзначався мужністю, глибоким державним розумом,
різнобічними знаннями, політичною гнучкістю, любов'ю до книг, за що і був
прозваний Мудрим. Він продовжував справу батька зі зміцнення Київської держави,
справу подальшого зростання її міжнародної ролі. Перш за все запроваджувалася
лінія на розширення меж країни. 1030 року він підпорядковує своїй владі західний
берег Чудського озера, де засновує місто Юр'їв (тепер Тарту). Приєднуються ще
кілька фінських племен і їхні території на північному сході. 1031 року у Польщі
було відвойовано червенські міста, захоплені нею 1018 року під час міжусобиць.
1036 року під Києвом вдалося остаточно розгромити печенігів, і Русь дістала
перепочинок у боротьбі з кочовиками, аж поки не з'явилися нові — половці. Однак
загроза експансії степових сусідів залишалася реальною, і Київ обводять іще
однією лінією фортифікацій уздовж р. Рось. За Ярослава 1043 року було здійснено
останній похід на Візантію. У похід вирушила велика флотилія морем і сухопутна
армія по західному берегу Чорного моря. Обидві сили зазнали поразки. Візантійці
«грецьким вогнем» спалили значну частину флоту біля Босфора, решта повернула
назад. Грецька ескадра рушила навздогін, але сама була знищена коло гирла
Дніпра. Сухопутне військо було розбито візантійцями під Варною, 800 полонених
русичів привели до Константинополя і осліпили. І все ж через деякий час
відносини з Візантією стали покращуватись, і 1052 року остаточно утвердився мир,
скріплений шлюбом четвертого сина князя Всеволода I з візантійською царівною.
Однак це була поодинока невдача у зовнішній політиці князя Ярослава.

Значну увагу Ярослав приділяв відносинам із Польщею, де у першій половині XI ст.
відбувалася гостра міжусобиця, народні повстання, безперервні війни між групами
вельмож. Київський князь підтримав спадкоємця польського престолу Казимира I
Відновителя, який поступово зміцнював владу, утверджував порядок у країні.
Ярослав здійснив кілька походів проти ворогів Казимира, надавав йому військову
допомогу, дипломатичну підтримку, і це сприяння привело до відновлення міцної
Польської держави, що у недалекому майбутньому повернулося проти руського
народу.

Зібравши майже всі східнослов'янські землі, крім Полоцького князівства, яке
Володимир виділив в окреме (воно твердо відстоювало свою незалежність),
приєднавши ряд територій фінських та інших племен, Ярослав став одним з
найсильніших володарів Європи, а Русь посіла одне з чільних місць у системі
європейських держав.

У середньовічній Європі ознакою престижу династії була готовність панівних груп
сусідніх країн вступити з нею у шлюбні зв'язки, і в цьому авторитет Ярослава був
великим. Його називали «тестем Європи». Дружина його була шведською принцесою,
одну з його сестер узяв за себе польський король, іншу — візантійський царевич.
Поряд із цим кілька його синів одружилися з європейськими принцесами, а три
доньки вийшли заміж за французького, норвезького й угорського королів. Особливо
гучної слави набула у Франції донька Ярослава Анна, яка брала участь в
управлінні державою за життя чоловіка, короля Генріха І. Після його смерті вона
залишилася регенткою. На королівських документах збереглися її підписи кирилицею
та латинською мовою, тоді як король і більшість вельмож ставили хрестики, бо
були неписьменні.

Продовжуючи справу батька, Ярослав надає пріоритетного значення зміцненню
внутрішньополітичного становища. У цій сфері він спирався на бояр, які на той
час зміцнилися, посилили свій вплив на життя країни. Варяги вже повністю
втратили своє попереднє значення і востаннє згадуються 1036 року. Всі Ярославові
воєводи були місцевого походження. Намісниками у головних містах були сини
князя. Таким чином, Ярослав багато зробив для вдосконалення державного і
політичного ладу. З цією метою було вироблено і кодекс законів «Руська правда».
Вона перш за все захищала інтереси феодалів, великого князя, також інтереси
народних мас від грубих форм феодального свавілля, які могли спровокувати
народні виступи. Кровна помста замінялася штрафами, які встановлювали князь чи
його намісники. Все це свідчило, що керівник країни дбає про життя своїх
підданих, про підвищення організованості і цивілізованості суспільства.

Ярослав надавав різноманітну і значну підтримку церкві і за її активної участі
зміцнював ідеологічну основу суспільства. Він дбав про поширення християнської
релігії, організацію церкви, розповсюдження візантійської освіти, культури,
будував багаті храми, великі монастирі. Зокрема, на місці перемоги над
печенігами 1036 року було збудовано браму з церквою Благовіщення, згори вкриту
позолоченим металом — тому й назва «Золоті ворота»: збудовано собор святої
Софії, відому на весь світ величну архітектурну пам'ятку. У Києві з'явилися
монастирі св. Юрія, Печерський. Чудові храми, монастирі збудовані і в Чернігові,
Чудові у Переяславі, Володимир-Волинському та інших містах.

1039 року у Києві засновано митрополію, що залежала від Константинопольського
патріарха. Ярослав спробував розірвати стосунки з патріархом. 1051 року з його
наказу єпископи у Києві обрали митрополитом Іларіона, «русина». Це був
високоосвічений князів духівник, блискучий промовець, талановитий письменник,
стійкий і глибокий патріот. Його «Слово о законі і благодаті», виголошене в
Десятинній церкві, — видатний твір, рівного якому не було у тогочасній грецькій
церкві.

Ярослав розбудував Київ, значно розширив його територію, оточив її валом. Було
зведено чудові будівлі: палаци князя, митрополита, високих сановників із
князівського оточення та ін.

Ярослав Мудрий помер 1054 року, залишивши заповіт, яким поділив свою державу між
дітьми. Його смерть знову висвітлила недосконалість процесу передачі і
наслідування влади великого князя. Ярослав намагався це зробити, як йому
здавалося, раціонально, традиційно, розділивши свою могутню державу між синами.
При цьому трьом старшим дав більші частини, двом меншим — менші.

Найстарший, Ізяслав I, отримав Київ, Новгород і великокнязівський престол,
Святослав — Чернігів і більшість території Сіверщини, землі в'ятичів, радимичів
і Тмутаракань, а Всеволод отримав Переяславль, і крім того, Ростов, Суздаль,
Поволжя та ін. Розподіляючи землі, Ярослав заповідав, щоб сини жили у злагоді і
шанували старшого брата, який посідав місце батька. Однак це моральне побажання
було недостатнім для збереження стабільності, єдності держави. Рішення про поділ
держави було фатальним, підривало саму ідею єдності країни. Українська держава
вступила в період розпаду, міжусобиць, небезпечних потрясінь.

Старший син Ізяслав I (1054-1078), що не мав здібностей до керування державою,
виконував роль її формального глави, у перші роки правління за підтримки братів
Святослава і Всеволода. Вони створили, по суті, тріумвірат, що вів спільну
політику і підтримував єдність держави. Однак незабаром між ними виникли
суперечності. До того ж 1068 року у битві з половцями вони зазнали поразки і,
розгубившись, не змогли організувати оборону країни. Цим скористалися кочовики і
безборонно грабували Київщину, Переяславщину, виводили тисячі невільників.
Кияни, обурені недостатньою активністю і твердістю Ізяслава у боротьбі з
кочовиками, зібрали віче і проголосили нового князя.

З метою владнати суперечності і спільно виступити проти кочовиків з ініціативи
князя Переяславщини Володимира Мономаха і Київського Святополка II 1097 року у
Любечі, біля Києва, було проведено з'їзд князів. Головною ухвалою Любецького
з'їзду було таке: кожен володіє своєю вотчиною, тобто спадщиною батька. Друга
ухвала — встановлення союзу князів для оборони і відповідальність за його
порушення покладалася на весь загал князів. Коли хтось із них порушував єдність,
рішенням з'їзду проти нього решта йшли війною. Третя ухвала: союз князів проти
половців і заборона приватних угод з кочовиками.

Проте, ухвали з'їзду було відразу ж порушено: у результаті інтриг і змови князя
Теребовльського Василька підступно захопив київський князь Святополк II і
осліпив. Це викликало нову хвилю війн і усобиць. Поступово ця боротьба
скінчилася й у практику ввійшли майже щорічні князівські з'їзди, в центрі уваги
яких стає боротьба з половцями. Це свідчило, що Київська Русь почала
перетворюватися на федерацію князівств.

Все перше десятиліття XII ст. було присвячене походам проти половців, і головним
героєм боротьби став Володимир Мономах. Війни з половцями велися з перемінним
успіхом і коштували величезних жертв. Однак поступово сила ударів об'єднаних
військ руських наростала. Нарешті, 1111 року зусиллями всіх князів організовано
похід аж до Сіверського Дінця, де половців було остаточно розгромлено. Володимир
Мономах цими переконливими перемогами здобув велику популярність, і ореол слави
оповив його постать.

1113 року помер київський князь Святополк II. У місті почалися народні
заворушення. Народне віче і боярство Києва запросило Володимира Мономаха на
престол, хоча це і було порушенням рішень Любецького з'їзду, бо спадкоємцями
влади в Києві були інші князі, сини Святополка. Володимир II Мономах (1113-1125)
зробив останню успішну спробу зберегти єдину, централізовану Київську державу,
відродити її могутність.

Володимир був привабливою і яскравою постаттю на політичному небосхилі Руської
держави, пройшов увесь свій життєвий шлях у безперервній боротьбі з ворогами
країни. Син Всеволода I Ярославича і доньки візантійського імператора Костянтина
IX Мономаха (звідти прізвисько Володимира — Мономах), він з раннього дитинства
брав участь в обороні Переяславського князівства, яке Ярослав Мудрий дав в уділ
його батькові. Найпівденніше з давньоруських князівств, воно часто зазнавало
нападів половецьких орд, що кочували в сусідніх степах. Тому військову науку
князь опанував ще з юнацьких років. Також рано почав займатися і державними
справами. Як пише він у своєму творі «Повчання дітям», Із 13 років батько
посилав його з дорученнями до інших князівств. Володимир об'їхав усю Східну
Європу до Дону, Оки і Балтійського моря, а на Заході бував у Польщі і Чехії.
Таких подорожей нараховано ним 83. Завдяки цьому він ґрунтовно ознайомився з
життям різних земель, міст Київської Русі, сформував широкий погляд на державні
справи. Хоча великим князем Київським Мономах став уже в похилому віці — 60
років, все своє життя він суттєво впливав на зовнішню і внутрішню політику
давньоруської держави.

У державницькій діяльності Володимира II Мономаха найважливішим напрямком була
зовнішня політика, головним чином боротьба з половцями, які протягом певного
часу загрожували існуванню земель і населення Русі. Володимир Мономах і після
повного розгрому половецької орди хана Шаруканя у березні 1111 року та
перебазування залишків орди за Дон і на Північний Кавказ продовжував боротьбу.
Тепер воєнні дії русичі весь час проводили у глибині степу. Останні половецькі
вежі на Дону було розгромлено сином Мономаха Ярополком 1116 року, а 1120 року
той самий Ярополк вже не знайшов їх у донецькому степу.

Русько-половецькі відносини не можна повністю втиснути у схему «напад—відсіч».
Половці відігравали помітну роль у внутрішніх справах київських великих, а також
удільних князів, укладаючи союзи то з одним, то з іншим, їх використовували у
боротьбі за владу. Той самий Мономах, за свідченням Сергія Соловйова, у боротьбі
з чернігівськими князями користувався допомогою половців 19 разів. Відомі і
тісніші взаємини: Київський князь Святополк був одружений із дочкою хана
Тугоркана, 1107 року Володимир Мономах та Олег, князь Чернігівщини, оженили
своїх синів на половчанках.

Перелік таких фактів можна ще продовжувати. Слід зазначити, що половці легко
переходили у православ'я. Промовистим є і факт значної допомоги, хоч і невдалої,
руських князів половцям у битві на р. Калка проти татаро-монгольських
загарбників 1223 року. Все це свідчить про помилковість і неприпустимість
спрощеного трактування питань русько-половецьких відносин. Вони іноді були і
союзницькими, взаємокорисними, близькими.

Відтіснивши половців, Володимир сприяв новій хвилі колонізації степів
Причорномор'я. Першими тут осіли так звані «чорні клобуки», залишки різних
племен, зокрема кочових, що підкорилися князям і перейшли до осілого життя. За
ними йшли степові здобичники, що займалися полюванням і скотарством і, зрештою,
землероби. Спираючись на них, Мономах намагається закріпитися на Чорному морі,
приєднати гирло Дунаю. Однак це було надто складним завданням, позаяк Візантія
все ще зберігала могутність і дипломатичними кроками та іншими засобами
відвертала ці спроби від своїх кордонів. З цим періодом пов'язують так звану
«Шапку Мономаха», яку буцімто подарував київському князю його дід — базилевс
Костянтин IX. Насправді ж то золота бухарська тюбетейка, яку Хан Узбек подарував
Івану Калиті, яку московити вважають за «доказ» спадкових прав московських
правителів на Київський великокняжий престол та спадщину колишньої Візантійської
імперії. Поряд із цим візантійський імператорський двір породичався з Мономахом:
один із синів імператора одружився з онукою князя. Володимир, наслідуючи діда
Ярослава Мудрого, також розширював династичні зв'язки зі скандинавськими
країнами, Німеччиною, Угорщиною та ін.

Силою свого авторитету, дипломатичними і військовими акціями Мономах об'єднав
землі Київську, Турівсько-Пінську, Переяславську, Смоленську, Новгородську і
Поволжя. Пізніше він підкорив мінське і волинське князівства. Таким чином, князь
зосередив під своєю владою три чверті території, що за Ярослава Мудрого входила
до складу держави.

Для цього доводилося долати багато перешкод. Зокрема, приєднання Волині
спричинило конфлікт із Польщею. Польські князі інтригами, погрозами намагалися
відірвати і повернути Волинь. До боротьби проти Мономаха долучилася й Угорщина.
Тоді Мономах вислав на Польщу половців, і Волинь залишилася за Київською
державою.

Володимир приділяв велику увагу і внутрішнім справам. Владу в Києві йому дали
народні повстання, і він перш за все подбав про ліквідацію причин масового
невдоволення: встановив нові, справедливіші, правила виплати лихварям боргів і
значне зменшення відсотків за них, затвердив закони про охорону збанкрутілих
купців і закупів-селян, що працею відробляли позики та ін. У своєму творі
«Повчання дітям» князь підкреслював, що завжди виступає проти зловживань
урядовцями владою, наказував синам самим творити справедливий суд, стежити, щоб
«ані худий смерд, ані вбога удовиця» не були покривджені. Він заповідав: «не
вбивайте ані невинного, ані винного», чим було продемонстровано глибокий і
навіть незвичайний для XII ст. гуманізм, турботу про людей різних соціальних
груп.

Володимир II Мономах доповнив новими статтями «Руську правду». Син Мономаха
Мстислав I Великий (1125-1132) продовжив правління батька, однак отримав лише
частину держави — Київ, Смоленськ, Новгород. Інші землі перейшли до його братів.
А це означало, що Мономах не насмілився порушити негативну традицію ділити
державу між своїми дітьми. Мстислав разом із братами вів боротьбу проти тих
князів, які намагалися відокремитися чи зберегти свою незалежність. Зокрема, він
підкорив Полоцьке князівство, яке тривалий час було відокремлене від Київської
держави. Поза його владою залишилася лише Галичина.

Через порівняно короткий період створене першими київськими правителями
об'єднання земель почало розпадатися. Аналогічна доля спіткала інші
середньовічні імперії Європи, зокрема державу Карла I Великого. Цим величезним,
хоч і примітивним, політичним утворенням просто бракувало відповідних технічних
засобів та організаційних структур для того щоб утримувати обширні території
протягом тривалого часу. На Русі Рюриковичі через членів своєї розгалуженої
династії забезпечували принаймні позірну єдність земель. Хоча це тривало рівно
стільки, скільки між князями була згода щодо того, хто серед них найстарший і,
отже, мав право на верховну владу. З порушенням такої одностайності різко
слабшали родові та особисті узи між різними князівствами.

Проте існував іще один аспект проблеми політичної роздрібненості. З перемогою
принципу спадкового престолонаслідування (вотчини) над системою старшинства або
ротації Ярослава I Мудрого княжі роди дедалі глибше пускали коріння у своїх
батьківських землях, для них дедалі очевиднішим ставав той факт, що їхнє
майбутнє пов'язане з удільними володіннями, а не з Києвом, за який точилася
безперервна боротьба. Протягом XII ст. виникло від 10 до 15 таких удільних
князівств, найбільшими з яких були Галицько-Волинське, Володимиро-Суздальське,
Новгородське, Чернігівське та Смоленське. Кожне мало незалежний політичний,
економічний і навіть культурний статус. Унаслідок цього Київська Русь поступово
перетворилася на ціле з багатьма центрами, пов'язаними спільними релігійними та
культурними традиціями, династичними узами. Проте центри ці були значною мірою
самостійними й часто ворогували між собою.

З відокремленням нових і нових князівств багатства, населення та землі Києва
зменшилися до такої міри, що перед ним мало чим поступалися інші князівства.
Власне тоді місто Київ з прилеглими територіями стало називатися «Руською
землею» — у вузькому розумінні слова. Та незважаючи ні на що, Київ залишався
великою принадою. Той, хто завойовував його, не тільки пишався престижем
правителя «матері міст руських», а й міг претендувати на верховенство в династії
Рюриковичів. Оскільки в Києві жив митрополит, і там були головні храми й
монастирі, він лишався незаперечним культурним і релігійним, якщо не політичним,
центром усієї Русі. Навіть із зменшенням свого населення й територій Київ з
довколишніми землями залишався одним із найбільш розвинених і густозаселених
князівств на всій Русі.

Проте переваги Києва були водночас і його нещастями. Тривали нескінченні чвари
між князями за місто. Український історик Степан Томашівський підрахував, що між
1146 і 1246 рр. 24 князі 47 разів правили в Києві. З них один сім разів займав
престол, п'ять князів правили по три рази кожен, а вісім — по два рази.
Характерно, що 35 князювань тривали менше року кожне. У 1169 ріку результаті
походу коаліції 11 князів, що діяли за ініціативою володимиро-суздальського
князя Андрія Боголюбського, Київ вперше в практиці князівських усобиць був
узятий штурмом і розграбований, і вперше князь, який заволодів містом, не
залишився в ньому правити сам, а посадив на князювання свого ставленика. Після
цього проголосив себе великим князем Владимиро-Суздальським, фактично
засвідчивши цим вихід свого уділу зі складу Русі, оскільки в нього та його
нащадків відсутній великокнязівський домен «Русі».

Поряд із політичними проблемами існували й господарські. Розташування Києва на
великому торговому шляху «із варягів у греки» відігравало важливу роль у його
піднесенні. З кінця XI ст. значення цього шляху стало зменшуватися. Це мало
згубні наслідки для економіки Києва. Заповзятливі італійські купці, оминаючи
Київ, встановили прямі зв'язки між Візантією, Малою Азією та Близьким Сходом, з
одного боку, і Західною Європою — з іншого. Крім того, руським князям, що
воювали між собою, важко було захистити шлях по Дніпру від набігів кочовиків.
1204 року торговельні зв'язки Києва зазнали нового удару, коли під час
хрестового походу було пограбовано Константинополь. Водночас вступив у період
стрімкого занепаду квітучий колись Аббасидський халіфат зі столицею в Багдаді.
Внаслідок цього Київ утратив двох найзначніших партнерів у торгівлі. Ці
економічні лиха загострили й без того напружені стосунки між багатим і бідним
населенням міста, часто призводячи до соціальних вибухів. З усією очевидністю
колись велична столиця Русі політично, економічно і соціально занепадала.

Найдавнішими ворогами Києва були кочовики. Проте найтяжчого удару завдали Києву
не половці, оскільки після десятиліть затятої та виснажливої для обох суперників
боротьби руські князівства встановили з цими племенами постійні взаємини, а
деякі руські князі навіть вступали у шлюбні зв'язки з представниками половецької
знаті. Нищівного удару завдали Києву монголо-татари.

Хоча походження монголів (татар) ще не встановлено остаточно, відомо, що у
XII ст. вони кочували у прикордонних землях Китаю. Майже всю свою силу й енергію
вони витрачали на міжплемінні та родові конфлікти за убогі пасовиська. В останні
десятиліття XII ст. серед них з'являється надзвичайно обдарований вождь на ім'я
Темучин (1206 року він прибрав собі високий титул Чингісхана, тобто хана над
ханами), який вдаючись до сили й політичних інтриг, об'єднав ворогуючі племена,
змусивши їх визнати свою абсолютну владу. Наступним його кроком стало
спрямування величезної військової сили та агресивності цих племен проти сусідніх
не кочових цивілізацій.

Монголо-татарське військо, що ніколи не було численним (найбільше від 120 до 140
тис. воїнів), зате надзвичайно рухливим, добре організованим і блискуче
керованим, спочатку підкорило Китай, Середню Азію та Іран. 1222 року
монголо-татарський загін перейшов Кавказ і напав на половців. Половецький хан
Кобяк звернувся по допомогу до кількох руських князів, що підтримали його. 1223
року об'єднані русько-половецькі сили (у битві не брали участі
володимирсько-суздальскі князі, які з 1169 року вважали себе незалежними від
Києва — фактично вийшли зі складу Русі) зустрілися біля річки Калки з
монголо-татарами й у жорстокій битві зазнали страшної поразки. Але монголи,
надто розпорошивши свої сили, вирішили не користатися з цієї перемоги й
повернули назад, додому. Руські князі швидко забули цей катастрофічний випадок,
знову поринувши у внутрішні чвари. Проте 1237 року на кордонах Русі з'явилося
сильне монголо-татарське військо на чолі з онуком Чингісхана Батиєм. Військо
зруйнувало міста Рязань, Суздаль і Володимир, а 1240 року дійшло до Києва. Хоча
місцевий князь Михайло втік, городяни на чолі з воєводою Дмитром, що його послав
Данило Галицький, вирішили оборонятися від нападників. Облога міста була
тривалою й жорстокою, і навіть коли монголо-татари подолали міські мури, бої
точилися за кожну вулицю й за кожний будинок. На початку грудня 1240 року Київ
упав під ударами монголо-татар.

До приходу варягів основною політичною одиницею східних слов'ян виступало
плем'я. Скупі відомості про їхню племінну організацію свідчать про те, що в
руках вождя роду і племені зосереджувалася широка влада, використання якої
диктувалося звичаєм і традиціями. Важливі питання вирішувалися шляхом згоди між
старійшинами, які збиралися на племінні ради й були панівними постатями
політичного життя, починаючи з найнижчого рівня — общини (миру, задруги) й аж до
найвищого рівня — союзу племен, такого, як існував у полян, сіверян і древлян.
Центрами політичної влади були численні обнесені частоколом племінні поселення,
що виникали на очищених від лісу узвишшях, довкола яких селилися члени племені.

На цю племінну систему східних слов'ян варяги наклали свої комерційно і
військово зорієнтовані форми організації, встановивши серед місцевих племен такі
порядок і єдність, які дозволяли їм ефективніше господарювати. Найбільшими
«володарями» їхніх торговельних підприємств були члени династії Рюриковичів, і
саме вони мали найбільше прибутків і влади. Проте оскільки князі великою мірою
залежали від дружини, то значну кількість своєї поживи їм доводилося ділити з
дружинниками. Характерно, що однією з основних турбот перших київських
правителів було прагнення задовольнити власних дружинників, щоб вони не перейшли
до суперника. З поширенням впливу варягів політична влада зосереджувалася у
містах, що виникали на основних торгових шляхах. Найважливішим із цих міст був
Київ.

Київським князям у неоднаковій мірі вдавалося монополізувати владу. До правління
Ярослава I Мудрого в середині XI ст. найбільш честолюбним, талановитим і
жорстоким членам династії неодноразово вдавалося захоплювати київський стіл та
утверджувати свою зверхність над братами та іншими конкурентами. У цей період
сильної влади стримувалися відцентрові тенденції та забезпечувалася єдність
володінь. Услід за реформою Ярослава Мудрого в системі успадкування влади, за
якою кожний член швидко зростаючої династії Рюриковичів отримував практичну чи
теоретичну частку володінь, почалася децентралізація влади. Внаслідок цього
великий князь київський врешті-решт став не більше ніж титулованим главою
династично зв'язаного конгломерату князівств, що безперервно ворогували між
собою.

Найважливішим механізмом влади була княжа влада, рада бояр (дума) та збори
городян (віче). Кожна з цих інституцій була виявом відповідно монархічної,
аристократичної та демократичної тенденцій у політичному устрої Києва. Влада й
престиж, що ними користувався князь, у свою чергу зобов'язували його
забезпечувати підданим справедливість, порядок і захист. У виконанні своїх
військових функцій князь насамперед залежав від дружини. В разі потреби більших
військових сил збиралося ополчення городян або, рідше, проводилася загальна
мобілізація. Чисельність цього війська була відносно невеликою — десь близько
2—3 тис. чоловік, а то й менше. Аналогічно суспільствам, що не мали ще державної
організації, управлінням князівством у цілому займалися також особисті слуги
князя, такі, зокрема, як дворецький, управляючий маєтком та інші, оскільки не
існувало чіткої різниці між державною й приватною управлінськими функціями. У
віддалені міста і землі князі призначали посадників, що, як правило, обиралися з
членів власної родини. На периферійних землях волю князя виконував тисяцький
місцевого ополчення зі своїми підлеглими. Правосуддя вершив сам князь чи
призначені ним судді згідно з «Руською правдою» Ярослава Мудрого. Зрозуміло, що
княжа влада мала першочергове значення в управлінні Київської Русі, але разом із
тим поєднання в ній військової, судової та адміністративної функцій свідчить,
наскільки ця система була відносно нерозвиненою й примітивною.

У фінансуванні своєї діяльності князі насамперед залежали від данини. Згодом
розвинулася складніша система оподаткування, що включала кожне господарство (яке
називалося «дим» або «соха»). До інших джерел княжих доходів належали мито на
торгівлю, плата за судочинство і штрафи. Останні складали важливе джерело
прибутків, оскільки київські закони щодо покарання за злочин віддавали перевагу
грошовим виплатам перед смертною карою.

За порадою й підтримкою князь мусив звертатися до боярської думи — органу, що
виник із старших членів дружини, багато з яких були нащадками варязьких ватажків
чи слов'янських племінних вождів. Пізніше місце у думі дістали й церковні
ієрархи. Функції думи ніколи чітко не визначалися, а князь не був зобов'язаний
радитися з нею. Проте, ігноруючи її, він ризикував позбутися підтримки з боку
цього впливового органу, що представляв усю боярську знать. Тому князі, як
правило, брали до уваги позицію боярської думи. Демократичну сторону політичного
устрою Києва репрезентувало віче, або збори городян, що виникли ще до появи
князів і, очевидно, походили від племінних рад східних слов'ян. Віче скликалося
князем або городянами, коли виникала потреба порадитись або висловити свою
думку. Серед питань, обговорюваних на вічі, були військові походи, укладення
угод, престолонаслідування, розподіл посад у державі, організація війська. Віче
могло критикувати або схвалювати князівську політику, але воно не мало права
визначати свою власну політику чи видавати закони. Проте, коли на престолі сідав
новий князь, віче могло укласти з ним формальну угоду («ряд»), за якою князь
зобов'язувався не переходити традиційно встановлених меж влади щодо віча, а воно
в свою чергу визнавало над собою його владу. Хоча право брати участь у вічі мали
голови сімей, фактично на вічових сходах панувала міська купецька знать, яка
перетворювала їх на арену міжфракційних суперечок.

У найдавніших джерелах Київської Русі варяги вперше згадуються саме як
відчайдушні й розбишакуваті купці. У VIII–IX ст. від своїх поселень на
Балтійському узбережжі вони по волзькому шляху рухалися на схід аж до
Каспійського моря, де вступали в контакти з купцями мусульманського світу. На
IX ст., коли центр торгівлі перемістився на південь, до Константинополя,
головною торговою артерією для Києва став славнозвісний шлях «із варягів у
греки». Відтак заморська торгівля стала складати основу економічної системи
Київської Русі.

Тому не випадково, що першою формальною угодою, укладеною київськими
правителями, став договір князя Олега з Візантією в 911 році, згідно з яким
руським купцям у Константинополі створювалися надзвичайно сприятливі умови. Коли
у XII–XIII ст. у результаті пограбування Константинополя хрестоносцями та частих
нападів кочовиків на торгові шляхи по Дніпру став занепадати обмін з Візантією,
дедалі більшого значення для Києва набували торговельні зносини із Західною
Європою, що головним чином йшли через Краків — Прагу — Регенсбург.

На противагу середньовічному Заходу, де земельна аристократія ухилялася від
торговельної діяльності, в Київській Русі торгівлею активно займалися не лише
бояри, а й сам князь. Більшу частину року перші правителі витрачали на збір
данини у близьких і далеких землях своїх володінь, на перевезення її до Києва та
на спорядження великої флотилії, що Дніпром везла до Константинополя
невільників, хутра, льон, мед, віск та інший товар, який обмінювався на предмети
розкошів. Навіть коли князі й бояри ставали більш осілими й прибирали у
власність великі земельні володіння, значна частина продукції їхніх господарств
призначалася для чужоземних ринків. Для заняття торгівлею існували різноманітні
можливості, оскільки в руських містах сформувався численний прошарок купців, а
його найбільш впливові й заможні представники вели заморську торгівлю й
користувалися однаковими з боярами політичними та юридичними правами. Але у
величезній більшості його складали просто дрібні крамарі, які торгували на
внутрішньому ринку й часто визискувалися та закабалялися заможнішими купцями.

За оцінками сучасних учених, 1З—15 % населення Русі мешкало у міських осередках.
Як засвідчують літописи, у країні налічувалося близько 240 міст і селищ. Проте
цілком імовірно, що десь 150 із них фактично являли собою укріплені поселення
напівземлеробського люду. Серед майже 90 великих селищ і міст найбільшим був,
поза всяким сумнівом, Київ. До монголо-татарської навали чисельність його
мешканців становила близько 35—40 тис. (Лондон досяг таких цифр лише через 100
років). Для порівняння, такі важливі центри, як Чернігів та Переяслав,
Володимир-Волинський, Львів і Галич, налічували не більше 4—5 тис. жителів
кожен. Населення цих міст переважно складалося з дрібних торговців та
ремісників, оскільки великого поширення набули ремесла. Так, у Києві було
представлено від 40 до 60 різних ремесел, найважливішими серед них були
теслярство, ковальство, гончарство та кожум'яцтво.

Деякі історики підкреслюють комерційну спрямованість економіки Київської Русі.
Інші, на противагу їм, доводять, що її основу становило землеробство. Цієї ж
думки тримаються видатні українські дослідники Михайло Грушевський, Дмитро
Багалій та Ярослав Пастернак, а також провідні радянські фахівці з цього
питання. Вони вважають, що оскільки слов'яни традиційно були людом
землеробським, то малоймовірно, що у Київську добу вони раптом змінили спосіб
життя. Додатковим підтвердженням цієї гіпотези є часті згадки про землеробську
діяльність на Русі у літописах, аграрна орієнтованість календаря та міфології
давніх слов'ян і, що найпереконливіше, — археологічні знахідки.

Недавні розкопки виявили, що у Х ст. в Україні користувалися залізним лемешем і
що тут, як і в Західній Європі, дістала поширення відносно прогресивна
двотрипільна система сівозміни (за якою одна друга чи одна третя орної землі
лишалася під паром). Культивувалися переважно пшениця, овес, жито та ячмінь.
Значного поширення серед селян на Русі набула вигодівля худоби. Це забезпечувало
їх не лише м'ясом та молоком, але й шкірою для одягу і взуття. Те ж саме можна
сказати про розведення коней, свиней, овець, гусей, курей і голубів.
Використання волів уможливлювало землеробство у ширших масштабах. Хоч селяни
часто мали власний реманент, необхідний для обробки землі, вони, як правило,
об'єднувалися в колективи, або общини (до них входили кревні родичі кількох
поколінь на чолі зі старійшиною), допомагаючи один одному. Пізніше община
виникала на основі спільності території, об'єднуючи сусідів, не пов'язаних
кревно.

Відомий радянський учений Михайло Тихомиров, погляди якого поділяють багато його
радянських колег, стверджував, що появу численних ремесел зумовив розвиток і все
відчутніший прогрес у сільському господарстві — відтак у районах великого
зосередження ремесел виникали міста. Він визнає, що з появою міст важливу роль в
їхньому піднесенні стала відігравати торгівля, проте не заморська, а перш за все
між містом та аграрною провінцією.

Маючи, за різними підрахунками, від 3 до 12 млн населення й величезну територію,
що обіймала близько 800 тис. км² (майже половина її — в межах сучасної України),
Київська Русь була найбільшою політичною формацією середньовічної Європи. До
того ж ця формація швидко розвивалася. В XII столітті площа Русі сягала 1 300
тис. км², це була максимальна територія за весь час існування держави.

Давню Русь, як і інші європейські держави, заселяли локальні етноси, що виникали
на базі племен. Землі (князівства), в період розробленості, фактично виступали
окремими самостійними країнами. На теренах України існували Руська (Київське й
Переяславське князівства), Галицька, Волинська та Чернігівська землі. Їх
відповідно населяли наступні земельні етноси русь, галичани, володимирці-волинці
і чернігівці. Між Київським, Волинським та Галицьким князівствами мешкали
болохівці. Сіверщина поступово виділилася в окрему землю котру заселяли
сіверяни-севрюки.

Попри поступове зростання відмінностей між простим людом і новосформованою
племінною знаттю землеробське суспільство східних слов'ян IX ст. залишалося
порівняно однорідним в етнічному та соціальному відношенні, але внаслідок
швидкої розбудови Києва до слов'янського середовища потрапляють варязькі
воїни-купці, фінські мисливці, тюркські найманці, грецькі ремісники, вірменські
та єврейські торгівці. З піднесенням міст стали процвітати купці та ремісники.
Нарешті, прийняття християнства спричинилося до появи нового класу —
духовенства. Словом, населення Київської Русі стало більш космополітичним за
культурною орієнтацією, етнічно строкатим і дедалі глибше розшарованим
соціально.

Найвище місце в суспільній ієрархії, що народжувалася, посідали численні члени
різних відгалужень династії Рюриковичів. Княжі воїни, старші й молодші
дружинники і місцева знать утворювали клас бояр, яких ще називали мужами. З
часом знать скандинавського походження слов'янізувалася; це відбилося у
перетворенні таких суто скандинавських імен, як Хельгі, Хельга, Інгвар та
Вальдемар на відповідні слов'янські еквіваленти — Олег, Ольга, Ігор та
Володимир. Постійні напади кочовиків на торгові шляхи, а також економічний
занепад Константинополя у XII ст. призвели до обмеження можливостей займатися
торгівлею, внаслідок чого колишні воїни-купці поступово перетворилися на великих
землевласників. Знайти собі землю не становило труднощів, оскільки князі мали в
достатку незайманих угідь і роздавали їх дружині. На відміну від Західної
Європи, де феодальне землеволодіння узалежнювалося службою своєму сюзерену, на
Русі бояри користувалися правом спадкового володіння маєтками (вотчинами),
зберігаючи його навіть з переходом від одного князя до іншого. Багато бояр
проживали у містах, здаючи свою землю селянам, за що брали частину їхньої
продукції та продавали її на ринку. Власне, орієнтованість на місто,
зацікавленість у комерції та рухливість відрізняли бояр Київської Русі від
західноєвропейських феодалів.

На щабель нижче від бояр стояла міська знать, або, як її ще називали, — люди, що
часто вважались «середнім класом» Києва. Найвизначніші його представники були
великими купцями, що займалися міжнародною торгівлею, вступали в родинні зв'язки
з боярами й домінували у міській політиці. Порівняно з бюргерами Західної Європи
тих часів міська знать Київської Русі була далеко могутнішою й численнішою,
навіть після того, коли занепад торгівлі у XII ст. призвів до часткового
зменшення її ролі. До менш впливових і бідніших городян, яких ще називали
«молодшими людьми», належали дрібні торгівці, крамарі, високомайстерні
ремісники, зокрема зброярі, каменярі, гончарі, ювеліри, що гуртувалися в
ремісничі корпорації (цехи). Найнижчу сходинку соціальної драбини міста займала
«чернь» — ті, хто нічого не мали й наймалися на «чорну роботу».

Величезну більшість населення становили селяни, або смерди. Про селян відомо
небагато, оскільки історичні джерела зосереджували увагу на вищих класах.
Загальновизнаним є факт, що протягом усієї Київської доби більшість селян були
відносно незалежними. Проте у XII–XIII ст. із початком лихоліття з'являються
ознаки зростаючого закабалення селянства феодалами, що набувало різних форм.
Вільний селянин мав право звертатися до суду, переїжджати з місця на місце,
передавати землю у спадщину синам (якщо ж він мав тільки дочок, то князь мав
право претендувати на його землю). Основним обов'язком смердів була сплата
данини та відбування військової повинності (як правило, допоміжного характеру)
під час війни. Про безправне становище селян у суспільстві свідчив передбачений
«Руською правдою» штраф за вбивство смерда: кровні гроші у цих випадках
становили 5 гривень. Для порівняння: за вбивство купця чи молодшого дружинника
компенсація родині становила 40, а за вбивство старшого дружинника князя — 80
гривень.

Коли селянин чи представник іншої соціальної верстви потрапляв у кабалу (а це
при лихварських процентах від 25 до 50 траплялося нерідко), або коли просто брав
гроші у позичку, він міг укласти угоду з кредитором, за якою зобов'язувався за
отримані гроші відпрацювати певний час. Ці закабалені або напіввільні робітники
називалися закупами. На самому низу суспільної піраміди перебували раби, або
холопи. Оскільки головним товаром в обміні між Києвом і Константинополем
виступали раби, неважко зрозуміти, що рабство на Русі було явищем звичайним,
особливо до прийняття християнства. Серед рабів, багато з яких працювали у
княжих маєтках, були військовополонені, невільничі діти, закупи, що намагалися
втекти від виконання повинності. Проте вони могли самі викупити себе на свободу
або бути звільненими у винагороду за вірну службу своєму панові.

Окрему значну за розмірами соціальну групу становили служителі церкви. Виключно
церкві підлягали парафіяльні священики, диякони з сім'ями, ченці та черниці.
Крім того, під захистом церкви перебували ізгої. Так спочатку називали князів,
що втратили свою вотчину (часом їх також називали князями-ізгоями), а пізніше й
усіх, хто не вписувався в рамки даної соціальної верстви. До них належали
недавно звільнені раби (церква заохочувала до звільнення рабів, вважаючи це за
богоугодний вчинок), збанкрутілі купці, сини священиків, яких через
неписьменність не допускали до сану.

Історики довгий час міркували над тим, щоб виявити спільні риси між суспільством
Київської Русі та середньовічного Заходу. І зокрема, їх цікавило питання, чи
скрізь європейський феодалізм передував добі індустріалізації. Радянські
історики вважають само собою зрозумілим, що Київська Русь була феодальним
суспільством. Цієї думки тримаються й такі немарксистські історики, як Микола
Павлов-Сильванський, котрий звертав особливу увагу на той факт, що Київська Русь
розпалася у XII ст. на ряд невеликих князівств із дедалі виразнішою
сільськогосподарською орієнтацією. Проте більшість сучасних немарксистських
істориків відкидає цю теорію. При цьому вони вказують, що центральний для
феодалізму інститут васальної залежності у володіннях Рюриковичів не існував,
позаяк влада князів над боярами була мінімальною. До того ж велика роль торгівлі
та міст у життєдіяльності Київської Русі, а також наявність переважно не
закабаленого селянства свідчать про те, що ситуація на сході Європи докорінно
відрізнялася від становища на заході. Тому західні історики схильні розглядати
Київську Русь скоріше як унікальну й самобутню соціальну систему, а не підводити
її під загальну категорію феодальних суспільств.

Будь-яка дискусія про культуру середньовічного суспільства зосереджується
насамперед на його релігійних віруваннях та інститутах. В історії Київської Русі
маємо дві окремі релігійні, а відтак і культурні епохи. До 988 року засобом
задоволення духовних потреб східних слов'ян був анімізм, у засаді якого лежало
обожнення сил природи та поклоніння духам предків. Найвищим божеством у
язичницькому пантеоні вважався Перун — бог грому і блискавки, аналогічний
скандинавському богові Тору, хоч пов'язана з ним міфологія не була такою
химерною. До інших важливих божеств належали Дажбог і Сварог — боги повітря й
сонця, дарителі земних благ. Закономірно, що серед землеробського люду поширеним
був також культ богів родючості — Рода та Рожаниці. Крім того, об'єктами
поклоніння вважалися сотні духів річок, лісів та предків; це часто виражалось у
жертвуванні їм тварин, а подекуди й людей. Східні слов'яни не зводили своїм
божествам величних храмів, як і не мали складної духовної ієрархії — власне це й
пояснює відносно слабкий опір християнству з боку їхньої релігії. І все ж із
приходом нової релігії вірування предків не зникли безслідно. Під личиною
християнства ще протягом століть серед східних слов'ян зберігався релігійний
дуалізм, або двовір'я, що полягало у дотриманні язичницьких за походженням
звичаїв та обрядів (таких, зокрема, як святкування приходу весни).

Із прийняттям християнства у Київській Русі поширилася нова, витончена й складно
організована релігія. У 1037 році після приїзду із Константинополя першого у
довгій низці грецьких митрополитів (протягом усієї Київської доби лише двічі на
цей пост призначалися не греки) була заснована митрополича єпархія. Первинно до
Руської митрополії входило вісім єпископств, але згодом їхня кількість зросла до
шістнадцяти. Десять із них розташовувалися на землях сучасної України. Багато
єпископів теж були візантійцями. Вони везли з собою власне оточення: писарів,
помічників, майстрів, перетворюючи єпископства на осередки поширення
візантійської культури. Духовенство поділялося на дві категорії: «біле», тобто
парафіяльні священики, що не давали обітниці целібату (безшлюбності) й звичайно
одружувалися в своєму ж середовищі, та «чорне», тобто ченці, з яких обиралися
високі духовні ієрархи. Намагаючись уникнути мирських гріхів і спокус, ченці
жили у відлюдненні, й тому їх вважали цвітом віруючого люду, а їхні монастирі
були осередками християнської освіти й науки. У XIII ст. в Київській Русі
існувало близько 50 монастирів, із них 17 — у самому Києві.

Церква справляла величезний вплив на культуру Київської Русі. Спорудження одного
лише храму — славетної Софії Київської — є безпосереднім підтвердженням того,
наскільки всеохоплюючим був вплив церкви на мистецтво. Збудована у 1037 році за
князювання Ярослава I Мудрого ця чудова кам'яна споруда, зведена грецькими
майстрами на взірець константинопольського храму, мала п'ять абсид, п'ять нефів
і тринадцять бань. Розкішне прикрашений інтер'єр підтримували мармурові й
алебастрові колони. Напевно, краса цього храму християнського Бога здавалася
просто сліпучою призвичаєним до скромних дерев'яних будівель киянам. Власне,
саме таке враження й мав справляти собор, позаяк у візантійській церкві добре
розуміли, що високе мистецтво, звернене до людських емоцій, часто куди
ефективніше посилювало віру, ніж богослов'я, що апелює до розуму. З цією метою
церква сприяла розвиткові мистецтв і ремесел. Зокрема, інтер'єр Святої Софії
прикрашали кольорові мозаїки та фрески, що з дивовижною правдоподібністю
змальовували людину. Інший спосіб викликати благоговіння полягав у використанні
ікон, тобто зображень божественних істот на спеціально оброблених дошках. Ікони
поширювалися по приватних оселях, де ставали найціннішою в родині спадщиною.
Кожен із цих нових різновидів мистецтва попервах зазнавав впливу грецьких
зразків. Та з часом майстри навчилися поєднувати в цих жанрах і місцеві
елементи, створюючи дедалі виразніший власний стиль. Проте впливи східної церкви
на мистецтво не завжди були благотворними. Так, через те, що візантійці не
любили ставити у своїх храмах статуй, скульптура не дістала помітного розвитку.

Таким же визначальним був вплив християнства на способи інтелектуальної
експресії давніх русичів. Після 988 року в ужиток увійшло письмо, базоване на
абетці, створеній ченцями Кирилом і Мефодієм — греками з болгарськими коренями,
що поширювали християнство серед слов'ян. На відміну від Риму з його
наполяганнями використовувати в богослужіннях латину Константинополь
погоджувався з тим, що новонавернені народи користувалися у церкві власною
мовою. Відтак у богослужіннях та інших справах церкви вживали
церковнослов'янську мову — літературну норму, що спиралася на
південнослов'янські діалекти й була легко зрозумілою східним слов'янам.
Поступово вона поширилася на лише на релігійну, а й на світську літературу, що
ставала багатшою та різноманітнішою.

Закономірно, що більшість зразків цієї писемної літератури мала релігійний
характер. Тут у достатку маємо уривки зі Старого й Нового заповітів, гімни,
проповіді, житія святих. Найвидатнішими серед них є «Патерик», тобто оповідь про
життя святих, написана ченцями Києво-Печерської лаври, проповіді й гімни святого
Кирила Туровського, писання київського митрополита середини XI ст. Іларіона —
можливо, найосвіченішого мужа Київської Русі. У своєму знаменитому «Слові про
закон і благодать», прочитаному у 1052 році в присутності Ярослава Мудрого,
Іларіон майстерно протиставляє християнство язичництву й описує хрещення Русі. У
цьому творі він демонструє чудове володіння складними прийомами візантійської
риторики, а також глибоке знання Біблії. Проте при всій своїй повазі до грецької
культури Іларіон не був грекофілом. У «Слові про закон і благодать» він
підкреслює велич і значення Русі, применшує роль Візантії в її наверненні до
нової віри, приписуючи всю заслугу у здійсненні цього історичного кроку
Володимирові.

Якщо в релігійних творах грецькі впливи цілком домінували, то у літописах вони
були менш помітними. Ранні київські літописи, створені переважно монахами й
пройняті християнським світовідчуттям, характеризувалися реалізмом і багатством
подробиць. У них відтворювалися й головні проблеми доби — такі як князівські
чвари, боротьба з кочовиками, — й подробиці окремих подій. Найважливішим із них
є літопис, відомий під назвою «Повість временних літ». Його пов'язують з іменами
монахів Нестора та Сильвестра, які склали літопис у 1113-1116 рр. Займалися
літературною творчістю й представники світської верхівки. Незважаючи на постійну
зайнятість політичними справами, написав своє зворушливе й сповнене роздумів
«Повчання» князь Володимир Мономах. Є підстави допускати, що анонімний автор
найчудовішого поетичного твору Київської доби — «Слова о полку Ігоревім»
(1185—1187) також належав до княжого двору. Вся його оповідь про невдалий похід
на кочовиків дрібного руського князя пройнята пристрасним закликом до ворогуючих
руських князів об'єднатися задля спільного блага. Застосувавши ритмізований
вірш, яскраві образи, багату мову, дивовижні за своєю уособленістю картини
природи, автор створив справжній літературний шедевр.

Але при всьому багатстві експресії писемні джерела лишалися недоступними для
неписьменного люду Києва. Скарбницею народної мудрості й творчого духу слугували
для нього пісні, приказки, загадки, казки й особливо усний епос, або билини. З
вуст в уста, від покоління до покоління переказувалися билини, в яких
розповідалося про подвиги таких популярних народних персонажів, як веселий
селянський син Ілля Муромець, кмітливий син священика Альоша Попович і син
боярина Добриня Микитич; усі троє — члени міфічної дружини князя Володимира.
Подібно до лицарів Круглого Столу короля Артура ці східнослов'янські витязі
лишили Володимирів двір і вирушили на боротьбу із силами зла. Часто серед їхніх
ворогів були половецький Тугоркан, що вмів перетворюватися на змія Тугарина і
символізував у народній свідомості постійну загрозу зі степу, або ж це був
Жидовин, присутність якого в епосі, вірогідно, є відлунням народної пам'яті про
тривалу боротьбу з хозарами, які сповідували іудаїзм. Усі ці оповіді були
сповнені таємниць і чаклунства, а християнські цінності часто перепліталися в
них із залишками язичницького минулого.

Серед учених побутують різні думки щодо рівня і поширення освіти в Київській
Русі. Не підлягає сумніву, що представники знаті діставали освіту. В літописі
повідомляється, що у 988 році князь Володимир I наказав віддати у навчання
боярських дітей, а його син Ярослав I заснував у Новгороді школу для 300
хлопчиків аристократичного походження. У Києві центром цієї діяльності стала
Свята Софія. В 1037 році на терені собору містилися школа та бібліотека.
Києво-Печерська лавра також мала бібліотеку, а деякі її монахи славилися своєю
освіченістю, що в ті часи переважно означало добру обізнаність із релігійними
текстами. Серед князів наука також була у пошані. Відомо, яким книголюбом був
Ярослав Мудрий; його син Всеволод I володів п'ятьма мовами, письменною була й
дочка Анна. Коли вона стала королевою Франції, це незвичайне для жінки тих часів
досягнення відрізняло її від більшості жінок французького двору. Проте складніше
відповісти на питання про поширеність освіти серед простого люду. Деякі вчені
вважають, що знайдені в Новгороді абетки на бересті для школярів та настінні
написи у Святій Софії є свідченням доступності освіти й для нижчих верств, але
багато інших фахівців доводять, що освіта взагалі та обізнаність із
візантійсько-християнською культурою зокрема були в основному привілеями
мирської та церковної еліти, а відтак лишалися недосяжними для мас.

Художня спадщина Київської Русі зберігала значення як зразки, які намагалися
наслідувати. Виникали місцеві школи, у творчості яких прийоми і форми київського
мистецтва одержали самостійний розвиток. Утворення місцевих шкіл сприяло
зближенню мистецтва народного і «вченого», ширшому проникненню народних
елементів у культуру пануючого класу. Виникнення руського співочого мистецтва
відносять до часу князювання Володимира I Великого і його сина Ярослава I
Мудрого.

Важливими архітектурними пам'ятками Галицької землі є князівський палац і церква
Пантелеймона в Галичі.

Видатною пам'яткою літописання Південно-Західної Русі цього періоду є
Галицько-Волинський літопис — головне джерело для вивчення історії
південно-західних руських земель в XIII столітті.

Київська Русь існувала за безперервної боротьби зі степовими кочівниками
(печенігами, торками, половцями). Для організації відсічі кочівникам збиралися
з'їзди князів (Любецький з'їзд 1097 року, Долобський з'їзд 1103 року та інші).
Значну роль у становленні Київської Русі відіграв візантійський вплив
(церковний, соціокультурний, політичний) та торговельні відносини з
Візантійською імперією. Дві поїздки до Константинополя здійснила княгиня Ольга.
Під час однієї з них вона прийняла хрещення від константинопольського патріарха.
На міжнародній арені Київська Русь заявила про себе походами на Візантію
київських князів Аскольда (860), Олега (907), Ігоря (941, 943), Святослава
(969-971), Володимира (989), Ярослава (1043), спрямованими на захист
торговельних інтересів.

Знаходячись у центрі торгових шляхів, Київська Русь була контактною зоною між
Арабським Сходом і Західною Європою, Візантією і Скандинавією, підтримувала
широкі торговельні зв'язки з багатьма країнами світу, сприяла значній
активізації світової торгівлі. Різноманітні політичні, культурні зв'язки мала
Русь із Візантією, слов'янськими країнами — Болгарією, Чехією, Польщею, а також
з Угорщиною, Німеччиною, Францією, Англією, Норвегією, Швецією та ін. Досить
широкими були контакти з країнами Кавказу. З київськими князями підтримували
родинні стосунки правлячі кола більшості європейських країн, що особливо
прагнули поріднитися з великими князями могутньої Русі. Високий рівень
економіки, культури, вдала дипломатична діяльність на міжнародній арені,
підкріплювана силою зброї у боротьбі проти іноземних загарбників, широке
використання здобутків світової цивілізації висунули Русь на провідні позиції у
Європі й принесли їй глибоку пошану найрозвинутіших країн тогочасного світу.

Справа національної приналежності населення в Київській Русі була і є досі
контроверсійною темою східно-європейських істориків. Українські, російські та
білоруські історики розглядають давньоруську державу як невід'ємну частину
історії своїх народів. Тут часто закономірно виникає питання про те, хто має
більше право вважати себе її спадкоємцями. Російські історики, особливо ті,
котрі зазнали впливу юридичної школи XIX ст., доводять, що оскільки росіяни були
єдиною східнослов'янською нацією, яка створила у новітні часи свою державу
(апогей історичного процесу вони вбачають у розвитку державності), то зв'язок
Московської держави із першою державою східних слов'ян був найбільш важливим і
послідовним. Із цього випливає, що оскільки у новітню епоху українці й білоруси
власних держав не мали, то між їхньою історією ніяких суттєвих зв'язків не
існувало. Впливовий російський історик Михайло Погодін пішов іще далі, доводячи,
що зв'язки Росії з Києвом не тільки спадкові, а й етнічні. За його теорією,
після зруйнування монголо-татарами Києва у 1240 році велика частина населення,
що врятувалося, переселилася з півдня на північний схід — у серцевину сучасної
Росії. І хоч цю теорію давно розвінчано, її продовжують пропагувати багато
російських і неросійських істориків.

У XIX ст. із поглибленням національної свідомості українців зросло невдоволення
тим, що росіяни монополізували «славу Києва». У 1906 році найвагоміший аргумент
проти традиційної схеми російської історії висунув славетний український історик
Михайло Грушевський. Як послідовний демократ, Грушевський піддав сумніву
правомірність вивчення історії як насамперед процесу творення держави. Для нього
стрижнем історії був досвід, накопичений певною етнічною спільністю, котра
населяє землі своїх предків. Він припускав (а це його припущення підтверджують
ряд недавніх радянських досліджень з археології), що починаючи з племені антів
VI ст. до XX ст. велику частину України займали народності, які у своїй основі
належали до одного етнічного типу. Якщо населення й справді полишало Центральну
Україну через наскоки монголо-татар (а на думку Грушевського, спустошення та
міграції, спричинені ними, були менших масштабів), то з відновленням відносного
спокою воно знову поверталося. За твердженням Грушевського, який аж ніяк не
поділяв норманської теорії, українці є прямими нащадками полян — племені, яке
відіграло провідну роль у розвитку Києва. Власне, тому саме цей їхній досвід і
займає найважливіше місце в історії України.

Грушевський вважає, що приписувати Київській добі центральне місце в російському
минулому — значило б не тільки применшувати унікальні поляно-українські
здобутки, але й обтяжувати російську історію штучним, якщо не перебільшеним,
додатком, що стояв би на заваді пошуків її справжнього коріння. Якщо ж все-таки
вважати державу засобом збереження київської спадщини, доводить далі
Грушевський, то куди більшу частину цієї спадщини зберегли Галицько-Волинське
князівство, а пізніше Велике князівство Литовське з його сильними українськими
та білоруськими елементами, ніж це могли зробити розташовані далеко на
північному сході Ростовське, Суздальське, Володимирське, Тверське та Московське
князівства. Подібно до того як Галлія — колись провінція Риму, а нині сучасна
Франція — запозичила з Риму багато елементів його суспільно-економічного устрою,
законодавства та культури, щось подібне вчинила Москва стосовно Києва. Але
Москва не була продовженням чи якимось другим етапом історичного процесу,
започаткованого у Києві. При наявності рис, які Москва запозичила у Києва, її
коріння, вважає Грушевський, виростало з географічних, політичних та етнічних
умов, притаманних Північному Сходові.

У питанні про спадщину Київської держави радянські історики займають компромісну
позицію. Вони доводять, що Київ створили всі три східнослов'янські народи —
українці, росіяни та білоруси. Точніше, населення Київської Русі, так званий
«давньоруський народ», було спільними предками всіх трьох націй. Радянські вчені
постійно наголошують на одноманітності та однорідності культури, мови, звичаїв,
господарства та політики «давньоруського народу». Це положення свідомо
підкреслюється, щоб не лише запобігти зазіханням «буржуазно-націоналістичних
істориків» того чи іншого народу на більшу частину спадщини Київської Русі, а й
унеможливити саму думку про наявність якихось регіональних відмінностей на
величезних просторах Русі. Теорія етнічної та культурної одноманітності
Київської Русі створює враження, що «давні русичі» — це немовби проекція у
минуле однорідного «радянського народу», запланованого на майбутнє.

Теорія радянських істориків, що поступово витісняє погляди традиційної
російської історіографії, ґрунтується на твердженні, що оскільки три
східнослов'янські народи сформувалися лише після занепаду Києва, то суперечки
навколо київської спадщини є безпідставними. Основною причиною розщеплення
східних слов'ян на три окремих народи пропонується вважати монголо-татарську
навалу та поглинення українців і білорусів польсько-литовською державою. Це
досить несподіваний відступ від традиційного марксистського положення про
величезну роль у процесі формування націй соціально-економічних чинників. Більше
того, з такого підходу випливає, що якби не згадані зовнішні чинники, ніякої
диференціації в «давньоруському народі» не відбулося б. Так чи інакше, суперечки
щодо спадщини Київської держави зайвий раз свідчать про те, як тісно переплелися
в історіографії Київської доби політичні, ідеологічні та наукові питання.



https://uk.wikipedia.org/wiki/%D0%AF%D1%80%D0%BC%D0%B0%D0%9A

Олекса́ндр Валенти́нович Ярма́к (нар. 24 жовтня 1991, Бориспіль, Україна) —
український реп-виконавець.

Виконує композиції російською мовою. Тематика пісень різноманітна: від
жартівливих треків та любовної лірики до питань соціальної несправедливості.
Знімався в серіалі «Як гартувався стайл».

Олександр Ярмак народився в Борисполі. З 12 років почав займатися музикою,
зокрема читанням репу, тоді ж познайомився із програмою для створення музики
eJay. Улюбленими виконавцями Ярмака були Eminem, Баста, Каста та Centr. У
15-річному віці почав серйозно грати у КВК, після вступу на факультет літальних
апаратів Національного авіаційного університету виступав за команду КВК «Збірна
НАУ», разом з якою дійшов до фіналу Вищої української ліги.

Паралельно був фронтменом команди «Ботаніки». Також займався програмуванням,
зокрема, веб-програмуванням та розробкою на Flash.

2010 року познайомився із програмою для створення музики Ableton Live та знайшов
однодумців. Влітку 2011 року Олександр вперше почав публікувати свої треки у
соцмережі ВК, а згодом також на YouTube. У грудні того ж року опублікував перший
кліп, який за одну ніч набрав понад 50 тисяч переглядів, а вже за два тижні —
мільйон. Протягом 2012 року Ярмак презентував ще декілька вдалих відеокліпів та
повноформатний альбом «ЯсЮТуба». У 2013 році музикант підтримав акції протестів
на захист прав Павліченків та написав на цю тему композицію «Свободу честным».

Окрім студійної роботи Олександр приділив значну увагу живим виступам,
відвідавши численні міста України, зокрема напередодні його туру західною
Україною в мережі з'явилося запрошення на концерти у вигляді пісні українською
мовою.

У 2013 році кліп на пісню «Сердце пацана» став лідером переглядів серед усіх
російськомовних виконавців на YouTube, а за версією порталу «Новый Рэп» переміг
у номінації «Відео Року».[Джерело?] 30 листопада 2013 року в Києві у клубі
«Forsage» відбулася презентація другого альбому виконавця, що отримав назву
«Второй альбом».

З 26 жовтня 2013 року на телеканалі НЛО TV розпочався показ 24-серійного
гумористичного сіткому «Як гартувався стайл», що розповідає про життя та
становлення Олександра Ярмака. 24 жовтня 2014 року вийшов 2 сезон серіалу, в
якому описана боротьба з наркомафією.

ЯрмаК брав безпосередню участь у подіях Євромайдану та протистояннях на
Грушевського. У лютому 2014 року він спільно з MC Tof (Андрій Тофецький)
презентував відеокліп на пісню «22», що вдало поєднала патріотичну лірику та
хіп-хоп. ЯрмаК самостійно зібрав документальні відеоматеріали з Євромайдану та
змонтував їх у відеоряд до кліпу. Пісня набула популярності та стала хітом.
Схвальний відгук про лірику цієї пісні надав поет та видавець Іван Малкович.



https://uk.wikipedia.org/wiki/%D0%97%D0%B1%D1%96%D1%80%D0%BD%D0%B0_%D0%A3%D0%BA%D1%80%D0%B0%D1%97%D0%BD%D0%B8_%D0%B7_%D1%84%D1%83%D1%82%D0%B1%D0%BE%D0%BB%D1%83

Збі́рна Украї́ни з футбо́лу — національна збірна команда України з футболу, якою
керує Федерація футболу України.

Найвище досягнення в офіційних міжнародних змаганнях — вихід до чвертьфіналу
чемпіонату світу 2006.

Станом на 9 березня 2017 року посідає 31-е місце у рейтингу футбольних збірних
світу.

Футбол з'явився в Україні наприкінці XIX століття. Згодом окремі уродженці
України виступали у складі збірної Російської імперії (одесит Григорій
Богемський), Польщі (Ян Васевич, Мечислав Бач, Мечислав Вишневський, Спіридіон
Альбанський; всього 29 футболістів), Румунії (Роберт Садовський, Альфред
Айзенбайссер, Станіслав Міцинський, Йосиф Клайн), Чехо-Словаччини та Угорщини (в
обох випадках Ґеза Калочай). У складі збірної Польщі на Олімпіадах 1924 та 1936
і чемпіонаті світу 1938 було по два уродженці України, а Роберт Садовський брав
участь у ЧС-1938 у складі Румунії. Уродженець Одеси Льоня Дворін зіграв за
збірну Палестини у 1930-х. Володимир (Волтер) Чижович був гравцем і, згодом,
тренером збірної США у 1960—1970-х роках.

У 1930-х роках збірна УСРР провела два товариські матчі проти збірної
Туреччини — 12 серпня 1933 у Харкові (3:2) і 20 серпня 1934 у Києві (4:3), а
окрім них — ще кілька ігор проти футбольних клубів. Починаючи з 1950-х збірна
УРСР брала участь у Спартакіадах народів СРСР (золото 1986, бронза 1956 та 1979,
четверте місце 1983). Деякі учасники тих змагань від УРСР пізніше виступали за
збірну СРСР та збірну України. Втім, ця збірна ніколи не була членом ФІФА та не
могла проводити зустрічей з членами ФІФА: турецька збірна виступала під назвою
«Збірна народних домів Туреччини».

Серед футболістів із України в збірній СРСР: Лобановський, Блохін, Бєланов,
Дем'яненко, Бессонов, Протасов, Буряк та ін. Особливо значним українське
представництво у збірній СРСР було 1988 року, коли команда виграла Олімпіаду і
здобула срібло чемпіонату Європи.

Найвідомішим уродженцем України у збірній Польщі був Казімеж Гурський. Як
гравець він зіграв за збірну лише один матч, але на посаді тренера привів Польщу
до олімпійського золота 1972 року, здобув срібні медалі (третє місце) Чемпіонату
світу 1974 року та срібні медалі Олімпіади 1976 року.

Федерація футболу України заснована 13 грудня 1991. Першим її головою було
обрано Віктора Баннікова. В наступному, 1992 році, ФФУ стала членом УЄФА та
ФІФА. Саме тоді розпочалася підготовка до першого матчу збірної. Спочатку,
головним тренером команди планувалось призначити Валерія Лобановського, який на
той час був тренером збірної ОАЕ, та його чинний контракт з арабами завадив
цьому. Таким чином, першого наставника національної команди довелося обирати
з-поміж членів тренерської ради, до якої увійшли: Анатолій Пузач («Динамо»),
Євген Кучеревський («Дніпро»), Євген Лемешко («Торпедо»), Юхим Школьников
(«Буковина») і Віктор Прокопенко («Чорноморець»). Трохи пізніше до них
приєднався і донеччанин Валерій Яремченко («Шахтар»). Але в кінці коло
претендентів звузилося до прізвищ трьох фахівців: Пузача, Яремченка і
Прокопенка, останній з яких і став головним.

Першу гру збірної було домовлено провести з командою Угорщини 22 квітня 1992
року в Києві на Республіканському стадіоні. Проте через фінансові труднощі
федерації, гру перенесли ближче до кордону — в Ужгород. Отож, 29 квітня 1992
року на стадіоні Авангард в Ужгороді вперше в історії збірна України зіграла
свій поєдинок. На дебютний матч з угорцями були викликані: воротарі — Кутепов
(«Динамо»), Гришко («Чорноморець»), захисники — Лужний, Мороз («Динамо»),
Никифоров, Третяк («Чорноморець»), Драгунов («Шахтар»), Беженар («Дніпро»),
півзахисники — Анненков, Ковалець, Заєць («Динамо»), Шелепницький, Сак, Цимбалар
(«Чорноморець»), Погодін («Шахтар»), Дудник («Металург» З), нападники — Саленко
(«Динамо»), Гецко, Гусєв («Чорноморець»), Щербаков («Шахтар»).

Підготовка до поєдинку практично не проводилася. Лише 27 квітня всі
«першовідкривачі» зібралися в Києві, щоб наступного дня літаком відправитися в
Ужгород. Тим часом суперник, хоч і не пробився до фінальної частини європейської
першості 1992 року, все ж таки тримав в голові відбірковий цикл наступного
чемпіонату світу, двері на який для українців через, наразі, тимчасовий статус
були зачинені, а тому готувалися[Хто?] до зустрічі в Ужгороді набагато
ретельніше.

Можна впевнено сказати, що ця ретельність, а ще більше — зіграність угорської
команди, зіграла чи не головну роль в досягненні результату в ужгородському
матчі.[джерело?] Як не старалися господарі, як не намагалась завести гравців
збірної України емоційна закарпатська публіка, та наші футболісти так і не
змогли проявити ані своїх бійцівських, ані своїх найкращих ігрових якостей. Щодо
самого матчу, потрібно віддати належне і нашим гравцям, які в першому таймі
діяли старанно, не тільки майже ні в чому не поступаючись супернику, але в
багатьох компонентах гри взагалі переграваючи його. Ще до перерви підопічні
Віктора Прокопенка могли і відкрити рахунок. Це Шелепницький на 15-й хвилині
завдав підступного удару по воротах Брокхаузера, однак гостей від неприємностей
врятувала штанга. А потім білоруський арбітр Вадим Жук не призначив доволі
очевидний пенальті за грубість проти Щербакова в межах штрафного майданчика
угорців. Після перерви запал господарів суттєво впав. Ось тоді і проявилася
перевага сусідів в досвіді і зіграності. Використавши помилки українських
захисників, Шаллої і Кіпріц, спокійно перехилили чашу терезів на свою користь.
Коли ж Жук призначив 11-метровий у ворота Кутепова, а все той же Кіпріц його
реалізував, здалося, що перший млинець вийде вже надто глевким для українців. На
щастя, під кінець зустрічі Іван Гецко чудовим ударом зі штрафного розпечатав
ворота угорців, ставши автором першого голу в історії національної збірної
України. Під орудою Віктора Прокопенка команда провела ще дві гри — 27 червня на
виїзді, проти команди США (0:0) та 26 серпня проти тих же угорців, який знову
завершився поразкою 1:2.

28 жовтня 1992 року команду України на зустріч з Білоруссю у Мінську вже виводив
дует тренерів Микола Павлов/Леонід Ткаченко. На Мінському стадіоні Динамо збірна
України першою пропустила гол (на 49 хвилині відзначився Гоцманов), та за
півгодини Юрій Максимов зрівняв рахунок і встановив остаточний результат
зустрічі 1:1. Таким чином, за перший рік свого існування, збірна України провели
4 гри (2 нічиї і 2 поразки), забила 3 і пропустила 6 м'ячів та змінила 2
тренерів. Новий, 1993 рік, команда зустріла вже з новим, повноцінним тренером,
ним став Олег Базилевич.

27 квітня 1993 року новий тренер дебютував у Одесі в матчі з командою Ізраїлю.
Пропустивши першими (Харазі, 55'), команда України змогла відігратись — на 78
хвилині відзначився Сергій Коновалов, матч так і завершився внічию 1:1. 18
травня 1993 року збірна України здобула свою першу перемогу. В товариській грі у
Вільнюсі команда Базилевича вже на 4 хвилині пропустила м'яч (Зданчюс), та в
період з 18 по 22 хвилину Віктор Леоненко та Дмитро Михайленко переламали хід
поєдинку і принесли перемогу українській команді з рахунком 2:1. На період
тренерства Базилевича припала і перша домашня перемога України. У Києві на
Республіканському стадіоні в присутності 12 тис. глядачів 25 травня 1994 року у
товариській грі проти Білорусі українці пропустили першими — Валентин Белькевич
на 45 хвилині розпечатав ворота Дмитра Тяпушкіна (Нива (Тернопіль)). Вже у
другому таймі, на 62 хвилині Віктор Леоненко зрівнює рахунок, за 3 хвилини, з
пенальті, збірну України вивів вперед Сергій Беженар, остаточну ж, переможну
крапку в цій грі, поставив Дмитро Михайленко — 3:1, перемога України. Базилевич
також став першим тренером, котрий вивів збірну України на офіційний матч.
Україна була заявлена на кваліфікацію до Євро 96 і потрапила у 4 відбірну групу
разом з командами Хорватії, Італії, Литви, Естонії та Словенії. Відбір до Євро
українці розпочинали 7 вересня 1994 року в Києві проти литовців, на жаль, матч
склався невдало для української команди і вона поступилась 0:2. Після цієї гри
Базилевич покинув кермо збірної України.

Після відходу від збірної Олега Базилевича, федерація знову призначила дует
в.о., цього разу до Миколи Павлова долучився Володимир Мунтян. Під їх орудою,
команда провела лише два матчі, 11 та 13 вересня 1994 року, збірна зіграла з
командою Південної Кореї, і обидва рази поступилась 0:1 та 0:2.

Та вже до наступних офіційних матчів у відборі до Євро 96 команду почав готувати
Йожеф Сабо. Його офіційний дебют відбувся 12 жовтня 1994 року у Києві в матчі
відбору проти команди Словенії, гра завершилася внічию 0:0. Уже в наступній грі
відбору проти Естонії Сабо отримав свою першу перемогу, як тренер збірної — 3:0.
Та Сабо — тренер вийшов тимчасовим явищем, вже в 1995 році до керма збірної став
Анатолій Коньков.

Дебют нового тренера виявився дуже невдалим — 0:4 на Максимірі в Загребі від
команди Хорватії. Анатолій Коньков очолював команду у решті відбірних матчах
Єврочемпіонату, збірна під його орудою всього провела 7 матчів в яких тричі
перемогла і чотири рази зазнали поразки. Відбір до Євро команда завершила на
4-му місці у групі, після чого Коньков залишив збірну. Було прийнято рішення, що
команду у відборі на Чемпіонат світу з футболу 1998 очолить старий-новий тренер
Йожеф Сабо. Повернення Сабо відбулося 9 квітня 1996 року в Кишиневі в
товариській грі проти Молдови, яку збірна України завершила внічию 2:2, ведучи
по ходу зустрічі 2:0. Шлях на ЧС-98 команда України розпочала 31 серпня 1996 з
виїзної перемоги над Північною Ірландією (1:0). Цей відбір загалом став для
збірної України початком її успіхів, команду почали сприймати як міцного
середняка світового футболу. Становлення збірної Сабо, збіглося з найбільшими
успіхами київського Динамо кінця 90-х, гравці якого і складали основу збірної.
Загалом це вилилось у відмінні результати у відбірній групі — перемога над
Португалією 2:1, домашня нічия з чинними чемпіонами Європи — німцями 0:0.
Впродовж всього циклу відбору команда претендувала на вихід з групи з першого
місця, проте лише в останньому турі пропустила поперед себе збірну Німеччини.
Таким чином, Україна стала другою у відборі і здобула право позмагатись за вихід
у фінальну стадію в матчах плей-оф. Суперником команди Сабо стали добре знайомі,
по відбору до Євро 96, хорвати.

В першій грі українці поступилася 0:2. 15 листопада 1997 року в матчі-відповіді
на Олімпійському наша команда дуже швидко відіграла два м'ячі (Шевченко,
Косовський), проте гол останнього, норвезький арбітр скасував, вважаючи, що було
положення поза грою, а на 27-й хвилині гри Ален Бокшич зрівняв рахунок 1:1. Так
матч і завершився, збірна України не пробилася на Чемпіонат світу 98, проте
гучно заявила про себе у футбольному світі. Наступним етапом для команди Сабо,
став відбір на Євро 2000. Волею жеребу, українська команда потрапила у відбірну
групи з чинним на той час чемпіоном світу — Францією, командами Росії, Ісландії,
Вірменії та Андорри. Відбір на Євро, команда України розпочала вдома з
надпринципового поєдинку проти росіян — 5 вересня 1998 року на переповненому
Олімпійському, вже на 25 хвилині, Україна вела в рахунку 2:0 (Попов, 14’,
Скаченко, 25'). На 66 хвилині гри Варламов скоротив перевагу в рахунку, проте
українці домінували на полі, наслідком чого став фол останньої надії воротаря
росіян Харіна і його вилучення. Призначений за це пенальті реалізував Сергій
Ребров на 74 хв., і хоч Онопко на 87 хвилині зробив рахунок 3:2, збірна України
тріумфувала. В наступних двох турах команда України з однаковим рахунком 2:0
перемогла Андорру на виїзді та Вірменію вдома, і завершила 1998 рік на першому
місці у відбірній групі з максимально можливими 9 очками. Новий, 1999 рік, для
збірної розпочався з серйозного поєдинку проти чемпіонів світу — Франції у
Парижі, де команда Сабо продемонструвала класний футбол, і була ближча до
перемоги аніж французи, проте, матч завершився внічию 0:0. З таким же рахунком
завершився і домашній поєдинок України проти Франції. Команда Сабо, як ніколи
наблизилась до виходу з групи — перед останнім туром Українці лідирували у своїй
відбірній групі, на одне очко випереджаючи і французів і росіян. Саме з
останніми зустрічалася команда Сабо на Лужниках в Москві 9 жовтня 1999 року. Для
збереження шансів на вихід на Євро, росіянам була необхідна лише перемога, в той
час як команду Сабо влаштовувала і нічия (за умови, що Франція не переможе
Ісландію, Україна могла б зайняти 1 місце в групі). З початку гри збірна Росії
розпочала активно діяти, проте, їм нічого не вдавалося, але на 75 хвилині Карпін
все ж забив гол. Росія вже відчувала смак перемоги, адже в діях українців не
відчувалося впевненості і практично нічого не виходило.

Переломним моментом стало порушення правил росіянами практично в центрі поля на
88 хвилині. Штрафний пішов виконувати Андрій Шевченко, всі очікували на його
подачу, проте форвард Мілана пробив по воротах, воротар росіян Філімонов,
намагаючись дістати м'яч з-під перекладини, відправив його у свої ворота. Гра
завершилась з рахунком 1:1. Зважаючи на те, що Франція обіграла Ісландію 3:2,
команда України з 20 очками опинилась на другому місці у групі, і здобула право
виступати в матчах плей-оф. Хоч неодноразово говорилося про відсутність політики
у цьому протистоянні, проте, дві гри з Росією, сприймалися однаково
заполітизовано як в Росії, так і в Україні. Матч у Києві у 1998 році став
фактично першою грою, коли стадіон виконував гімн України та вболівальники
масово використовували національну символіку, нічия ж 1999 року сприйнялась у
Росії як національна трагедія. 13 листопада 1999 в Любляні, столиці Словенії
команда Сабо поступилася в першій грі плей-оф словенцям 1:2, хоча на 33 хвилині
Шевченко відкрив рахунок, проте спочатку Златко Захович його зрівняв, а потім,
через помилку Олександра Шовковського, ударом з центра поля Ачимович встановив
остаточний рахунок. Зберігаючи непогані шанси на вихід на Євро, у Києві команда
Сабо не змогла здобути перемоги — 1:1, таким чином вдруге поспіль українці не
пробилися на футбольний форум через сито плей-оф. Після кваліфікації на Євро
Йожеф Сабо пішов у відставку. За ці два відбори з тренером Сабо збірна України
стала силою в футбольній Європі, з якою стали рахуватися.

Зважаючи на потужні результати київського Динамо на Європейській арені, ФФУ
прийняла рішення запросити на вакантну посаду тренера збірної Валерія
Лобановського.

Той погодився, і став поєднувати посади в Динамо та збірній. Дебют Лобановського
в збірній відбувся 26 квітня 2000 року в товариській грі з командою Болгарії, в
якій українці перемогли 1:0 (Шевченко'54).

Восени 2001 року стало відомо, що чотири футболісти вищого футбольного дивізіону
Аргентини (Дієго Клімович, Патрісіо Кампс, Хуліан Кмет і Хосе Чатрук) виявили
бажання виступати за збірну України, так як всі вони мають українське коріння і
хочуть допомогти українській збірній пробитися на Чемпіонат Світу 2002 року. Але
в ФФУ залишили ідею запрошення південноамериканців без розгляду. Трохи пізніше
Олег Блохін не виключав запрошення Климовича до лав збірної, але вже сам
футболіст, непогано проявивши себе в Німеччині, вирішив боротися за виклик в
«Альба-Селеста».

Завданням для Лобановського став вихід України на ЧС 2002 з відбірної групи № 5.
Розпочала свій шлях команда з домашньої поразки від поляків 1:3. Загалом, весь
відбір команда пройшла не дуже впевнено, обігравши вдома лише Вірменію 3:0, та
зігравши тричі внічию (0:0 з Білоруссю та Норвегією, 1:1 з Уельсом). Виїзні
результати були трохи кращими (3 перемоги та 2 нічиї), що дозволило команді
Лобановського зайняти 2 місце у групі і втретє поспіль вийти до раунду плей-оф.
Цього разу суперником українців став несподіваний учасник плей-оф — збірна
Німеччини.

В домашньому поєдинку українці зуміли нав'язати іменитому супернику боротьбу і
вже на 18 хвилині Геннадій Зубов відкрив рахунок, та через 13 хвилин Міхаель
Баллак його зрівняв, так матч і завершився. Все мало вирішитися у матчі —
відповіді, і незважаючи на пропущений гол вдома, українці сподівалися на
позитивний результат, проте у Дортмунді бундес-машина за перші 15 хвилин
вирішила долю протистояння 3:0 (Баллак ‘4, Нойвілл ‘11, Ремер ‘15), все той же
Баллак на 54 хвилині робить рахунок 4:0, на 90 хвилині Андрій Шевченко, завдяки
індивідуальній майстерності зумів забити гол, 4:1, Україна знову не їде на ЧС.

Після цієї поразки, та зважаючи на стан здоров'я, Лобановський покинув збірну.
Новий відбір, цього разу вже до Євро 2004, команда розпочала з новим тренером —
Леонідом Буряком. Свою першу гру Буряк провів 21 березня 2002 року з господарями
ЧС 2002 — японцями, збірна України поступилась 0:1. До початку відбору на Євро,
команда Буряка провела ще п'ять товариських ігор (2 перемоги, 3 поразки), а 7
вересня 2002 стартувала з нічиєї 2:2 у Єревані, у відборі. Цей відбір команда
провела вкрай невдало, хоч і зуміла перемогти майбутніх чемпіонів Європи 2004 —
греків 2:0, в загальному команда не показала очікуваного результату, та й гри, і
завершила свою групу на 3 місці (2 перемоги, 4 нічиї та 2 поразки). Після такого
результату Буряк залишив команду, все гучніше лунали заклики залучити у збірну
іноземного спеціаліста, проте ФФУ знайшла інший шлях.

18 вересня 2003 на прес-конференції у Києві, Григорій Суркіс представив нового
тренера збірної — Олега Блохіна, який одразу ж заявив про те, що виведе Україну
на ЧС 2006 з першого місця у відбірній групі.

Ці слова Блохіна, який до того не мав надто успішної тренерської кар'єри в
грецькому АЕКу, викликали хвилю скептичних відгуків у пресі, серед спеціалістів
та вболівальників. Проте, тренер був призначений і 11 жовтня 2003 товариською
грою з командою Македонії Блохін розпочав свій «похід до мрії». Та скептицизм,
що висловлювали до Блохіна розростався з кожною новою товариською грою збірної
під його керівництвом. Нічия з Лівією, поразка від Македонії, нічия зі
словаками, поразка від французів та розгром від Англії, не додавали впевненості
в успішності Блохіна-тренера.

Проте всі чекали на офіційний старт відбору, і 4 вересня 2004 в Копенгагені
Україна взяла своє перше очко у відборі — 1:1 з Данією. Далі були перемоги над
Казахстаном та Грузією, домашня нічия з чемпіонами Європи 2004 греками. Проте,
про серйозність намірів Блохіна почали говорити після блискучої виїзної перемоги
України над Туреччиною 3:0. Потім були перемоги над Албанією, Данією та
Казахстаном. 8 червня 2005 команда Блохіна, завдяки голу Андрія Гусіна на 82
хвилині, здобула перемогу, і вже в наступній грі могла здобути путівку на
ЧС-2006. 3 вересня 2005, майже за 2 роки після прийняття збірної, Блохін мав усі
шанси аби стати першим, кому вдалося вивести Україну на ЧС, для цього потрібно
було на виїзді обіграти Грузію.

На 43 хвилині Руслан Ротань зробив перший крок до мрії мільйонів українців —
1:0, проте на 89 хвилині Георгі Гахокідзе зрівняв рахунок, і здавалось, відклав
на довший термін святкування українців, адже тепер справа виходу на ЧС
переносилась на наступну гру з Туреччиною. Та додому, в Київ, збірна України вже
прилетіла першим учасником ЧС 2006 від Європи, адже збірна Данії на 93 хвилині
зустрічі зрівняла рахунок у грі з турками (2:2), чим зробила українців
недосяжними для суперників. Блохін виконав свою обіцянку, і тепер став головним
тріумфатором України, яка вперше в історії їхала на «мундіаль».

Вшанування команди і Блохіна відбулося 7 вересня 2005, коли на заповненому
Олімпійському, незважаючи на поразку від Туреччини 0:1, свою команду вітали
понад 65 тис. вболівальників. Завершили відбір українці нічиєю з Албанією 2:2. У
тому ж 2005 році розпочалась підготовка національної збірної до виступу на полях
Німеччини, в товариській грі в Києві була обіграна Японія 1:0. Перед чемпіонатом
команда зіграла ще п'ять товариських матчів, здобула 3 перемоги і 2 матчі звела
унічию.

Збірна України дебютувала на чемпіонатах світу 14 червня 2006 року у Лейпцигу на
Ред Булл Арені.

Суперник, збірна Іспанії вже на 17-й хвилині вела в рахунку 2:0 (Алонсо ’13 ,
Вілья ‘17). До кінця тайму українці заспокоїлись, і хоча особливих моментів не
створили, проте гру вирівняли. Однак на початку другого тайму, швейцарський
арбітр Бузакка, трактував дії Владислава Ващука в межах штрафного майданчика як
фол останньої надії, вилучив його та призначив пенальті. На 48-й хвилині рахунок
став 3:0. На 81-й хвилині Фернандо Торрес забив четвертий гол. Таким чином
Україна поступилася 0:4.

Через п'ять днів — 19 червня, збірна України з командою Саудівської Аравії
провела свій другий поєдинок на ЧС. На 3-й хвилині зустрічі, після подачі
кутового, гравець дніпропетровського «Дніпра», Андрій Русол забив перший гол
України на чемпіонатах світу. На 36-й хвилині відзначився Сергій Ребров, на 46-й
хвилині — Андрій Шевченко, остаточний рахунок на 84-й хвилині встановив Максим
Калиниченко — 4:0.

23 червня у Берліні на Олімпіаштадіоні українці зіграли зі збірною Туніса. На
70-й хвилині Андрій Шевченко реалізував пенальті, це допомогло Україні перемогти
і вийти в 1/8 фіналу турніру з другого місця в групі.

26 червня в Кельні Україна зустрілась з переможцем групи G, Швейцарією. Основний
і додатковий час матчу завершився внічию 0:0. Справа перейшла до серії пенальті.
Олександр Шовковський не пропустив жодного удару, чим встановив рекорд
Чемпіонатів Світу. Завдяки успішним діям Шовковського та ударам Мілевського,
Реброва та Гусєва Україна одержала перемогу 3:0 і увійшла до вісімки найкращих
команд світу.

30 червня 2006 року на АОЛ Арені в Гамбурзі команда України зустрілась в 1/4
фіналу зі збірною Італії. На 6-й хвилині Дзамбротта відкрив рахунок, а на 59-й
та 69-й хвилині точними ударами відзначився італійський нападник Лука Тоні, на
що українці відповісти не змогли. Матч завершився перемогою Італії з рахунком
3:0, що означало виліт збірної України з турніру.

У відборі до Євро 2008 команда знову зустрілась з італійцями (дві поразки), а
взагалі команда Блохіна здобула п'ять перемог, двічі зіграла внічию, та п'ять
раз програла, здобула 17 очок, та зайняла 4 місце у відбірній групі, випередивши
Литву, Грузію та Фарери та пропустивши перед собою команди Шотландії, Франції та
Італії.

Рішенням ФФУ на посаду головного тренера вирішено призначити Олексія
Михайличенка, який у 2006 році привів молодіжну збірну України до срібних
медалей Чемпіонату Європи. 6 лютого 2008 року Михайличенко дебютував у
товариській грі з Кіпром нічиєю (1:1). У відборі на ЧС 2010 команда під орудою
Олексія Михайличенка стартувала з важкої перемоги у Львові на «Україні» над
командою Білорусі, завдяки голу Андрія Шевченка, з пенальті, на 94 хвилині.
Вирішальним у відборі для України став домашній матч проти команди Англії 10
жовтня 2009 року на Дніпро-Арені. Англійці вже кваліфікувалися на ЧС, а збірна
України посідала третє місце, програючи хорватам 2 очки, в останньому турі
Хорватії грала з Казахстаном, а українці з Андоррою, таким чином матч з
англійцями став для збірної Михайличенка вирішальним, і лише перемога практично
гарантувала друге місце в групі і участь у плей-оф. Багато хто сумнівався в
успіху команди, та підтримувана гарячою дніпропетровською публікою Україна
кинулась вперед. Наслідком таких дій став фол останньої надії голкіпера
британців Роберта Гріна і його вилучення на 12 хвилині. Пробивання пенальті взяв
на себе капітан — Андрій Шевченко, проте його удар прийняла на себе штанга
воріт.

Та вже на 30 хвилині Сергій Назаренко прекрасним ударом з-за меж штрафного
майданчика відкрив рахунок 1:0. Ані Україна, ані Англія більше не забивала і
Україна здобула свою історичну перемогу, адже вперше за майже 20 років свого
існування команда перемогла збірну з топ-десятки. В останньому турі, як і
передбачалося, українці та Хорватія здобули перемоги, та завдяки виграшу над
Англією Україна в результаті, здобула на одне очко більше, і вийшла в плей-оф.
Доля путівки на ЧС вирішувала наша команда в двобої з греками. Багато хто
вважав, що греки — найлегший суперник з плей-оф, проте, перша гра в Афінах, не
виявила переможця (0:0). Все ж вирішилось 18 листопада 2009 року на Донбас-Арені
в Донецьку. На 31 хвилині переможний гол за збірну Греції забив Дімітрос
Салпінгідіс, Україна поступилась 0:1, і вчетверте в своїй історії не змогла
пройти сито плей-оф. Найважче такий результат зустрічі, безсумнівно, прийняв
Андрій Шевченко, він прекрасно розумів, що це був його останній шанс зіграти на
чемпіонаті світу. Фотографія Шевченка, який після матчу плаче в обіймах
вболівальника облетіла весь світ. Для Олексія Михайличенка цей матч став
останнім на посаді головного тренера збірної.

1 лютого 2010 на посаду головного тренера збірної був призначений Мирон
Маркевич — тренер харківського «Металіста». Фахівці та вболівальники позитивно
сприйняли цю кандидатуру, адже успіхи Маркевича в Металісті були беззаперечними,
і всі схилялись до думки, що саме цей спеціаліст впорається з важливим завданням
поставленим перед ним, адже новий тренер повинен готувати команду до домашнього
Євро. Нову посаду Мирон Маркевич, суміщав з тренуванням Металіста. Першу гру
Маркевич провів 25 травня 2010 року у Харкові проти Литви. Дублі Алієва
('10,'16) і Шевченка ('69,'79) принесли українцям перемогу 4:0. Далі були
перемоги над Румунією у Львові 3:2 і Норвегією в Осло 1:0. 11 серпня під орудою
Маркевича Україна зіграла внічию 1:1 з Голландією. Однак, вже 21 серпня Мирон
Маркевич заявив, що покидає пост № 1 в збірній, як повідомив він сам, причиною
цього рішення стала дискримінація ФФУ ФК Металіст (Харків) і самого Маркевича.
Сам в цей час ФФУ визнала матч 2008 року Металіст (Харків) — Карпати (Львів)
(4:0) договірним, і постановила зняти по 9 очок з обох команд. Таким чином
команда залишилась без наставника 25 серпня в.о. головного тренера було
призначено помічника Маркевича, Юрія Калитвинцева.

І він, вже 4 вересня у Лодзі на товариську гру проти поляків вивів збірну
України (1:1). До кінця 2010 року під керівництвом Калитвинцева Україна провела
ще 4 товариські матчі (одна перемога, одна поразка та дві нічиї). Йшов час,
такий необхідний для підготовки до домашнього Євро, а ФФУ переносила дату
оголошення нового тренера. Так Калитвинцев зі збірною провів ще три гри в 2011
році (дві перемоги і поразка). На 21 квітня 2011 року федерація футболу
призначила прес-конференцію, на якій обіцяла оголосити ім'я нового наставника
збірної. Серед спеціалістів та вболівальників розглядалися різні версії — від
призначення головним все того ж Калитвинцева, до іноземних фахівців. Проте 21
квітня було оголошено, що команду до Євро 2012 готуватиме Олег Блохін.
Повернення Блохіна відбулося 1 червня в Києві з перемоги над Узбекистаном 2:0.
Практично в кожній наступній грі Олег Блохін виставляв експериментальний склад,
який не давав повного уявлення про збірну Блохіна. Хороше враження на фахівців
та вболівальників склав матч-відкриття, після реконструкції, Олімпійського
стадіону в Києві 11 листопада 2011 року.

Українці продемонструвала видовищний та нападний футбол, і після першого тайму
вели в рахунку в матчі з Німеччиною 3:1. Та в другій половині гри пропустили два
м'ячі, і завершили гру 3:3. Вже за чотири дні, у матчі — відкритті ще однієї
арени для Євро, львівського стадіону, Україна продемонструвала бійцівські
якості, і у меншості, на останній хвилині гри, здобула перемогу над Австрією
2:1. До початку Євро українці зіграли ще чотири товариські матчі (дві перемоги,
дві поразки), і 11 червня 2012 року в Києві на переповненому Олімпійському
збірна України дебютувала на Чемпіонатах Європи. Дебют видався феєричним. За
рівної гри з Швецією, українці у другому таймі на 55 хвилині пропустили м'яч від
Златана Ібрагімовича, та вже за чотири хвилин, капітан та лідер України Андрій
Шевченко зрівняв рахунок, а на 62 хвилині зробивши дубль приніс перемогу команді
Блохіна.

Збірна України після першого туру очолила свою групу. 15 червня Україна на
Донбас — Арені зустрічалась з командою Франції. Українці розпочали діяти активно
та впевнено, проте на 5 хвилині зустрічі, головний арбітр матчу, був змушений
зупинити гру, в зв'язку з величезною грозою, яка падала в Донецьку. Гра
відновилась лише за годину. Перші 20 хвилин команда Блохіна діяла досить
активно, і Андрій Шевченко міг відкрити рахунок, проте вже у другій половині гри
українці були тінню самих себе і на 53 хвилині Жеремі Менез відкрив рахунок, а
через три хвилини Йоан Кабай поставив крапку в матчі 0:2. В останній грі
групового турніру на Донбас Арені українці зустрічались з Англією. Для виходу в
плей-оф команда Блохіна повинна була здобути перемогу.

Синьо-жовті розпочали активно, та впродовж всього першого тайму контролювали
гру. Проте, знову початок другого тайму призвів до голу. Простріл з флангу, м'яч
проходить під рукою Пятова і на 48 хвилині Вейн Руні забиває в порожні ворота.
Та Україна продовжувала тиснути на ворота англійців, і на 62 хвилині Марко Девіч
пробив по воротах Джо Харта і м'яч по дузі опустився у ворота, Джон Террі не дав
йому торкнутись землі, вибивши його, проте, м'яч в повітрі перетнув лінію воріт.

Однак, бригада арбітрів, на чолі з угорцем Віктором Кашшаї, це взяття воріт не
зафіксувала. Цей момент ще довго обговорювався після гри, УЄФА та сам Кашшаї
визнали помилку, проте деякі фахівці звертають увагу на те, що ця гольова атака
українців розпочалася з пасу Євгена Селіна на Артема Мілевського, який
знаходився в положенні поза грою. Як би там не було, Україна Англії програла
0:1, і завершила свої виступи на домашньому Євро на третьому місці в групі.
Після Євро збірну України покинув багаторічний лідер і найкращий гравець
незалежного українського футболу Андрій Шевченко. Прощальним матчем, 15 серпня
2012 року, проти Чехії у Львові, припинив свої виступи у збірній Андрій Воронін.
У вересні 2012 про завершення ігор за збірну заявив і голкіпер-легенда збірної
Олександр Шовковський.

Першу гру відбору до ЧС 2014, проти Англії на Вемблі підопічні Блохіна провели
достатньо впевнено і завершили матч внічию 1:1. 25 вересня 2012 Олег Блохін
очолив київське Динамо, і за домовленістю з ФФУ мав підготувати збірну до двох
наступних поєдинків відбору проти Молдови та Чорногорії. Проте, 5 жовтня 2012
Блохін був госпіталізований до лікарні з діагнозом гіпертонічний криз, його було
прооперовано через тромбоз лівої сонної артерії, і на два тижні він вибув з
футболу. На місце в.о. головного тренера призначили помічника Блохіна — Андрія
Баля, саме він керував жовто-синіми у двох наступних поєдинках відбору. Обидва
матчі команда провела вкрай невдало, спочатку зігравши внічию 0:0 з командою
Молдови, а потім 16 жовтня взагалі програла вдома команді Чорногорії 0:1. Таким
чином, осінню частину відбору в своїй групі Україна з 2 очками завершила на
передостанньому, п'ятому місці, випереджаючи лише команду Сан-Марино. Перед
останнім матчем у 2012 році — товариською грою проти команди Болгарії ФФУ
призначила в.о. головного тренера Олександра Заварова. Під його орудою команда
України здобула перемогу з рахунком 1:0.

Президент ФФУ Анатолій Коньков запропонував Андрієві Шевченку очолити команду,
але він після тижня роздумів відмовився від цієї пропозиції. Також проводилися
переговори з англійським тренером Гаррі Реднапом, але той отримав і прийняв
пропозицію від клубу «Квінз Парк Рейнджерс». 26 грудня 2012 на засіданні
виконкому ФФУ вирішувалось питання призначення головного тренера команди.
Основними претендентами були швед Свен-Йоран Ерікссон та український фахівець
Михайло Фоменко. Одноголосно тренером вирішено призначити Михайла Фоменка. В
першій грі під його орудою, збірна України, 6 лютого 2013 року здобула перемогу
над командою Норвегії 2:0. Офіційно ж, Михайло Фоменко стартував зі збірною у
надважливому матчі відбору у Варшаві проти команди Польщі 22 березня 2013 року.
На Народовому стадіоні команда України вже в перші 8 хвилин забила два м'ячі
(Ярмоленко (2), Гусєв (7)). Поляки змогли відіграти 1 гол на 18 хвилині (Піщек)
і протягом першого тайму активно намагалися вирівняти рахунок, проте гол Романа
Зозулі на 45 хвилині остаточно поховав надії польської команди на позитивний
результат. Таким чином Україна перемогла 3:1 і повернулася у боротьбу за путівку
на турнір. В наступній грі, Україна, перемогла в Одесі команду Молдови 2:1 і
після половини зіграних матчів набрала 8 очок і займала 4 позицію в своїй
відбірній групі. 7 червня 2013 відбувся матч між Чорногорією і Україною, в якому
Україна розгромила суперників з рахунком 4:0. 6 вересня у Львові на Арені Львів
збірна України встановила новий особистий рекорд, здобувши найбільшу перемогу в
історії. Команда Фоменка розгромила Сан-Марино 9:0. Через 4 дні Україна знову
зіграла внічию зі збірною Англії, виглядаючи краще свого суперника.

Через місяць збірна зіграла у Харкові проти Польщі і перемогла з рахунком 1:0.
15 жовтня 2013 року відбувся останній тур у відбірній групі, збірна України
зберігала шанс на те, щоб зайняти перше місце у групі і напряму вийти на
Чемпіонат світу 2014, проте для цього, треба було не лише перемогти команду
Сан-Марино, а й надіятись на те, що поляки зможуть відібрати очки в Англії. Зі
своїм завданням команда Фоменка впоралась — найбільша в історії виїзна
перемога — 8:0. Крім того перший в історії збірної хет-трик в одному матчі (у
виконанні Марко Девіча). А от поляки англійцям програли 0:2. Таким чином Англія
завершила відбір на першому місці і автоматично здобула путівку на ЧС, збірна
України — друга, і вп'яте в історії пробуватиме кваліфікуватися на футбольний
чемпіонат через кваліфікаційні матчі.

21 жовтня у штаб-квартирі ФІФА в Цюриху пройшла церемонія жеребкування раунду
плей-офф Кубку Світу ФІФА 2014 у Бразилії. Згідно з жовтневим рейтингом ФІФА,
збірна України ввійшла в 20-ку найсильніших футбольних збірних світу, тому
потрапила в кошик сіяних команд. Серед потенційних суперників України були:
Франція, Швеція, Хорватія та Ісландія. Відомий у минулому нападник збірної
Швейцарії з футболу Александр Фрай витягнув для збірної України кульку з
національною командою Франції. Стикові матчі відбулися 15 та 19 листопада.
Відповідно, перший поєдинок збірна України провела вдома.

У першому матчі Роман Зозуля відкрив рахунок 61 хвилині, а на 82 хвилині ще й
заробив пенальті, який забив Андрій Ярмоленко. Цей матч став для збірної України
першою перемогою над збірною Франції. У матчі-відповіді збірна України
поступилася французькій збірній з рахунком 3:0, погано зігравши як у захисті,
так і в нападі. Таким чином, Україна вп'яте програла плей-оф за вихід на
чемпіонати світу та Європи та стала першою європейською командою, яка не пройшла
чемпіонат світу, маючи після першого матчу перевагу в два м'ячі.

У грудні 2013 року збірна України отримала від ФІФА звання найбільш прогресуючої
команди року в світовому футболі. У ФІФА підрахували, що за рік команда
піднялася в рейтингу на 29 позицій і вперше стала володарем призу «Прогрес
року».

Свій 23 сезон збірна України розпочала з товариського матчу 5 березня 2014 року
проти збірної США. Він закінчився перемогою команди Фоменка з рахунком 2:0. Далі
були товариські матчі проти збірних Нігеру та Молдови, що також закінчилися
перемогами.

8 вересня збірна України зіграла перший відбірковий поєдинок і поступилася
словакам з рахунком 0:1, унаслідок чого збірна України займала у групі
передостаннє місце. Через місяць, 9 жовтня синьо-жовті перемогли на виїзді
збірну Білорусі. Через три дні, збірна України перемогла у Львові збірну
Македонії. 15 листопада, українці перемогли збірну Люксембургу з рахунком 0:3,
продемонструвавши не дуже якісну гру. Однак, вдруге в історії збірної України, у
виконанні Андрія Ярмоленка було забито хет-трик. 18 листопада, було зіграно
внічию товариський матч проти Литви з рахунком 0:0.

27 березня 2015 року синьо-жовті мінімально програли Збірній Іспанії. Через 3
дні було зіграно внічию у товариському матчі з командою Латвії у Львові. 9
червня на стадіоні «Лінцер Стадіон» у Лінці (Австрія) було здобуто перемогу у
товариському матчі з грузинами — 2:1. 14 червня збірна України перемогла у
Львові збірну Люксембургу з рахунком 3:0. Восени збірна України перемогла у
Львові збірну Білорусі з рахунком 3:1. Далі, у Жиліні, Словаччина, синьо-жовті
зіграли внічию зі збірною Словаччини.

18 жовтня у швейцарському Ньоні відбулося жеребкування плей-оф. Оскільки Україна
потрапила до сіяних команд, її потенційними суперниками були: Норвегія,
Словенія, Ірландія, Данія. Після жеребкування плей-оф суперником збірної України
стала збірна Словенії (з якою вже були зустрічі 13 і 17 листопада 1999 року на
відбір до Євро-2000). 14 листопада у Львові підопічні Фоменка виграли 2:0 —
спочатку на 22 хвилині Андрій Ярмоленко відкрив рахунок, а на 60 хвилині забив
Євген Селезньов. 17 листопада у словенському Мариборі була зафіксована нічия
1:1 — у першому таймі забив капітан господарів Боштян Цесар, але наприкінці гри,
на 90+7 хвилині, Андрій Ярмоленко з передачі Артема Кравця зрівняв рахунок.
Таким чином, за результатом двох матчів плей-оф, збірна України вдруге потрапляє
на Чемпіонат Європи з футболу.

17 червня 2016 року збірна України з футболу втратила всі шанси на продовження
боротьби на Євро-2016. Після програшу українських футболістів Північній Ірландії
з рахунком 2:0, національні збірні Німеччини та Польщі зіграли внічию - 0:0.
Таким чином, в групі С Німеччина і Польща заробили по 4 очки, Північна Ірландія
- 3 очка. А збірна України посіла останнє місце і навіть наступна гра з Польщею
вже не змінить ситуації. Українці стали найгіршою збірної на чемпіонаті Європи
2016 року.

20 червня 2016 року головний тренер національної збірної України з футболу
Михайло Фоменко звернувся до вболівальників української команди і попросив у них
пробачення за невдалий виступ "синьо-жовтих" на чемпіонаті Європи. 21 червня
2016 року Національна збірна України програла збірній Польщі 0:1 в третьому турі
групового турніру чемпіонату Європи з футболу у Франції. Українці розчарувалися
в грі збірної України на футбольному чемпіонаті Євро-2016 і багато хто не
прийшов вболівати за збірну під час останнього матчу на чемпіонаті.



https://uk.wikipedia.org/wiki/%D0%9A%D1%80%D1%96%D1%88%D1%82%D1%96%D0%B0%D0%BD%D1%83_%D0%A0%D0%BE%D0%BD%D0%B0%D0%BB%D0%B4%D1%83

Кріштіа́ну Рона́лду душ Са́нтуш Аве́йру (порт. Cristiano Ronaldo dos Santos
Aveiro, нар. 5 лютого 1985, Фуншал, Мадейра, Португалія) — португальський
футболіст, нападник збірної Португалії та іспанського клубу «Реал Мадрид».

Чотири рази ставав другим футболістом світу 2009, 2011, 2012 та 2015 років.
Третій футболіст світу 2007 року.

Фіналіст Євро-2004 у складі збірної Португалії. Визнаний найкращим молодим
гравцем чемпіонату Європи 2004 року.

Найкращий футболіст світу 2016 року за версією ФІФА, нагороджений на Параді
зірок ФІФА.

Народився 5 лютого 1985 року в муніципалітеті Фуншал, столиці автономного
регіону Мадейра. Кріштіану — молодший син Марії Долореш душ Сантуш Авейру (Maria
Dolores dos Santos Aveiro) і Жозе Дініша Авейру (Jose Dinis Aveiro).

У віці восьми років він грав за любительську команду «Андоринья» («Andorinha»),
де його батько відповідав за матеріальну базу для футболістів. 1995 року Роналду
підписав контракт з клубом «Насьональ». За результатами сезону Роналду отримав
запрошення на перегляд в лісабонський «Спортінг», після чого клуб з
португальської столиці підписав з ним контракт.

У шістнадцять років футболістом зацікавився тренер англійського клубу
«Ліверпуль» Жерар Ульє (Gerard Houllier), але клуб відмовився узяти Роналду,
вирішивши, що португальцеві спершу слід розвинути свої футбольні навички. Влітку
Спортинг зустрічався з «Манчестер Юнайтед». Вже після першого тайму здивовані
грою Роналду гравці вмовили Фергюсона викупити Роналду. В тому матчі «Спортинг»
переміг «Манчестер Юнайтед».

Уклавши контракт на суму в 11,24 мільйона фунтів стерлінгів, Роналду став першим
португальцем за всю історію «Манчестер Юнайтед». Незважаючи, що сам Роналду
попросив футболку з номером 28 (під цим номером він грав в «Спортінгу»),
Фергюсон дав йому сьомий номер, вважаючи, що це стане додатковим джерелом
мотивації для португальського футболіста — під номером 7 в Манчестері грали такі
видатні спортсмени, як Джордж Бест, Браян Робсон, Ерік Кантона і Девід Бекхем.

Роналду дебютував за «Манчестер Юнайтед», вийшовши на заміну в матчі проти
«Болтон Вондерерз». Довіру Фергюсона він виправдав в першому ж сезоні, за
наслідками якого отримав Приз сера Метта Басбі найкращому гравцеві сезону
2003/2004 (Sir Matt Busby Player of the Year). Премія, що присуджується за
підсумками голосування уболівальників «Манчестер Юнайтед», стала першою
особистою нагородою в професійній кар'єрі футболіста.

Роналду грав за свою національну збірну на Євро-2004, забивши на турнірі два
голи. Він став наймолодшим гравцем, що зіграв у фіналі чемпіонату Європи, адже
на фінальний матч проти греків і нападник вийшов у віці 19 років і 150 днів.

Після чемпіонату світу 2006 з'явилося багато чуток про бажання Роналду залишити
«Манчестер Юнайтед». Проте вони не підтвердилися, і Роналду 13 квітня 2007 року
продовжив контракт з клубом Фергюсона, незважаючи що іспанський «Реал Мадрид»
пропонував заплатити за португальця 80 мільйонів євро. Новий контракт з МЮ
строком на п'ять років містив також збільшення зарплати самого Роналду до 120
тисяч фунтів стерлінгів на тиждень, що зробило його найбільш високооплачуваним
футболістом «Манчестер Юнайтед».

У сезоні 2007—2008 Роналду вдруге поспіль став найкращим гравцем професійної
футбольної асоціації Англії. Португальцеві вдалося побити рекорд Джорджа Беста —
єдиного півзахисника «Манчестер Юнайтед», що забив 32 голи в матчах за клуб.
Його 31-й гол, забитий в матчах прем'єр-ліги, зробив португальця найкращим
бомбардиром англійського чемпіонату сезону 2007/2008. Він також став першим
півзахисником, що отримав «Золоту бутсу». За підсумками сезону Роналду став
володарем «Золотого м'яча». У сезоні 2007/2008 Роналду втретє був визнаний
найкращим гравцем «Манчестер Юнайтед» за версією уболівальників, отримавши Приз
сера Метта Басбі.

21 травня 2008 року Роналду в складі «Манчестер Юнайтед» став переможцем Ліги
Чемпіонів УЄФА, перемігши у фінальному матчі на стадіоні «Лужники» в Москві
англійський футбольний клуб «Челсі».

У червні 2008 року стало відомо про те, що Роналду нібито зацікавлений в
переході в мадридський «Реал», якщо клуб запропонує йому гідну зарплату.
«Манчестер Юнайтед» звернувся до ФІФА з офіційною скаргою на спроби мадридського
клубу привласнити португальця, проте чиновники відмовилися застосовувати санкції
до «Реала».

28 серпня 2008 року Роналду був названий найкращим нападником і найкращим
гравцем 2008 року за версією УЄФА.

12 січня 2009 року Роналду був названий найкращим гравцем 2008 року за версією
ФІФА.

«Реал Мадрид» і «Манчестер Юнайтед» 26 червня 2009 підписали угоду про перехід
півзахисника в іспанський клуб. В рамках контракту Роналду проведе в «Реалі»
шість сезонів, а його зарплата складатиме 13 мільйонів євро в рік, це рекордна
для футболу сума — до того найвисокооплачуванішим футболістом світу був форвард
«Інтеру» Златан Ібрагімович, що отримував 12 мільйонів євро.

Ініціатором переходу португальця в «Реал» був його президент Флорентіно Перес,
який очолив клуб 1 червня 2009. Зусиллями Переса іспанський клуб також придбав
бразильця Кака, заплативши за нього 67,5 мільйона євро. Трансфер португальського
півзахисника обійшовся «Реалу» в рекордні 93,4 мільйона євро, зробивши Роналду
найдорожчим гравцем в історії футболу. Колишній володар рекорду Зінедін Зідан,
за якого 2001 року «Реал» віддав 76 мільйонів євро, заявив, що радий позбутися
титулу найдорожчого футболіста і завдяки Роналду «знову може дихати».[Джерело?]

24 березня 2012 року Кріштіану Роналду в матчі 30 туру чемпіонату Іспанії проти
Реал Сосьєдад забив свій сотий м'яч в 92 зіграних матчах в рамках Прімери. Він
побив рекорд угорця Ференца Пушкаша, якому знадобилося для цього 115 матчів.

11 квітня 2012 року в матчі чемпіонату Іспанії проти «Атлетіко» Роналду оформив
хет-трик, та другий рік поспіль досягнув позначки в 40 забитих голів в
чемпіонаті.

21 квітня Кріштіану Роналду встановив особистий рекорд за кількістю голів за
сезон. Вразивши ворота «Барселони» в гостьовому матчі 35-го туру чемпіонату
Іспанії, португалець записав у свій актив 54-ий гол цього сезону у всіх
офіційних іграх за мадридський клуб. Минулого сезону Роналду забив 53 голи.

5 травня в 37 турі Прімери у виїзному матчі з Гранадою Роналду з пенальті забив
свій 300-й гол у кар'єрі (32 — за збірну Португалії, 5 — за Спортінг (Лісабон),
118 — за Манчестер Юнайтед та 145 — за Реал Мадрид).

13 травня в останньому турі Прімери проти Мальорки Кріштіану забив 60-й гол в
сезоні, ставши другим гравцем (після Ліонеля Мессі — 72 м'ячі) з часів Герда
Мюллера (в сезоні 1972—1973 рр. — 67 м'ячів), який забив 60 м'ячів в одному
європейському сезоні.

Свій перший матч на Євро-2012 збірна Португалії проводила проти збірної
Німеччини, та поступилась з рахунком 0-1.

В наступному матчі, який як і перший проходив у Львові, Португалія зустрічалася
зі збірною Данії, Кріштіану Роналду в цьому матчі міг стати антигероєм,
невикориставши два виходи один на один, та завдяки вдалим діям його партнерів
Португалії вдалося в кінці матчу вирвати перемогу з рахунком 3-2.

Зате третій матч проти збірної Нідерландів в груповому етапі став для Роналду
тріумфальним, спочатку на 28 хв. він зрівняв рахунок в матчі, а на 74 хвилині,
забивши переможний гол, вивів свою команду в чвертьфінал Євро-2012.

У чвертьфінальному матчі проти збірної Чехії Кріштіану знову показав
висококласну гру, а його результативний удар на 79 хв. вирішив долю матчу,
збірна Португалії вийшла в півфінал турніру.

У півфіналі збірна Португалії зустрілася з діючими чемпіонами світу та Європи
збірною Іспанії. Основний та додатковий час переможця не виявили (0-0), а в
серії післяматчевих пенальті перемогли діючі чемпіони Європи з рахунком 4-2. До
Роналду, який мав бити пенальті п'ятим, черга так і не дійшла, зате Кріштіану
міг вирішувати долю протистояння на останніх хвилинах основного часу, та його
ударам бракувало точності.

За підсумками Євро-2012 Кріштіану Роналду ввійшов в символічну збірну чемпіонату
та став одним з шести найкращих снайперів, забивши 3 голи. Також він став першим
португальським футболістом, який забивав голи на 5 поспіль форумах в складі
національної збірної (Євро-2004, Євро-2008, Євро-2012, ЧС-2006, ЧС-2010).

Новий чемпіонат Іспанії розпочався для Кріштіану Роналду та його клубу Реал не
дуже вдало, нічия проти «Валенсії» та поразка від «Хетафе». Кріштіану в цих
матчах результативними діями не відзначався.

Також в цей період «Реал» поступився на виїзді «Барселоні» в першому матчі за
Суперкубок Іспанії з рахунком 3-2 (Кріштіану відкрив рахунок у матчі). Та
домашня перемога через тиждень над «Барселоною» з рахунком 2-1 забезпечила
«Реалу» та Кріштіану Роналду перший трофей в новому сезоні, а переможний гол
португальця дозволим йому повторити досягнення знаменитого в минулому
чилійського форварда Івана Саморано, який забивав у п'яти «Ель Класіко» підряд.

2 вересня 2012 року в матчі 3 туру чемпіонату Іспанії проти «Гранади» Кріштіану
відзначився дублем, при цьому перший гол в цьому матчі став для нього 200 м'ячем
забитим в чемпіонатах різних країн (Португалія — 3 м'ячі, Англія — 84 м'ячі,
Іспанія — 113 м'ячів). Другий гол в цьому матчі став для Роналду 150-м в
футболці Реалу в усіх турнірах, зігравши загалом в 149 матчах.

18 вересня Кріштіану забив переможний гол в матчі першого туру групового етапу
Ліги чемпіонів, в якому його команда перемогла з рахунком 3-2. Цей гол став 40-м
для Кріштіану Роналду в рамках Ліги чемпіонів, з цим результатом він займає 8
місце серед найкращих бомбардирів Ліги чемпіонів відстаючи на 1 гол від
нападника «Ювентуса» Алессандро Дель П'єро, який займає 7 місце.

30 вересня Роналду оформив перший хет-трик (в тому числі 2 голи з пенальті) в
сезоні в ворота «Депортіво» в 6-му турі Прімери, в якому Реал переміг з рахунком
5-1.

3 жовтня Кріштіану в другій грі поспіль записав на свій рахунок хет-трик,
відбулося це в 2-му турі групового етапу Ліги чемпіонів в виїзному матчі проти
амстердамського «Аякса», в якому Реал переміг з рахунком 4-1. Це був перший
хет-трик Роналду в Лізі чемпіонів, та 18-й в клубній кар'єрі (15 — в чемпіонаті
Іспанії, 1 — в англійській Прем'єр-лізі, 1 — в кубку Іспанії та 1 — в Лізі
чемпіонів УЄФА)..

7 жовтня в матчі 7 туру Прімери в матчі проти «Барселони» на «Камп Ноу» (рахунок
матчу 2-2) Кріштіану відзначився двома голами, у відповідь на 2 голи Ліонеля
Мессі. Це був шостий матч Ель Класіко підряд, в якому забивав Роналду.

16 жовтня Кріштіану Роналду провів свій 100-й матч за збірну Португалії в матчі
проти збірної Північної Ірландії, та був удостоєнний нагороди УЕФА за сто матчів
на міжнародній арені. За дев'ять років проведених у складі збірної Роналду
відзначився 37 голами.

6 січня 2013 року дубль Роналду допоміг мадридському «Реалу» здолати «Реал
(Сосьєдад)» в матчі 18 туру чемпіонату Іспанії з рахунком 4-3..

7 січня 2013 року Кріштіану Роналду на церемонії вручення нагород Золотий м'яч
ФІФА, яка відбулася в швейцарському Цюриху, був визнаний другим футболістом
світу 2012 року, за підсумками голосування набравши 23,68 % голосів поступившись
аргентинцю Ліонелю Мессі, який набрав 41,60 % голосів..

9 січня завдяки третьому в сезоні хет-трику Кріштіану Роналду «Реал» вийшов в
чвертьфінал кубка Іспанії перемігши Сельту в повторному матчі 1/8 фіналу з
рахунком 4-0..

20 січня в виїзному матчі 20 туру Прімери проти «Валенсії», в якому «Реал»
переміг 5-0, на рахунку Кріштіану 2 голи та 1 гольова передача..

27 січня в матчі 21 туру чемпіонату Іспанії проти «Хетафе» став автором 20-го
хет-трику в офіційний матчах за свою кар'єру. 19 з 20 хет-триків португалець
провів у складі мадридського «Реалу». Також перший з трьох голів забитих
Кріштіану у цьому матчі став для нього 300-м в клубній кар'єрі («Спортінг» — 5
голів, «Манчестер Юнайтед» — 118 голів, «Реал» — 177 голів).

2 лютого Кріштіану Роналду вперше в своїй кар'єрі відзначився автоголом в матчі
22 туру проти «Гранади». Цей гол виявився вирішальним, «Реал» поступився з
рахунком 0-1.

27 лютого Роналду оформив дубль в матчі-відповіді 1/2 фіналу Кубка Іспанії з
футболу на «Камп Ноу» проти місцевої «Барселони», допомігши «Реалу» пройти
принципового суперника на шляху до фіналу турніру. Також португалець став першим
футболістом «Реалу», який два матчі поспіль відзначався дублями на «Камп Ноу» в
«Ель Класико».

8 травня 2013 року Кріштіану Роналду в матчі 34 туру чемпіонату Іспанії проти
«Малага» забив свій 200-й гол в складі мадридського Реалу, при цьому зігравши в
197 матчах у футболці королівського клубу.

17 травня 2013 року мадридський «Реал» поступився в фіналі Кубка Іспанії з
футболу мадридському Атлетіко з рахунком 1-2 в додатковий час. На рахунку
Роналду в цьому матчі гол на 14-й хв. та вилучення на 114 хв.

31 травня 2013 року Кріштіану Роналду продовжив контракт з «Реалом» до кінця
червня 2018 року. Зарплата Роналду за новим договором складе 16 млн євро на рік.

6 вересня 2013 року Кріштіану Роналду відзначився хет-триком у відбірковому
матчі чемпіонату світу 2014 року проти збірної Північної Ірландії, в якому
збірна Португалії перемогла з рахунком 4-2. Тепер на рахунку Кріштіану у складі
збірної Португалії 43 забиті м'ячі, і за цим показником він вийшов на друге
місце серед найкращих бомбардирів національної команди, обійшовши Еусебіу на
рахунку якого 41 забитий м'яч.

16 вересня Кріштіану оформив свій черговий (22-й в кар'єрі) хет-трик в матчі 1
туру групового етапу Ліги Чемпіонів, в якому «Реал» на виїзді переміг
Галатасарай з рахунком 6-1.

22 вересня 2013 року, оформивши дубль в матчі 5 туру чемпіонату Іспанії проти
«Хетафе», Кріштіану Роналду з 208 голами в своєму активі, вийшов на 5-те місце в
списку найкращих бомбардирів «Реала» за історію випередивши нападника мадридців
80-х років Уго Санчеса. Також Роналду забив свій 150-й гол в Прімері.

25 вересня 2013 року дубль Роналду приніс перемогу «Реалу» над «Ельче» з
рахунком 2-1 в виїзному матчі 6 туру Прімери.

2 жовтня 2013 року Роналду забив 2 голи в ворота «Копенгагена» в 2-му турі
групового етапу Ліги Чемпіонів, в якому «Реал» переміг з рахунком 4-0.

24 жовтня 2013 року, забивши 2 голи в ворота «Ювентуса» в 3-му турі групового
етапу Ліги Чемпіонів, Кріштіану Роналду з показником 57 забитих м'ячів, вийшов
на третє місце в списку найкращих бомбардирів турніру, випередивши на 1 гол Руда
Ван Ністелроя. Також Роналду забивши 7 голів в перших трьох матчах турніру
повторив досягнення колишнього гравця «Мілана» Філіппо Індзагі сезону
2002-2003 рр.

31 жовтня 2013 року, забивши 3 голи (23-й хет-трик в кар'єрі) в ворота «Севільї»
в матчі 11 туру Прімери, Кріштіану Роналду з показником в 157 забитих м'ячів,
вийшов на 5-те місце в списку найкращих бомбардирів «Реала» в Прімері за історію
випередивши нападника мадридців 50-60-х років Ференца Пушкаша.

2 листопада 2013 року завдяки дублю Кріштіану мадридський «Реал» святкував
перемогу в виїзному матчі 12 туру чемпіонату Іспанії над Райо Вальєкано з
рахунком 3-2.

9 листопада 2013 року Кріштіану Роналду оформляє черговий хет-трик (24-й в
кар'єрі) в матчі 13 туру Прімери проти «Реал Сосьєдада». Таким чином, маючи на
своєму рахунку 162 голи, Кріштіану вийшов на 15 місце серед найкращих
бомбардирів Прімери за історію, випередивши на 2 голи колишнього нападника
Атлетіко (Мадрид) Луїса Арагонеса.

19 листопада 2013 року завдяки хет-трику Кріштіану Роналду збірній Португалії
вдалося перемогти збірну Швеції в виїзному матчі плей-офф кваліфікаційного
раунду чемпіонату світу 2014 року з рахунком 3-2 та вийти в фінальну частину
чемпіонату світу, яка відбудеться в червні 2014 року в Бразилії. Також Роналду
наздогнав лідера списку найкращих бомбардирів збірної Португалії Педро Паулету,
на рахунку обох футболістів тепер 47 забитих голів.

10 грудня 2013 року вразивши ворота «Копенгагена» в 6-му турі групового етапу
Ліги Чемпіонів Кріштіану встановив нову планку результативності для групової
стадії турніру, яка відтепер становить 9 забитих м'ячів.

16 грудня 2013 року авторитетний журнал World Soccer вдруге визнав Кріштіану
Роналду найкращим футболістом світу. За підсумками опитування Кріштіану набрав
1075 очок, випередивши триразового володаря нагороди аргентинця Ліонеля Мессі
(926 очок) та француза Франка Рібері (870 очок). Раніше Роналду визнавався
найкращим футболістом світу в 2008 році.

13 січня 2014 року Роналду вдруге був названий найкращим футболістом світу, про
що було оголошено на церемонії вручення нагород Золотий м'яч ФІФА, яка відбулася
в швейцарському Цюриху. За підсумками голосування він випередив Ліонеля Мессі та
Франка Рібері.

26 лютого 2014 року Кріштіану Роналду, оформивши дубль в виїзному матчі 1/8
фіналу Ліги чемпіонів проти Шальке 04, забив свій 11-й гол в поточному
розіграші. Таким чином португалець став першим гравцем в історії Ліги Чемпіонів,
якому вдалося протягом трьох сезонів поспіль забити не менше 10 голів.

5 березня 2014 року забивши два голи в ворота збірної Камеруну (португальці
перемогли з рахунком 5-1), Кріштіану Роналду з доробком у 49 забитих м'ячів
вийшов на перше місце серед найкращих бомбардирів в історії збірної Португалії.

29 квітня 2014 року оформивши дубль в виїзному півфінальному матчі проти Баварії
(Мюнхен) в 1/2 фіналу Ліги чемпіонів, Роналду з показником в 16 голів перевершив
рекорд Ліонеля Мессі та Жозе Альтафіні за кількістю забитих голів за один сезон
в Кубку чемпіонів, на рахунку яких було по 14 забитих м'ячів в сезонах 2011—12
та 1961—62рр. відповідно. Також він вийшов на перше місце серед діючих
футболістів за кількістю забитих м'ячів (423), обігнавши екс-форварда «Реала»
Рауля Гонсалеса, на рахунку якого 421 гол.

13 червня 2015 року зробив хет-трик у матчі за збірну Португалії проти збірної
Вірменії, завдяки чому піднявся на друге місце у списку найкращих бомбардирів у
європейських кваліфікаціях до чемпіонатів Європи і світу з показником в 34 голи.

17 жовтня 2015 року відзначившись голом у матчі проти Леванте у 8-у турі
чемпіонату Іспанії Кріштіану Роналду побив рекорд Рауля Гонсалеса за кількістю
забитих голів у складі мадридського «Реала». На рахунку португальця 324 голи
(310 матчів), а іспанця — 323 голи (741 матч).

11 січня 2016 року Кріштіану, набравши 27,76 % очок за підсумками голосування на
визначення найкращого футболіста світу, посів друге місце поступившись Ліонелю
Мессі (41,33 %), який вп'яте став володарем Золотого м'яча, про що було
оголошено на церемонії, що відбулася в швейцарському Цюриху.

У жеребкуванні до Чемпіонату Європи 2016 збірна Португалії потрапила до групи F.
Там суперниками збірної стали Ісландія, Австрія та Угорщина. Матч першого туру
групового етапу був проти збірної Ісландії 14 червня, який закінчився з рахунком
1-1. Тоді у складі червоно-зелених відзначився Луїш Нані. Наступний матч був
зіграний в нульову нічию проти збірної Австрії. В тому матчі був призначений
11-и метровий удар у ворота автрійців. До м'яча підійшов Кріштіану, який пробив
у нижній лівий кут воріт, але хоч і автрійський воротар не вгадав кут, в який
полетить м'яч, Роналду влучив у стійку. Далі Португалію чекала Угорщина. Матч
закінчився з рахунком 3-3, де Кріштіану оформив дубль. Події розвивалися так:
гол забив угорець Гера потім на нього відповів Нані. Гол забиває Джуджак,
Роналду відповідає. Процедура повторюється, рахунок матчу 3-3, фінальний
свисток, Португалія в плей-оф.

Згідно нового формату Євро, з групи можна вийти з навіть з третього місця.
Дякуючи 3 очкам (1 очко за матч за нічию) і різниці між пропущеними і забитими
голами (4 забито та 4 пропущено; тобто 0) Португалія виходить на стадію плей-оф
Євро 2016, тобто такого результату в груповому етапі достатньо для виходу в 1/8.

У 1/8 фіналу португальці перемогли хорватів. На останніх хвилинах другого
додаткового тайму, збірна Португалії пішла в в контратаку. Роналду завдав удар
по воротам, після чого м'яч відскочив до Куарежми, який забив гол.

В чвертьфіналі Роналду змарнував кілька гарних моментів у матчі зі збірною
Польщі, основний час якого закінчився з рахунком 1:1. Гра дійшла до серії
пенальті, перший з яких реалізував Кріштіану.

У півфіналі Роналду відкрив рахунок, забивши гол збірній Уельсу, матч закінчився
перемогою піренейців з рахунком 2:0.

У фінальному матчі суперником збірної Португалії стали господарі турніру —
збірна Франції. Роналду отримав травму після зіткнення з Дімітрі Паєтом й
покинув поле на 25 хвилині. За основний час матчу команди голів не забили, у
додатковий — гол забив Едер. Таким чином Португалія вперше стала чемпіоном
Європи.

З травня 2010 року Кріштіану зустрічався з російською моделлю Іриною Шейк. За
даними BBC, весілля пари відбулося 12 липня 2012 року на Мадейрі на острові
Порту Санту. У січні 2015 року, після того як Шейк не приїхала на церемонію
вручення «Золотого м'яча», який Роналду і виграв, стало відомо, що пара
розійшлась.

Кріштіану Роналду має сина, який народився 17 липня 2010 — як наслідок
«знайомства однієї ночі» з неназваною американською офіціанткою. Знайомство
Кріштіану з майбутньої матір'ю дитини відбулося в одному з ресторанів
Лос-Анджелеса під час подорожі Роналду по США. Коли молода жінка виявила що
завагітніла, вона розшукала Роналду через свого агента Хорхе Мендеса. ДНК-тест
довів батьківство. Строго віруюча римо-католицька сім'я Роналду без сумнівів
вирішила усиновити дитину. Немовля назвали як і батька — Кріштіану
Роналду-молодший.

Роналду написав друзям: «Я почуваю себе як Борис Беккер» — якому, як відомо,
одноразовий секс в коморі одного з лондонських ресторанів з росіянкою Аною
Єрмаковою в 2000 році, коштував 20 мільйонів фунтів. На своїх сторінках у
Facebook та Twitter футболіст повідомив, що за конфіденціальною домовленістю з
біологічною матір'ю дитини її особистість залишиться неназваною до досягнення
дитиною 18-річчя, а сама дитина перебуватиме під його «ексклюзивною опікою». Ця
домовленість, як повідомив таблоїд Mirror, коштувала Роналду приблизно 15 млн
доларів. Коли Кріштіану-старший буває у від'їзді, за дитиною наглядає його мати
Долорес Авейру та сестри Ельма та Ліліана-Катя.



https://uk.wikipedia.org/wiki/Facebook

Facebook — найпопулярніша у світі соціальна мережа, що почала працювати 4 лютого
2004 року як мережа для студентів деяких американських університетів.
Засновником та головою сервісу є Марк Цукерберг. За даними Alexa, сайт
Facebook.com займає у світі 3 місце за відвідуваністю. Станом на липень 2016
року, кількість користувачів становила 1,7 млрд, з яких 1,1 млрд відвідує свої
аккаунти щодня. Кількість українських користувачів, станом на травень 2014 року,
становила близько 6 млн.

Головний офіс компанії Facebook, Inc. розташований в місті Менло-Парк, штат
Каліфорнія, США. Компанії також належать сервіси Instagram, WhatsApp та
розробник шоломів віртуальної реальності Oculus VR. Основною статтею доходу є
реклама. Чистий дохід Facebook за 2015 рік становив 3,688 млрд доларів США, що
на 25% більше, ніж роком раніше (2,94 млрд доларів у 2014). Ринкова
капіталізація компанії, станом на квітень 2016 року, становила 319 млрд доларів.
Facebook, Inc. є однією з найбільших інтернет-компаній у світі, в списку
«Fortune 500» найбільших корпорацій США займає 157 місце.

Марк Цукерберг написав сайт «Facemash», попередника Facebook'у, 28 жовтня 2003
року, навчаючись на другому курсі Гарвардського університету. Як повідомила
газета The Harvard Crimson, сайт нагадував інший інтернет-ресурс — «Hot or Not»
і «використав фотографії, зібрані з он-лайн facebook'ів дев'яти коледжів,
розміщуючи їх попарно і пропонуючи користувачам вибрати „найгарячішу“ особу».

Щоб досягти цього, Цукерберг проник у захищені зони комп'ютерної мережі Гарварду
і скопіював фотографії зі студентських посвідчень, розміщених у базі даних
гуртожитків коледжів. Гарвард на той час не мав студентського «facebook'у»
(каталогу із фотографіями та основною інформацією). Протягом перших чотирьох
годин Facemash привернув увагу 450 відвідувачів і було здійснено 22 тисячі
фото-переглядів.

Веб-сайт швидко потрапив до кількох кампусівських серверів розсилки, однак через
декілька днів його заблокувала адміністрація Гарварду. Цукерберга звинуватили в
порушенні безпеки, авторських прав і права на особисту інформацію, і йому
загрожувало виключення з університету. Тим не менше, звинувачення було знято.
Того ж семестру Цукерберг розширив початковий проект, створивши інструмент для
соціальних досліджень ще до випускного іспиту з історії мистецтва. Він виставив
на веб-сайті 500 зображень пам'яток культури доби Августа, розмістивши на кожній
сторінці ілюстрацію та статтю з коментарями до неї. Цукерберг відкрив доступ до
сайту своїм однокурсникам, і люди почали ділитися примітками.

Наступного семестру, у січні 2004 року, Цукерберг почав писати код для нового
веб-сайту. За його словами, його надихнула стаття у The Harvard Crimson про
інцидент із Facemash'ем. 4 лютого 2004 року Цукерберг запустив «Thefacebook»,
який спочатку знаходився на thefacebook.com.

Через шість днів після відкриття сайту троє гарвардських старшокурсників Камерон
Вінклевосс, Тайлер Вінклевосс та Дів'я Нарендра звинуватили Цукерберга в тому,
що він начебто пообіцяв допомогти їм створити соціальну мережу
HarvardConnection.com, а натомість використав їхні ідеї для створення
конкурентного продукту. Вони поскаржились у Harvard Crimson, і газета почала
розслідування. Згодом студенти подали на Цукерберга позов, однак невдовзі було
досягнуто компромісу.

Спочатку доступ до сайту мали лише студенти Гарвардського коледжу, і впродовж
першого місяця зареєструвалася більш ніж половина студентів Гарварду. Згодом до
Цукерберга приєдналися Едуардо Саверін (бізнес-менеджер), Дастін Московіц
(програміст), Ендрю Мак-Коллум (графічний дизайнер) та Кріс Хьюз, щоб допомогти
у поступі веб-сайту. У березні 2004 року Facebook'ом користувалися в
університетах Стенфорда, Колумбії та Єля. Невдовзі він відкрився для студентів
інших шкіл Ліги Плюща, Бостонського та Нью-Йоркського університетів,
Массачусетського технологічного інституту і поступово для більшості
університетів США та Канади.

Компанію «Facebook» було засновано влітку 2004 року. Її очолив підприємець Шон
Паркер, неофіційний радник Цукерберга. У червні 2004 року компанія Facebook
переїхала до Пало-Альто в Каліфорнії. Цього ж місяця вона отримала першу
інвестицію від співзасновника системи PayPal Пітера Сайєла. Компанія викинула із
назви артикль The після того, як у 2005 році було придбано доменне ім'я
facebook.com за $200 тисяч.

У вересні 2005 року було відкрито шкільну версію Facebook'у. На думку
Цукерберга, це був цілком логічний наступний крок. Для того щоб приєднатися до
шкільної мережі, потрібно було запрошення. Згодом Facebook розширив доступ до
сервісу працівникам кількох компаній, у тому числі Apple Inc. та Microsoft. 26
вересня 2006 року Facebook став доступним для кожного віком від 13 років і
старше з дійсною адресою електронної пошти.

24 жовтня 2007 року корпорація Microsoft заявила, що вона придбала 1,6% акцій
Facebook за $240 мільйонів, що дозволило вирахувати загальну вартість компанії —
близько 15 мільярдів доларів. Microsoft отримав права на розміщення міжнародної
реклами на веб-сайті. У жовтні 2008 року компанія Facebook повідомила про
відкриття своєї міжнародної штаб-квартири у столиці Ірландії — Дубліні. У
вересні 2009 року було оголошено про отримання першого прибутку. У листопаді
2010 року, за даними SecondMarket Inc., ринку акцій приватних компаній, вартість
Facebook'у становила $41 мільярд доларів (трохи більше, ніж eBay). Таким чином,
вона стала третьою за капіталізацією веб-компанією у США після Google та Amazon.
За даними газети The New York Times, капіталізація Facebook станом на 2 січня
2011 р. склала 50 мільярдів доларів.

Трафік Facebook стабільно зростав після 2009 року. Наприкінці тижня 13 березня
2010 року Facebook відвідало більше людей, ніж Google. Facebook також став
найкращою соціальною мережею на кожному з восьми ринків на Філіппінах, в
Австралії, Індонезії, Малайзії, Сингапурі, Новій Зеландії, Гонконгу та В'єтнамі,
тоді як інші бренди займали високі позиції на окремих ринках, серед них
Гуглівський Orkut в Індії, Mixi.jp у Японії, CyWorld у Південній Кореї та
продукт Yahoo! Wretch.cc на Тайвані.

2011 року сайт Lovely-Faces.com вкрав фотографії і особисті дані 250 тисяч
користувачів мережі Facebook для того, аби продемонструвати інвесторам,
наскільки переоцінена соціальна мережа та незахищеність даних зареєстрованих
користувачів.

17 травня 2012 року Facebook провів первинне розміщення акцій (IPO) на біржі
NASDAQ. В результаті IPO активи компанії були оцінені в 104 мільярди доларів.

За повідомленням Марка Цукерберга, 24 серпня 2015 року вперше в історії
існування соціальної мережі її добова відвідуваність перевищила один мільярд
осіб, що становить приблизно сьому частину від чисельності усього людства.

Станом на липень 2016 року, кількість користувачів становила 1,7 млрд, з яких
1,1 млрд відвідує свої аккаунти щодня.

Більшість своїх прибутків компанія Facebook, Inc. отримує від реклами.
Корпорація Microsoft — єдиний партнер Facebook'у із розміщення банерної реклами.
Власне, Facebook розміщує лише ту рекламу, яка входить до рекламного реєстру
Microsoft. За даними компанії comScore, яка досліджує інтернет-маркетинг,
Facebook збирає стільки ж інформації від своїх користувачів, як Google та
Microsoft, але значно менше, ніж Yahoo!. У 2010 році служба безпеки почала
протистояти погрозам і терористичним закликам із боку користувачів. 6 листопада
2007 року компанія запустила Facebook Beacon, що зрештою виявилося невдалою
спробою рекламування продукції шляхом інформування друзів користувачів про
зроблені ними покупки.

Загалом Facebook має нижчий коефіцієнт ефективності банера (КЕБ) у сфері
реклами, ніж більшість провідних веб-сайтів. Щодо банерної реклами, компанія
отримала п'яту частину від загальної кількості кліків на Facebook порівняно з
усією Мережею. Це означає, що порівняно з багатьма іншими великими веб-сайтами,
відсоток користувачів Facebook'у, що клікають на рекламу, досить незначний. Так,
користувачі Google клікають на першу рекламу для отримання результатів пошуку в
середньому 8% від усіх пошуків (80 тис. кліків на мільйон пошуків), тоді як
користувачі Facebook'у — 0,04% (400 кліків на мільйон сторінок).

Фінансовий менеджер з онлайн-продажів Facebook'у Сара Сміт підтвердила, що
коефіцієнт ефективності банера успішних рекламних кампаній може становити від
0,05% до 0,04%. Окрім того, КЕБ для реклами може знижуватися у перші два тижні.
Так, КЕБ соціальної мережі-конкурента MySpace становить 0,1%, що у два з
половиною рази перевищує відповідний показник Facebook'у, проте все одно він
низький, порівняно з багатьма іншими веб-сайтами. Серед причин низького
коефіцієнта ефективності банера Facebook'у, зокрема, хороша технічна обізнаність
користувачів, що дозволяє їм використовувати програми із блокування реклами,
молодий вік, а отже, вища резистентність до рекламних повідомлень. На відміну
від користувачів MySpace, які більшість часу проводять, переглядаючи контент,
користувачі Facebook'у спілкуються з друзями і тому їх мало цікавить реклама.

На сторінках, присвячених брендам і продукції, деякі компанії заявили про
високий КЕБ — 6,49% — завдяки постам на «стіні». У липні 2008 року було випущено
платформу із соціального маркетингу Involver, яка забезпечила Facebook'у
зростання КЕБу до 0,7% (у 10 разів більше, ніж під час звичайних рекламних
кампаній). Завдяки їй 1,1 мільйона переглядів перетворилося у 8 тисяч
відвідувачів сайту першого клієнта компанії — Serena Software. Згідно з даними
дослідження, понад 40% користувачів Facebook'у, які дивилися рекламні
відеоролики на сайті, проглядали їх до кінця, тоді як середня тривалість
перегляду банерного рекламного відео становить 25%.

Станом на 2010 рік, штат компанії Facebook нараховує понад 1700 працівників, а
її офіси знаходяться у 12 країнах світу. Співвласниками Facebook'у є Марк
Цукерберг, якому належить 24% акцій компанії, венчурні фонди Accel Partners —
10% та Digital Sky Technologies  — 10%, Дастін Московіц — 6%, Едуардо Саверін —
5%, Шон Паркер — 4%, Пітер Саєл — 3%, Greylock Partners і Meritech Capital
Partners володіють від 1 до 2% акцій кожен, Microsoft — 1,3%, Лі Кашин — 0,75%,
Interpublic Group — менш ніж 0,5%, невелика група теперішніх і колишніх
працівників, а також знаменитостей, кожен з яких володіє менш ніж 1%, у тому
числі Мет Коглер, Джеф Ротшілд, сенатор штату Каліфорнія Барбара Боксер, Кріс
Хагс та Овен Ван Натта. Рейд Гоффман (засновник LinkedIn) і Марк Пінкус
(співзасновник Zynga) володіють чималими пакетами акцій компанії, а решта 30%
належить працівникам, знаменитостям та зовнішнім інвесторам.

У травні 2008 року з посади головного технолога звільнився друг Цукерберга Адам
Ді Анджело. Ходили чутки, що між ними виникла суперечка, і Ді Анджело відмовився
від своїх прав власності на компанію.

З 2008-го року головним операційним директором Facebook стала Шеріл Сандберг,
яка у 2012 р. стала першою жінкою в складі ради директорів компанії.

Починаючи з 2012 року Facebook здійснив ряд придбань. В квітні 2012 року він за
1 млрд доларів купив фото-додаток Instagram, в березні 2014-го
компанію-розробника віртуальних шоломів Oculus VR а у лютому 2014-го месенджер
WhatsApp. Остання угода стала найбільшою в індустрії стартапів, вартість
операції склала 19 мільярдів доларів. В березні 2016 повідомлялося про купівлю
білоруського стартапу MSQRD (Masquerade), що дозволяє накладати на відео зі
смартфону смішні маски-фільтри в режимі реального часу.

17 травня 2012 року Facebook провів первинне розміщення акцій (IPO) на біржі
NASDAQ. В результаті IPO активи компанії були оцінені в 104 мільярди доларів. В
квітні 2016 року ринкова капіталізація Facebook сягнула 319 млрд доларів.

Користувачі Facebook'у мають можливість створювати профілі з фотографіями,
списками інтересів, контактними даними та іншою особистою інформацією. Вони
можуть спілкуватися із друзями та іншими користувачами за допомогою приватних
або загальнодоступних повідомлень і чату. Також користувачі можуть створювати і
приєднуватися до груп за інтересами та «сторінок уподобань» (до 19 квітня 2010
року вони називалися «фанат-сторінками»). Деякі з цих сторінок підтримують
організації як засоби реклами.

Для більшої безпеки Facebook надає своїм користувачам можливість вибирати власні
налаштування приватності та осіб, які можуть переглядати окремі частини їхнього
профілю. Доступ до веб-сайту безкоштовний, а прибутки надходять від реклами,
зокрема банерної. За умовами Facebook'у ім'я користувача та його зображення для
профілю (за наявності) будуть загальнодоступними. Налаштування приватності дають
змогу користувачам контролювати, хто може бачити інформацію, якою вони діляться,
а також хто може знаходити їх у пошуку.

Медіа часто порівнюють Facebook із MySpace, але головна відмінність між цими
двома сайтами полягає в рівні налаштувань. Крім того Facebook, на відміну від
MySpace, вимагає від користувачів надавати їхні справжні особисті дані. MySpace
дозволяє користувачам прикрашати свої профілі за допомогою HTML і каскадних
таблиць стилю, тоді як Facebook дозволяє лише текстові дані. Серед функцій, які
пропонує Facebook, Стіна — простір на профільній сторінці кожного користувача,
де друзі можуть розміщувати свої повідомлення; Стусани — користувачі можуть дати
віртуального «стусана», або сіпнути, один одному (повідомлення про те, що
користувача штурхонули); Фотографії — тут користувачі можуть завантажувати
альбоми і фотографії; Статус — за його допомогою користувачі можуть повідомляти
друзів про своє місцезнаходження та діяльність. Залежно від налаштувань
приватності кожен, хто має доступ до профілю користувача, також може переглядати
його Стіну. У липні 2007 року Facebook дозволив вивішувати на Стіні не лише
тексти, а й посилання та відеоролики.

Згодом Facebook додав функції на свій веб-сайт. 6 вересня 2006 року було
випущено Стрічку новин, яка з'являється на сторінці кожного користувача і
виділяє інформацію, в тому числі зміни профілю, найближчі події та дні
народження друзів користувача. Це уможливило спаммерам та іншим користувачам
маніпулювати цими функціями за допомогою несправжніх подій або днів народження,
щоб привернути увагу до своїх профілів або діяльності. Спочатку Стрічка новин
викликала незадоволення серед користувачів Facebook'у. Одні скаржилися на її
невпорядкованість і надмір зайвої інформації, інших турбувало, наскільки легко
будь-хто міг простежити особисту діяльність, таку як зміна сімейного статусу,
події та спілкування з іншими користувачами.

У відповідь Цукерберг вибачився за відсутність на сайті відповідних налаштувань
приватності. Відтоді у користувачів з'явилася можливість контролювати, якими
видами інформації вони автоматично діляться із друзями. Тепер користувачі можуть
унеможливити певним категоріям друзів перегляд оновлень щодо деяких видів своєї
діяльності, у тому числі зміни профілю, постів на «стіні» та нових друзів.

23 лютого 2010 року Facebook отримав патент США 7669123 на певні елементи
Стрічки новин. Патент розповсюджується на Стрічку новин, у якій є лінки, таким
чином один користувач може брати участь у діяльності іншого. Патент може
спонукати Facebook вжити заходів щодо веб-сайтів, які порушують його патент,
таких, наприклад, як Twitter.

Серед найпопулярніших Facebook-додатків — хостинг фотографій, де користувачі
можуть завантажувати альбоми та фотографії. Facebook, на відміну від інших
фотохостингів, таких як Photobucket і Flickr, дозволяє користувачам
завантажувати необмежену кількість фотографій. У перші роки ліміт становив 60
фотографій для одного альбому, а з травня 2009 року він зріс до 200 фотографій.

Для особистих альбомів можна встановити налаштування приватності, щоб обмежити
коло користувачів, які можуть переглядати альбом. Так, один альбом можна зробити
доступним для перегляду тільки друзям користувача, тоді як інший — усім
користувачам Facebook'у. Ще одна функція фотододатку — можливість «маркування»,
або позначення користувачів на фотографії. Наприклад, якщо на фотографії є друг
користувача, останній може позначити його на фотографії, і тоді тому надійте
відповідне повідомлення разом із лінком на це фото.

22 серпня 2006 року компанія презентувала Facebook-нотатки — функцію блоггінгу,
яка дозволяла використовувати теги та вкладені зображення. Згодом користувачі
отримали змогу переносити блоги з Xanga, LiveJournal, Blogger та інших
блоггінг-сервісів. 7 квітня 2008 року Facebook випустив у кількох мережах
додаток із миттєвого обміну повідомленнями «Чат» на основі моделі Comet. Він
дозволяє користувачам спілкуватися із друзями і за функціональністю нагадує
інтернет-месенджери.

8 лютого 2007 року Facebook випустив додаток «Подарунки», за допомогою якого
користувачі можуть надіслати своїм друзям віртуальні подарунки, що з'являються у
профілі отримувача. Вартість такого подарунка — $1. Окрім того, до нього може
бути прикріплене особисте повідомлення. 14 травня 2007 року Facebook випустив
новий додаток — Marketplace, завдяки якому користувачі можуть безкоштовно
розміщувати рубриковану рекламу. Marketplace порівнюють із Craiglist від CNET.
Однак головна відмінність між ними полягає в тому, що оголошення, розміщені
користувачем на Marketplace, можуть бачити лише користувачі спільної з ним
мережі, тоді як на Craiglist вони доступні всім.

20 липня 2008 року Facebook презентував «Facebook Beta», суттєво змінивши дизайн
інтерфейсу користувачів у вибраних мережах. The Mini-Feed та Стіну було
об'єднано, профілі поділено на закладки, а також зроблено спробу надати їм
«чистішого» вигляду. Спочатку Facebook лише пропонував користувачам змінити свій
профіль на новий, а з вересня 2008 року почав переводити всіх користувачів на
нову версію. 11 грудня 2008 року з'явилося повідомлення, що Facebook проводить
тестування спрощеної процедури реєстрації.

13 червня 2009 року Facebook випустив функцію «Імена користувачів», за допомогою
якої сторінки можуть отримати простішу URL-адресу, таку як
http://www.facebook.com/facebook, на відміну від
http://www.facebook.com/profile.php?id=20531316728. Чимало нових смартфонів
пропонують доступ до послуг Facebook'у як за допомогою своїх веб-браузерів, так
і додатків. Офіційний додаток Facebook'у доступний для iPhone OS, Android OS і
Palm webOS. Компанії Nokia та Research In Motion оснащують свої мобільні
пристрої Facebook-додатками. Понад 150 мільйонів користувачів у 60 країнах світу
через 200 мобільних операторів заходять до Facebook'у через мобільні пристрої.

15 листопада 2010 року Facebook випустив новий сервіс — «Facebook-повідомлення».
Того ж дня, коментуючи цю подію, виконавчий директор компанії Марк Цукерберг
заявив: «Це правда, що люди зможуть мати електронні адреси @facebook.com, але це
не e-mail». На появу цієї функції очікували задовго до її виходу. Дехто називає
її «вбивцею Gmail». Щоб бути доступною для всіх користувачів веб-сайту, система
включає службу коротких повідомлень (sms), програми миттєвого обміну
повідомленнями, електронну пошту та звичайні повідомлення і міститиме такі ж
налаштування приватності, як і інші сервіси Facebook'у. Розробка сервісу
«Facebook-повідомлення» під кодовою назвою «Проект Титан» тривала 15 місяців.



https://uk.wikipedia.org/wiki/%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D1%96%D1%8F_%D0%A3%D0%BA%D1%80%D0%B0%D1%97%D0%BD%D0%B8

Конститу́ція Украї́ни — Основний закон держави України. Ухвалений 28 червня 1996
року на 5-й сесії Верховної Ради України 2-го скликання. Конституція України
набула чинності з дня її прийняття. На пам'ять про прийняття Конституції в
Україні щорічно святкується державне свято — День Конституції України.

Чинна Конституція України складається з 14 розділів. 166 статей зібрані у 13
розділів, а XV розділ містить 17 перехідних положень. Тексту Конституції передує
Преамбула.

З прийняттям Конституції України 1996 року втратили чинність Конституція 1978 і
Конституційний договір між ВР України та Президентом України від 8 червня 1995.

До основних положень Конституції України 1996 року належать норми, що визначають
загальні засади державного ладу України. Згідно зі ст. 1, Україна є суверенною і
незалежною, демократичною, соціальною, правовою державою. Демократична суть
держави конкретизує ст.5, проголошуючи Україну республікою за формою правління,
а також закріплюючи в українській державі принцип народовладдя. Народ визнається
носієм суверенітету і єдиним джерелом влади. Демократизм форм правління в
Україні визначається й тим, що державна влада здійснюється на засадах її поділу
на законодавчу, виконавчу та судову. Відповідні органи здійснюють свої
повноваження у встановлених конституцією межах і відповідно до законів України.

У розділі «Права, свободи та обов'язки людини і громадянина» закріплено широкий
спектр прав і свобод людини й громадянина, що охоплює всі без винятку права і
свободи, які демократ. світ. спільнотою прийнято вважати за відповідні
гуманістичні стандарти в цій сфері сусп. і держ. життя. Так, до особистих прав
людини у К. У. 1996 зараховано: право на вільний розвиток своєї особистості (ст.
23), невід'ємне право на життя (ст. 27), право на повагу до людської гідності
(ст. 28), право на свободу й особисту недоторканність (ст. 29), право на
недоторканність житла (ст. 30), право на таємницю листування, телефонних розмов,
телеграфної та ін. кореспонденції (ст. 31), право на невтручання в особисте й
сімейне життя (ст. 32), право на свободу пересування і вільний вибір місця
проживання (ст. 33), право на свободу думки й слова (ст. 34), право на свободу
світогляду і віросповідання (ст. 35).

Єдиним органом конституційної юрисдикції в Україні конституція визначила
Конституційний Суд України, який «вирішує питання про відповідність законів та
тих чи інших правових актів Конституції України і дає офіційне тлумачення
Конституції України та законів України» (ст. 147).

Курсивом позначені нормативно-правові акти, які втратили чинність або не набули
чинності.

Конституція Пилипа Орлика — договір гетьмана Війська Запорозького Пилипа Орлика
зі старшиною та козацтвом Війська (від усієї старшини та козацтва конституцію
Орлика підписав кошовий отаман Кость Гордієнко), який визначав права і обов'язки
усіх членів Війська. Укладений 1710 року. Затверджений шведським королем Карлом
XII. Написаний латиною і староукраїнською. Складається з преамбули та 16 статей.
За оцінкою українських істориків є однією з перших європейських конституцій
нового часу .Чинності не набула, оскільки була написана в умовах вигнання.

Конституція Української Народної Республіки (Статут про державний устрій, права
і вільності УНР) — основний закон УНР, прийнятий Центральною Радою 29 квітня
1918 року, в останній день існування Центральної Ради. В конституції
наголошувалось, що вся влада в УНР «походить від народу», а її верховним органом
мають стати Всенародні збори. Конституція утверджувала принцип верховенства
парламенту, тобто парламентську республіку, проте не розкривала питань
власності, кордонів, мови, державних символіки тощо.

Конституція Української Держави — комплекс документів, які визначали правові
основи функціонування Української Держави.

У «Грамоті до всього українського народу» (29 квітня 1918) П. Скоропадський
проголосив себе гетьманом всієї України та оголошував про розпуск Української
Центральної Ради та всіх створених нею інституцій, а також земельних комітетів.

Після урочистого прийняття 24 серпня 1991 року Верховною Радою УРСР Акта
проголошення незалежності України та його затвердження на всеукраїнському
референдумі 1 грудня 1991 року Україна була визнана суверенною державою та
повноцінним суб'єктом міжнародних відносин більшістю країн світу. Нагально
постала потреба в конституційному закріпленні основ суспільного і державного
ладу, прав і свобод людини і громадянина, порядку організації та функціонування
органів державної влади та місцевого самоврядування молодої незалежної держави.

Перший проект Конституції, розроблений робочою групою Л. П. Юзькова, зазнав
редакційних змін від 29 січня 1992 року і привернув серйозну увагу як
вітчизняних, так і зарубіжних спеціалістів. Його обговорення проводилися 3–5
березня 1992 року на міжнародному семінарі у Празі, 3–5 липня в Києві на
симпозіумі «Конституція незалежної України», а також на численних «круглих
столах». Цей проект після відповідних доповнень та численних експертиз 5 червня
1992 року був ухвалений Конституційною комісією і винесений на розгляд Верховної
Ради України. 1 липня 1992 року Верховна Рада України ухвалила постанову про
винесення розробленого Конституційною комісією проекту Конституції України до 1
листопада 1992 року на всенародне обговорення.

Утім, перший проект Конституції України, як і наступні конституційні проекти, не
був реалізований внаслідок перманентних протистоянь між Президентом України та
Верховною Радою України на фоні тривалої соціально-економічної кризи в Україні.

Конституційний договір не вирішував проблему прийняття нової Конституції
України. Уже 24 листопада 1995 року Конституційна комісія підтримала пропозицію
Президента України й утворила нову робочу групу в складі чотирьох представників
Верховної Ради України, чотирьох представників Президента України і двох
представників від органів правосуддя для доопрацювання конституційного проекту.
Проект, розроблений першою робочою групою і доопрацьований другою робочою
групою, був винесений на обговорення Конституційної комісії 12 березня 1996 року
і рекомендований до розгляду Верховною Радою України. Вже 20 березня проект
Конституції України був поданий на спеціальне засідання парламенту. Співголови
Конституційної комісії Л. Кучма та О. Мороз, попри різницю поглядів і оцінок
проекту, були одностайні в прагненні якнайшвидшого прийняття Основного Закону.

Вже 2 квітня 1996 року Верховна Рада України винесла питання про проект
Конституції України до порядку денного пленарних засідань, а 17 квітня
розпочався його розгляд.

4 квітня 1996 року 10 депутатських фракцій (без соціалістів та комуністів)
створили міжфракційну депутатську групу з розробки Конституції під керівництвом
заступника голови Народного Руху України О.В. Лавриновича. З 5 травня 1996
року — створена на її основі Тимчасова спеціальна комісія з доопрацювання
проекту Конституції України, в якій голову, на вимогу комуністів і соціалістів,
було замінено з О. Лавриновича народним депутатом України М. Д. Сиротою.

28 травня — 4 червня 1996 року відбулося перше читання проекту, а через два
тижні й друге читання. Доопрацьований Тимчасовою спеціальною комісією проект
Основного Закону був прийнятий Верховною Радою у першому читанні 4 червня (258
голосів — «за»). При підготовці до другого читання до проекту Конституції
України Тимчасова спеціальна комісія врахувала близько 6 тис. поправок до
зазначеного акта.

Ситуація загострилася 26 червня 1996 року, коли Рада національної безпеки
України і Рада регіонів при Президентові України виступили з різким засудженням
будь-яких подальших зволікань з прийняттям нової Конституції України, оскільки
такі зволікання загострюють соціально-економічну ситуацію в державі. Того ж дня
Президент України видав указ про проведення всеукраїнського референдуму 25
вересня 1996 року щодо прийняття нової Конституції України, в основу якої було
покладено варіант проекту Основного Закону в редакції робочої групи від 11
березня 1996 року.

У відповідь на це Верховна Рада України прийняла 27 червня постанову «Про
процедуру продовження розгляду проекту Конституції України у другому читанні»,
відповідно до положень якої Погоджувальна рада депутатських фракцій і груп
визначає нерозглянуті статті конституційного проекту або їх окремі частини і
вносить пропозиції про їх «упереджуючий» розгляд. Парламент розглядає визначені
Погоджувальною радою статті та їх окремі частини в редакції, запропонованій
Тимчасовою спеціальною комісією, і приймає щодо них рішення згідно з
Регламентом. У разі відхилення пропозиції Комісії голосуються альтернативні
поправки до цієї пропозиції. В разі відхилення всіх поправок передбачалося
вироблення узгоджувальної редакції її тексту з урахуванням поправок, що набрали
найбільшу кількість голосів, Узгоджувальні пропозиції мали розроблятися
Погоджувальною радою і передаватися до Тимчасової спеціальної комісії для
опрацювання та внесення їх на розгляд парламенту.

Було також вирішено вести роботу в режимі одного засідання до прийняття нової
Конституції України. 28 червня 1996 року о 9 год 18 хв після 24 годин
безперервної роботи Верховна Рада України прийняла і ввела в дію Конституцію
України («за» проголосували 315 народних депутатів). Після прийняття Конституції
України Президент скасував свій указ про проведення всеукраїнського референдуму.

Одночасно Закон України «Про прийняття Конституції України та введення її в дію»
від 28 червня 1996 року засвідчив втрату чинності Конституцією (Основним
Законом) України від 20 квітня 1978 року з наступними змінами та доповненнями та
Конституційним договором між Верховною Радою України та Президентом України про
основні засади організації та функціонування державної влади і місцевого
самоврядування в Україні у зв'язку з прийняттям Конституції України.

Починаючи з 2003 року політичні сили Віктора Януковича та Леоніда Кучми
ініціювали конституційну реформу, суть якої полягала в ослабленні влади
президента й передачі Верховній Раді права на формування уряду України.
Опозиційні сили Ющенка та Тимошенко — рішуче виступали проти цієї реформи,
оскільки були впевнені в перемозі свого кандидата на президентських виборах 2004
року.

Під час Помаранчевої революції — політичні сили Кучми та Януковича поставили
прийняття конституційної реформи як основної вимоги, в обмін на яку президент
Кучма погоджувався на організацію повторного голосування Другого туру
президентських виборів.

Для подолання гострої політичної кризи під час Помаранчевої революції, за
вимогою політичних сил Віктора Януковича та Леоніда Кучми — 8 грудня 2004 року
Верховна Рада ухвалила (403 голоси «за», зокрема вся фракція «Партії регіонів»,
але не голосували Віктор Ющенко та Юлія Тимошенко, фракція БЮТ принципово
голосувала «проти») Закон України № 2222-IV «Про внесення змін до Конституції
України» та (в пакеті до нього) про внесення змін до закону про вибори
Президента (останні дозволили провести переголосування 2-го туру виборів
Президента). Того ж дня Президент України Леонід Кучма підписав ці документи.

Закон на основі проекту Симоненка—Медведчука про зміни до Конституції (про
політичну реформу) передбачав перехід від президентсько-парламентської до
парламентсько-президентської форми правління, формування уряду коаліцією
депутатських фракцій, подовження терміну повноважень Верховної Ради до 5 років.
Згідно з прикінцевими та перехідними положеннями закону, він мав набрати
чинності з 1 вересня 2005 року в разі, якби на той час були ухвалені зміни до
Конституції стосовно реформування системи місцевого самоврядування (законопроект
3207-1). Позаяк до 1 січня 2006 року ці зміни не були ухвалені, то (згідно з
прикінцевими та перехідними положеннями) закон набув чинності самостійно з 1
січня 2006 року.

Після приходу до влади Віктора Януковича і Партії регіонів 30 вересня 2010 року
Конституційний Суд України визнав таким, що не відповідає Конституції України,
Закон «Про внесення змін до Конституції України» від 8 грудня 2004 року
№ 2222-IV у зв'язку з порушенням процедури його розгляду та прийняття. Згідно з
рішенням КСУ відповідний закон № 2222 втрачає чинність з дня ухвалення
Конституційним Судом цього рішення. Конституційний Суд України поновив чинність
Конституції 1996 року та звернувся до органів державної влади з вимогою
невідкладно привести українське законодавство у відповідність до Основного
Закону в редакції від 28 червня 1996 року.

30 вересня 2010 року Конституційний Суд України скасував дію конституційних
реформ, що були прийняті в 2004 році. З цієї дати знову діяла Конституція 1996
року.

В «Окремій думці» до цього рішення Конституційного Суду — судді В. І. Шишкін та
П. Б. Стецюк зазначили, що Конституційний Суд мав право визнати порушення в
процедурі прийняття закону № 2222 (Конституційної реформи), але:

Політики націонал-демократичного табору (насамперед Юлія Тимошенко) заявили, що
Конституційний Суд за дорученням президента Януковича — здійснив
антиконституційний переворот, внаслідок чого президент Янукович привласнив собі
право на формування уряду (бо Верховна Рада 8 грудня 2004 року 403 голосами
прийняла редакцію Конституції, згідно з якою уряд в 2006—2010 роках формувався
парламентом). Але націонал-демократичні партії не змогли ефективно протидіяти
вказаному рішенню Конституційного Суду, оскільки в ті часи в Україні активно
розгорталися процеси, які в шести Постановах Європарламенту названі «політично
вмотивоване судочинство» (див статті «Політичні репресії в Україні за
президентства Януковича» та «Карні справи щодо соратників Тимошенко з 2010
року»).

Сумніви щодо легітимності вказаного рішення Конституційного Суду висловлюються
відомими правниками навіть через декілька років.

1 лютого 2011 року Верховна Рада України прийняла Закон України № 2952-VI «Про
внесення змін до Конституції України щодо проведення чергових виборів народних
депутатів України, Президента України, депутатів Верховної Ради Автономної
Республіки Крим, місцевих рад та сільських, селищних, міських голів», попередньо
схвалений Верховною Радою України 19 листопада 2010 року. Закон набрав чинності
4 лютого 2011 року.

19 вересня 2013 року Верховна Рада України прийняла Закон України «Про внесення
змін до статті 98 Конституції України» (щодо повноважень Рахункової палати),
попередньо схвалений 20 червня 2013 року. Після підписання Президентом України
та опублікування 5 жовтня у газеті «Голос України» закон набрав чинності з 6
жовтня 2013 року.

21 лютого 2014 року Верховна Рада України без рішення профільного комітету і без
висновку Конституційного Суду прийняла закон № 742-VII «Про відновлення дії
окремих положень Конституції України».

Наступного дня, враховуючи, що Закон про відновлення дії окремих положень
Конституції України не був підписаний Президентом, парламент ухвалив постанову
«Про текст Конституції України в редакції 28 червня 1996 року, із змінами і
доповненнями, внесеними законами України від 8 грудня 2004 року № 2222-IV, від 1
лютого 2011 року № 2952-VI, від 19 вересня 2013 року № 586-VII».

1 березня 2014 року закон № 742-VII був опублікований у спецвипуску газети
«Голос України» за підписом в.о. Президента Турчинова О. В., таким чином він
набув чинності 2 березня 2014 року.

Таким чином, від 2 березня 2014 року є чинною Конституція України, прийнята на
п'ятій сесії Верховної Ради України 28 червня 1996 року, із змінами і
доповненнями, внесеними законами України № 2222-IV від 8 грудня 2004 року,
№ 2952-VI від 1 лютого 2011 року, № 586-VII від 19 вересня 2013 року і № 742-VII
від 21 лютого 2014 року.



https://uk.wikipedia.org/wiki/%D0%86%D0%B2%D0%B0%D0%BD%D0%BE-%D0%A4%D1%80%D0%B0%D0%BD%D0%BA%D1%96%D0%B2%D1%81%D1%8C%D0%BA

Іва́но-Франкі́вськ (раніше — Станиславів, Станіслав)  — обласний центр
Івано-Франківської області, економічний і культурний центр Прикарпаття, одне з
найбільших міст Галичини. Назване на честь Івана Франка.

З 1662 до 1772 року і з 1918 до 1939 року мало назву Станиславів (пол.
Stanisławów), з 1772 до 1918 року — Станіслав (нім. Stanislau). З 1939 року
радянською владою було повернуто австрійську назву Станіслав, а 9 листопада 1962
року з нагоди 300-річчя місто було перейменовано у Івано-Франківськ на честь
Івана Франка. Більшість мовознавців і жителів міста відзначає, що нова назва
міста була дана радянською окупаційною владою з порушенням правил української
мови і за політичними мотивами. Тодішня партійна номенклатура не хотіла, аби
назва міста асоціювалася із іспанським диктатором Франсіско Франко, який був
ворогом СРСР.

Повсякденно скрізь вживається скорочена назва Франківськ (діал. Франківск) та
зменшувальна Франик.

Івано-Франківськ розташований на Покутській рівнинній території південного
заходу України у межиріччі Бистриці Надвірнянської і Бистриці Солотвинської.
Територія міста становить 3,89 тис. га (0,3 % території області). У
підпорядкуванні Івано-Франківської міської ради перебуває 5 навколишніх сіл:
Вовчинець, Крихівці, Микитинці, Угорники, Хриплин.

Івано-Франківськ має велику кількість парків та скверів для відпочинку, серед
яких Парк культури та відпочинку ім. Шевченка (в минулому — Парк цісаревої
Ельжбети); Парк «Воїнів — Інтернаціоналістів» (у минулому — «Піонерський», вул.
Василіянок); Парк на Молодіжній (вул. Молодіжна); Меморіальний сквер (в
минулому — міський цвинтар, так званий Станіславівський некрополь, вул. Степана
Бандери); Сквер Слави (вул. Лепкого); Привокзальний сквер (пл. Привокзальна).

Дата заснування міста точно не визначена, проте достеменно відомо, що 1662 року
Станиславів отримав магдебурзьке право. Цей рік і вважають офіційною датою
заснування міста.

1654 року краківський воєвода і великий коронний гетьман Станіслав Ревера
Потоцький викупив землі нинішнього міста в родини Жечковських для спорудження
тут фортеці проти набігів кримських татар та свого опорного пункту на Галицькій
землі. Його іменем і назвали місто. Син Станіслава «Ревери» — Анджей — обніс
місто валами та муром. Він запросив в місто вірменських купців з Молдови і
Угорщини, щоб сприяти розвитку торгівлі.

Місто-фортецю спорудили в 1661–1662 за короткий термін (5 місяців) за проектом
Франсуа (Франческо) Корассіні з Авіньйона у формі шестикутника з додатковими
бастеями, редутами і фортом, що оточував власне замок Потоцьких. На вістрях
шестикутника розташовувались бастіони — зовнішні додаткові п'ятикутні
укріплення, що дозволяли здійснювати фланговий мушкетний обстріл вздовж стін.
Поперечний розріз стін складав земляний вал (насип) завширшки 20-30 метрів,
зміцнений ззовні дубовими колодами.

Місто відразу будувалося як могутня фортеця. Його територія була оточена
спочатку дерев'яними, потім мурованими стінами, а ще земляним валом та широким
ровом. Мав Станиславів дві потужні в'їзні брами: кам'яні Галицьку та
Тисменицьку. Називалися брами за своїм розташуванням, що зрозуміло: з однієї вів
шлях на Галич, з другої — на Тисменицю.

Станиславів починався з площі Ринок і ратуші, які збережені у видозміненому
стані понині. Проектування і спорудження міста велося за стандартами і нормами
французької будівельної школи. Графічно-метрологічний аналіз структури і «коду»
міської структури і сьогодні дає можливість вказати на її унікальність у Східній
Європі. За оригінальність архітектури місто інколи називають «малим Львовом».
Мешканці міста складали постійний відсотковий паритет за національностями —
українці, поляки, німці, євреї, вірмени.

14 серпня 1663 році польський король Ян ІІ Казимир юридично підтвердив надання
місту Станиславову магдебурзького права і затвердив герб міста у вигляді
відчиненої брами із трьома вежами та хрестом-«пилявою» — гербом Потоцьких — у
створі воріт.

У 1665 році завершено будівництво дерев'яного вірменського костьолу,
спорудженого на кошти А. Потоцького і пожертвування багатих вірменських купців.

У 1666 році закінчено будівництво першої дерев'яної міської ратуші. Населення
міста різко зросло від приходу вірмен, які прийняли греко-католицьке
віросповідання.

4 січня 1667 року було надано письмовий привілей А. Потоцького на заснування в
місті вірменської громади й управи. Прийнятим 1 квітня 1667 року Королівським
універсалом вірменам гарантувалося право проживання у місті.

У 1668 році А. Потоцький дозволив українській громаді побудувати церкву і
заснувати при ній братство, школу і будинок для старих. Побудовано лікарню.
Остаточно сформувалося розселення різних громад на території фортеці: українці
та поляки мешкали у північно-східній частині міста, вірмени — у південній,
євреї — у західній.

За привілеєм А. Потоцького 15 квітня 1669 року парафіяльну церкву реорганізовано
у колегіату Яна Тарновського — львівського архієпископа РКЦ, і при ній було
відкрито «Академію» (духовну школу), яка вважалася філією Краківського
Ягеллонського університету.

З самого початку виникнення міста та з наданням магдебурзького права були
створені і розвивались окремі ремісничі цехи, що об'єднували спочатку
будівничих, торговців, ковалів, інші дрібні ремесла, сприяли виникненню нових
галузей. До середини XVIII ст. існувало 20 цехів — шевські, кравецькі,
візницькі, кушнірські, римарські, котлярські, пушкарські. Однією з домінантних
галузей була обробка шкіри, сап'янове виробництво й обробка та виготовлення
екзотичних «перських виробів». Активна зовнішня торгівля підтримувалася високим
рейтингом ярмарок худоби. Оптові партії переправлялись через Станіслав до
Європи.

7 серпня 1764 четвер — після бомбардування (було пошкоджено, зокрема, теперішній
Собор Святого Воскресіння), тривалої облоги місто окупували московити, наклали
контрибуцію, пограбували міські запаси; пішли звідси 5 жовтня 1764 до Львова.

У XVIII-XIX ст. місто було значним торгово-ремісничим осередком Польщі, а від
1772 року — імперії Габсбургів (від 1804 — Австрійської імперії, від 1867 —
Австро-Угорщини).

Громадське життя сколихнула революція 1848 року. У Станиславові створено «Руську
раду» поряд з польською, організовано загін Національної гвардії, почала
виходити перша газета. До новоствореного парламенту було обрано
депутатів-українців.

Друга половина 19 століття відзначена швидким розвитком промислових відносин,
створенням підприємств. Чималий поштовх цьому дало прокладення залізниці у 1866
році: тоді ж беруть початок локомотиворемонтний завод, лікеро-горілчане
об'єднання, шкір-фірма «Плай».

1884 року відома громадська діячка й письменниця Наталя Кобринська провела у
місті установчі збори «Товариства руських женщин» (пізніша назва — «Союз
українок»). Цим був покладений початок організованому жіночому рухові в Україні.

Під час першої світової війни, у 1915–1916 роки за місто точилися жорстокі бої.
Частину історичної забудови міста було зруйновано — і відновлено вже у новітніх
архітектурних формах.

Після розпаду Австро-Угорщини в 1918 році було створено Західноукраїнську
Народну Республіку. Станиславів упродовж січня-травня 1919 року був її
тимчасовою столицею.

Тоді тут побували такі визначні українські діячі, як-от: Михайло Грушевський,
Володимир Винниченко, Симон Петлюра, Євген Коновалець.

У 1919–1939 рр. перебував у складі Польщі. У 1924 році населені пункти
Княгинин-Село та Княгинин-Колонія були приєднані до Станіслава, внаслідок чого
територія і населення міста кількаразово зросли.

1 січня 1925 року населення Станіславова подвоїлось, а площа зросла в кілька
разів за рахунок приєднання села Княгинин і частин сіл Угорники, Микитинці,
Опришівці, Крихівці, Загвіздя і Пасічна.

1930 року введена до експлуатації Станиславівська електростанція, від початку
роботи якої веде свою історію ВАТ «Прикарпаттяобленерго».

З кінця вересня 1939 по червень 1941 року Станиславів — у складі Радянського
Союзу. Цей період відзначався репресіями проти населення, апогеєм яких став
таємний розстріл працівниками НКВС в'язнів та підозрюваних, що перебували у
Станиславівській в'язниці на момент війни проти СРСР. Тіла їх поховано у
спільній могилі в урочищі Дем'янів Лаз біля міста. У 1989 році в урочищі були
проведені розкопки та віднайдено рештки 586 осіб: у більшості жертв — кульові
отвори у потилиці. На перепоховання зібралося близько 300 тисяч українців. В
урочищі Дем'янів Лаз відкрито меморіальний комплекс, регулярно проводяться
поминальні богослужіння.

Під час Другої світової війни місто три роки (1941–1944) було під нацистською
окупацією.

17 листопада 1943 року, під стінами станиславівської синагоги німці розстріляли
27 українців. Більшість із них затримали напередодні, під час облави в міському
театрі, де давали оперету «Шаріка». Згодом, вулиця дістала назву Страчених.

За документами Національної державної комісії з розслідувань злодіянь
німецько-фашистських окупантів (НДК) загальна кількість загиблих у місті
становить 128272 особи, з них 127352 євреїв, хоча дані цифри стосуються не
тільки міста, а всієї області загалом.

У 1944 місто було зайняте Радянською армією в ході Львівсько-Сандомирської
наступальної операції (13 липня — 29 серпня).

У 1962 році місто відзначило своє 300-річчя: його було перейменовано на честь
видатного письменника та громадського діяча Івана Франка, який неодноразово тут
побував, мав добрих друзів, писав і читав свої твори.

Івано-франківці, разом з усіма мешканцями Галичини, захоплено сприйняли
демократичне перетворення 1990-х років і були їхньою рушійною силою, провели
декомунізацію міста. Національні жовто-блакитні прапори піднялися над містом уже
в квітні 1990 року, а на референдумі 1991 року громадяни масово проголосували за
незалежність України.

Мешканці міста були активними учасники Євромайдану. 1 грудня 2013 року в центрі
міста пройшло велике віче, в якому взяло участь 15 тисяч осіб.

Перший війт українсько-польського магістрату — Бенедикт Андрушовський (з 1695).
Казимир Мільбахер — староста (крайсгауптман) у місті в 1833–1838 роках.

У 1867 Станиславів став повітовим центром, коли в австрійський період міські
ради обирали бургомістрів:

У 1939 Станіслав у радянський період став обласним центром і з вересня до грудня
1939 було призначено тимчасове управління міста, головами якого були в
жовтні-листопаді 1939 року Чучукало Василь Данилович, в листопаді — грудні 1939
Безкровний Юхим Степанович, а з 20 грудня і до початку війни головою виконавчого
комітету міської ради був Іванов Петро Степанович.

У роки німецької окупації посадником міста став професор Іван Голембйовський
(1941—1944).

Голови виконавчого комітету міської ради Станіслава—Івано-Франківська
(1944—1994):

Станом на 1 лютого 2013 р. у м. Івано-Франківську та селах, підпорядкованих
міськраді, проживало 243,9 тис. осіб, у тому числі в обласному центрі — 226,1
тис., у сільській місцевості — 17,8 тис. осіб. Кількість жителів з початку року
збільшилась на 91 особу. Такі зміни відбулись за рахунок природного приросту на
441 особу, водночас, спостерігалося міграційне скорочення населення на 350
осіб..

У XVIII ст. українців та поляків відрізняли лише за віросповіданням, хоч при
заснуванні міста переважну частку складали українці. Потім приріст населення
відбувався в основному за рахунок євреїв, що займались основним чином торгівлею,
промислом і ремеслами.

Станом на 2001 рік кількість чоловіків становить 111,0 тис. осіб, або 47,5 %,
жінок — 122,4 тис.осіб, або 52,5 %.

Театри Івано-Франківська — Івано-Франківський академічний обласний
музично-драматичний театр ім. Івана Франка (вул. Незалежності, 27-а) та
Івано-Франківський академічний обласний театр ляльок ім. Марійки Підгірянки
(вул. Січових Стрільців, 27-а).

Також діє обласна філармонія. У місті є три кінотеатри: «КіноБум», «Космос» та
«Люм'єр».

В Івано-Франківську працює значна кількість музеїв: Музей Небесної сотні,
Івано-Франківський обласний художній музей, Народний музей освіти Прикарпаття,
Музей визвольних змагань Прикарпатського краю, музей визвольних змагань та
пам'ятник Степанові Бандері, музей побуту та етнографії Західного регіону (вул.
Тролейбусна, 7), родинних професій, історико-меморіальний музей Олекси Довбуша,
Літературний музей Прикарпаття, «Прикарпаттяобленерго» (вул. Індустріальна, 34);
Геологічний музей ІФНТУНГ (Карпатська, 15).

Івано-Франківський краєзнавчий музей — значне зібрання матеріалів і предметів з
історії, етнографії та культурного розвитку Прикарпаття; зберігається саркофаг
галицького князя Ярослава Осмомисла

Музей жертв комуністичного терору (в урочищі Дем'янів лаз) — розміщений у
цокольному приміщенні меморіальної каплиці в Дем'яновому Лазу, де похоронені
останки масових катувань, здійснюваних НКВСівцями 1939 року. В експозиції
музею — численні архівні матеріали: фото- та ксерокопії багатьох невідомих
документів, які підтвердили факти звірств, учинених енкаведистами на території
Івано-Франківщини, а також речові докази, знайдені при розкопках (розпочаті 1989
року), оформлені відповідним чином свідчення очевидців трагічних подій. Музей
було відкрито 11 жовтня 2009 року за участю Президента України Віктора Ющенка

Івано-Франківськ відомий своїми фестивалями, імпрезами і культурно-розважальними
заходами. Щороку в травні відзначається День міста з походами й концертами
мистецьких і фольклорних колективів. Мальовничим видовищем є Різдвяний парад
вертепів, що розливається майданами й вулицями 7—14 січня. Івано-Франківськ
відомий також всеукраїнським фестивалем мистецьких колективів «Прикарпатська
весна» (травень щороку), фестивалем національно-патріотичної пісні та поезії
«Воля» (жовтень непарних років) та Бієнале сучасного мистецтва «Імпреза».

Два роки поспіль (2005, 2006) проводився Всеукраїнський Паркур Фестиваль «Trace
dayZ». Також у травні 2001 року започатковано щорічний міжнародний ковальський
фестиваль «Свято ковалів» і художню виставку «Орнаментальне ковальство». У
фестивалі беруть участь ковалі з 17 областей України та 23 країн світу: Росії,
Білорусі, Литви, Німеччини, Франції, Швеції, Фінляндії, Ліхтенштейну,
Великобританії, Чехії, Ізраїлю, США, Австрії, Нідерландів, Польщі, Італії,
Бельгії, Австралії тощо. Це провідні майстри ковальського ремесла, художники та
скульптори по металу, ковалі з міжнародним визнанням та народні майстри. З 2005
року у Івано-Франківську проводиться фестиваль «Карпатський Вернісаж»,
учасниками якого у 2007 заявлено понад 200 народних майстрів з усієї України, а
також із-за кордону. Фестиваль відбувається на центральній історичній площі
міста — майдані Шептицького. 13-14 жовтня 2007 р. на майдані Шептицького пройшов
перший фестиваль старожитностей та гуцульського етносу «Галицька старовина —
2007».

22 серпня 2011 року в Івано-Франківську було встановлено рекорд України з
одночасного виконання державного гімну України у вишиванках.

Переважна більшість вірян — греко-католики. Далі за чисельністю в місті —
православні громади: УПЦ КП, УПЦ (МП) та УАПЦ. Частина належить до
римо-католиків. Також у місті діють общини християн, що належать до різних
протестантських течій.

Економіка міста представлена широким спектром галузей матеріального виробництва,
а саме: промисловість, будівництво, транспорт, зв'язок, а також нематеріальною
сферою економіки. Остання визначає специфіку м. Івано-Франківська як обласного
центру, в якому зосереджена основна мережа ринкової інфраструктури, фінансових
установ, закладів освіти, охорони здоров'я та культури. Основними галузями
економіки міста є харчова та переробна промисловість, будівництво,
машинобудування, легка промисловість, туризм. Промисловість займає близько 15 %
в загальній зайнятості населення та представлена 536 промисловими
підприємствами, з яких понад 50 — великі. За останні роки спостерігається
позитивна динаміка збільшення обсягів реалізованої продукції від 619 млн грн. у
2005 році до понад 2 млрд грн. у 2009 році. Промисловість м. Івано-Франківська
представлена підприємствами машинобудування, металообробки, деревообробної,
легкої, харчової промисловостей, промисловості будівельних матеріалів.
Промислові підприємства розташовані по периметру міста, а соціально-культурні
заклади, адміністративні та банківські установи — в його центральній частині.

У 2006 році поступило 12,3 млн дол. Це є найбільшим показником за період
надходжень інвестицій в економіку міста (для порівняння у 2005 році поступило
4 млн дол., у 2004 році — 1,6 млн дол., у 2003 році — 2,0 млн дол.

Підприємствами міста досягнуто зростання обсягів виробництва, які за січень —
грудень 2006 року за попередніми даними склали 650,0 млн. грн., що становить
108 % до відповідного періоду минулого року.

Івано-Франківськ є значним центром машинобудівної, деревообробної, хімічної та
легкої промисловості.

Протягом 2009 р. промисловими підприємствами Івано-Франківська реалізовано
продукції у відпускних цінах (без ПДВ та акцизу) на 2390,5 млн грн.. Обсяг
реалізованої промислової продукції (робіт, послуг) за 2008 р. — 2593 млн грн.

У місті діють такі заводи та промислові підприємства: «Івано-Франківський
локомотиворемонтний завод», Асфальтний завод, ВАТ «Промприлад», Завод
залізобетонних виробів, ВАТ «Залізобетон», ДП «Залізобетон», ВАТ «Індуктор», ВАТ
ВТКФ «Ласощі», ВАТ «Пресмаш», ТОВ машинобудівний завод «Автоливмаш», ТзОВ
«Хімтехнопласт», ПП «Інструмент», ТзОВ «Інтелком», ВАТ «Полімер», ВАТ
«Івано-Франківський лікеро-горілчаний завод».

ТОВ «Українська побутова техніка» виробляє пральні машинки марок Electrolux та
Zanussi. Державне підприємство «Івано-Франківський котельно-зварювальний завод»,
яке входить до державного концерну «Укроборонпром» і є правонаступником ДП
Міністерства оборони України «63 котельно-зварювальний завод».

На ринку послуг м. Івано-Франківська працює близько 600 підприємств, основним
видом діяльності яких є надання послуг. Обсяг реалізованих ними послуг
(включаючи ПДВ) для всіх споживачів становить понад 1 млрд грн. в рік. Обсяг
послуг, реалізованих населенню, становить менше 30 % від загального обсягу
надання послуг. За видами економічної діяльності, більшість підприємств здійснює
послуги операцій з нерухомим майном, з діяльності у сфері інжинірингу, геології
та геодезії, транспорту, охорони здоров'я людини, досліджень і розробок, у сфері
права, бухгалтерського обліку та аудиту, консультування з питань комерційної
діяльності.

Станом на 01.01.2011 р. на території міста Івано-Франківська працює 23 готелі та
мотелі, які спроможні розмістити понад 1200 туристів щоденно.

В Івано-Франківську налічується 1 чотири-зірковий, 3 три-зіркових, 11 інших
готелів та 3 мотелі. Останнім часом відкриваються невеликі готелі та мотелі (із
номерним фондом — до 9 номерів).

Важливе значення у транспортній інфраструктурі міста посідають автовокзал,
залізничний вокзал і міжнародний аеропорт «Івано-Франківськ».

Найпопулярніші види внутрішньоміського (громадського) транспорту — тролейбуси,
автобуси і маршрутки, пижики, міжміського по Україні — автобуси і залізниця.

Міжнародне залізничне сполучення міста здійснюється з Болгарією, Білоруссю,
Молдовою, Німеччиною, Польщею, Росією, Румунією, Словаччиною, Чехією, країнами
Балтії.

Міжнародний аеропорт «Івано-Франківськ», що розташований на околиці міста,
відправляє і приймає літаки з Києва, Рима (Італія), Москви (Росія), Анталії
(Туреччина).

Ще в 1896 році в Станиславові планувалося запровадити трамвайний рух. Проектні
роботи виконувала німецька електротехнічна фірма «Сіменс і Гальске». Саме ця
фірма виконувала роботи із запуску першої трамвайної лінії на Берлінській
міжнародній виставці 1879 року.

1908 року були затверджені трамвайні маршрути. Трамвайна колія мала пролягати
(сучасні назви об'єктів і вулиць): вокзал — Вовчинецька — Грушевського —
Незалежності. Далі мало бути розгалуження до залізничного віадуку та до
колишнього гастроному «Верховина», звідки знову було роздоріжжя: одна вітка йшла
Галицькою до парку Воїнів-інтернаціоналістів, інша — по Мазепи, Січових
Стрільців та Чорновола до парку Шевченка.

Перша світова війна завадила впровадити в місті трамвайних рух. Після цього
спроб відновити проект не було.

У 2009–2010 навчальному році в місті функціонували 42 загальноосвітні навчальні
заклади. Здійснюється навчання дітей мовами національних меншин. ЗШ № 3 налічує
19 класів на 451 учня з російською мовою навчання та 12 класів на 237 учнів з
польською мовою навчання, що має тенденцію до зростання. У 2009 році сформовано
освітній простір, у складі якого 32 дошкільних навчальних заклади
(27-ясел-садків, 5- шкіл-садків). У дошкільному навчальному закладі № 15
«Гуцулочка» проведять Фестиваль гуцульських ремесел , метою якого стало
узагальнення знань дітей про ремесла, традиції, звичаї та говірку Гуцульщини.

Вища школа не має давніх традицій. Прикарпатський національний університет імені
Василя Стефаника є одним з найстаріших вищих навчальних закладів
Івано-Франківської області, але молодий на тлі країни. Його історія
розпочинається 15 березня 1940 року — з часу відкриття Станіславського
учительського інституту.

Івано-Франківський національний технічний університет нафти і газу веде
підготовку та перепідготовку фахівців для нафтогазової промисловості, має
дванадцять факультетів та 56 кафедр. Івано-Франківський національний медичний
університет виокремив медичний, стоматологічний, фармацевтичний факультети і
факультет післядипломної освіти, а з 1994 року готує також сімейних лікарів,
навчає іноземних студентів, проводить передатестаційна підготовка лікарів різних
спеціальностей.

В університетах навчаються студенти з В'єтнаму, Індії, Польщі, Гвінеї, Камеруну,
Болгарії, Литви, Молдови, Туркменістану, Йорданії, Нігерії, Білорусі тощо. В
місті функціонує 10 філій вищих навчальних закладів України. Функціонує 7 вищих
навчальних закладів І-ІІ рівнів акредитації — коледжі, в яких навчається понад 7
тисяч студентів.

Івано-Франківське музичне училище імені Дениса Січинського свою діяльність
училище розпочало 17 січня 1940.

Серед інших, приватних вишів, найвідомішими є університет права імені короля
Данила Галицького, Теологічна академія греко-католицької церкви,
Західноукраїнський економіко-правничий університет, Галицька академія,
Богословський інститут.

Першу публічну бібліотеку в Станіславові відкрито 1873 року. Її заснував
польський повстанець проти російського царату та політичний емігрант Віцентій
Смагловський: він подарував місту свою збірку з 3500 книг і став першим її
бібліотекарем. Бібліотека находилась у приміщенні реальної школи (нині вул.
Незалежності, 17). Івано-Франківська міська централізована бібліотечна система
об'єднує міську центральну бібліотеку та 17 бібліотек-філій (з них дві дитячі
бібліотеки). Івано-Франківська обласна універсальна наукова бібліотека —
головний заклад у сфері бібліотеково-інформаційного обслуговування населення
Івано-Франківської області, методичний та координаційний обласний центр
бібліотек різних систем і відомств, обласне сховище творів друку.

Перша газета «Дзєннік Станіславовскі» почала виходити 2 вересня 1848 р. Після
переїзду зі Львова українця Івана Данкевича в місті почалося швидкими темпами
розвиватися польські видавництва газет та часописів. Так, у 1872 виходить
«Кур'єр Станиславівський», незабаром — «Бігун Станиславівський» (1873), «Гасло»
(1875), «Газета Підкарпатська» (1876), «Хроніка» (1880), «Голос
Станиславівський» (1881), «Ехо Покуття» (1883), «Хроніка Станиславівська»
(1885), брошура для дітей: «Світелко» (1883). Були і українські видання: перша
українська газета в місті «Господарь и Промышленник» (1879 виходила до 1882 р.),
часопис «Денниця» (1880), який редагував відомий український мовознавець Іван
Верхратський. Після створення єпархії вийшов «Вісник Станіславської єпархії»
(1886 виходив до 1939) та «Богословський альманах» (1887).

У місті видаються тижневик «АФІША Прикарпаття», газета «Галичина», «Репортер»,
«Світ молоді», «Прикарпатська правда», «Галицький кореспондент», «Нова Зоря»,
«Вечірній Івано-Франківськ», регіональна «Західний кур'єр».

В Івано-Франківську здійснюють трансляцію телекомпанії: «Галичина», «3-Студія»
та «Вежа». З 2007 року телеканал «24» подає місцеві новини у 15-хвилинних
інформаційних блоках: останні події громадського та політичного життя
Прикарпаття, новини економіки, спорту, шоу-бізнесу, культури, курси валют та
погода.

На території міста в межах радіочастот FM-діапазону своє мовлення проводять 15
всеукраїнських та регіональних радіостанцій: Ретро FM (100,4 MHz), Мелодія
(100,9 MHz), Русское Радио Україна (101,3 MHz), NRJ (102,0 MHz), Хіт FM Україна
(102,6 MHz), Улюблене радіо (103,0 MHz), Радіо П'ятниця (103,4 MHz), Люкс FM
(103,8 MHz), Західний полюс (104,3 MHz), Радіо Максимум (104,7 MHz), Наше радіо
(105,2 MHz), Радіо Дзвони (105,8 MHz), Авторадіо-Україна (106,4 MHz), Радіо
«Вежа» (107,0 MHz), Радіо «Ера» (107,8 MHz). Інтернет-мовлення — Західний полюс,
DJ IF UA, Телерадіокомпанія «Вежа».

Відомі футбольні клуби міста: Спартак, Прикарпаття, Факел (ФСК ІФНТУНГ), Ураган
(футзальний клуб).

В Івано-Франківську найпопулярнішим та найрозвиненішим видом спорту є баскетбол.
«БК Говерла» — професійний елітний клуб, який грає у найпрестижнішій
баскетбольній лізі України — «Суперліга» (з 2008 року). Говерла входить в
топ-100 найкращих баскетбольних клубів Європи, в числі найкращих спортивних
клубів України. Трансляції матчів регулярного чемпіонату України проводяться на
каналах «2+2», «1+1», «ТРК Київ», «Спорт1», та огляди на місцевому та
всеукраїнському «24» інформаційному. Спонсором є «ВАТ Нафтохімік Прикарпаття»
групи «Приватбанк» Ігоря Коломойського. Очікується, що у 2015 році в
Івано-Франківську відбудуться ігри першого етапу Чемпіонату Європи з баскетболу
серед чоловічих команд.

В Івано-Франківську діє молодіжна організація AIESEC. Її найвідоміші проекти:
«Дні кар'єри», PR-конгрес «PеRший», «Серце дитини», «Дні підприємництва»,
«Ярмарка навчальних закладів», круглі столи тощо. Також у місті працює
громадська організація «Я вибираю життя».

На вулиці Грушевського в Івано-Франківську розташований офіс компанії, що
започаткувала веб-платформу UA Modna; співробітники компанії ідею про те, що
«бути українцем — це модно», намагаються нести у світі.

У сучасному Івано-Франківську встановлено низку пам'ятників — переважно
українським національним діячам культури та історії, — Іванові Франку, Степанові
Бандері тощо. У місті з багатими християнськими традиціями є також релігійні
пам'ятники — Статуя Пресвятої Діви Марії та Монумент Ісусу Христу.

Не зберігся до наших днів — пам'ятник Грюнвальдської битви, який стояв у парку
Ельжбети (встановлено у річницю 500-ліття Грюнвальдської битви — 1910).

У період незалежності (від 1991 року) в місті було прибрано зразки радянської
монументальної пропаганди, натомість у Івано-Франківську з'явився величний
монумент Каменяра, чиє ім'я носить місто. Таким чином, практично всі
івано-франківські пам'ятники належать сьогоднішньому періоду незалежної України.

Теперішнє місто бере свій початок від Станиславської фортеці. Спочатку, в
центральній укріпленій частині міста утворилася площа навколо ратуші, від якої
були проходи до Галицької і Тисменецької фортечних брам. У свою чергу на
передмістя вели під'їзні торговельні шляхи з інших населених пунктів краю, які
тут поступово забудовувалися і ставали вулицями Галицькою, Заболотівською,
Тисменецькою, Лисецькою (1786). Ще коли існувала фортеця, у XVIII ст. звідси
були виходи на прогулянку розчищеною алеєю до так званої «звіринецької діброви»
(сьогодні міський парк ім. Т. Шевченка), що є залишком Чорного лісу. Потім ця
алея була обсаджена липами і в XIX ст. стала називатися Липовою вулицею.
Паралельно, з південного боку фортеці з'явилась ще одна вулиця, яка вела до с.
Опришівці, яка дістала назву Каліцької (пізніше офіційні назви Зосина доля,
Дадугіна (з 1994 р.), Є. Коновальця (з 1993 р.). Тут в минулому і до 1-ї
світової війни буквально в саморобних будках проживали каліки і жебраки. В
архівних документах за 1798 р. повідомляється вперше про цісарську дорогу, яка
вела від Станіслава до Лисця (теперішня вул. Г. Мазепи).

На початку XIX ст. фортецю розібрали після того, як вона втратила своє військове
значення, а з її каменю було встелено 24 вулиці в центрі міста. По засипаних
канавах, уздовж колишнього фортечного муру, були прокладені теперішні вулиці
Січових Стрільців, Дністровська, Василіянок. Але збереглися історичні
мікротопонімні назви вулиць Валова, Замкова, провулок Фортечний.

У другій половині XIX ст. продовжується австрійське панування, але промисловий
розвиток міста вже як окружного центру Галичини, особливо після прокладання з
1866 р. залізниці зі Львова, сприяв розширенню мережі вулиць, зокрема на північ
і захід від центру.

Магістрат міста назвав у 1910 р. вулицю, яка з'єднувала вокзал із центром,
Грюнвальдською — на честь 500-річчя Грюнвальдської битви.

Інтенсивніше найменування вулиць в першій половині XX ст, зокрема, у між воєнний
період, спостерігається з 1921 р., коли Станіслав в період окупації Галичини
поміщицькою Польщею став воєводським (обласним) центром. У 30-х роках вже були
опубліковані перші карти-схеми вулиць міста, де позначені (в основному польські)
майже 150 назв.

В післявоєнний період місцева радянська влада польські і німецькі назви вулиць
скасувала, але поступово поряд з українськими почали інтенсивно під натиском
комуністичної ідеології насаджуватися російські і радянські назви вулиць.
Світова ж практика засвідчує, що найменування і перейменування — об'єктивний
історичний процес, який має певні закономірності. І будь-яка влада повинна
враховувати, що топонім і мікротопонім (у назвах вулиць) — категорія
моно-національна, історична і географічна. Нарешті в цивілізованому світі
топоніми також вважаються культурними надбаннями, тому оберігаються як історичні
пам'ятки.

Наразі в місті з приміськими селами нараховується близько 500 вулиць, в тому
числі третина провулків, 8 площ, 1 бульвар і 1 набережна. Про їх сумарну
протяжність в кілометрах важко сказати, бо ніхто не підраховував, але відомо, що
найдовшою (понад 5 км) є вулиця Є. Коновальця.

Найвужчою в місті є вул. Тринітарська (за «совітів» Колгоспна), яка у свій час
була розрахована на проїзд брички, і то в одну сторону. Кількість вулиць в
післявоєнні роки значно зросла за рахунок розширення і розбудови міста як на
незайнятих площах, так і за рахунок приєднання приміських сіл, зокрема в
1958 р. — с. Пасічна, в 1962 р. — с. Опришівці, а у 80-х роках сіл Крихівці,
Хриплин, Угорники, Вовчинець, за рахунок яких додалося понад 100 вулиць.

За підрахунками історика-краєзнавця Петра Арсенича, у 1994 р. 115 вулиць
Івано-Франківська носила назви російських, 75 — українських і 15
західноєвропейських діячів. Тепер ця інформація суттєво застаріла.

Понад 50 вулиць були названі іменами учасників німецько-радянської війни, а 30 —
революційного руху та громадянської війни, партійно-радянських діячів, які не
мали ніякого відношення як до історії міста, так і краю.

Тому міськвиконком спільно з депутатською комісією із залученням громадськості
прийняли декілька рішень про перейменування вулиць. Таким чином, вже станом на
1996 р. було замінено 84 старих назв. Цей процес триває і досі.

Виділяють мікрорайони: Арсенал, Бам, Брати, Гірка, Калинова слобода, Каскад,
Майзлі, Опришівці, Пасічна, Позитрон, Рінь, Софіївка, Долина. Центральна частина
міста повністю пішохідна.

Уперше Іван Франко відвідав місто у 1883 році. Тут він познайомився з народною
вчителькою Юзефою Дзвонковською. Вона справила на поета велике враження, він
заходив до неї, як тоді називали, за «Тисменицьку рампу», де дівчина мешкала.
Щирі почуття до Юзефи Франко висловив у ліричних поезіях «Не схиляй своє личко
прекрасне», «Тричі мені являлася любов», «Гей, рибачко чорноока». Хвора на
легені, Ю. Дзвонковська невдовзі померла. Її було поховано на міському
кладовищі. Згодом Іван Франко писав, що вимріяна чорноока Йосипіна, «чуючи в
собі початки сухіт, кілька рік пізніше вмерла» на посаді народної вчительки.

Дослідники встановили, що І. Франко планував купити в місті ділянку землі та
заснувати рільничу спілку для свого соратника, відомого громадського діяча,
письменника Михайла Павлика, який з радістю погодився на цю пропозицію. Але
плани не здійснилися з ряду причин, зокрема через нерішучість Антоніни
Дзвонковської, матері Юзефи. Про відносини І. Франка з Ю. Дзвонковською та його
перебування у Станиславові описано в документальній повісті Романа Горака «Тричі
мені являлася любов» (1983).

Влітку 1884 р. Іван Франко здійснив мандрівки Карпатами і Прикарпаттям, щоб
вивчити «природи красу, люду рідного бит». Саме в Станиславові він познайомився
тоді з українським лексикографом і мовознавцем Євгеном Желехівським, який за
словами Каменяра, «нашої мови скарбницю здвигнув».

У 1884 році українська письменниця і громадська діячка демократичного напряму
Наталя Кобринська заснувала в Станиславові «Товариство руських жінок». Воно
давало можливість безправним жінкам Галичини брати участь у
громадсько-культурній роботі. Спробу першої жіночої організації оцінив І.Франко.
Каменяр виступив з промовою на самих зборах «Товариства руських жінок» у місті,
а докладний звіт з першого в Галичині жіночого форуму опублікував під назвою
«Перші загальні збори руського жіночого товариства в Станіславові». За допомогою
Франка Н. Кобринська видала у нашому місті альманах «Перший вінок» (1887).
Пізніше вона підготувала також три випуски альманаху «Наша доля».

Голос І.Франка неодноразово звучав перед українською громадою у Станиславові. В
1889 році, в доповіді з нагоди річниці Т. Г. Шевченка, він високо оцінив
творчість видатного поета, а в 1890 році на шевченківському концерті, за
спогадами колишнього учня станиславівської гімназії, письменника Михайла Яцківа,
виступив з блискучою промовою про поему «Тополя».

Міщани мали змогу бачити і слухати Іван Франка ще в 1910 і 1914 роках, коли він
у залі «Руської бесіди» (тепер вулиця Січових Стрільців, 24) читав свою поему
«Мойсей». На згадку про цю подію в 1966 р. на цьому будинку встановлено
меморіальну дошку, а в 1986 р. її урочисто оновлено. На гранітній плиті під
барельєфним погруддям напис:

«В цьому будинку в 1889—1914 рр. геніальний український письменник,
революціонер-демократ Іван Якович Франко неодноразово читав свої твори»



https://uk.wikipedia.org/wiki/%D0%91%D0%B8%D1%82%D0%B2%D0%B0_%D0%B5%D0%BA%D1%81%D1%82%D1%80%D0%B0%D1%81%D0%B5%D0%BD%D1%81%D1%96%D0%B2_(%D0%A3%D0%BA%D1%80%D0%B0%D1%97%D0%BD%D0%B0)

Битва екстрасенсів — міжнародний телепроект, реаліті-шоу на українському
телеканалі «СТБ», за форматом британського шоу англ. «Britain's Psychic
Challenge».

Схожі програми показують у різних країнах: США (англ. «America's Psychic
Challenge»), Ізраїлі (реаліті «Коах» — «Сила»), Болгарії («Ясновидця»),
Азербайджані («Ekstra hiss»), Росії (рос. «Битва экстрасенсов»), Грузії
(«Екстрасенста Брдзола» — ექსტრასენსთა ბრძოლა), Австралії (англ. «The One»),
Литві.

Осінь 2014 року. Дніпропетровськ. Вбивство Алли Черняк, матері двох дітей.
Екстрасенси відчули, що до вбивства жінки причетний її цивільний чоловік —
місцевий бізнесмен. Він і замовив Аллу трьом найманим убивцям. А все для того,
щоб подарувати їхнього спільного сина, трирічного Тамерлана, своїй першій
дружині. Перша дружина поховала свого тридцятирічного сина за 9 місяців до
народження Тамерлана. Вона вважала, що в дитині Алли та Ігоря переродився її
загиблий син. Жінці вдалося переконати в цьому й Ігоря. Завдяки ясновидцям,
замовник вбивства зараз у в'язниці.[Джерело?]

Осінь 2014 року. Село Добринь, Житомирська область. Звіряче вбивство і
зґвалтування місцевої жительки Надії Карбієвської шокувало всіх. Над дівчиною
жорстоко познущалися і залишили помирати у підвалі місцевої школи. Ясновидці
відчули — її вбив однокласник. На жаль, все підтвердилося. Після виходу програми
в ефір, злочинця затримали і дали довічний термін ув'язнення. А насильника вдома
чекала молода вагітна дружина.[Джерело?]

Осінь 2014 року. Житомир. Вбивство 15-річної школярки-волонтера Світлани Ярущак.
Завдяки екстрасенсам, вбивць знайшли. Як і сказали ясновидці, злочин вчинили
двоє 16-річних підлітків: таємний шанувальник Світлани і його знайома
дівчина-відмінниця. Вони виманили жертву за місто, різали ножем, а потім
задушили. Місце вбивства облили кислотою, а тіло заховали в ямі в лісі. Собака
не могла взяти слід. У правоохоронців не було ніяких зачіпок. Вони звернулися за
допомогою до ясновидців. Після виходу програми в ефір вбивць взяли і вони почали
давати свідчення. Зараз вони очікують суду в СІЗО.[Джерело?]

Осінь 2012 року. Кримінальна справа 2011 року. Селище Нова Водолага, Харківська
область. Убили місцеву королеву краси десятикласницю Катю Ятло. Вперше в історії
незалежної України правоохоронці публічно попросили ясновидців про допомогу в
розслідуванні. Екстрасенси описали не тільки зовнішність вбивці, а і його
татуювання, автомобіль, назвали цифри номерного знаку. Після виходу програми в
ефір маніяка затримали. Він зізнався у вбивстві Каті і ще двох молодих дівчат.
Цікаво, що вбивця бачив програму Битви екстрасенсів в ефірі телеканалу СТБ. Він
терміново продав свій автомобіль і позбувся татуювання, яке детально описали
екстрасенси.[Джерело?] До суду маніяк не дожив — повісився в камері.[Джерело?]

Весна 2011 року. Село Врадіївка, Миколаївська область. Убили 15-річну Аліну
Поркул. Дівчина поверталася додому. Ясновидиця Олена Курилова повідомила, що
вбивство скоїли люди в погонах і передбачила повторний злочин, після якого
вбивць спіймають. Зараз затримана група Врадіївських міліціонерів за підозрою в
скоєнні схожого злочину. Їм інкримінують і справу Аліни Прокул. Ясновидці
відчули подію за кілька років до того, як про неї дізналася вся
країна.[Джерело?]

Весна 2011 року. Село Буянки, Чернігівщина. 26-річний Володимир Приходько
отримав 7 років вязниці. Однак екстрасенси проекту одностайно запевняли, що
хлопець невиннний у ДТП, в якому загинула дівчинка. Після виходу програми в ефір
Володимира виправдали. Невинно засуджений вийшов на свободу.[Джерело?]



https://uk.wikipedia.org/wiki/%D0%9D%D1%96%D0%BC%D0%B5%D1%87%D1%87%D0%B8%D0%BD%D0%B0

Німе́ччина (нім. Deutschland) — країна в Центральній Європі, демократична
федеративна республіка. Офіційна назва — Федерати́вна Респу́бліка Німе́ччина
(нім. Bundesrepublik Deutschland, МФА: [ˈbʊndəsʁepuˌbliːk ˈdɔʏtʃlant]).
Скорочено — ФРН (BRD). Складається з 16 федеральних земель. Столиця і найбільше
місто країни — Берлін. Займає площу 357 021 км². Клімат помірний сезонний.
Населення — 81,8 мільйонів осіб. Член Європейського Союзу та НАТО. Країна з
найбільшою кількістю населення і найбільшим рівнем економіки в Європейському
союзі. Провідна політична сила на Європейському континенті, технологічний лідер
в багатьох галузях. Після США, Німеччина є другим найпопулярнішим місцем
міграції в світі.

Місце стародавньої Германії було населено різними германськими племенами за
свідченням документів ще до 100 р.н. е. Протягом великого переселення народів
германці поширились на південь встановивши успішні королівства в значній частині
Європи. Починаючи з 10-го століття, германські території утворили центральну
частину Священної Римської імперії. Протягом 16-го століття північно-германські
регіони стали центром протестантської реформації тоді як південні та західні
залишались в католицькій вірі, ці дві фракції зіткнулись між собою під час
тридцятилітньої війни. Окупація протягом наполеонівських воєн та зростання
популярності пангерманізму всередині Німецької союзу призвело в 1871 році до
об'єднання німецьких держав навколо Пруссії в Німецьку імперію. Після німецької
революції в 1918—1919 роках і згодом капітуляції в Першій світовій війні Імперія
стала Веймарською республікою в 1918 році, та була поділена за Версальським
договором. Під час Великої депресії був оголошений Третій рейх в 1933 році. Далі
був період націонал-соціалізму та Друга світова війна. Після закінчення Другої
світової війни США, СРСР, Велика Британія та Франція взяли верховну владу на
території Німеччини у свої руки та поділили її на зони окупації. Через те, що
держави-переможці в цілому не змогли дійти згоди про спільний спосіб дій щодо
Німеччини, у межах окупаціних зон західних держав була утворена Федеративна
Республіка Німеччини, а в межах радянської зони окупації, — Німецька
Демократична Республіка. Обидві держави були конституйовані в 1949 р. У 1990
році Німеччина відновила єдність.

Член Європейського Союзу, НАТО і «Великої сімки», претендує на постійне членство
в Раді Безпеки ООН.

Країна має четверту найбільшу у світі економіку за ВВП і п'яту найбільшу за
паритетом купівельної спроможності. Це другий найбільший у світі експортер та
третій найбільший у світі імпортер товарів. Країна досягла дуже високих
стандартів життя і має всесторонню систему соціального забезпечення. Німеччина —
батьківщина багатьох знаменитих науковців та винахідників і відома своєю
культурною та політичною історією.

Німеччина межує на півночі з Данією (68 км), на заході — з Нідерландами (577
км), Бельгією (167 км), Люксембургом (138 км) та Францією (451 км), на півдні —
Швейцарією (334 км), Австрією (784 км) і Чехією (646 км), а на сході — з Польщею
(456 км). На півночі омивається Балтійським та Північним морями.

На території Німеччини знаходиться Північно-Німецька низовина, середньовисотні
гори, Швабсько-Баварська височина (альпійське передгір'я) та Альпи.
Середньовисотні німецькі гори (висота перевищує 1000 м над рівнем моря) —
частина широкої гірської дуги, яка тягнеться від центральної Франції аж до
центральної Польщі, до якої належать Гарц, Тюринзький Ліс та Рудні гори. На
півдні баварське плоскогір'я Баварський ліс тягнеться до північних схилів Альп.
Найвища точка країни — гора Цугшпітце (2963 м над рівнем моря). Біля кордону із
Швейцарією розташоване найбільше озеро Німеччини, Боденське озеро, з якого бере
свої витоки річка Рейн. Найдовша європейська ріка Дунай бере свої витоки в
німецьких горах Шварцвальд.

Рельєф країни підвищується з півночі на південь. На півночі країни —
Північно-Німецька низовина з мореними горбами і ділянками зандрового рельєфу,
південніше — височини, низькі і середньовисотні гори (600—800 м, іноді до 1400
м), — Гарц, Тюрингські Сланцеві гори, Шварцвальд, Рудні гори, Шумава та ін. На
півдні — Баварське плоскогір'я, обрамоване передовими хребтами Альп (найвища
точка країни — гора Цугшпітце висотою 2963 м). Клімат помірний, на півн.
морський, в інших районах країни перехідний до континентального. Основні ріки —
Рейн, Ельба, Дунай, Одер, Варнов, Везер. Великі озера — Боденське, Гім та інші.
розташовані в передгір'ях Альп, багато дрібних озер льодовикового походження на
Північно-Німецькій низовині.

Шість найбільших річок стікають в сторону морів й розрізняють шість найбільших
річкових водозабірних басейнів країни: Рейну, Дунаю, Ельби, Одеру, Везеру і
Емсу. П'ять з яких стікає до Північного та Балтійського морів, один (Дунай),
впадає в Чорне море. Водозбірній площі цих річок загалом становлять основний
європейський вододіл.

Річка Рейн — бере початок в верхів'ях Альп і має довжину 865 кілометрів
(являючись ще й в деяких ділянках кордоном країни), протікає на південному
заході і заході країни. Її основні притоки Неккар, Майн, Мозель і Рур.
Економічне значення Рейну для країни — визначальне, він є одним із найжвавіших
водних шляхів в Європі.

Сток річки Дунай проходить на півдні країни й довжина його територією Німеччини
647 кілометрів, протікає майже весь час в гірській місцевості і доходить до
кордонів з Австрією, а там далі тече уже Південно-Східною Європою. Його основні
притоки Іллер, Лех, Ізар та Інн.

У Східній Німеччині, тече ріка Ельба, довжиною 725 км, її основні притоки Заале
і Гафель, а також Охре, Осте і Зуде. Річка Одер є кордоном з Польщею і має
найважливіші притоки — Нейсе та Шпреє.

Водозбірна площа ріки Везер цілком лежить у Німеччині і протікає центральними
районами країни й впадає в Північне море. Його довжина 740 км, а живиться водами
річок Верра і Фульда, Лайне, Аллер, Одер. Річка Емс, довжиною 370 км, тече на
крайньому північному заході країни.

Природні озера країни — переважно льодовикового походження. Тому найбільше
великих озер в Альпах і в Мекленбурзі. Найбільше озеро, що повністю лежить на
німецькій території — озеро Мюрітц (Müritz), складова частина Мекленбурського
озерного краю. Загалом найбільшим озером вважається Боденське озеро, що на
кордоні з Австрією і Швейцарією, яке розмежовано між ними на: Німецька частина −
305,75 км², Швейцарська — 171,63 км² і Австрійська — 58,62 км².

Також в Німеччині зустрічаються рукотворні озера створені внаслідок діяльності
людини. Так у Східній Німеччині є багато великих штучних озер в колишніх районах
видобутку лігніту. А найчастіше це озера, створені внаслідок побудови дамб,
задля енергетичних чи господарських цілей. Загалом в Німеччині близько 4000
озер. З них найбільші:

У Північному морі домінує скупчення Північно-Фризьких островів і острівний
ланцюг Фризьких островів, з них — Гельґоланд і Нейверк заселені.
Північно-Фризькі острови є залишками суші, які були відрізані від
континентальної землі підняттям рівня океану та процесами, що відбувалися в
льодовикові періоди. Східно-Фризький острівний бар'єр, виник внаслідок динаміки
піщаних мілин, тобто намивні ділянки суші ставали, за деякий час, островами.

Найбільші німецькі острови у Балтійському морі (із заходу на схід) Фемарн, Пель,
Гіддензеє, Рюґен і Узедом, найбільший півострів — Фішланд-Дарс-Цинґст. За
винятком Фемарн, вони є частиною узбережжя Бодден. Найбільші і найвідоміші
острова у внутрішніх водоймах, озерах — острови Райхенау, Майнау і Ліндау на
Боденському озері і Херренкімзеє на Кімзеє.

Більшість території Німеччини піддається впливу сезонного помірного клімату, в
якому переважають вологі західні вітри. Клімат помірний пов'язаний з океанічною,
Північноатлантичною течією, яка є північним продовження Гольфстріму. Ці теплі
води впливають на райони, що межують з Північним морем у тому числі на території
вздовж річки Рейн, яка впадає в Північне море. Отже, на північному заході і
півночі країни, клімат океанічний, з випаданням опадів круглий рік з максимумом
в літній період.

Тому зима в країні м'яка, а влітку, як правило, прохолодно, хоча температура
може перевищувати і 30 °C доволі тривалий період часу. На сході країни клімат
більш континентальний; зима можливо холодніша, а літо доволі спекотне і сухе,
триваліший час. Центральна і південна Німеччина належать до перехідних регіонів,
тут варіюються, як помірно океанічний клімат так і континентальний клімат.

Перші згадки про германців і кельтів з'явилися в працях стародавніх греків і
римлян. Одна з перших згадок про германців відноситься до 98 р. Вона була
зроблена римським літописцем Тацитом. Вся територія сучасної Німеччини на схід
від Ельби (слов'янської Лаби) до X ст. була заселена слов'янськими племенами.
(Див. детальніше: полабські слов'яни). До XII-XIV століття ці землі поступово
увійшли до складу тих чи інших німецьких державних утворень, які становили так
звану Священну Римську імперію. При перебуванні цих територій у складі німецьких
держав, за кілька століть, місцеві слов'яни поступово, практично повністю
знімечились. Цей процес розтягнувся до пізнього Середньовіччя і початку нового
часу, а місцями, з останнім, ще не до кінця знімеченим слов'янським народом
Німеччини — лужичани, триває досі.

Після розпаду Римської імперії у Західній Європі утворилося Франкська держава,
яка через три століття, при Карлі Великому, перетворилося на імперію (800).
Імперія Карла охоплювала території кількох сучасних держав, зокрема Німеччини.
Проте імперія Карла Великого проіснувала недовго — онуки цього імператора
поділили її між собою, в результаті чого утворилися три королівства —
Західнофранкське (згодом Франція), Східнофранкське (згодом Німеччина) і
Серединне королівство (незабаром розпалося на Італію, Прованс і Лотарингію).

Традиційно датою заснування Німецької держави прийнято вважати 2 лютого 962
року: цього дня східнофранкський король Оттон I був коронований в Римі і став
імператором Священної Римської імперії.

Незважаючи на спроби імператорів об'єднати «Священну Римську імперію», вона
розпалася на численні незалежні держави й міста. Після Реформації і
Тридцятилітньої війни влада імператора все ще залишалася номінальною.

Таке положення зберігалося до 1806 року, коли німецький кайзер Франц II, який
якраз перед цим, у 1804-у, став також кайзером австрійської багатонаціональної
держави, покинув престол під тиском французького імператора Наполеона. При
Наполеоні Бонапарті кількість німецьких князівств і вільних міст значно
скоротилася. Віденський конгрес сприяв подальшому об'єднанню Німеччини, в
результаті чого з 38 німецьких держав утворився вільний Німецький союз під
верховенством Австрії. Після революції 1848 року став назрівати конфлікт між
Пруссією і Австрією. Це призвело до війни 1866 року, в якій Пруссія здобула
перемогу і приєднала кілька німецьких князівств. Німецький союз розпався.

У 1868 році був створений Північнонімецький союз на чолі з президентом — королем
Пруссії. 1871 року Рейхстаг проголосив президента Північнонімецького Союзу,
прусського короля Вільгельма I Гогенцоллерна, імператором Німеччини, канцлером
якої був призначений Отто Бісмарк.

1914 року Німеччина вступила в Першу світову війну, програш у якій привів до
краху імперії і створення так званої Веймарської республіки.

1933 року канцлером Німеччини призначений вождь Німецької
націонал-соціалістичної робітничої партії Адольф Гітлер, при якому Німеччина
проводила агресивну експансіоністську і реваншистську політику, яка в 1939 році
призвела до Другої світової війни.

Після того, як Німеччина зазнала поразки у Другій світовій війні, її державність
була призупинена, від території Німеччини відокремлені великі території, а решта
була розділена на 4 зони окупації: радянську, американську, британську та
французьку. 1949 року на територіях американської, британської та французької
зон окупації створена Федеративна Республіка Німеччина (ФРН), на території
радянської зони окупації — Німецька Демократична республіка (НДР).

1959 року у НДР почалася колективізація сільського господарства та
роздержавлення численних дрібних підприємств. До 1960 року приватне володіння
землею довели від 52 % у 1958 до 8 %. На підтримку Східної Німеччини Микита
Хрущов вимагав від західних держав фактичного її визнання, погрожуючи закрити
доступ до Західного Берліна. Однак до 1970-х років «захід» відмовлявся визнати
НДР, наполягаючи на об'єднанні Німеччини відповідно до повоєнних домовленостей.
Водночас все більше мешканців Східної Німеччини (НДР) іммігрувало у Західну
(ФРН), 1961 року — близько 207 тисяч громадян. У серпні того самого року уряд
НДР, аби блокувати потік біженців, наказав спорудити бетонну стіну і
загородження з колючого дроту між Східним і Західним Берліном.

1985 року близько 400 тисяч громадян НДР подали заяву про видачу постійної
виїзної візи. Представники інтелігенції та церковні діячі вже відкрито
критикували режим за відсутність політичних і культурних свобод. Невдоволення
більшості східнонімецьких громадян урядом досягло кульмінації 1989 року. У той
час, коли сусідні держави намагались лібералізувати свої режими, Соціалістична
єдина партія Німеччини вітала жорстоке придушення демонстрації китайських
студентів у червні 1989 на площі Тяньаньмень. Наприкінці того самого року
громадянське невдоволення вилилося в колосальні демонстрації протесту в самій
НДР.

У березні 1990 року громадяни НДР взяли участь у перших виборах за останні 58
років. Перемогу здобув блок партій, близький до західнонімецького
Християнсько-демократичного союзу, який виступав за об'єднання Німеччини. Першим
обраним прем'єр-міністром НДР став Лотар де Мезьєр, під його керівництвом
здійснені важливі зміни, зокрема відновлені 5 федеральних земель (ліквідовані
1952 року), а 3 жовтня 1990 року НДР припинила самостійне існування і була
включена до складу ФРН.

На підставі Бонн-Берлінського акту, прийнятого парламентом 10 березня 1994 року,
Берлін знову став столицею об'єднаної Німеччини, в той час як Бонн отримав
унікальний статус Bundesstadt — місто федерального значення зі збереженням низки
федеральних міністерств. Перенесення уряду завершилося 1999 року.

Після возз'єднання Німеччина почала відігравати активнішу роль у діяльності
Європейського Союзу і НАТО. Країна скерувала свої війська для забезпечення
стабільності на Балканах і надіслала свій миротворчий контингент в Афганістан.
Ці дії були сприйняті неоднозначно, оскільки відповідно до післявоєнних
домовленостей, Німеччина мала право на розгортання військ тільки для оборонних
цілей. Розгортання ж військ на чужих територіях не підпадало під оборонні
положення, однак парламентське голосування з цього питання легалізувало участь
Німеччини саме у миротворчому контексті.

2005 року Ангела Меркель обрана першою жінкою-канцлером Німеччини. В період з
2005 по 2009 рік вона стояла на чолі, так званої, «Великої коаліції», яку
підтримувала її власна парламентська група (у складі ХДС і ХСС) та
соціал-демократична партія (СДПН). Після загальних виборів 27 вересня 2009 року
Меркель сформувала нинішній коаліційний уряд, у якому Соціал-демократичну партію
замінила Вільна демократична партія (ВДП).

Німеччина поділена на 16 політико-адміністративних територій — федеральні землі.
Останні в свою чергу діляться на 439 районів (нім. Kreise) і міських округів
(нім. kreisfreie Städte).

Німеччина є федеративною, парламентською, представницькою і демократичною
республікою. Німецька політична система будується на принципах, закладених у
1949 в конституційному документі, відомому як Grundgesetz (Основний закон). Для
внесення поправок потрібно згоду двох третин депутатського складу обох палат
парламенту; основоположні принципи конституції гарантують повагу до людської
гідності, поділ влади, федеральну структуру і верховенство права, які є дійсними
на необмежений термін.

Президент Німеччини, яким з 18 березня 2012 року є Йоахім Гаук, формально є
главою держави, але виконує переважно представницькі обов'язки і повноваження.
Він обирається Федеральною конвенцією, установою, що складається з членів
бундестагу і рівної кількості державних делегатів. Другою найвищою посадою в
німецькому порядку старшинства є Bundestagspräsident (президент бундестагу),
який обирається нижньою палатою парламенту і головує на її засіданнях.

Федеральний канцлер, який призначається Bundespräsident після обрання в
Бундестазі, є главою німецького уряду і здійснює виконавчу владу, аналогічну
ролі прем'єр-міністра в інших парламентських демократіях. Нині з 22 листопада
2005 року посаду канцлера займає Ангела Меркель. Часто форму правління Німеччини
називають канцлерською демократією.

Федеральна законодавча влада належить парламенту, що складається з Бундестагу
(нижня палата) і Бундесрату (Федеральна рада), які в сукупності утворюють
законодавчий орган. Бундестаг обирається шляхом прямих виборів, пропорційним
представництвом (змішана система). Члени Бундесрату представляють уряди
шістнадцяти федеративних земель і є членами регіональних законодавчих органів.

Елементи прямої демократії в на федеральному рівні майже не присутні. Громадяни
мають тільки в обмежених рамках можливість брати участь в прийнятті політичних
рішень на рівні місцевих громад та земель шляхом місцевих референдумів, але їх
результати не мають обов'язкової юридичної сили.

У другій половині 20 століття Німеччина була розколота на дві країни, що
розвивалися у різних напрямах. У ФРН економічна модель отримала назву
«соціального ринкового господарства», яке забезпечувало високу ефективність
ринкової економіки і гарантувала максимум соціальної справедливості. Після
возз'єднання 1990 року економічна політика Німеччини була скерована на
вирівняння відмінностей між західною та східною частинами країни.

Сучасна економіка Німеччини соціально-орієнтована із високорозвиненою
інфраструктурою, високим рівнем ринкової капіталізації, низьким рівнем корупції
і високим рівнем інноваційності.

Нині державний сектор економіки представлений в основному об'єктами
інфраструктури, при цьому системи водопостачання, електропостачання тощо
належать місцевим органам влади. Існують державні монополії (Німецька федеральна
пошта, Німецька федеральна дорога тощо). Частка держави в акціонерному капіталі
становить близько 9 %.

Великі компанії (включаючи державний та іноземний капітал з числом зайнятих
понад 1 тис. осіб) виробляють 51 % національного ВВП. Найбільші компанії
Німеччини за рівнем ринкової капіталізації — «Даймлер-Крайслер», Siemens AG,
«Deutsche Bank», однак переважна більшість працюючих зайнята в малому та
середньому бізнесі.

Німеччина — одна з високорозвинених країн світу. Вона посідає перше місце в
Європі за кількістю виробленої промислової продукції. Провідне місце в економіці
займають електронно-технічна, машинобудівна (в тому числі автомобілебудування,
представлене компаніями Volkswagen Group, BMW, Mercedes-Benz, Daimler, Opel,
Porsche), гірнича (видобуваються вугілля, нафта та природний газ, руди цинку та
олова, кам'яна сіль), металургійна, хімічна, харчова, суднобудівна, текстильна,
нафтопереробна галузі промисловості.

Німеччина імпортує продукцію машинобудівної, харчової, легкої та важкої
промисловості. Головними партнерами Німеччини з імпорту є країни ЄС 52 %
(головним чином Франція 10 %, Нідерланди 9 %, Італія 7 %, Велика Британія 7 %,
Бельгія та Люксембург 5 %), США 9 %, Японія 5 %.

Водночас Німеччина експортує машинобудівну продукцію, автомобілі, хімічну
продукцію, метали та вироби з металу, продукти харчування, текстиль. Головними
експортними партнерами Німеччини є країни Європейського Союзу 56 % (Франція
11 %, Велика Британія 8 %, Італія 8 %, Нідерланди 6 %, Бельгія та Люксембург
5 %), а також США 10 % та Японія 2 %.

Понад третина території Німеччини зайнята сільським господарством. Переважно
вирощуються зернові, картопля, цукрові буряки, рослини, з яких виробляється
олія. Німеччина — лідер-виробник хмелю, з якого виробляється понад 5,5 тис.
ґатунків пива. На півдні країни (особливо в долинах річок Рейн та Везер)
вирощується виноград.

Населення Німеччини — 81,8 мільйона мешканців, із них 73,8 мільйона з німецьким,
а 8 мільйонів з іноземним громадянством. У 2010 р. у країні проживало 65 млн
німців та 15,5 млн іноземців. Найбільші групи — турки й курди (3,2 млн), поляки
(1,6 млн), вихідці з країн СНД (українці, росіяни, євреї, російські німці (1,4
млн), вихідці з країн Західної Європи та Балкан (2,9 млн), вихідці з країн Азії
(1,6 млн).

Офіційна мова — німецька мова. Данська мова, сорбська мова, фризька мова, мова
ромів (циганська мова) є офіційно визнаними мовами етнічних меншин. Як іноземну
мову в школах вивчають англійську, французьку, а також латинську, італійську та
російську мови.

Конституція Німеччини як основний закон гарантує свободу віри та релігій в
країні. Німеччина, християнізована з франкських часів, рідний край Реформації.
Перед Другою світовою війною 2/3 німців були протестантами, 1/3 римо-католиками.
З 1948 року існує об'єднання лютеранських та реформатських земельних Церков
Німеччини — Євангелічна церква Німеччини. З 1969 по 1991 існувала окрема
Євангелічна церква НДР.

Сьогодні 29,7 % німців лютерани та протестанти, 31,2 % католики, 3,9 %
мусульмани та 0,1 % юдеї. У Німеччині живе приблизно 3 мільйони мусульман,
близько 100 000 православних, 380 000 новоапостолів та 100 000 юдеїв. Приблизно
25 відсотків населення Німеччини не належать до жодної релігійної групи.

Релігійність у країні з року в рік послаблюється: 2010 року католицьку церкву
залишили понад 180 тис. прихожан, також перестали вважати себе протестантами
понад 150 тис. німців. Попереднього року зростання кількості атеїстів теж було
вражаючим — понад 260 тис. з обох християнських церков. Католицькі теологи
закликають до кардинальних реформ церкви.

У Німеччині є державні та церковні свята, загальнодержавні й такі, що
святкуються тільки в певних федеральних землях, регіонах і навіть тільки в
окремому місті (нім. Augsburger Friedensfest).

Система освіти в Німеччині лише у найважливіших питаннях регулюється державою на
федеральному рівні. Найбільші повноваження у розвитку і регулюванні освіти має
не держава в цілому, а окремі федеральні землі. Це призводить до певних
розбіжностей систем освіти в 16 землях. Однак загалом система освіти в Німеччині
передбачає чотири рівні: початкова освіта, двоступенева середня освіта та вища
освіта.

Дев'ятирічна шкільна освіта обов'язкова, загальна та безкоштовна. У початковій
школі починається навчання дітей у віці від 6 років. Оцінок за успішність не
ставлять, її оцінюють на словах або іншими знаками заохочення. Триває воно 4
роки (в Берліні — 6 років). Є три види середніх шкіл. Hauptschule — школа з
практичним підходом і меншою кількістю складних предметів; вона має готувати до
ремісничих професій. Realschule має ширший спектр предметів, ґрунтовнішу
підготовку, після її закінчення учень отримує атестат про закінчену середню
загальну освіту (Mittlere Reife). Gymnasium — найпрестижніший вид середньої
освіти, оскільки тільки завершена освіта в гімназії дає право пройти випускні
іспити на атестат зрілості Abitur і вступити у виш. Цікаво, що в Баварії та
Баден-Вюртемберзі вчителі, а не батьки, вирішують, куди піде дитина після
початкової школи (до Hauptschule, Realschule чи Gymnasium).

Навчання в державних університетах загалом безкоштовне, однак від 2007 року у
деяких землях введено Semestergebühren (плата за семестр), що становить близько
500 євро. Також у зв'язку з участю Німеччини у Болонському Процесі ступінь
магістра скасовано 2010 року, натомість запроваджено двоступеневу систему
«бакалавр — мастер» (Bachelor — Master of Arts). Найбільш давні і престижні
університети Німеччини: Гейдельберзький університет, Лейпцизький університет,
Гумбольдтський університет, Університет Фрайбурга, Мюнхенський університет,
Тюбінгенський університет, Університет Галле-Віттенберг, Марбурзький
університет. Офіційне об'єднання дев'яти найбільших технічних університетів
країни має назву TU 9.

Відрізняється від української шкала оцінювання роботи учнів та студентів: що
менша оцінка, тим вона краща, вища. В Німеччині є оцінки від «1» (відмінно/sehr
gut, ausgezeichnet) до «6» (погано, незадовільно/mangelhaft), причому можливі
проміжні оцінки типу 1,1; 2,5; 4,3 і так далі.

Серед нобелівських лауреатів 103 науковці Німеччини. Впродовж 20-го століття
німецькі лауреати здобули більше нагород, ніж будь-яка інша нація, особливо в
галузі природничих наук (наприклад, фізика, хімія, фізіологія або медицина).
Роботи Альберта Ейнштейна та Макса Планка мали вирішальне значення для
подальшого розвитку сучасної фізики, їх ідеї розвинули Вернер Карл Гейзенберг і
Макс Борн. Водночас їхнім відкриттям передували роботи Германа фон Гельмгольца,
Йозефа Фраунгофера, Даніеля Габріеля Фаренгейта. Вільгельм Конрад Рентген
відкрив X-промені, відомі в більшості мов світу як рентгенівські промені.
Німеччина — також батьківщина численних математиків, серед них Карл Фрідріх
Гаус, Давид Гільберт, Бернгард Ріман, Ґотфрід Вільгельм Лейбніц, Карл Веєрштрас
і Герман Вейль.

На сучасному етапі наукові дослідження в Німеччині здійснюються в університетах,
науково-дослідних організаціях та в дослідницьких відділеннях великих
корпорацій, таких як Siemens та Infineon. Важливий суб'єкт інституційного
сприяння — Німецьке науково-дослідницьке співтовариство (DfG), основне завдання
якого полягає в підтримці дослідництва у вищих школах і державних дослідницьких
установах. Поруч із DfG існують й інші організації сприяння та фундації, які
активно працюють у сфері сприяння дослідницькій діяльності. Важливе сприяння з
боку Європейського Союзу, наприклад, в рамках адміністрованої Європейською
Комісією Рамкової дослідницької програми. В лютому 2007 року почала працювати
Європейська дослідницька рада — установа фінансування фундаментально
орієнтованих досліджень, створену як складова частина 7-ої Рамкової
дослідницької програми ЄС (2007 — 2013 роки).

У сфері позауніверситетського дослідництва утворилось чотири дослідницькі
організації з різними профілями і пріоритетами, які доповнюють університетські
наукові програми. Науково-дослідні інститути Товариства ім. Макса Планка (MPG)
характеризуються фундаментальними дослідженнями у нових галузях. Тематичні
дослідницькі пріоритети лежать у біологічно-медичній, фізико-хіміко-технічній,
соціальній та гуманітарній сферах. Товариство імені Фраунгофера (FhG)
зосереджується на прикладних дослідженнях. У його інститутах проводяться,
наприклад, договірні дослідження для промисловості, сервісних підприємств,
державних установ. Товариство Гельмгольца (HGF) об'єднує 15 крупних
науково-дослідних центрів, які надають прилади і відповідну інфраструктуру в
розпорядження національних та міжнародних дослідницьких груп. У шести
надцентрових дослідницьких сферах проводяться передові дослідження
стратегічно-програмного спрямування. Пріоритетом інститутів Наукового товариства
ім. Лейбніца (WGL) є міждисциплінарні та орієнтовані на запити дослідження.
Існують численні коопераційні зв'язки з промисловістю, сферою державного
управління і політики; частково здійснюється дуже тісна співпраця з
університетами. Крім того діючі Баварська державна бібліотека — одна з найбільш
значущих європейських універсальних бібліотек, а Державна бібліотека в Берліні —
найбільша універсальна наукова бібліотека Німеччини.

Спорт в Німеччині має високу соціальну значимість. У 2006 році близько 27,5 млн
німців були членами 91 000 німецьких оздоровчих і спортивних клубів. Німеччина
займає третє місце в загально-світовому табелі рангів серед учасників
Олімпійських ігор за всі часи їх існування. Більшість клубів прийняті до нової
німецької федерації олімпійського спортивного союзу (DOSB). Великі успіхи були в
німецьких спортсменів в інших видах спорту, таких як фехтування, кінний спорт,
боротьба, академічне веслування, веслування на байдарках і каное, легка атлетика
та плавання.

Найпопулярніший вид спорту в Німеччині футбол. Близько 6,68 мільйона
футболістів-любителів і близько 180 000 професіоналів (Deutscher Fußball-Bund —
станом на 2009), організовані в Німецькій футбольній асоціації, Національна
команда країни чотири рази здобувала Кубок світу з футболу в 1954, 1974, 1990 та
2014 роках, двічі приймала цей масштабний світовий футбольний форум — в 1974 і
2006 роках, останній став одним з найбільших і найуспішніших у світі спортивних
дійств. Досі Німеччина — єдина країна Європи, яка володіє званням чемпіона світу
з футболу як для чоловіків, так і для жінок. Бундесліга посідає друге місце у
світі за середньою відвідуваністю глядачами її матчів, на те є причини, оскільки
в ній грають відомі світові футбольні дружини та не менш відомі світові гравці.
З німецьких футболістів найвідоміші — Франц Беккенбауер, Герд Мюллер, Юрґен
Клінсманн, Лотар Маттеус, Олівер Кан тощо.

Німеччина є однією з провідних країн у світі автоспорту: популярні
авто-перегони, успішні автомобільні «стайні», сучасні автомобілі, команди-клуби
та пілоти, прийшли саме з Німеччини. Найуспішніший пілот в історії Формули-1, за
всю її історію, Міхаель Шумахер, добився найзначніших досягнень в автоспорті за
свою кар'єру і виграв найбільше чемпіонатів і заїздів, ніж будь-який інший пілот
від часів заснування Формули-1 в 1946 році, ставши одним із найбільш
високооплачуваних спортсменів в історії. Серед провідних команд в автоспорті
команди «BMW» і «Mercedes», що неодноразово перемагали в Кубку конструкторів.
Команда «Порше» 16 разів вигравала гонку-ралі «24 години Ле-Мана» (престижна
щорічна гонка у Франції). Популярні в Німеччині перегони в класі ДТМ.

Гандбольна Ліга Німеччини вважається найкращою лігою у світі, чоловіча збірна
країни у 2007 році стала чемпіоном світу уже втретє. Майже 850 000 гандболістів
змагаються в 4600 клубах під патронатом Федерації гандболу Німеччини. Стає
дедалі популярнішим і баскетбол, особливо, завдяки успіхам Дірка Новіцкі, що
здобув у 2007 році MVP, звання найціннішого гравця Національної баскетбольної
асоціації, який став одним із найкращих гравців у світі. Ще раніше — в 1990-х
роках, Детліф Шремпф (Detlief Schrempf) — як найкращий німецький баскетболіст —
добився значних успіхів в НБА.

У тенісі в 1980-х і 1990-х роках в усіх на вустах були успіхи німецьких
професійних тенісистів — Міхаеля Штіха, Бориса Беккера і Штеффі Граф, це були
часи тенісного буму в країні, але відтоді цей вид спорту дещо зменшив свою
популярність. Тімо Болл є одним із найкращих гравців у світі з настільного
тенісу. Велоспорт також найпопулярніший індивідуальний спортивний вид в країні,
а популярність його багато в чому залежить від поточних успіхів німецьких
велогонщиків — а Руді Альциґ (в 1960 роках) і Ян Ульріх (кінець 1990-х і початку
2000-х років) є одними з найуспішніших велосипедистів у світі. Школа боксу в
Німеччині не втратила своєї моці, попри те, що успіхи Макса Шмелінга і Генрі
Маске вже доволі давні. Тепер цей вид спорту розвивається в професійних клубах й
патронується великими шоу-промоутерськими компаніями, серед яких найвідоміша
Гамбурзька.

Німецькі спортсмени у зимових видах спорту, взагалі, вважаються найуспішнішими.
Бобслей, санний спорт, біатлон, лижні перегони та гірськолижний спорт — це види
спорту, в яких домінують німецькі атлети, виграючи численні медалі на світових
чемпіонатах і Олімпійських іграх та інших спортивних змаганнях. Черговим
підтвердженням тому, стало перше загальнокомандне місце команди Німеччини в
зимових Олімпійських іграх 2006 року. Німеччина приймає численні змагання з
зимових видів спорту, так повелося з далекого 1936 року, коли в баварських
містах-побратимах Гарміші та Партенкірхені, об'єднаних задля нагоди в
Гарміш-Партенкірхен були проведені зимові Олімпійські ігри, а з часом для німців
зимовий спорт став найулюбленішим відпочинком.

Ще помітніших успіхів добивалася Німеччина в хокеї на траві — чоловіча збірна
ставала чемпіоном світу в 2002 і 2006 роках, а в 1972, 1992 і 2008 олімпійськими
чемпіонами, жіноча національна дружина в 2004 році також заволоділа олімпійським
«золотом». Натомість, хокей з шайбою тільки почав розвиватися, але завдяки
успішним виступам в Європі німецьких клубів (куди запрошуються відомі гравці зі
всіх європейських країн) вдалося «підтягнути» до професійного рівня гру
національної команди, котра вже «прописалася» в чільну 10 світових хокейних
команд на льоду. Один з найстаріших спортивних видів в Німеччині — спортивна
стрільба. Німецька федерація стрільби нараховує близько 1,5 млн членів, всього в
країні налічується близько шести мільйонів стрільців — любителів й
професіоналів.

Німеччина та Україна уже багато років поспіль пов'язані між собою двосторонніми
стосунками — щоправда, не дуже інтенсивними. Але все ж таки в Європейському
Союзі Німеччина — це важливий і надійний як політичний, так і торговельний
партнер України, один із найбільших інвесторів у її економіку. Німецькі
політичні фонди здійснюють інтенсивну проектну роботу в Україні з українськими
партнерами. Зокрема, через Німецький Фонд міжнародного правового співробітництва
Німеччина сприяє численним проектам у сфері правового консультування. Діє Спілка
студентів-українців у Німеччині.В місті Дюссельдорфі Німецько-український
інформаційно-культурний центр .

Надзвичайний і Повноважний Посол України у Федеративній Республіці Німеччина —
Клімкін Павло Анатолійович (до 19 червня 2014 року). Радник-посланник, заступник
керівника місії — Химинець Василь Васильович.

Компетенція Консульського відділу Посольства України у ФРН поширюється на
федеральні землі: Берлін, Бранденбург, Саксонія-Ангальт, Саксонія, Тюрингія,
Мекленбург — Передня Померанія. Діють відділи посольства у Бонні, генеральні
консульства України у Франкфурті-на-Майні, Гамбурзі, Мюнхені.



https://uk.wikipedia.org/wiki/%D0%84%D0%B2%D1%80%D0%BE%D0%BF%D0%B5%D0%B9%D1%81%D1%8C%D0%BA%D0%B8%D0%B9_%D0%A1%D0%BE%D1%8E%D0%B7

Європе́йський Сою́з (Євросою́з, ЄС, англ. European Union, EU) — економічний та
політичний союз 28 держав-членів, що розташовані здебільшого у Європі. Веде свій
початок від утворення Європейської спільноти з вугілля та сталі і Європейської
економічної спільноти, що були засновані шістьма країнами в 1951 та 1958 роках
відповідно. В сучасному вигляді існує на основі Договору про Європейський Союз,
підписаному 7 лютого 1992 року і чинному з 1 листопада 1993.

ЄС діє через систему наднаціональних інституцій та спільно узгоджених рішень
держав-членів. Інституціями ЄС є: Європейський Парламент, Європейська Рада, Рада
Європейського Союзу, Європейська Комісія, Суд Європейського Союзу, Європейський
суд аудиторів та Європейський центральний банк. Європейський Парламент
обирається кожні 5 років громадянами Європейського Союзу. В ЄС діє єдиний ринок
через стандартизовану систему законів, що діють у всіх державах-членах. У
Шенгенській Зоні паспортний контроль відмінений. Політика ЄС направлена на
забезпечення вільного пересування людей, капіталу, товарів та послуг. Монетарний
союз був заснований у 1999 році і вступив в повну силу у 2002, коли були введені
в обіг монети та банкноти євро. Станом на 2016 рік, у Єврозону входять 19
держав-членів, що використовують євро як свою національну валюту.

На сьогодні, Європейський Союз займає площу 4 324 782 км2 (7-ме місце в світі),
з населенням більше 508 мільйонів людей (3-тє місце). Загальний номінальний
валовий внутрішній продукт складає більше 16 трлн. доларів США (2-ге місце), за
паритетом купівельної спроможності — 19 трлн. доларів США (1-ше місце). Якщо
вважати ЄС країною, то за доходом на душу населення він входив би в двадцятку
найзаможніших країн світу. Європейський Союз є повноправним членом Світової
організації торгівлі, має представництва в ООН, «Великій Сімці», «Великій
двадцятці» та постійні дипломатичні місії по всьому світу. ЄС не має власних
збройних сил але сприяє військовому співробітництві його країн-членів більшість
яких є членами НАТО. Через великий політичний і економічний глобальний вплив,
Європейський Союз розглядають однією з потенційних наддержав.

Де-факто столицею Європейського Союзу є Брюссель (де базуються більшість
інституцій ЄС).

Створення економічного союзу з найвищим рівнем інтеграції економік держав
(спільна зовнішня економічна політика, спільний ринок послуг, матеріальних благ,
капіталу і праці, а також спільна валюта) і політичного (спільна зовнішня
політика) союзу, а також впровадження спільного громадянства.

Відповідно до п.1 ст. 3 Лісабонського договору мета Союзу – підтримувати мир,
свої цінності та добробут своїх народів. В той же час у ст. 2 цього договору
зазначено, що Союз засновано на цінностях поваги до людської гідності, свободи,
демократії, рівності, верховенства права та поваги до прав людини, зокрема осіб,
що належать до меншин. Ці цінності є спільними для всіх держав-членів у
суспільстві, де панує плюралізм, недискримінація, толерантність, правосуддя,
солідарність та рівність жінок і чоловіків.

Ідеологічною передвісницею Євросоюзу є Стародавня Греція яка вважається
батьківщиною демократії і західної цивілізації.

Не варто шукати витоки Європейського Союзу у Римський імперії хоча б тому, що
остання географічно мала центр довкола Середземного моря і простягалася на
терени Африки і Азії, не включаючи Німеччину, Скандинавські країни, Шотландію,
Ірландію та Центрально-Східну Європу. Римська Імперія розширювалася силою, була
контрольована центральною державою і не поділяла ідеалів і принципів на яких
сьогодні розбудовується ЄС.

Митний союз 1800-х років часів Наполеона може розглядатися як передвісник
економічної складової Європейського Союзу.

Одна з перших публічних пропозицій об'єднати країни на принципах рівності членів
і кооперації була зроблена Віктором Гюґо у 1851 р.

Вперше ці ідеї почали реалізовуватись після Другої світової війни, коли всі
держави Європи зрозуміли те, що вони не можуть існувати відокремлено один від
одного, що спільними зусиллями вони зможуть досягти значних висот. Ці думки були
підкріплені перемогою над нацизмом та фашизмом, яка була досягнута завдяки
єдності держав Європи і їх спільними зусиллям. У післявоєнний період на
континенті з'явився ціла низка організацій — Рада Європи, Західноєвропейський
союз, НАТО.

9 травня 1950 року вважається початком європейської інтеграції. Саме тоді
міністр закордонних справ Франції Робер Шуман запропонував створити спільний
ринок вугільної і сталеливарної продукції Франції, ФРН та інших
західноєвропейських країн (пропозиція увійшла в історію під назвою «план
Шумана»). Однією з головних цілей плану стало примирення Франції та Німеччини, а
також недопущення між ними війни у майбутньому. Найважливішим засобом досягнення
цієї мети мав стати механізм управління та наднаціонального контролю над
виробництвом і торгівлею стратегічною для військових потреб продукцією —
вугіллям та сталлю. Контроль мав здійснюватись «вищим органом» (прообразом
Європейської Комісії).

18 квітня 1951 року «план Шумана» було реалізовано через підписання Паризького
договору про створення Європейського співтовариства вугілля і сталі (ЄСВС). До
складу ЄСВС увійшли шість країн: Бельгія, Італія, Люксембург, Нідерланди,
Німеччина та Франція («європейська шістка», яка в подальшому стала «локомотивом»
європейської інтеграції). Договір про ЄСВС набув чинності 23 липня 1952 року.

27 травня 1952 року країни «європейської шістки» підписують Договір про
заснування Європейського оборонного співтовариства (ЄОС). 10 вересня 1952 року
міністри закордонних справ країн-членів ЄСВС доручають Спільним зборам ЄСВС
(прообразу майбутнього Європейського Парламенту) розробити проект Договору про
створення Європейського політичного співтовариства (ЄПС). 10 березня 1953 року
Збори закінчили роботу над проектом Договору. Однак ані ЄОС, ані ЄПС, так і не
стали реальністю. Вирішальну роль тут відіграла Франція, парламент якої після
довгих дискусій у серпні 1954 року вирішив відкласти ратифікацію Договору про
ЄОС. А це зробило недоречним і підписання Договору про ЄПС. Таким чином, на
початку 50-х років країнам "європейської шістки не вдалося започаткувати
інтеграцію в оборонній та політичній сферах. Інтеграція продовжувала розвиватись
в інших сферах, передусім в економічній. Наприкінці 1955 року на конференції у
Мессіні країни «європейської шістки» домовились про заснування Європейського
співтовариства з атомної енергетики (Євратому).

На початку 1957 року керівники урядів «європейської шістки» вирішили поряд з
Євратомом створити також і Європейське економічне співтовариство (ЄЕС). 23
березня 1957 року у Римі відбулося підписання Договору про створення
Європейського економічного співтовариства (ЄЕС) та Договору про створення
Європейського співтовариства з атомної енергетики (Євратом). Метою ЄЕС
визначалося усунення внутрішніх торговельних бар'єрів усередині Співтовариства
(створення зони вільної торгівлі), створення митного союзу і, нарешті —
створення спільного ринку (забезпечення вільного руху по території
країн-учасниць Співтовариства товарів, послуг, капіталу, робочої сили). Метою
Євратому визначалась співпраця країн-членів у використанні ядерної енергії у
мирних цілях. Обидва договори набули чинності 1 січня 1958 року і ввійшли в
історію під назвою «Римські договори». 8 квітня 1965 року було підписано Договір
про злиття виконавчих органів ЄСВС, Євратому та ЄЕС. 1 липня 1967 року цей
Договір набув чинності. У результаті була створена єдина структура інститутів,
що забезпечують розвиток європейської інтеграції. Основними інститутами стали
Європейська Комісія, Рада Європейських Співтовариств, Європейський Парламент та
Суд Європейських Співтовариств. У грудні 1974 року до цих органів додався
новий — Європейська Рада, яка складається з глав держав та урядів країн-членів
Європейських Співтовариств. У 1968 році завершується формування зони вільної
торгівлі та митного союзу (перших двох етапів інтеграції) Європейського
економічного співтовариства (ЄЕС). Наприкінці 1969 року завершується формування
спільного ринку (третього етапу інтеграції) ЄЕС. Первісні цілі ЄЕС, визначені
Римським договором 1957 року, виявились досягнутими. Необхідно було визначати
подальші завдання для розвитку європейської інтеграції.

На початку 70-х років розпочався процес розширення ЄЕС. 1 січня 1973 року
членами ЄЕС стали Велика Британія, Данія, Ірландія. 1 січня 1981 року членом ЄЕС
стала Греція. 1 січня 1986 року членами ЄЕС стали Іспанія та Португалія.

1 липня 1987 року набув чинності Єдиний європейський акт, підписаний у лютому
1986 року. Цей документ визначив подальші цілі Європейської інтеграції. Зокрема,
він поставив за мету створення до 1 січня 1993 року Єдиного внутрішнього ринку
(наступного етапу економічної інтеграції, що передбачав гармонізацію економічної
політики та інституцій), запровадив спільну політику в соціальній сфері, в
галузі науково-технологічного розвитку, охорони навколишнього середовища. Цей
документ також вніс зміни до договорів про утворення Європейських Співтовариств,
а також поширив інтеграційний процес на сферу зовнішньої політики. Крім того, у
Єдиному Європейському акті було поставлено питання про створення Європейського
Союзу, який мав стати інститутом не лише економічним, а й політичним.

7 лютого 1992 року у Маастрихті було підписано Договір про Європейський Союз
(інша назва — Маастрихтський договір; саме поняття «Європейський Союз» з'явилось
ще під час Паризької конференції 1972 року). Договір набув чинності 1 листопада
1993 року. Він визначив так звані «три колони» Європейського Союзу:

В економічному сенсі прийняття Маастрихтського договору означало курс на
завершення формування єдиного внутрішнього ринку (четвертий рівень економічної
інтеграції) та перехід до реалізації ідеї економічного та валютного союзу
(п'ятий — найвищий рівень економічної інтеграції). 1 січня 1995 року членами
Європейського Союзу стали Фінляндія, Австрія та Швеція.

2 жовтня 1997 року було підписано Амстердамський договір (набув чинності 1
травня 1999 року). Амстердамська угода внесла зміни та доповнення до
Маастрихтського договору про Європейський Союз, Римського договору про
заснування Європейського (Економічного) Співтовариства та Євратому, Договору про
заснування ЄСВС. Ці зміни торкнулись повноважень та напрямків діяльності, а
також привели інституційні механізми до цілей, визначених Маастрихтським
договором. Особливу роль у цьому відіграв вступ у силу Шенгенської угоди про
вільне (безвізове) пересування громадян у межах Європейського Союзу (укладена
1985 року).

26 лютого 2001 року був підписаний Ніццький договір, який вніс зміни в механізми
інституційного розвитку ЄС з огляду на його майбутнє розширення. Зокрема, квоти
представництва в інституціях ЄС були перерозподілені з урахуванням потенційної
участі у них нових членів. Положення цього договору набрали чинності 1 лютого
2003 року.

1 січня 2002 року до готівкового обігу була введена єдина грошова одиниця ЄС —
євро, що стало етапом переходу до формування економічного та валютного союзу
ЄС — найвищого етапу інтеграції. Станом на 2016 рік, євро перебуває в обігу на
території 19 країн-членів ЄС. Велика Британія та Данії вирішили поки що
відмовитись від введення євро на своїй території, усі інші країни раніше чи
пізніше зобов'язані приєднатися до Єврозони.

1 травня 2004 року відбулося найбільше за усю історію розширення Європейського
Союзу. Новими членами стали одразу десять країн: Польща, Угорщина, Чеська
Республіка, Словаччина, Словенія, Кіпр, Мальта, Естонія, Литва, Латвія.

17—18 червня 2004 року на Саміті ЄС у Брюсселі було схвалено текст Конституції
Європейського Союзу. 29 жовтня 2004 року Угоду про Конституцію Європейського
Союзу було підписано главами держав та урядів 25 країн-членів ЄС у Римі.
Конституція ЄС складається з чотирьох розділів, у яких відображено головні цілі,
завдання та функції ЄС, організаційна структура та процедура прийняття рішень,
права і обов'язки всіх європейських органів управління, а також напрямки
діяльності організації. 29 травня і 1 червня 2005 року населення Франції та
Нідерландів голосує проти Конституційного договору. Негативні рішення
референдумів спричинили паузу у прийнятті Європейської конституції.

В жовтні 2005 ЄС починає переговори про вступ з Туреччиною та Хорватією. 1 січня
2007 року до Європейського Союзу приймають Болгарію і Румунію. Європейській Союз
налічує 27 членів.

У грудні 2007 року глави держав і урядів ЄС підписали Лісабонський договір про
реформу Європейського Союзу (набув чинності 1 грудня 2009). Він поставив ЄС на
нову договірну основу і зробив його демократичнішим, прозорішим і ефективнішим.
Прийняття рішень ЄС було полегшено за рахунок того, що в багатьох випадках
відпала потреба в одностайному голосуванні. Рішення, що приймаються
кваліфікованою більшістю, поширюються тепер на багато інших сфер. Починаючи з
2014 року, для прийняття рішень Ради ЄС принципово необхідна «подвійна
більшість». Відповідно до цього, для прийняття рішення Європейського Союзу у
Раді міністрів потрібна більшість у 55 відсотків країн-членів, що налічують 65
відсотків населення (перехідне положення до 2017 року). Крім того, з'явилася
посада «Високого представника Євросоюзу з питань політики безпеки й зовнішньої
політики», який відповідає за зовнішні відносини євроспільноти.

У 2012 році Європейський Союз отримав Нобелівську премію миру «За внесок
впродовж більше шести десятиліть у просування миру і примирення, демократії та
прав людини у Європі».

З початку 2010-х років, Європейський Союз переживає ряд випробувальних факторів,
серед яких боргова криза в деяких країнах Єврозони, зростаюча міграція з
близькосхідних країн та питання виходу Великої Британії з ЄС.

Складність та багатогранність Європейського Союзу як наднаціонального об'єднання
породжує необхідність створення потужної та розгалуженої системи управління та
координації дій, для досягнення поставлених цілей Союзу. Країни-члени
Європейського Союзу передають повноваження у вирішенні деяких питань незалежним
інститутам, які представляють інтереси Союзу, його держав і громадян.
Європейська Комісія захищає інтереси Союзу в цілому, кожен національний уряд
представлений в Раді Міністрів (Раді), а члени Європейського Парламенту
безпосередньо обираються громадянами ЄС. Таким чином, демократія і верховенство
закону — наріжний камінь цієї структури.

Європейська Комісія — виконавчий орган Європейського Союзу, що складається з 28
членів (рахуючи президента), які призначаються на п'ять років національними
урядами, але повністю незалежні у виконанні своїх обов'язків. Склад Комісії
затверджується Європейським Парламентом. Кожен член Комісії відповідає за певну
сферу політики ЄС і очолює відповідний Генеральний Директорат.

Європейський Парламент — зібрання з 751 депутата, що безпосередньо обираються
громадянами країн-членів ЄС строком на п'ять років. Голова Європарламенту
обирається на два з половиною роки. Депутати Європарламенту вивчають
законопроекти і затверджують бюджет. Вони приймають спільні рішення з Радою
Міністрів з конкретних питань і контролюють роботу Рад ЄС і Європейській
Комісії. Європарламент проводить пленарні засідання в Страсбурзі (Франція) і
Брюсселі (Бельгія).

Рада міністрів — в ЄС — основний орган ухвалення рішень, який збирається на
рівні міністрів національних урядів, і його склад міняється залежно від
обговорюваних питань: Рада міністрів закордонних справ, Рада міністрів економіки
і так далі В рамках Ради представники урядів держав-членів обговорюють
законодавчі акти ЄС і приймають або відкидають їх шляхом голосування.

Європейська Рада — регулярні зібрання глав держав ЄС. Раду скликають 4 рази на
рік з метою визначення порядку денного Союзу і спонукати подальшу інтеграцію.
Президент Ради є відповідальним за розвиток вищого політичного органу ЄС.

Суд Європейського Союзу — судовий орган ЄС вищої інстанції, регулюючий
розбіжності:

Європейський суд аудиторів — орган Європейського Союзу, створений з метою
проведення аудиторської перевірки бюджету ЄС і його інститутів.

Економічний і соціальний комітет — консультативний орган ЄС, що спостерігає за
функціонуванням єдиного внутрішнього ринку. Комітет складається з 317 членів,
які представляють різні сфери економіки і соціальні групи і незалежні у
виконанні своїх обов'язків.

В грудні 2007 року, Лісабонською угодою була створена нова посада «Верховного
представника Євросоюзу з питань закордонних справ і політики безпеки» що
призначається кваліфікованою більшістю від складу Європейської Ради за
погодженням з Президентом Європейської Комісії та Європейським парламентом.

З 1 листопада 2014 року, Верховним представником Європейського союзу із питань
закордонних справ є Федеріка Могеріні.

Європейський Союз загалом (Комісія та країни-члени) наразі є найбільшим
постачальником гуманітарної допомоги у світі.

Останнім часом надання гуманітарної допомоги як частина зовнішньої діяльності
Європейської Спільноти набуло особливого значення. Це пов'язано зі збільшенням
кількості кризових ситуацій на планеті та прагненням Співтовариства відігравати
провідну роль у міжнародних гуманітарних місіях. З цією метою 1992 року був
створений Офіс гуманітарної допомоги Європейської Комісії (англ. European
Commission's Humanitarian Aid Office, ECHO). Його завданням є надання термінової
допомоги (продуктів, матеріалів та практичної участі) жертвам природних і
суспільних катастроф і конфліктів за межами Союзу. Надання такої допомоги
базується на принципах недискримінації, неупередженості та гуманності. Вона
розподіляється партнерами Офісу, а саме, недержавними організаціями, агенціями
гуманітарної допомоги ООН та інших міжнародних організацій.

Європейський парламент забезпечує переклад на всі мови документів і своїх
пленарних засіданнь. Деякі установи використовують тільки декілька мов для
внутрішньої роботи. Каталонська, галісійська, баскська, шотландська і валлійська
не є офіційними мовами ЄС, але мають напівофіційний статус в тому, що офіційні
переклади договорів виконані в них і громадяни ЄС мають право на листування цими
мовами з установами, що використовують їх.

Мовна політика є обов'язком держав-членів, але інститути ЄС сприяють вивченню
інших мов. Англійська є найбільш поширеною мовою в ЄС. Німецька є найбільш
широко розповсюдженою рідною мовою. 56% громадян ЄС можуть брати участь у
розмові іноземними мовами. Більшість офіційних мов ЄС належать до
індо-європейської мовної сім'ї, за винятком Естонії, Фінляндії та Угорщини, які
належать до уральської мовної сім'ї, і Мальти, яка використовує семітську мову.
Більшість офіційних мов ЄС базуються на латинській абетці, крім Болгарії, яка
користується кирилицею, і Греції з грецькою абеткою.

Крім 24 офіційних мов, існує близько 150 регіональних і міноритарних мов, якими
розмовляють до 50 мільйонів осіб. Хоча програми ЄС підтримують регіональні мови
і мови меншин, захист мовних прав різний у окремих держав-членів. Європейська
хартія регіональних мов або мов меншин ратифікована більшістю країн ЄС надає
загальні керівні принципи, якими держави можуть користуватись, щоб захистити
свою мовну спадщину.

Європейський день мов проводиться щорічно 26 вересня і спрямований на заохочення
вивчення мов по всій Європі.

Хорватія розпочала переговори у жовтні 2005 року. У червні 2006 р. чільники
Євросоюзу заявили про прогнозований вступ Хорватії до ЄС 2010 року (заява про
вступ надійшла 21 лютого 2003 р.). 10 червня 2011 президент Євросоюзу
Ж. М. Барозу заявив, що Хорватія буде прийнята до членів Євросоюзу у 2012-му
році. 1 липня 2013 року Хорватія офіційно вступила до ЄС. Країна стала 28-м
членом Євросоюзу

з 14 квітня 1987 р. Туреччина офіційно звернулась до ЄС із пропозицією набуття
членства, однак тільки в 1999 році вона отримала статус країни-кандидата (англ.
Applicant country, candidate country). Європейські амбіції Туреччини сягають
1963 року, коли у Анкарі було укладено відповідну угоду. Офіційно, попередні
переговори розпочалися у жовтні 2005-го року. Туреччина має здійснити деякі
необхідні соціальні і економічні реформи. Інша проблема те, що лише 3% території
Туреччини належить до Європейської частини світу, хоча формально, відповідно до
Копенгагенських критеріїв географічних вимог немає (при цьому є прецедент
входження до ЄС країни, територія якої фізико-географічно повністю розташована в
Азії — Республіки Кіпр).

Норвегія, Ісландія та Ліхтенштейн у різний час також подавали заяви про вступ до
Європейського Союзу. Однак через ті чи інші причини (зокрема, негативні
результати референдумів у Норвегії) так і не стали його членами. Однак і без
членства ці країни досить тісно інтегровані з ЄС, зокрема в рамках Європейської
асоціації вільної торгівлі та Шенгенської угоди. Сюди ж можна зарахувати
Швейцарію, яка офіційно притримується нейтралітету але фактично також досить
тісно інтегрована з ЄС.

Республіка Македонія отримала офіційний статус кандидата у грудні 2005 року.
Вступ країни блокується Грецією через суперечку щодо назви країни (див.
Македонське питання).

Сербія отримала статус офіційного кандидата 1 березня 2012. Лідери ЄС погодились
почати переговори з Сербією щодо її членства до січня 2014.

Косово офіційно визнана потенційним кандидатом, яка ще не подала заявку на
членство.

Україна, Молдова та Грузія підписали Угоду про асоціацію з Європейським Союзом
та визнані Європейським парламентом як такі що мають перспективу членства у разі
виконання відповідних критеріїв.

Для вступу до Євросоюзу країна-кандидат повинна відповідати Копенгагенським
критеріям. Копенгагенські критерії — критерії вступу країн в Європейський союз,
які були прийняті в червні 1993 року на засіданні Європейської Ради в
Копенгагені і підтверджені в грудні 1995 року на засіданні Європейської Ради в
Мадриді. Критерії вимагають, щоб в державі дотримувалися демократичні принципи,
принципи свободи і пошани прав людини, а також принцип правової держави (ст. 6,
ст. 49 Договору про Європейський союз). Також в країні має бути конкурентоздатна
ринкова економіка і повинні визнаватися загальні правила і стандарти ЄС,
включаючи прихильність цілям політичного, економічного і валютного союзу.

У жовтні 2005 р. президент Єврокомісії Жозе Мануел Дурау Баррозу заявив, що
майбутнє України — у ЄС. Проте 9 листопада 2005 року в опублікованій новій
стратегії ЄС було сказано, що вступ Румунії, Болгарії, Хорватії й інших країн
колишньої Югославії може блокувати можливість майбутнього вступу України,
Білорусі і Молдови. Комісар ЄС з розширення Оллі Рен заявив, що ЄС має бути
обережним з надто великим розширенням і що наразі план розширення виглядає
вкомплектованим.

2005 року Президент України Віктор Ющенко заявив, що членство в ЄС є
стратегічною метою зовнішньої політики України. Всі фракції у Верховній Раді
України 5-го скликання 2006–2007 років (окрім комуністів — 5% місць) підтримали
найшвидше приєднання до ЄС, зокрема перехід до тісніших форм інтеграції (перший
крок — створення зони вільної торгівлі відразу після вступу до СОТ, що було
запропоновано ЄС у 2006). Деякі європейські політики та політологи вважали 2020
ймовірним роком вступу України до ЄС[Джерело?].

12 липня 2007 Європарламент у Страсбурзі ухвалив рішення висловити підтримку
надання Україні перспективи членства в Євросоюзі. Відповідне рішення було
прийняте за результатами обговорення доповіді депутата Міхала Томаша Камінські
щодо мандату на переговори з Україною про нову поглиблену угоду.

27 лютого 2014 року, після подій Євромайдану, Європарламент ухвалив резолюцію у
якій вперше йдеться про те, що Україна має право стати повноправним членом
Євросоюзу. У ній зазначено, що підписання Угоди про асоціацію не є кінцевою
метою партнерства з Києвом і відповідно до Статуту ЄС всі європейські країни,
включаючи Україну, «мають довгострокову можливість подавати заявку на членство в
ЄС».

3 березня 2016 року, глава Єврокомісії Жан-Клод Юнкер висловив думку що Україна
не зможе стати членом ЄС в найближчі 20-25 років. Натомість Прем'єр-міністр
України, Володимир Гройсман, 1 липня 2016 висловив упевненість в тому, що
Україна стане членом ЄС через 10 років. Тоді ж в МЗС Німеччини заявили, що не
бачать перспектив членства України у ЄС в осяжному майбутньому, зазначивши про
багато невирішених питань, зокрема в тому, що стосується подолання корупції.

5 березня 2007 розпочато переговори про укладення нової угоди, яка має замінити
Угоду про партнерство та співробітництво. Представники ЄС наполягали на
укладанні стратегічних відносин з Україною як з країною сусідом. Під час
паризького Саміту Україна-ЄС (вересень 2008) досягнуто компромісного рішення
щодо назви цієї угоди як Угоди про асоціацію.

Важливою складовою частиною нової Угоди є створення зони вільної торгівлі між
Україною та ЄС, яка передбачає максимально глибоку економічну інтеграцію на
основі домовленостей, досягнутих під час двосторонніх переговорів з ЄС щодо
вступу України до СОТ. Проведено сім раундів переговорів.

16 червня 2009 р. під час засідання Ради з питань співробітництва Україна — ЄС
політично схвалено «Порядок денний асоціації Україна — ЄС для підготовки та
сприяння імплементації Угоди про асоціацію», який є новим практичним
інструментом на заміну Плану дій Україна-ЄС, що, за оцінкою громадських
експертів, не виправдав покладених на нього сподівань в окремих сферах
співпраці, для підготовки Сторін до реалізації Угоди про асоціацію до моменту
набуття нею чинності.

Моніторинг того, як Україна виконує свої зобов'язання в рамках Порядку денного
асоціації, здійснює як Європейська Комісія, так і українське громадянське
суспільство.

Європейська Комісія слідкує за результатами (передусім щодо реалізації реформ) в
рамках традиційного щорічного аналізу поступу в межах Європейської політики
сусідства — ENP Progress Report. Доповідь за 2009 опублікована англійською та
українською мовами.

Українське громадянське експертне середовище проводить власну оцінку виконання
зобов'язань в рамках Порядку денного асоціації. У травні 2010 року в Україні
стартував Громадський моніторинг Порядку денного асоціації Україна-ЄС. Проте 20
листопада 2013 року, президент України В. Янукович припинив підписання угоди ЄС.
Тим самим викликавши спротив населення.

Україна 21 березня 2014 року підписала політичну частину асоціації з метою
подальшого вступу в ЄС, а 27 червня 2014 р. економічну — тобто Угоду в повному
обсязі. В майбутньому членство в ЄС розглядається також такими країнами як
Молдова і Грузія.

За даними дослідження проведенного у 2011 році, більшість жителів України
підтримують підписання угоди про Зону вільної торгівлі з Євросоюзом. Згідно з
результатами дослідження 56% опитаних українців підтримують підписання угоди про
ЗВТ з Євросоюзом. В той же час, 30% українців одночасно підтримують підписання
угоди про ЗВТ з Євросоюзом і вступ України в Митний союз. Проте, респонденти
оцінюють, що підписання угоди про ЗВТ вигідніше (39%), ніж вступ до ТЗ (34%).

За результатами опитування проведеного в січні 2016 року, 59% громадян України
підтримують вступ України до ЄС, проти висловилися 22%, решта (19%) або не
визначилися або не брали б участі в референдумі на таке питання.

За даними опитування проведеного в 2007 році, 55% респондентів у Німеччині,
Франції, Великобританії, Італії, Іспанії та Польщі підтримували вступ України до
ЄС якщо Україна виконає необхідні для цього умови. 34% були проти вступу України
до ЄС. Вступ до ЄС Росії, Туреччини та Марокко підтримували відповідно 45%, 40%
та 35% респондентів.



