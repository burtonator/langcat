https://lmo.wikipedia.org/wiki/Lengua_inglesa

L'ingles (nom nativ English; IPA: ['ɪŋglɪʃ]) l'è una lengua indoeuropea che la
fa part del ram ocidental di lenguv germanich, insema a l'olandes, al todesch
alt e tudesch bass, al flamingh e al frison. La tegnuu incura di carateristich
del col sasson continental. L'ingles l'è drenta int una posizion particolar,
minga domà in paragon ai lenguv germanich, ma anca in rispett al grup
linguistich indo-europeo: l'ha semplificaa e cambiaa insì tant la soa strotura
che adess l'è pussè arent a una lengua isolant che a vuna flessiva. De pu, dal
pont de vista del vocabolari el gh'ha pussè lessema d'origin non-germanica
(specialment latina, passanda dal frances) che germanica.

Int el XX secol l'ingles l'è dventaa la lengua franca principal, sorpassanda el
frances che l'ava a so volta sostituii el latin come lengua de comunicazion
diplomatica e sientifica. L'è ancasì una lengua per la comonicazion fra gent
ch'i gh'han mia de colegament a livel coltural, sientifich o politich.

Our Father, who art in heaven, hallowed be thy name; thy kingdom come; thy will
be done on earth as it is in heaven. Give us this day our daily bread; and
forgive us our trespasses as we forgive those who trespass against us; and lead
us not into temptation, but deliver us from evil. Amen.



https://lmo.wikipedia.org/wiki/Milan

Milan (Milà in Lombard oriental; Milano in Italian; Mailand in Todesch;
Mediolanum in Latin; Mediólanon in Grech Antich; Milão in Portoghes) l'è la
segonda cittaa pussee granda de l'Itàlia dòpo Roma, e la se troeuva in de la
pianura de la Lombardia, la region pussee desviluppada e pussee popolada
d'Italia, oltra che vun di Quater Motor d'Europa. I sò abitant se ciamen
milanes, ma ghe disen anca "meneghitt" del nomm de la maschera de carnaval
Meneghin.

La cittaa la gh'ha 1,3 milion de abitant, ma la soa area metropolitana la riva a
7,3 milion. El nòmm de Milan el ven de Mediolanum o Mediolanium, ona parolla che
l'è la manera latinna de scriv el nomm celtich de la cittaa (i Gaj hann minga
lassaa scritt el nomm in la soa lengua, ma l'è probabel che l'eva minga tropp
different).

In tra i monument e i palazz famos de Milan se regorden el Domm, el Castell
Sforzesch cont i sò musée e el teater a la Scala.

A Milan gh'è i famos cà de la mòda e i sò negòzi (in via Montenapoleone e in la
Galeria Vittori Emanuel, che l'è considerada l'area de shopping pussee veggia in
del mond). Chi cà chí han fáa devegnì Milan vuna di cittaa mondiaj de la moda,
compagn de París, Londra e New York.

A Milan se troeuven anca dò squader de balon; el Milan e l'Inter, che insèma han
vengiuu ventinoeuv scudett, noeuv Copp di campion, e cinq copp intercontinentàl.
El sò stadi l'è a San Sir, e gh'hann daa el nòmm de "Giusepp Meazza" perchè
Peppin Meazza l'è staa vun di pussée grand giugador de balon talian.

Al dí d'incoeu, el sindich de Milan l'è 'l scior Giuseppe Sala, de la coalizion
de center-manzina a guida Partito Democratico

Milan l'è dividuu in noeuv Municipi, cont on poo de autonomia e cont di
President elegiuu di gent. Al dì d'incoeu cinq hinn amministraa da la coalizion
de center-drissa e quater da quella de center-manzina.

La cittaa la se troeva in mezz a ona pianura in la banda occidentala de la
Lombardia. Gh'è trii fiumm che ghe passen in mezz: l'Olona, el Lamber e el
Seves. Gh'è anca di canaj e navili che on temp formaven ona red finna in center,
anca se a la fin de la guerra la "sercia di navili" l'è stada interrada. Hinn
restaa: el Navili de Gagian (Navili Grand), el Navili Paves, la Martesana, la
Vettabbia e el Redefoss (che el toeu l'acqua del Seves e de la Martesana). Milan
l'è a 25 km a est del fiumm Tesin, a 25 km a ovest de l'Adda, a 35 km a nord del
Po e a 50 km a sud del lagh de Comm e del confin con la Sguizzera.

A Milan s'incontren paricc strad e ferrovij important: gh'è di collegament con
Turin, con Genova, con Piacenza e donca con tutta l'Emilia-Romagna, con Bressa e
de là cont el Venet, con Berghem e cont i Val Orobich, cont i montagn de la
Valtellina (per andà in Val Venosta, Engadina e i vallad del Ren), cont el
Canton Tesin (San Bernardin, Lucomagn e San Gottard) cont el Passo del Sempion
per andà in Francia. Questa soa posizion strategica, insemma alla fertilità del
sò territori, l'ha influenzaa comè la storia de la cittaa e la part che l'ha
avuu con l'Italia e cont i paes di là di Alp.

I origin de la città a hinn, compagn de tant alter loeugh del nòrd de l'Italia,
celtegh. La leggenda de fatt la voeur che Milan el sia staa fondaa del Belloves,
capp di Celta Insuber. Giamò al temp, per la soa posizion strategica in del mezz
de la Pianura Padana (de chì el nòmm Mediolanum), Milan el gh'aveva avuu ona
quaj importanza. Ma la glòria per la città a l'è vegnuda soratutt dòpo de la
conquista romana (222 prima de Crist): infatti, intorna al IV secol, in de
l'epoca de la tetrarchia, voeuna di quatter capitaj de l'Imperi Roman l'è
diventada pròppi Milan. In quell'epoca chì Milan l'è staa anca vun di loeugh de
svilupp de la religion cristianna cattòlica: a l'è de fatt l'epoca del
Sant'Ambroeus e del Sant'Agostin (che anca se l'era african, el s'è convertii al
cristianesim pròppi chì). Quand che poeu i invasion barbaregh hinn diventaa on
ver pericol per la cort imperial, la capital l'è stada spostada a Ravenna.

Compagn de la maggior part de l'Italia, anca Milan l'è finii primma sòtta aj man
di Eruj de Odoacher, poeu sòtta el regn di Visigòtt e, pussee tard, di Longobard
e di Franch. Duranta el Sacro Roman Imperi, Milan e tanti alter comun de la
Lombardia hinn diventaa ricch per i commerz (grazie a la posizion de favor in de
la Pianura Padana, come semper), tant che hann cercaa de avègh semper pussee
autonomia in di confront de l'autorità imperial. I contrast a hinn diventaa
guerra vers la fin del XII secol, quand che Milan e alter città s'hinn mettuu a
sostegnì el Papa contra l'Imperador. Quest chì, che l'era el Federich I de
Hohenstaufen, l'è discenduu in Italia e l'ha traa giò Milan. Ma Milan l'ha poduu
vess prest recostruii, grazie aj sfòrz di città leaa. Dòpo che hann formaa ona
lega, ciamada Lega Lombarda, i comun italian s'hinn scontraa on'altra voeulta
con l'imperador e l'hann battuu a Legnan.

Dòpo questa vittòria i comun del nòrd Italia hann poduu conquistà on'autonomia
semper maggior (anca se minga semper l'è staa inscì, soratutt quand che al tròn
imperial el saliva on quajdun deciduu a toeu via la crisi de l'Imperi) e Milan
l'ha on poo ottegnii l'egemonia de la region. Ma, cont on fenòmen tipich di
città italiann del XIV secol, anca Milan l'è diventada pian pianin ona Signoria,
primma sòtta i De la Torr, poeu sòtta i Viscont, che primma hann governaa pròppi
'me viscont, poeu, per grazia imperial, come duch.

Sòtta i Viscont, Milan el gh'ha avuu on ròl de primm pian in de la scena
politega italianna. El duca Gian Galeazz I l'ha estenduu i domini milanes a
tutta la Lombardia, el Piemont oriental, el Venet occidental e anca a ona bona
part del center Italia. La soa mòrt premadura l'ha impedii che 'l podess creà on
embrion de Stat nazional italian (còssa che intrattant l'era dree a nass in
tutta Euròpa). Per tutt el XIV e 'l XV secol, Milan l'ha luttaa contra Venezia,
Napol, Firenz, i Savòia, e 'l Papaa per avègh l'egemonia in su la penisola. L'è
staa duranta el XV secol che la Signoria l'è passada de la dinastia di Viscont a
quella di Sfòrza, a causa del matrimòni del condottier Francesch I Sfòrza con la
Bianca Maria Viscont, unega tosa del Filipp Maria Viscont. El period sforzesch a
l'è quell contemporani al Renassiment, che l'ha vist Milan ancamò ona voeulta al
center de la situazion, in quant loeugh de coltura e mecenatismo de cort.
Duranta 'sto period hinn vegnuu a Milan personagg come 'l Petrarca (lù però
quand che gh'eren ancamò i Viscont), Leonard de Vinci e 'l Bramant.

Duranta l'invasion francesa de l'Italia del 1494, el Ducaa de Milan a l'è restaa
neutral, perchè el duca Ludovich el Negher el sperava de podè inscì mantegnì el
comand de la Signoria, che l'aveva usurpaa al nevod. Ma ben prest Milan l'è
diventaa on teater per i guerr di grand potenz europee, come la Spagna, la
Francia e Imperi. In particolar, duranta el XVI secol, Milan l'è finii primma
sòtta el contròll frances, poeu, in manera definitiva, sòtta quell spagnoeu.
Donca, per circa dusent ann el Ducaa de Milan (che formalment l'esisteva ancamò,
e che formalment a l'era ancamò sòtta el Sacro Roman Imperi) a l'è staa governaa
de la Spagna, anca se quell period a l'è cognossuu de nòrma come vun de
decadenza e malgoverno: de fatt, la Lombardia a l'era diventada domà ona
provincia piscininna de on grand imperi, che tra l'alter l'era dree a 'ndà in
crisi. Tuttavia, Milan l'ha poduu almanch vess ancamò important per el ròl che
la soa diòcesi la gh'ha avuu in de l'età de la Contrariforma, grazie a òmen come
i duu arcivescov Carl Borromee e Federigh Borromee e 'l Sant'Antòni Maria
Zaccaria. I ròbb hann segutaa a 'ndà inscì finna a la guerra de Succession
Spagnoeula (1700-1714), con la qual el Ducaa de Milan l'è diventaa on domini de
l'Arciducaa d'Austria, la qual cà regnant, i Asburgh, a l'era anca quella che la
regnava in su l'Imperi. Sòtta el governo austriach, Milan l'ha cognossuu on
noeuv period de splendor (anca se 'l ducaa l'aveva perduu la Lomellina e alter
territòri del gener, che eren finii in man al Regn de Sardegna) e on grand
svilupp econòmich (incoraggiaa de la Rivoluzion Industrial, che l'era dree a
nass in quij temp chì). Inoltra Milan, duranta el XVIII secol, a l'è diventaa
vun di center de l'Illuminismo italian, grazie a òmen de cultura compagn de
Ceser Beccaria, Peder Verri e Giusepp Parini. Duranta l'età napoleòniga, l'è
finii primma in de la Repubblica Cisalpina, poeu l'è diventaa capital del Regn
d'Italia: l'è staa pròppi chì che 'l Napoleon I el s'è incoronaa (e l'è de quell
period el Palazz Real arent al Dòmm).

Cont el Congress de Vienna, Milan l'è retornaa a l'Imperi d'Austria, però questa
vòlta inglobaa in del noeuv Regn Lombardo-Venet. In di moti del 1848, Milan l'è
staa vun di loeugh-simbol del Risorgiment (anca grazie però a la litteratura
romantiga del Carl Pòrta e del Lissander Manzon, e anca per la musega del
Giusepp Verdi), cont i famos Cinch Giornad ma el Regn de Sardegna, che l'aveva
ciappaa i part di insort italian contra l'Austria, l'è staa battuu, e donca
Milan el gh'ha avuu de tornà ancamò ona voeulta sòtta l'Austria, e cont el pagà
ona feros repression. Per divegnì part del Regn de Sardegna (e donca del Regn
d'Italia), Milan el gh'ha avuu de spettà el 1859. De chì in poeu, la stòria
politica de Milan la seguta quell del rest de l'Italia.

Dòpo l'Unità d'Italia, Milan el s'è avviaa a diventà vun di pont cruciaj de
l'economia del noeuv Stat. Ma minga per quest tutta la popolazion milanesa a
l'era ricca, anzi, per tutta la fin del Vòttcent gh'hinn staa revòlt popolar e
sciòper per ottegnì di condizion de vida mejor. El re del temp, l'Umbert I, l'ha
voruu minga scoltà i protest e l'ha mandaa l'esercit a reprim i revòlt. A bon
*** Milan l'è diventaa voeuna di città pussee ricch de l'Italia, e per quest l'è
diventaa on center de attrazion per l'immigrazion interna, ma anca per la
coltura e l'industria. Tra l'alter, se pò regordà che 'l Benito Mussolini,
primma de la guerra el lavorava a Milan, e che anca el moviment futurista el
gh'ha avuu chì vun di sò center colturaj. Dòpo la Primma Guerra Mondial, in del
clima de insoddisfazion per i noeuv condizion econòmich e politich (per esempi,
tutta la stòria de la vittoria mutilata) l'ha portaa a la nassida a Milan del
partii nazional fascista. Ma Milan l'è staa anca vun di loeugh simbol de la
Resistenza, e l'è staa chì che hinn staa appenduu i còrp del Mussolini e de
alter gerarca fascista dòpo ch'eren staa coppaa. A partì del Dòpoguerra finna al
dì d'incoeu, Milan a l'è segutada a cress, cont el diventà voeuna di maggior
representazion del miracol econòmich, ma anca de la contestazion giovenil, del
terrorismo di agn '60 e '70, del cabaret, del teater, de la canzon e de la mòda.
Ultimament, Milan l'è staa protagonista de la proclamazion de part del Silvio
Berlusconi de la nassida del partii del Pòpol de la Libertà, el pussee grand e
important partii de destra de la stòria de l'Italia repubblicanna.



https://lmo.wikipedia.org/wiki/It%C3%A0lia

L'Italia (in Italian: Italia, Repubblica Italiana) l'è ona republega che la se
troeuva in de l'Europa meridionala. La soa posizion l'è al Sud dij Alp, in part
in sul continent (Val Padana), in part in su ona penìsola ciamada strival per la
soa forma longa e streccia e in part in su di ìsol, regordemmen i dò principaj:
la Sicilia e la Sardegna.

La capital de la Republega Taliana l'è Roma del 1870. Prima de chela, i capitaj
hinn staa Turin (1861-1865) e Firenz (1865-1870). L'è important anca Milan,
considerada la capital economega del paes.

La popolazion l'è de circa 60 milion de person (stimm de l'Istat del 2011); i
dònn hinn circa duu milion pussee di òmen e la densitaa l'è de 196 person per
km2. La division aministrativa de l'Italia l'è de 20 region e 107 provins.

La pupart de l'Italia la se troeuva a sud di Alp, foeura che di tochelitt in del
nord del paes. Poeu gh'è anch i isol. I pussee important hinn Sardegna e
Sicilia.

L'Italia la se uniss in del 1861, ma la ciapa el Trentin e Triest domà a la fin
de la Prima guera mondial.

Offizialment, l'Italia la gh'ha no on inn, e quell provvisori el saria, dal
1943, la Leggenda del Piave.

De facto, l'inn l'è el Canto degli italiani, anca ciamaa, l'Inno di Mameli, che
l'è staa scrivuu in del 1847(?) del Goffredo Mameli. Tre i robb che solten aj
oeugg, perchè hinn speziaj: l'atach etnofobegh contra l'Austria (menzionà on
olter paes o nazion, in del proppi in, l'è ben rar, o perfinn scognossuu ), el
fà la part di vitem (oltra robba ben rara in d'on in nazional), e tutt i paroll
che vegnen repetuu minga voeuna ma do voeult.

Gh'hinn di region a statut ordinari e a statut special. 15 hinn ordinari, 5
speciai: Trentin - Sud Tirol, Friul Venesia Giulia, Sicilia, Sardegna e Val
d'Aosta.



https://lmo.wikipedia.org/wiki/Lumbard_ucidental

El lumbard ucidental (o insübrich) l'è vöna di du variant principal de la lengua
lumbarda. L'è parlaa int i zonn de Milan, Com, Lecch, Pavia, Vares, Lod, Nuara,
Verbania, in Brianza, in Valtelena e in Svizra (in Tisin e in part di Grisun).
Gh'hinn anca di part nord de l'Emilia ch'i pudrissen vess cunsideraa insübrich,
ma per adess l'esista mia 'na classificazion precisa. A quel pruposit chì, giamò
del 1853 el Biondelli el faseva nutà che el piasentin el gh'aveva tüt dü i vucal
türbaa del lumbard (la /ø/ e la /y/), roba che la sücedeva mia int la püssee
part di parlad emilian. A la fin però el Biondelli el classificava el piasentin
cume emilian (pütost che lumbard) de passag.

I möd de scriv in lumbard ucidental a hin sustanzialment dü: vün che 'l trà
ispiraziun de l'urtugrafia leteraria milanesa (cumpagna de quela piemuntesa e
ligüra) e un alter che 'l pò vess ciamaa de ispiraziun tisinesa (che l'è quel in
del qual l'è scrit quel articul chì). Del prim hin carateristigh i grafema /oeu/
e /u/, a la francesa, menter del segund inveci i grafema /ö/ e /ü/, a la
tudesca. La magiur part di urtugrafii l'è basada sura vün di dü mudei. Un'altra
pruposta de urtugrafia la saria quela del lenguista Geoffrey Hull, in del
cuntest de una lengua padanesa che la picaria dent tüt i lenguv gal-italigh e
returumanigh.

1. In certi cuntest la vucal de l'articul definii la pö drucà, o diventà 'na
schwa, in quej cas chì l'articul el pö vess scrivüü cun l'apostrofi (pres.
'l/'r)

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (vialtar). Questa chì l'è
n'alternanza pütost cumün quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

2. Int i püssee tant variant del lumbard ucidental, gh'è na distinzion fra
vialter/violter e vü: i prim i henn i prunom plural nurmal, mentr'inveci el
second l'è la version che la se dröva per rivolgess a 'na persona per la qual se
gh'ha rispet, e donca l'è plüral dumà gramaticalment, perchè in efeti la se
riferiss a 'na persona singula (in certi dialet el "vü" l'è diventaa arcaich, e
quela fünzion chì l'è passaa al "lü").

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (es. ma, ta, e.i.v.). Questa chì
l'è n'alternanza pütost cumün quand che la parnonzia la cumprenda la schwa,
pr'el fat che gh'è no n'urtugrafia standardizaa (e.s. nagot/negot, etc.).

Int i question, el clitich el pö spustass dop del verb: 1. lü el dis -> 'sa
disel? 2. lee la dis -> 'sa disla?

In certi variant insübrich, quel spustament chì l'è ubligatori, mentr'inveci in
alter variant (suratüt variant del Milanes) questa strütura l'è 'dree perdess, e
donca (1) e (2) i diventen (3) e (4): 3. 'se'l dis? 4. 'se la dis?

I alter nümer i gh'hann dumà una versión (La "e" atonega la pö vess parnunziaa
'me schwa, a seconda del dialet, e 'l nümer el pö vess scrivüü anca cun la "a"
(quatar). Questa chì l'è n'alternanza pütost cumüna, pr'el fat che gh'è no
n'urtugrafia standardizaa. Quij cas chì i henn ripurtaa chì suta cun la vucala
etimulogica). 4) quater/quatru 5) cinch/sinch/cinqu/cenchi 6) ses/sesi 7)
set/seti 8) vot/votu 9) növ/nöi 10) des/desi 11) vündes 12) düdes/dodas 13)
tredes 14) quatordes 15) quindes 16) sedes 17) dersett 18) desdott 19) desnöv
20) vint/vent 30) trenta 40) quaranta 50) cinquanta 60) sessanta 70) setanta 80)
(v)utanta 90) nuvanta 100) cent 1000) mila/mill

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta serat/sevat staa/staio 'me lur
i eran/evan staa/stai). Questa chì l'è n'alternanza pütost cumüna quand che la
parnonzia la cumprenda la schwa, pr'el fat che gh'è no n'urtugrafia standardizaa
(e.s. nagot/negot, etc.).

La v in de l'imperfett l'è cunsiderada arcaica in di variant püssee inuvativ
(per esempi quela de Milan).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta serat/sevato 'me lur i
eran/evan). Questa chì l'è n'alternanza pütost cumüna quand che la parnonzia la
cumprenda la schwa, pr'el fat che gh'è no n'urtugrafia standardizaa (e.s.
nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta sareet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta sareet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

Int l'indicativ imperfet, el verb avè(gh) el gh'ha anca una version püssee
cürta, che l'è el risültaa d'una cuntrazion funulogica (cumpagna de quej di
ausiliar ingles):

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. La "e" la pö vess parnunziaa 'me schwa, a seconda del dialet. In quel cas chì
el prunom el pö vess scrivüü anca cun la "a" (ta seet). Questa chì l'è
n'alternanza pütost cumüna quand che la parnonzia la cumprenda la schwa, pr'el
fat che gh'è no n'urtugrafia standardizaa (e.s. nagot/negot, etc.).

1. L'africaa /ts/ l'esista dumà int i variant insübrich del nord, a partì dal
brianzö fin al ticines. 2. La fricativa /ʃ/ l'esista no int i variant paves e in
quej di sit che j'hinn suta l'aministrazion del Piemont (pres. el nuares). 3. La
fricativa /ʒ/ la gh'è dumà int una quaj varianta centrala (principalment int el
milanes) e suratüt int i parol ch'i riven diretament dal frances. Cumpagn de la
/ʃ/ l'esista no int i variant paves e in quej di sit che j'hinn suta
l'aministrazion del Piemont. 4. La palatal /ʎ/ l'esista dumà int una quaj
varianta aplina, suratüt quej che j'hinn inflüenzaa dal Rumanc (presempi el
pus'ciavin).

El lumbard insübirch el gh'ha 8 vucal cumün e dü principalment dialetal: /a/,
/e/, /ɛ/, /i/, /o/, /ɔ/, /ø/, /u/, /y/, /ʌ/, rapresentaa da i segn chì suta:

La /o/ e la /ʌ/ j'henn principalment dialetal, perchè la prima l'esista no int
el milanes, mentr'inveci la seconda l'esista dumà int i variant che j'hinn staa
inflüenzaa dal piemuntes (e in certi casi da l'emilian), tant 'me i variant
paves e quej suta l'aministrazion del Piemont, asca el verbanes e l'ussulan.

1. Quela vucal chì l'è cumpagna de la "terza vucal piemuntesa", e l'esista dumà
int i variant che j'hinn staa inflüenzaa dal piemuntes (e in certi casi da
l'emilian), tant 'me i variant paves e quej suta l'aministrazion del Piemont,
asca el verbanes e l'ussulan. Quand che l'è marcaa int l'urtugrafia, l'è scrivüü
"ä".

Int i püssee variant de l'insübrich a trövum el prucediment de furtizion
cunsunantica in pusizion final, un prucediment che l'è fess ativ anca int i
lengu germanich. El risültaa de 'sta furtizion cunsunantica l'è che i fricativ e
i plusiv debul i perden la vus quand che i henn in fin de parola:

Quel prucediment chì l'è no ativ int i parlad de cunfin, cume presempi el paves
e quej variant insübrich parlaa int i zone suta l'aministrazion del Piemont.
Gh'è pö da dì che anca int i zon püssee central, el nivell de furtizion l'è no
inguaa per tüt, e gh'è di variazion sia a nivell dialetal che adritüra tra 'na
persona e l'altra (e quindi a nivell idiuletal). Presempi, certa gent la fa
distinzion fra [nøf] (l'agetiv) e [nøv] (el nümer), mentr'inveci alter i gh'han
semper la version cun la furtizion, e quindi i disen [nøf] in tüt dü i cas.

Anca se l'insübrich el gh'ha tanti variant a seconda di pais e di cità indè che
l'è parlaa (e denter i cità el gh'ha di diferenz da 'na cantunada a l'altra),
l'Insübria linguistica la se pö divid in tre zon dialetal principal: el nord
(ch'el parta da la Brianza e el va a finì in Tisin), macro-Milan (ch'el
cumprenda Milan cità e i sit int el sud de la pruincia), e ovest-e-bassa (che la
cumprenda i zon del nuares e quej de l'Ümlena, e la va a finì o a Pavia o int el
territori che el va da Turtona a Piasenza, a seconda d'indè che se decida de
tirà el cunfin linguistich tra lumbard e emilian). A l'interen de quej tre zon
chì i parlad i mustren di cambiament de parnonzia e anca lessical che a volt i
cambien da un paisin a l'alter, però quest el cambia no el fat che quela
tripartizion chì l'è pussibil, e anca d'una certa impurtanza.

Funulugicament, l'isugloss püssee ciar l'è quel de la distinzion fra "o" e "u"
in pusizion tonica pre-nasala. Se a partum da la zona ovest-e-bassa, a pudum
nutà che la sequenza "ùN" (l'acent l'indica che la vucal l'è tonica e la N l'è
'na manera per ciapà denter sia la [n] che la [ŋ]) l'esista no. Se se mövum int
el macro-milanes, a vedum che la roba l'è a l'incuntrari, perchè la sequenza
"ùN" l'è fess druaa, e l'è l' "òN" che l'esista mia. Se pö a vam sü int la zona
nord, a trövum sia vün che l'alter. La tabela chì suta la fa un quaj esempi:



https://lmo.wikipedia.org/wiki/Germania

La Germania, official Republega Federala de Germania (todesch: Bundesrepublik
Deutschland) l'è on paes de l'Euròpa centro-ocidentala cont pussée de 82 milion
d'abitant. El confina cont la Francia, el Belgi, i Paes Bass, el Lussemburgh, la
Danemarca, la Polònia, la Republega Ceca, l'Austria e la Svizera.

Deutschland, Deutschland über alles, über alles in der Welt, wenn es stets zu
Schutz und Trutze brüderlich zusammen hält. Von der Maas bis an die Memel, von
der Etsch bis an den Belt. Deutschland, Deutschland über alles, über alles in
der Welt.

Deutsche Frauen, deutsche Treue, deutscher Wein und deutscher Sang, sollen in
der Welt behalten ihren alten schönen Klang. Uns zu edler Tat begeistern unser
ganzes Leben lang. Deutsche Frauen, deutsche Treue, deutscher Wein und deutscher
Sang.

Einigkeit und Recht und Freiheit für das deutsche Vaterland, danach laßt uns
alle streben brüderlich mit Herz und Hand. Einigkeit und Recht und Freiheit sind
des Glückes Unterpfand. Blüh' im Glanze dieses Glückes, blühe deutsches
Vaterland!

Germania, Germania inanz de tüt el rest al mund, se l'ha resta semper ünida cunt
fradelanza in de la difesa e in del sustegn. Del fiüm Maas finn al Memel, de
l'Ades finn al Belt. Germania, Germania inanz de tüt el rest al mund.

Tusann tudesch, fideltaa tudesca, vin tudesch e cant tudesch gh'hann de mantegnì
'l so bel, vegg sun in del mund. E ispiràn a nobij aziun per tüta la vida.
Tusann tudesch, fideltaa tudesca, vin tudesch e cant tudesch.

Ünidaa e driss e libertaa per la patria tudesca pruèmegh tücc insema a utegnij,
tücc insema cunt anema e corp Ünidaa e driss e libertaa hinn la prumissa a la
felizidaa. Fiuriss in del sberlüsciá de chela felizidaa chi, fiuriss, patria
tudesca!



https://lmo.wikipedia.org/wiki/Lengua_lumbarda

El lumbard (codes ISO 639-3 lmo) a l'è una lengua neulatina che la fa part de la
fameja Gal-italica (o püssee precisament Galo-Rumanza-Cisalpena), una fameja che
la furma un sistema linguistich diferent sia de quel talian che del Reto-rumanz.
La lengua lumbarda l'è parlada principalment in de l'Italia del nord (buna part
de la Lumbardia e in de la Sguizzera del süd (Tisin e i Grisun), olter che in
d'una quai area di regiun cunfinant, suratüt a est del Piemont) e in del
Trentin. Anca se 'l talian l'è in gener druvaa cume lengua scrita in di arei
induve che se parla lumbard, el lumbard l'è minga mütualment cumprensibil cul
talian e 'sti dò lenguv i fan part de dü ram diferent de la pianta dala fameja
linguistica rumanza.

El lumbard l'è staa censii da l'UNESCO cume lengua in pericul d'estinziun e de
cunseguenza cume lengua da tutelà. I so dò variant principal hin quela
ucidentala (o insübrica) e quela urientala, dò variant chi gh'han un bel poo de
diferenz, e a gh'è di linguista che je cunsideran dò lenguv separaa. I Stat
talian e svizzer ricunussen nò i parlant de la lengua lumbarda 'me minuranza
linguistica.

La presenza de quei dò vucal chì rutund (ciamaa anca "vucal türbaa") l'è
cunsideraa vöna di carateristich principal de la lengua lumbarda, insema al
piemuntes, al ligür e al emilian-rumagnöl. El lumbard l'è però diferent dal
piemuntes perchè (i püssee variant) i gh'han no la vucal media central (la
"terza vucal piemuntesa") e el gh'ha l’infinii de la prima cogniügazion che el
finiss con à(r).

A diferenza de bona part di lenguv rumanz, tanti dialet lumbart ucidentai gh'han
di upusiziun de quantità vucalica, p.es. paas [paːs] vs. pass [pas], ciapaa
[ʧaˈpaː] vs. ciapá [ʧaˈpa]. Un'altra carateristica, rara in d'una lengua
rumanza, l'è ch'i dröva tant i vèerp frasai idiumatich (custrüzziun vèerp
particula), pü o men cume in Ingles i di alter leench germanich. P.es. trá, trá
via, trá sü, trá fö(ra); mangiá, mangiá fö(ra). L'è una carateristica cumün a
tanti dialet de alter lenguv galu-italich.

Druvà el lumbard l'è staa a lungh stigmatizaa in di arei lumbardofun che
puliticament fan part de l'Italia, però de solit l'è minga inscì in di arei
svizer, induve che i varietaa linguistich lumbard lucai hin de solit püssee ben
cunservaa e püssee vitai. Un quei prugrama de radiu e de televisiun in lumbaart
l'è trasmetüü ucasiunalment da la Radio e televisiun svizzer de lengua taliana.
L'istitüziun de ricerca püssee impurtanta che la lavura sü di dialètt lumbard
l'è lucalizada a Belinzona, in Svizera (CDE - Centro di dialettologia e di
etnografia, una istitüziun guvernativa cantunala). A gh'è nissüna istitüziun
simila in Italia. In dal dicembër 2004 el CDE l'ha püblicaa el LSI, un diziunari
in 5 volüm che 'l quata tüt i varietà lumbard parlaa in di arei svizer. Questa
l'è per adess la risorsa sü la lengua lumbarda püssee impurtanta mai püblicada
(püssee de 4,500 pagin e circa 57,000 parol cun püssee de 190,000 variant
parlaa).

Dunca el lumbard l'è minga una lingua ünificada, ma l'è un isuglossa de dialett
simel. Una distinziun impurtanta a l'è quela tra varieta ucidental (o Insüber) e
uriental (o Urobich). La prima l'è parlada a ovest de l'Ada, l'altra a est e in
de la Pruvincia de Cremuna. Se la prima la gh'hà cume dialet de referenza el
Milanes, che'l gh'hà anca una sua storia leteraria, el segund inveci l'è püssee
s'centraa. In del Lumbard Ucidental fan part el Milanes, el Brianzöö, el
Tisines, el Nuaresat, el Legnanes, el Cumasch, el Laghee e anca tant alter. In
quel uriental inveci gh'hin el Bergamasch, el Bressan, el Camünn, el Suresinès,
el Cremasch e l'Òlt Mantuà.

Tüt i varietà parlaa in di arei svizer a hin ucidental, menter che in Italia se
tröven sia di varietaa ucidental sia uriental in Italia. La varietà lumbarda cun
la püssee antica tradiziun literaria a l'è 'l Milanes (la remunta al sécul
XIII), però al dì d'incöö el Milanes a l'è staa surmuntaa asquas cumpletament
del Talian. El termin Ticinees a l'è una denuminaziun cumprensiva per i varietà
parlaa in Cantun Ticin (Svizera), menter la koiné Ticinesa l'è la koiné duvrada
par i parlant da varietà lucal divergent del Cantun Tisin, de la Lumbardia o del
Piemunt.

Un quai de dialet in del süd de la Lumbardia, cume el Paves o el Cremunes,
gh'hnn però una classificaziun minga certa. Gh'è infat chi dis che sien dialet
lumbard (el Paves dunca el sariss ucidental e 'l Cremunes inveci uriental) e chi
inveci el sustegn che hin part de l'Emilian-Rumagnöl.

El lumbard el gh'ha una leteradüra parecc antiga, a partì giamò dal XIII secul
cun el lavur del Bonvesin de la Riva, che 'l scriveva int una varianta passada a
la storia cume "Koiné lumbarda". In general, a partì dal XV secul, la leteradüra
lumbarda la se pö divid intra uriental e ucidental, per via di cambiament
funulogich che i du variant i hann sübii, e del so distacament cultüral per via
de la division pulitega intra Dücaa de Milan e Repüblica de Venezia.

La leteradüra principala in lumbard ucidental l'è quela scrivüda in milanes
classegh, che a partì dai temp del Dücaa de Milan fin asquas a la metà del XIX
secul l'eva cunsideraa la lengua/dialet de tüta l'Insübria . Anca se la varianta
de la cità de Milan l'eva quela de riferiment, i scritur i druvaven un lessich
inrichii da parol mia necessariament né de Milan né de la zona che al dì d'incö
la fa part de la sua pruvincia, e i lessicograf insübrich i ripurtaven vucabul e
variazion funulogich specifich de parecc zonn insübrich che i henn parecc
chilometer föra de Milan cità, fin a rivà per esempi int la zona laghee.

De tüta manera, gh'è stat e gh'è anmò di pueta e aütur che i scriven in lumbard
ucidental ma i dröven mia el milanes classich:

Menter el lumbard ucidental l'ha truvaa una sua variant leteraria de riferiment
in de la parlada de Milan, la situaziun leteraria urientala l'è stada, düranta i
secui, püssee s'centrada: se pò dì che la leteradüra urientala l'abia vist
almanch dò variant, quela de Bergum e quela de Bressa. Tra i aütur püssee antigh
podum truvà Giuvann Bressan (in Bergamasch) e Galeazz di Urz (in Bressan).



https://lmo.wikipedia.org/wiki/Seg%C3%B3nda_gu%C3%A8ra_mondi%C3%A0l

La segónda guèra mondiàl l'è stàda 'l cunflìt che tra 'l 1939 e 'l 1945 la g'ha
ést confrontàs de 'na bànda le potènse de l'Asse comandàde de la Germania
nazista e de l'ótra bànda i Aleàcc entràcc en guèra per contrastà 'l desègn de
egemunìa de Hitler. El vé definìt "mondiàl" perchè - isé come che gh'ìa sücidìt
en ocaziù de la prima guèra mondiàl - g'ha partecipàt nasiù de töcc i cuntinèncc
e le operasiù de guèra le g'ha 'nteresàt 'na bùna part del pianéta.

El cunflìt l'è cuminciàt co l'invaziù de la Polònia de part de la Germània, e
l'è finìda col bombardamènt atòmic de Hiroshima e Nagasaki e co la réza del
impér giapunés.

L'è cunsideràt el piö grant cunflìt armàt de la stória, e l'è costàt séz'agn de
patimèncc incalculàbii, destrüsiù e stràgi per en totàl de 55 miliù de mórcc. Le
pupulasiù civìi difàti i è stàde cuinvulgìde 'ndèla guèra per vìa de l'üzo de
àrmi sèmper piö potènti. Endèl córs de la guèra s'è cönsömàt apò a la tragédia
de l'Olocàusto perpetràda dei nazisti cùtra ai Ebrèi.

A la fì del cunflìt s'è stabilìt en ùrden modiàl nöf, fondàt sö la contrapuzisiù
'ntra Stati Ünìcc e Üniù Soviètica, e düràt enfìna a la disgregasiù de chèsta
öltema al prensépe dei agn noànta (guèra frèda). El cunflìt el g'ha segnàt apò a
la fì de l'egemunìa de l'Euròpa söl pianéta.



https://lmo.wikipedia.org/wiki/Gastropoda

Gastropoda l'è 'l nòm de 'na clas de molùschi. L'è la clas che g'ha ìt el söcès
evulutìf piö nèt, suratöt per vìa dei adatamèncc anatòmich che i sò mèmber i
g'ha svelöpàt e che i ha facc nì bèi diferèncc dei Monoplacofori dei quài l'è
fàcil che i se sàpe uriginàcc.

Gh'è al mónt de piö de 75.000 spéci amò ìe e gh'è stat discriìt alméno 15.000
fòsii che fà part de chèsta clas.

De chèsta clas fà part le lömàghe, i lömagòcc e divèrsi óter animài marì che se
conós piö che óter per i sò gös, aisebé che tàte spéci, compàgn dei
Opistobranchia e i Nudibranchia, i l'ha pirdìt endèl córs de l'evulusiù.

La tasonomìa dei Gastròpodi l'è amò sóta reviziù, e de menemà se abandùna la
clasificasiù tradisiunàla. La situasiù l'è cumplicàda e se pöl parlà de 'na
"giùngla tasonòmica" quan che se và 'ndèi lièi tasonòmich piö bas, perchè la
clasificasiù la càmbia a segónda dei autùr. En piö, coi stüde piö modèrni de le
sequènse de DNA gh'è de spetàs amò divèrse reviziù pò a dei lièi de clasificasiù
piö alcc.



https://lmo.wikipedia.org/wiki/Regn_%C3%9Cn%C3%AC

Al Regn Ünì dla Gran Bretagna e Irlanda dal Nord (in inglees: United Kingdom of
Great Britain and Northern Ireland) ad solit abrevià cume Regn Ünì o incasì UK
(sigla dal noom uriginal, in ingles United Kingdom), l'è 'd suveent ciamà incasì
con la sineddoche Inghiltera, e l'è un staat dl'Europa ucidentaal. Al mument al
sò munarca l'è la Regina Elisabeta II ad Windsor.

Al Regn Ünì l'è al risültà d'un grüp d'Acord d'Ünion che j'ann giuntà insema i
nasion custitüent: Inghiltera, Scosia, e Irlanda. La magiur paart ad l'Irlanda
l'a se pö separà del 1922 con la custitüsion dal Stat Liber d'Irlanda (cula che
adess l'è la Repüblica d'Irlanda), mentre una part l'è ancura suta al Regn Ünì e
l'è ciamà Irlanda dal Nord. L'Irlanda dal Nord, insema al Gales che prima l'era
cunsiderà un principat dal Regn d'Inghilterra, l'è dventà vöna di quater nasion
custitüeent: Inghiltera, Scosia, Irlanda dal Nord e Gales. La dinastia regnant
l'è quèla dal Regn d'Inghilterra.

Al Regn Ünì us tröva in sl'a costa ucidental dl'Europa setentriunal. L'è
circundà a est dal Mar dal Nord, a sud dal Canal ad la Mania, e a ovest da Ucean
Atlantic e dal Mar ad l'Irlanda. J'Isul dal Canal e l'Isula ad Man j'en suta la
curona d'la Gran Bretagna ma i fan no part dal Regn Ünì.

Anca se al Grand Imper culunial l'è ormai finì e al so puter in t'al moond l'è
diminuì, al Regn Ünì l'è restà istess un putensa mundial. L'è vöi di G8 e l'è
fra i paiis püsè svilupà dal moond, con un ecunumia ch'l'è cunsiderà la quinta
in tüt al moond e la seconda in Europa. L'è incasì stat vöi di prim astaat a fa
part ad la NATO e ad l'ONU, indè ch'l'è membar permanent con al diritt ad veto.
Al Regn Ünì l'è vöna di püsè foort putens militar dal moond, e al gha'a incasì
j'aarm nücleaar.



https://lmo.wikipedia.org/wiki/Latin

El latin el nass comè lengoa de Roma e del Lazzi da l'ann 1000 prima de Nòster
Signor.

El latin el s'è spantegaa, comè lengua de l'Imperi Roman, in tutta Europa. La
maggior part di lengov de l'Europa del dì d'incoeu vegnen del latin (lengov
latin moderni), o pur gh'hann squas tutt i paròll che vegnen del latin. El latin
l'è semper staa la lengua de la coltura, e anmò adess l'è important comè lengua
de la Gesa e de bona part di nòmm scentifigh.

El Latin (nòmm nativ: "Lingua Latina" o "Latine") l'eva ona lingoa indoeuropea
del grupp itàlegh parlada in de la region del Lazzi e che poeu, quand i Roman
gh'han conquistaa tutt el mond cognossuu, l'è diventada la lingoa ufficiala de
l'Impee (Imperium Populi Romani). Del Latin hinn nassuu i lingov neolatìn, che
hinn diffonduu in tutt el mond, de l'Euròpa a l'Amèrega del Sud. Sin al 1964 l'è
staa la lingoa ufficiala anca de la Gesa Catòlega. Cont el Grech Antich l'è la
lingoa che la gh'hà fondaa la civiltaa occidentala e l'è stada doperada da grand
autor, comè Ciceron, Ceser, e Titi Livi.

Quand i Indoeuropee gh'hàn ciappaa possess de pradegamet tuta l'Euròpa, ona part
de lor hinn andaa in de la penìsola taliana: chest grupp chì l'è ciamaa Itàlegh:
i lor lengov eren l'Umber, el Sabin, el Sanìta, l'Osch, el Falìsch e anca el
Latin, ciamaa inscì perchè el veniva parlaa in del Lazzi (Latium). I primm
testimonianzi scrivuu de quella lingoa chì hinn i Carmina, cant religios per
l'agricoltura e i cerimòni. Tra i citaa latin quella che la gh'hà avuu puu
success l'è stada Ròma, che la gh'hà ciappaa prima tutt el Lazzi e poeu
l'Itàlia. Peroo el Latin de sti temp chì l'eva nò el Latin studiaa a scoeula, ma
vun pussee arcàegh. Quand infin i Roman gh'han conquistaa la Grèsa, gh'hànn
ciappaa comè s'ciav on gran numer de Grech, e pur dij literaa e filòsof, che a
Ròma gh'hànn portaa tuta la lor cultura, de la qual i Roman hinn staa colpii e
afasinaa, anca se el gh'eva vargun comè el Caton che l'amava minga (lù el diseva
che la cultura Grèga corumpeva i costùm Roman). Vun di chest literaa el ciamava
Livi Andrònegh (Livius Andronicus in Latin e Líbios Andrónikos in Grech) e el
gh'hà scrivuu la version latina de l'Odiséa, e la gh'hà ciamada "Odysia". De chì
ghe hinn staa on gran numer de autor, che eren sostegnuu de la famija dij
Scipion, che amaven l'art e la coltura. Tra chest scritor se recorden el Plaot
(Titus Maccius Plautus; el scriveva dij comedi), el Nevi (Nevius; el gh'hà faa
ona componimet sora i guèr punegh) ed el Ènni (Ennius; poetta èpegh).

Pater noster, qui es in cælis, sanctificetur nomen tuum, sdveniat regnum tuum,
fiat voluntas tua, sicut in cælo et in terra Panem nostrum cotidianum dona nos
hodie et demitte nobis debita nostra, sicut et nos demittimus debitoribus
nostris. Et ne inducas nos in tentationem, sed libera nos a malo, amen.



https://lmo.wikipedia.org/wiki/Referendum_in_su_la_permanenza_del_Regn_Unii_in_de_l%27Union_Europea

El Referendum in su la permanenza del Regn Unii in de l'Union Europea, ciamaa
despess Brexit (da British exit) l'è on referendum faa el 23 de giugn del 2016
indova i cittadin del Regn Unii e de Gibilterra i gh'ha avuu de scernì se restà
dent a l'Union Europea o sortì da l'Union. La permanenza del Regn Unii l'è tema
de discussion dal 1973, quand che el Regn l'è entraa in de la CEE.

L'è staa proclamaa dal European Union Referendum Act 2015, e l'è 'l terz
referendum ingles e 'l second a tema Europa, quand che el 67% di ingles l'era a
favor de stà in de la Comunidaa Economica Europea.

Anca se i sondagg daven per vincent el remain, ossia restà in de l'Union, a la
fin el resultaa l'è staa a favor de la sortida da l'Union Europea.

Quand che 'l premier ingles David Cameron l'ha descovert el resultaa l'ha daa i
sò dimissioni per ottober, e l'è scominciada ona campagna per fà de noeuv el
referendum.

A l'istess temp on poo de person, comé 'l Massimo Doris e 'l Beppe Sala, han dii
che gh'è la possibilitàa de portà a Milan i aziend che scappen da Londra.

La prima ideja de domanda la seva: Inglés: Should the United Kingdom remain a
member of the European Union? Gallés: A ddylai’r Deyrnas Unedig aros yn aelod
o’r Undeb Ewropeaidd? Lombard: Gh'avariel el Regn Unii de restà on member de
l'Union Uropeja? E i respost seven Si o No

Però despoeu la Commission Elettorala l'ha dii de preferì ona domanda pussee
diretta e neutra, donca l'è stada cattada foeura: Inglés: Should the United
Kingdom remain a member of the European Union or leave the European Union?
Gallés: A ddylai’r Deyrnas Unedig aros yn aelod o’r Undeb Ewropeaidd neu adael
yr Undeb Ewropeaidd? Lombard: Gh'avariel el Regn Unii de restà on member de
l'Union Uropeja o lassà l'Union Uropeja, e i respost seven Lassà l'Union Uropeja
e Restà on member

Inscambi, tucc i Partii del Parlament de Gibilterra seven a favor de rimanè in
l'Union.



https://lmo.wikipedia.org/wiki/Lengua_italiana

L'italian o, de spess in Lombard Oriental taià (nòmm nativ: Italiano), o anca
toscan l'è ona lengua latina moderna. L'italian l'è anca, in d'on quaj canton,
ona lengua franca, perchè i sò parlant parlen anca lengov different e i doperen
l'italian domà per parlà con i gent forest, ma l'era ona situazion pussee
spantegaa in del secol quell de 19-20, perchè poeu i politegh de genocidi
lenguistegh del Stat italian han portaa la noeuva lengua a la pupart di italian.
L'italian l'è lengua offizzial de l'Italia, de San Marin, de la Svizzera (insema
al franzes, al todesch e al romanc) e de la Citaa del Vatican (insema al latin).
L'è lengua offizzial in Istria insema al Croatt e al Sloven. L'è parlada anca in
del Principaa de Monaco, a Malta, in Corsica, a Nizza e provincia, e minga tropp
in Albania, Tunisia e in Libia. I so dialet de spess hinn influenzaa da vari
lengov regional e local parlaa in 'sti teritori chì.

La lengua italiana la vegn del dialett fiorentin del Toscan del XIV secol. A l'è
pròpri duranta sto temp chì che l'è nassuda la literadura toscana, eree de
quèlla siciliana (che l'è staa el primm volgar italian dopraa dij poeta). Hinn
staa di autor comè Bonagiunta Orbicciani de Lucca e Guidon d'Arezz in d'on primm
moment e poeu quij de la scoeura del Dolz Stil Noeuv a fà diventà el Toscan la
lengua literaria pussee importanta de la penisola. El pussee grand autor del
temp l'è staa el Dant Alighiee, seguii del poetta Franzesch Petrarca e del
scrittor Gioann Boccaccio. Duranta el Renassiment e in di secol dòpo, tucc i
autor italian scriveven o in latin o cont el Toscan di quij trii litteraa. Donca
se pò dì che l'Italian medieval l'è restaa in vida a longh (basta pensà a quij
che in ann vesinn scriveven anmò degl'impiegati, de', allor che etc.).



https://lmo.wikipedia.org/wiki/Roma

Roma l'è la capitàl de la Repüblica Italiàna e 'l capolöc de la Regiù Làsio e de
la pruvincia de Roma. Có i sò 2 863 322 abitàncc (dàto del Dicember 2013)
distribüìcc sö'nden'àrea de 1.285 km², l'è apò 'l cümü piö pupulùs e piö grant
de l'Italia. La densità de popolasiù l'è de 2 228 ab./km².

Roma la se tróa 'ndèla zòna centro-ucidentàla de la Penìzola Itàlica, l'è
postàda sö le culìne 'ntùren al fiöm Tévere che 'l la streèrsa 'na vintìna de
chilòmetri prìma che chèsto 'l sbötes endèl Mar Tiréno. Endèla pàrt ucidentàla
de la cità gh'è la Citá del Vaticano, en stat indipendènt e sovrà 'ndóche g'ha
rezidènsa la Santa Sede del Papa de la Céza Catòlica.

Segónt la tradisiù l'è stàda fondàda de Ròmolo ai 21 de bril de l'an 753 prìma
del Signùr, e l'è stàda la capitàl de la Repüblica prìma (del 509 prìma del
Signùr enfìna 'ntùren al 30 prìma del Signùr) e de l'Impér Romàno dòpo. Endèl
sècol III dòpo del Signùr, quan che 'l cristianèzimo 'l g'ha ambiàt a ciapà pè,
el Vèscof de Roma (che piö tàrde el g'ha cuminciàt a éser ciamàt Papa) l'è
deentàt l'autorità religiùza piö 'mportànta de töta l'Europa Ocidentàla, 'nfìna
a la fondasiù del Stat Pontifìcio (752 ÷ 1870) del quàl l'è stàda la capitàl per
piö de 'n miér de agn quàze sènsa 'nterusiù. L'è deentàda la capitàl del Regn
d'Itàlia 'ndèl 1870 e l'è la capitàl de la Repüblica Italiana zamò de la sò
fondasiù endèl més de zögn del 1946.

La sò 'mportànsa stòrica l'è grànda fés. L'è cunsideràda giöna de le cüne de la
civilizasiù ucidentàla e cèntro spiritüàl del Catolicézimo. El sò cèntro
stòrich, endóche se tróa testemognànse de quàze tré miér de agn, l'è stat
deciaràt de l'UNESCO Patremóne de l'Umanità. Per chèsta sò 'mportànsa stòrica e
artìstica la cità de Roma l'è vizitàda ògna an de miliù de türìsti che rìa de
töt el mónt.



https://lmo.wikipedia.org/wiki/Cumpi%C3%BCter

El cumpiüter, ciamaa anca calculadur e urdinadur, a l'è una maghina che la laura
i dat a segund de 'na lista de istrüziun, ciamà prugramadura.

El prim cumpiüter l'eva el Z3 del Konrad Zuse , ma el prim modern l'eva ENIAC
(1946), grand cum'è una stansa.

Nel 1941 Konrad Zuse inventa el prim cumpiüter, el Z3. L'era minga tücc
eletronico. El prim cumpiüter moderno (general purpose) l'eva el ENIAC, prugetàa
dai american. El prim cumpiüter commercial talian l'eva el ELEA 9003
dell'Olivetti, el prim al mund ad usà dumà i transistor.

El prim personal cumpiütet l'eva la Programma 101, faa da Pier Giorgio Perotto
dela Olivetti. El parea pü una calcolatrice, ma l'eva on cumpiüter semplice. Nel
1971 Federico Faggin inventa el microprocessor, usà per la prima volta da
François Gernelle dü an dopo.

Nel 1977 Chuck Peddle crea el prim "Home Computer", seguido dala Apple cunt el
Apple II. El prim Home Compiuter che el custava minga tropp l'era el Sinclair.
El püü se vendù el fudaria el Commodore 64.

Nel 1981 IBM crea el PC IBM cunt el DOS di Microsoft. L'eva facil de clunàe e
l'è divenü standard. Nel 1986 Microsoft crea el Windows, incö l'è el sistema püü
usàa nei PC.

Nel 1991 on finlandes, Linus Torvalds, crea el Linux, on sistema Open Source.
Incö l'è molt usàa in dei server e in dei smartphone.

El prim smartphone l'eva on IBM, ma el prim a diventà famoso l'è iPhone, dela
Apple. Incö el sistema püü usàa l'e el Android, seguito dal iOS dela Apple e dal
Windows Phone.



https://lmo.wikipedia.org/wiki/Urtugrafia_ins%C3%BCbrica_%C3%BCnificada

Cun el termin Urtugrafia insübrica ünificada (o semplicement Urtugrafia
ünificada) s'intenda l'urtugrafia druvaa da la La Vus de l'Insübria per scriv el
lumbard insübrich. L'è un urtugrafia a bas funetica, ma cun di acurgiment
(para)etimulogich per pudè tend ai diferenz funulogich principal intra i
variant.

La grafia l'è a bas alfabetica, cun l'abecedé Latin. Püssee precisament,
l'abecedé druaa l'è quel "muderen" o "ticines", uvera quel ch'el dröva i vucal
"ö" e "ü" inveci de "oeu/eu" e "u".

Quela grafia chì l'è a bas funemica, cun i valur di grafema basaa ins el sistema
talian (che pö l'è anca la bas del milanes classich). Presempi se dröva el
grafema "h" per cumünicà velarità davanti ai vucal fruntal. Quela cunvenzion chì
l'è estesa ai cas in fin de parola, e donca a gh'hum tücc [tytʃ] ma toch [tok].

Una part impurtanta de quela grafia chì l'è che la cerca de rend la letüra
püssee sempliz per tüt i insübrich, truanda di cumprumiss per i diferenz
funulogich regular. Vöna de 'sti diferenz chì l'è quela di sistema d'acentazion,
o mej de la variazion intra vucal vert e saraa. Presempi, la diferenza intra la
"e" verta e la "e" sarada la se marca giò no, a men che ghe sia un dübi int un
quaj cas, perchè generalment el grafema "e" u se legg saraa o vert a seconda de
la parnonzia lucal (che pö l'è quel che la gent la fà int i alter lenguv,
cumpres el talian). I cunsejan però de "marcà giò vergutin", quand che gh'è
ambiguità: el mè barba (=pussessiv)– el me pias (=prunom)

In general i mantegnen che "men acent riesum a duvrà, püssee legibil el resülta
el test". I acent di infinii (pres. mandà, parlà, etc.) i se mantegnen anca
quand che se tachen di prunom clitich, semper per rend la letüra püssee
scurevula:

I cunsejan de druaa el grafema "z" in quej cas indè che l'etimulugia el dumanda,
giamò che in quej cas lì l'è parnunziaa diferent in certi part de l'Insübria
(presempi in laghee e in brianzöö). E donca se fà diferenza intra "russ"
(milanes: [rus], brianzöö: [rus]) e "rüzzà" (milanes: [ryˈza], brianzöö:
[ryˈtsa]).

Un'altra cunvenzion non funetica (anca se minur) l'è quela de druà la "h"
(para)etimulogica. Giamò che i verb ausiliar i henn quej ch'i presenten püssee
diferenz dialetal (pü o meno in tüt i lenguv), quela cunvenzion chì la dà un poo
de jüt int l'intercetazion. E quindi el verb vèch el sariss:

Semper cun l'idea de semplicità, el cunsili l'è quel de vech mia de vucal dupi
in mezz a la parola, e donca gh'avrum la pas e el pass. Pöden però vessech vucal
dupi in fond ai parol:

Suratüt int el cas di verb, se cunsilia de scriv i vucal dupi anca in quej
variant ch'i ja parnonzian no, per marcà la diferenza cun i alter desinenz, e
cun l'infinii (presempi mangià e mangiaa).

Per i cunsunant, l'idea de semplicità la porta a druvà mia de dupi (föra che
"ss" che la serva per marcà la "s" surda, e "nn" che la marca la "n" alveulara).
I cunsilian però de tegn dupi i cunsunant africaa in fin de parola, e donca
gh'avrum: tecc, vecc/vegg e insì via.



https://lmo.wikipedia.org/wiki/Lengua_Lumbarda

El lumbard (codes ISO 639-3 lmo) a l'è una lengua neulatina che la fa part de la
fameja Gal-italica (o püssee precisament Galo-Rumanza-Cisalpena), una fameja che
la furma un sistema linguistich diferent sia de quel talian che del Reto-rumanz.
La lengua lumbarda l'è parlada principalment in de l'Italia del nord (buna part
de la Lumbardia e in de la Sguizzera del süd (Tisin e i Grisun), olter che in
d'una quai area di regiun cunfinant, suratüt a est del Piemont) e in del
Trentin. Anca se 'l talian l'è in gener druvaa cume lengua scrita in di arei
induve che se parla lumbard, el lumbard l'è minga mütualment cumprensibil cul
talian e 'sti dò lenguv i fan part de dü ram diferent de la pianta dala fameja
linguistica rumanza.

El lumbard l'è staa censii da l'UNESCO cume lengua in pericul d'estinziun e de
cunseguenza cume lengua da tutelà. I so dò variant principal hin quela
ucidentala (o insübrica) e quela urientala, dò variant chi gh'han un bel poo de
diferenz, e a gh'è di linguista che je cunsideran dò lenguv separaa. I Stat
talian e svizzer ricunussen nò i parlant de la lengua lumbarda 'me minuranza
linguistica.

La presenza de quei dò vucal chì rutund (ciamaa anca "vucal türbaa") l'è
cunsideraa vöna di carateristich principal de la lengua lumbarda, insema al
piemuntes, al ligür e al emilian-rumagnöl. El lumbard l'è però diferent dal
piemuntes perchè (i püssee variant) i gh'han no la vucal media central (la
"terza vucal piemuntesa") e el gh'ha l’infinii de la prima cogniügazion che el
finiss con à(r).

A diferenza de bona part di lenguv rumanz, tanti dialet lumbart ucidentai gh'han
di upusiziun de quantità vucalica, p.es. paas [paːs] vs. pass [pas], ciapaa
[ʧaˈpaː] vs. ciapá [ʧaˈpa]. Un'altra carateristica, rara in d'una lengua
rumanza, l'è ch'i dröva tant i vèerp frasai idiumatich (custrüzziun vèerp
particula), pü o men cume in Ingles i di alter leench germanich. P.es. trá, trá
via, trá sü, trá fö(ra); mangiá, mangiá fö(ra). L'è una carateristica cumün a
tanti dialet de alter lenguv galu-italich.

Druvà el lumbard l'è staa a lungh stigmatizaa in di arei lumbardofun che
puliticament fan part de l'Italia, però de solit l'è minga inscì in di arei
svizer, induve che i varietaa linguistich lumbard lucai hin de solit püssee ben
cunservaa e püssee vitai. Un quei prugrama de radiu e de televisiun in lumbaart
l'è trasmetüü ucasiunalment da la Radio e televisiun svizzer de lengua taliana.
L'istitüziun de ricerca püssee impurtanta che la lavura sü di dialètt lumbard
l'è lucalizada a Belinzona, in Svizera (CDE - Centro di dialettologia e di
etnografia, una istitüziun guvernativa cantunala). A gh'è nissüna istitüziun
simila in Italia. In dal dicembër 2004 el CDE l'ha püblicaa el LSI, un diziunari
in 5 volüm che 'l quata tüt i varietà lumbard parlaa in di arei svizer. Questa
l'è per adess la risorsa sü la lengua lumbarda püssee impurtanta mai püblicada
(püssee de 4,500 pagin e circa 57,000 parol cun püssee de 190,000 variant
parlaa).

Dunca el lumbard l'è minga una lingua ünificada, ma l'è un isuglossa de dialett
simel. Una distinziun impurtanta a l'è quela tra varieta ucidental (o Insüber) e
uriental (o Urobich). La prima l'è parlada a ovest de l'Ada, l'altra a est e in
de la Pruvincia de Cremuna. Se la prima la gh'hà cume dialet de referenza el
Milanes, che'l gh'hà anca una sua storia leteraria, el segund inveci l'è püssee
s'centraa. In del Lumbard Ucidental fan part el Milanes, el Brianzöö, el
Tisines, el Nuaresat, el Legnanes, el Cumasch, el Laghee e anca tant alter. In
quel uriental inveci gh'hin el Bergamasch, el Bressan, el Camünn, el Suresinès,
el Cremasch e l'Òlt Mantuà.

Tüt i varietà parlaa in di arei svizer a hin ucidental, menter che in Italia se
tröven sia di varietaa ucidental sia uriental in Italia. La varietà lumbarda cun
la püssee antica tradiziun literaria a l'è 'l Milanes (la remunta al sécul
XIII), però al dì d'incöö el Milanes a l'è staa surmuntaa asquas cumpletament
del Talian. El termin Ticinees a l'è una denuminaziun cumprensiva per i varietà
parlaa in Cantun Ticin (Svizera), menter la koiné Ticinesa l'è la koiné duvrada
par i parlant da varietà lucal divergent del Cantun Tisin, de la Lumbardia o del
Piemunt.

Un quai de dialet in del süd de la Lumbardia, cume el Paves o el Cremunes,
gh'hnn però una classificaziun minga certa. Gh'è infat chi dis che sien dialet
lumbard (el Paves dunca el sariss ucidental e 'l Cremunes inveci uriental) e chi
inveci el sustegn che hin part de l'Emilian-Rumagnöl.

El lumbard el gh'ha una leteradüra parecc antiga, a partì giamò dal XIII secul
cun el lavur del Bonvesin de la Riva, che 'l scriveva int una varianta passada a
la storia cume "Koiné lumbarda". In general, a partì dal XV secul, la leteradüra
lumbarda la se pö divid intra uriental e ucidental, per via di cambiament
funulogich che i du variant i hann sübii, e del so distacament cultüral per via
de la division pulitega intra Dücaa de Milan e Repüblica de Venezia.

La leteradüra principala in lumbard ucidental l'è quela scrivüda in milanes
classegh, che a partì dai temp del Dücaa de Milan fin asquas a la metà del XIX
secul l'eva cunsideraa la lengua/dialet de tüta l'Insübria . Anca se la varianta
de la cità de Milan l'eva quela de riferiment, i scritur i druvaven un lessich
inrichii da parol mia necessariament né de Milan né de la zona che al dì d'incö
la fa part de la sua pruvincia, e i lessicograf insübrich i ripurtaven vucabul e
variazion funulogich specifich de parecc zonn insübrich che i henn parecc
chilometer föra de Milan cità, fin a rivà per esempi int la zona laghee.

De tüta manera, gh'è stat e gh'è anmò di pueta e aütur che i scriven in lumbard
ucidental ma i dröven mia el milanes classich:

Menter el lumbard ucidental l'ha truvaa una sua variant leteraria de riferiment
in de la parlada de Milan, la situaziun leteraria urientala l'è stada, düranta i
secui, püssee s'centrada: se pò dì che la leteradüra urientala l'abia vist
almanch dò variant, quela de Bergum e quela de Bressa. Tra i aütur püssee antigh
podum truvà Giuvann Bressan (in Bergamasch) e Galeazz di Urz (in Bressan).



https://lmo.wikipedia.org/wiki/Italia

L'Italia (in Italian: Italia, Repubblica Italiana) l'è ona republega che la se
troeuva in de l'Europa meridionala. La soa posizion l'è al Sud dij Alp, in part
in sul continent (Val Padana), in part in su ona penìsola ciamada strival per la
soa forma longa e streccia e in part in su di ìsol, regordemmen i dò principaj:
la Sicilia e la Sardegna.

La capital de la Republega Taliana l'è Roma del 1870. Prima de chela, i capitaj
hinn staa Turin (1861-1865) e Firenz (1865-1870). L'è important anca Milan,
considerada la capital economega del paes.

La popolazion l'è de circa 60 milion de person (stimm de l'Istat del 2011); i
dònn hinn circa duu milion pussee di òmen e la densitaa l'è de 196 person per
km2. La division aministrativa de l'Italia l'è de 20 region e 107 provins.

La pupart de l'Italia la se troeuva a sud di Alp, foeura che di tochelitt in del
nord del paes. Poeu gh'è anch i isol. I pussee important hinn Sardegna e
Sicilia.

L'Italia la se uniss in del 1861, ma la ciapa el Trentin e Triest domà a la fin
de la Prima guera mondial.

Offizialment, l'Italia la gh'ha no on inn, e quell provvisori el saria, dal
1943, la Leggenda del Piave.

De facto, l'inn l'è el Canto degli italiani, anca ciamaa, l'Inno di Mameli, che
l'è staa scrivuu in del 1847(?) del Goffredo Mameli. Tre i robb che solten aj
oeugg, perchè hinn speziaj: l'atach etnofobegh contra l'Austria (menzionà on
olter paes o nazion, in del proppi in, l'è ben rar, o perfinn scognossuu ), el
fà la part di vitem (oltra robba ben rara in d'on in nazional), e tutt i paroll
che vegnen repetuu minga voeuna ma do voeult.

Gh'hinn di region a statut ordinari e a statut special. 15 hinn ordinari, 5
speciai: Trentin - Sud Tirol, Friul Venesia Giulia, Sicilia, Sardegna e Val
d'Aosta.



https://lmo.wikipedia.org/wiki/India

La capital a l'è New Delhi. A l'è 'l setim paes del mund per süperfiss, cun
3.166.414 km² e'l segunt per pupulaziun (püssee d'un miliard e cent miliun
d'abitant, che'l 70% a l'è sota i 35 agn). L'alfabetizaziun a l'è al 62%.

L'India a l'è tacada al Pakistan a ovest, a la Cina, al Nepal e al Bhutan a
nord-est, al Bangladesh e al Myanmar a est. In de l'Ucean Indian, l'India a l'è
arent al Sri Lanka, ai Maldive e a l'Indunesia. La costa de l'India a l'è lunga
püssee de setmila chilometer e la da in sü l'Ucean Indian a süd, el Mar Arabich
a ovest e 'l Gulf del Bengala a est.

La cunquista britaniga de l'India la scumincia in del 1715. L'ültim vice-rè
ingles de l'India a l'è staa Lord Mountbatten.

In del lüj del 1947, a Lundra a l'è staa vutà el palpee d'indipendenza; la
cumissiun Radcliffe l'aveva stüdiaa una fruntera per la creaziun de dü stat::
l'Üniun Indiana, per la püssee part induista, e 'l Pakistan, per la püssee part
müssülman.

L'indipendenza a l'è stada pruclamada el 15 d'agust del 1947. La custitüziun de
l'India a l'è del 1950.

L'India a l'è stada quater völt in guera cuntra el Pakistan: in del 1948, 1965,
1971, 1999.

L'India (nom ufizial: भारत गणराज्य, Repübliga de l'India, in hindi) a l'è una
repübliga federala. El President a l'è el Pranab Mukherjee (del 2012). El Prim
Minister a l'è el Narendra Modi (del 2014).

La repübliga indiana a l'è fada de 28 Stat Federaj e de 7 Teritori de l'Üniun;
tücc i stat federaj, el teritori de la Capital de Delhi e'l teritori de
Pondicherry gh'hann un guern elegiüü; i teritori che resten i gh'hann
un'aministraziun del guern naziunal central e fan riferiment per via direta al
President de la Repübliga. i stat e i teritori a hinn pöö faa in distret
(pressapoch 600). I distret gh'hann dent i tehsil (o, a segunda de la lengua,
tahsil, taluka, taluk, mandal).



https://lmo.wikipedia.org/wiki/Brasil

El Brasil (parnonzia in del portoghes brasilian: [braˈziu̯]), nomm offizial
República Federativa do Brasil, a l’è ona nazion in de l’America del Sud. L’è el
paes quell de cinch al mond per grandezza (8.514.876 km2, el 47% del continent)
e per popolazion (206.081.432 abitant del ann 2016). L’è l’unegh paes de
l’America dova el Portoghes l’è la lengua offiziala e el pussee grand pais al
mond de lengua portoghesa; el Brasil l’è però vun di nazion pussee multiculturaj
e cont la maggior diversidàa etnega, resultaa de cinch secoj de immigrazion e
meticciaa (miscigenação).

El Brasil l’è delimitaa a est de l’Ocean Atlantegh, cont on litoral de 7.491 km,
e el confina cont l’Uruguay, l’Argentina, el Paraguay, la Bolivia, el Perù, la
Colombia, el Venezuela, la Guyana, el Suriname, e la Francia (Guyana Francesa).
Hinn territori brasilian anca di arcipelagh in de l’Atlantegh: el Arcipelagh de
São Pedro e São Paulo, l'Atol das Rocas, Fernando de Noronha (l’unegh abitaa), e
Trindade e Martim Vaz.

El Brasil a l’è ona republega federala e presidenziala, definida in la
Costituzion del 1988; el president, del 31 de agost del 2016, l’è el Michel
Temer. El Brasil l’è formaa de 26 staa federaj e on distrett federal. La capital
l’è Brasília, in del center del paes, fada su del 1960.

La storia del Brasil d’incoeu la scomincia del 1500, quand ona flotta
portoghesa, comandada del Pedro Álvares Cabral, andaa foeura de la rotta per
l’Africa e l’India, el arriva in sul litoral de Bahia. El primm nomm offizial
daa al Brasil l’è Terra da Santa Cruz, ma el nomm popolar l’era Terra do
Pau-Brasil (Terra del Verzin, ona pianta (Caesalpinia echinata) cont legn
pregiaa), del qual el vegn su el nomm Brasil. A partì de la metàa del secol
quell de sedes i Portoghes fann su insediament e latifond per la coltivazion de
la canna de zuccher, del cacao, e del caffè, e l’estrazion de l’or, e per lavorà
deporten s’ciav de l’Africa. Del 1808 la cort portoghesa de la regina Maria I,
per fuggì a i guerr napoleonegh, la sposta la capital de l’imper de Lisbona a
Rio de Janeiro; quand del ann 1822 la cort la retorna in Portogall e el Brasil
torna a vess domà ona colonia, i brasilian protesten e el prinzepp reggent Pedro
de Alcântara, cressuu anca luu in del Brasil, el proclama l’independenza del
paes el 7 de settember de 1822; el 1 de december l’è incoronà imperadô de
l’Imper del Brasil. Domà del 1888 i s’ciav devegnen person liber e del 1889 on
colp de staa militar el proclama la Republega.

El territori del Brasil l’è traversaa de l’Equador e del Tropegh del Capricorn;
el paes el occupa ona vasta area in su la costa orientala de l’America del Sud e
la pupart de l’intern del continent; el confina cont tucc i alter nazion
sudamerican foeura del Cile e de l’Ecuador. Per la sò estension e soratutt per i
sò tant zonn geografegh e climategh different, el Brasil l’è on paes
geograficament divers e quell al mond cont la maggior biodiversidàa de flora e
fauna.

El Brasil l’è el paes quell de cinch al mond per grandezza, dree de la Russia,
del Canada, de la Cina e di Staa Unii. L’area total del territori brasilian l’è
de 8.515.767,049 chilometer quadraa (km2), di quaj 55.455 hinn acqua. El
territori l’è dividuu intra quatter zonn d’orari: UTC-2 in di isol atlantegh;
UTC-3, l’orari “offizial” in la pupart del paes (tucc i staa di region Nordeste,
Sudeste, e Sul, e Goiás, Pará, Amapá, e el Distrett Federal); UTC-4 in di staa
de Mato Grosso, Mato Grosso do Sul, Rondônia, Roraima, e la pupart de Amazonas;
UTC-5 in del staa de l’Acre e in del sudovest de Amazonas.

El Brasil l’è el paes quell de cinch al mond per populazion, dree de la Cina, de
l’India, di Staa Unii e de l’Indonesia. La pupart di abitant la viv in di cittàa
e la pupart l’è concentrada in su la costa de l’Est, del Sudest, e del Sud o in
di montagn visin; al contrari, i dò region del Centro-Ovest e del Nord che hinn
el 64% del territori del paes, gh’hann domà el 15% di sò abitant. San Paol l’è
la cittàa pussee granda, center de on’area metropolidana cont pussee de 20
million de abitant; alter intra i cittàa pussee important a hinn Rio de Janeiro,
Belo Horizonte, Recife, Brasília, Porto Alegre, Salvador, Curitiba, Belém e
Manaus.

La composizion etnega del Brasil l’è varia, resultaa de secoj de meticciaa intra
portoghes, indigen, african, e, de la fin del Vottcent, immigraa de l’Europa, de
l’Asia, o del Medi Orient. El 20% de la popolazion la gh’ha origen taliana, la
pupart del qual del Venet, del Trentin, o del Friul; la cittàa de San Paol la
gh’ha pussee abitant de origen taliana che Roma, la cittàa pussee granda
d’Italia.



https://lmo.wikipedia.org/wiki/Prima_guera_mondial

La Prima guera mondial a l'è stada el conflit armaa che l'ha tiraa dent i
principai podenz mondiai e ona bòna part di podenz pussee piscinin, in tra
l'istaa del 1914 e la fin del 1918. Al principi i contemporani la ciamaven la
guera europea, ma poeu, quand che hinn staa ingagiaa int el conflit anca i
colòni del Imperi Britanich e di quai olter paes extra-europee 'me i Stat Unii
d'America e l'Imperi Giapones, l'è passada a vess ciamada la guera mondial o
anca la gran guera. Defat, l'è stada el pussee grand conflit armaa ch'el fudess
mai combatuu prima de la seconda guera mondial.

El conflit l'è comenzaa el 28 de lui del 1914 cont la declarazion de guera del
imperi Austro-Ungarich al regn de Serbia, depos del atentaa mortal al arciduca
Francesch Ferdinand d'Asborgh-Este suceduu el 28 de giugn del 1914 a Sarajevo, e
l'e terminaa el 11 de november del 1918, che eren passaa pussee de quater agn.
Per el gioeugh d'alianz ch'el s'era formaa in di ultim dessenni del Votcent, i
pussee grand podenz mondiai cont i sò colòni a s'eren spartii in duu bloch in
contrast: de na banda i Imperi Centrai (la Germania, l'Austria-Ungaria, l'Imperi
Otoman e del 1915 la Bulgaria) e de quel oltra i Aliaa, representaa primma de
tutt de la Francia, el Regn Unii, l'Imperi Russ e, del 1915, l'Italia. Pussee de
70 milion d'omen hin staa mobilizaa int el mond intregh (60 milion domà int
l'Europa), e 9 milion de lor hinn mort int el camp de bataia; hinn mort anca 7
milion de civil, minga domà per i efett dirett di operazion de guera, ma anca
per i carestii e epidemii vegnuu doppo.

I prim operazion militar del conflitt i han vist el rapid avanzà de l'armada
todesca int el Belgi, Lussemborgh e int el nord de la Francia, ma l'azion l'e
stada fermada di Anglo-Frances in de la prima bataia de la Marna del setember
del 1914; l'atach contemporani di Russ de l'est l'ha mandaa a mont i pian di
Todesch, che i speraven int ona guera curta e vitoriosa, e el conflitt l'è
degeneraa int ona guera de trincera logoranta, replicada in tucc i front e che
l'è durada fina la fin di ostilità. Maniman che l'andava inanz, la guera l'e
rivada a ona scala mondial, cont la participazion de tant alter nazion, 'me la
Romania e la Grecia. L'event determinant per el resultaa final l'è staa
l'intrada in de la guera di Stat Unii d'America de la part di Aliaa. On bel poo
d'alter nazion se hin s'ceraa contra i Imperi Centrai, despess senza intrà int
el conflit armaa, ma i ghe daven istess di iud economich important ai Aliaa.



https://lmo.wikipedia.org/wiki/Mort_de_la_Yara_Gambirasio

L'omicidi de la Yara Gambiras (in italian Yara Gambirasio), ona tusa de Brembàt
de Sura l'è on cas de cronaca negra italiana ancamò dervìi.

Yara, che l'era ona ginnasta, va föra dal Center Spurtiff de Brembàt de Sura el
dì 26 de nuvember del 2010 ai ur 6:44 de sera. Cà soa l'è arent, circa 700
meter, ma la ghe riverà mai. Trì minut dop che l'è surtida, el so cellular 'l se
tröva sota la cella de Mapèl e despö el signal scumpàr.

La vegn quaj sübit cercada, e el 5 de dicember el vegn indagàa el magütt
maruchin Mohammed Fikri, per ona intercettazion in arab, ma despö 'l se
descuvert che l'era ona traduziona sbagliada.

L'uperai, che l'è staa fermàa sü ona barca che l'era dre ad andà a Tanger,
dimostra che 'l so viagg l'era minga ona fuga e la so posizion la vegn
archiviada.

El 26 febrar del 2011, on appassionàa de aeromodellism el tröva el corp de la
Yara mentre l'era drè a giugàa cunt on modellin. L'era in on camp a Chignöl, al
cunfin cunt el cümun de Madone.

El so òbet l'è stàa tegnüü dal vesc de Bergum Francesco Beschi el dì 28 de magg.
L'è stàa anca legiüü on messagg del President italian.

El giurnalista Roberto Saviano ha ipotizàa on movent di mafia, vist che el pader
de la Yara, el Fulvio, che l'è on geometra che ha testimoniàa in di process in
sü la droga in del bergamasch e in sü i infiltrazziun de la malavida, ma l'è
stàa smentìi.

Sü el curpesìn de Yara el vegn truà del DNA, ch'i investigadur ciamen "Ignoto 1"
La Procura de Bergum la fa ona granda campagna di test del DNA, e descuvre che
el "Ingoto 1" l'è el fiö de on autista di bus, el Giusepp Guerinoni, mort in del
1999. Ma el DNA l'è minga di vün di so fiö. La procura fa di alter analisi e
vegn föra che l'era on fiö illegittim del Guerinoni.

Despö un fint "Alcol Test", la Polizia mena via el Massimo Giusepp Bossetti, on
magütt de Mapell, che 'l vegn accusà de avè cupà Yara.

Vüna di idee de la difesa l'è che la Yara l'era vittima di bullism, e che chesta
roba l'è ligada a la so mort.

El process scumencia el 3 lugl del 2015, despö el process del 27 april innanz al
GUP.



https://lmo.wikipedia.org/wiki/Lundra

Lundra (London in ingles; Lunden in ingles antich; Londinium in latin) a l'è la
capital de ìl Regn Ünì e de l'Inghiltera. Cunt una pupulasiun de 8 416 535
(2013) e on'area metrupulitana de 15 miliunde abitant, Lundra a l'è la cità
püssee pupulusa de l'Regn Unì e vüna di püssee pupulus de l'Europa. Un grant
nümer di sò abitant, ciamaa lundinees (londoners in ingles), i vegnen de l'ester
o hinn de urigin furest: Lundra a l'è, infatt, vüna di cità püssee cusmupulide
dul mund.

Lundra, che la se tröva in sü'l fiumm Tamis, l'è staa vün di cità püssee
impurtant per püssee de dò mila agn: la storia de Lundra la scuminscia, infat,
cunt l'arriv di Ruman ch'hann fundaa la cità chì cunt ul nom de Londinum. A 'l
di d'incö, Lundra a l'è una metropula internasiunal, cunt una grand influensa in
dul mund. A l'è la prima piazza bursistica de l'Europa e la g'ha ul püssee olt
PIL di tücc i alter cità eurupee, ul quint püssee olt dul mund. I sò cinch
aeruport interasiunai fann de Lundra ul püssee grand snodo de traffich aer
mundial; chì se tröva anca la püssee vegia red de metropolitana dul mund, la
London Undergrond (ciamada da i ingles anca Tube). Lundra a l'è stada anca la
capital de l'Imper bretanegh, e, dunca, l'è stada la destinasiun de un grand
nümer de migrant, durant e depus l'era culunial.

La superfis de la cità l'è la püssee granda di tücc i alter cità eurupee,
seguida da Ruma e da Berlin.

A Lundra gh'è ul center de un grand nümer de istiusiun, urganisasiun e sucietà
internasiunai. G'hinn impurtant musej, teater e sale di cuncert; la cità la g'ha
anca quater patrimoni de l'umanità: la Tur de Lundra, i Giardin de Kew, l'area
de Westminster (due g'hinn ul Palaz de Westminster, l'Abasia de Westminster e la
Gesa de Santa Margarita) e ul storegh paes de Greenwich. Inultre, chì viven
stabilment la fameja real e ul munarca dul Regn Ünì, indul Palaz de Buckingham,
e ul Primm minister bretanegh, indul 10 de Downing Street.

Per quai carateristigh chì elencaa, Lundra la g'ha ul titul de Cità glubal e l'è
l'unica cità bretanega in de l'elench di Cità Mundiai Alfa.

A partì da 'l 2000, cunt i rifurm vörsüüda 'l guverno dul Tony Blair, Lundra a
l'è aministrada in maniera federal da un'unica auturidà central, l'Auturidà de
la Granda Lundra cunt un propi Sindich e una propia Asemblea, e da 33 burgh
lundinees, 'me la Cità de Lundra e la Cità de Westminster.

Al dì d'incö, ul nom de Lundra 'l indica tuta la Granda Lundra (Greater London)
e minga apena a la Cità de Lundra (City of London); tücc i istitusiun guvernativ
('me anca l'incurunasiun di re, in de l'Abasia de Westminster), infatt, hinn in
de la Cità de Westminster.

Lundra la se tröva indul sut de la Gran Bretagna, in süi riv dul fiumm Tamis,
minga tropp luntan dul Pas de Calais, che 'l divid ul Regn Unì da la França a
travers la Manega.

Lundra la se tröva in sü'l fiumm Tamis, che l'è la carateristega geugrafega
püssee famusa. Ul fiumm 'l se pö navigaa per un lungh tocch e i lundinees hann
duperaa chesta carateristica chi per fà süun port in de 'l fiumm che, sicome l'è
arental mar, l'è staa un di scali püssee impurtant dul mund fin a la metà dul XX
secul. Ul Tamis, che 'l traversa la cità da 'l sut-ovest a l'est, g'ha avüüuna
granda impurtansa in de la storia e ul svilupp de la cità. Lundra l'è stada
fundada in süla riva setentriunal dul fiumm che, per tant agn, l'è stada
culegada a l'alter spund da un sul punt apena, ul Punt de Lundra: 'me
cunseguensa, ul center de la cità l'è sturegament in süla spunda setentriunala
dul Tamis. Inquand, a partì da 'l XVIII secul, a hinn staa faa süpunt növ ('me
ul neugotich Tower Bridge) la cità l'ha scuminsciaa a diventaa püssee granda.
L'espansiun l'è stada in tücc i diresiun grasie a la sò pusisiun in de 'l center
de la Val dul Tamis. La val chì a l'è ona pianura aluviunal circundada di culin
rutundaa, 'me Parliament Hill, AddingtunHills e Primrose Hill.

In di temp antigh, ul fiumm 'l gh'aveva un lett püssee largh; al dì de incö, l'è
staa faa püssee strett cunt argin artificiai inscì che se saria pödüü faa sücà e
alter custrüziun. Insema, un grand nümer de afluent dul Tamis hinn staa suteraa
in di canai artificiai. Ul fiumm Tamis 'l risent di maree, in un quai periud,
inscì a Lundra a l'è olt ul pericul de inundasiun; ul prublema chì 'l diventa
grav ancamò püssee perchè la Gran Bretagna, per mutiv geulogigh, l'è dree a
alsass in de la part setriunal e l'è dree a basass in de la part meridiunal, due
gh'è Lundra: per cercà de fa föra ul prublema chì, in di agn '70 l'è stada
custriuda, a Woolwich, la Bariera dul Tamis.

A partì da 'l 2000, ul nom "Lundra" se riferiss a 'l teritori guvernaa da
l'Auturidà de la Granda Lundra: ul teritori chì el cunta püssee de 7 miliun de
abitant e l'è faa süde 32 burgh püssee l'antiga Cità de Lundra, ciamada
cumunement City.

Fin a 'l 1889, ul nom de Lundra a l'era duperaa apena per ul Milii quadraa
(Square Mile) de la Cità antiga, che l'era ul tocch due i ruman aveven
scuminsciaa a fà süla cità. Depus la sò granda espasiun, inquand Lundra l'ha
scominsciaa a vess tacada a alter lucalidà arent, 'me la Cità de Westminster,
l'è stada creada la püssee granda Cuntea de Lundra (County of London), che, cunt
i sò 303 chilometer quadraa, 'l guvernava ul teritori che depus ul 1965 l'è staa
ciamaa Lundra interna.

Supressa la "Cuntea de Lundra" e creada l'ancamò püssee granda "Granda Lundra",
in de 'l 1965, ul nom de Lundra 'l se riferiss a 'l teritori chì. L'area
metrupulitana de la capital bretanega a l'è ancamò püssee granda perché la g'ha
una superfiss de 2 584 chilometer quadraa, dent e föra ul racord anular M25, e
una pupulasiun de ultra 12 miliun de abitant.

Lundra la g'ha un clima temperaa usceanic (Köppen: Cfb), simil a chel dul sut de
la Gran Bretagna. Anca se tücc disen che Lundra a l'è una cità indue 'l piöf
asse, a Lundra, in veridà, cunt 601 mm in un agn, 'l piöv men de Tulusa (668 mm
per agn), Ruma (834 mm per agn), Milan (978 mm per agn) e Napul (1 006 mm per
agn); tutavia, sicome i dì de piöva a hinn 145, squas 40 püssee de Milan, se pö
capì che la piöva de Lundra l'è sì frequent ma la g'ha una intensità limitada.

L'urigin dul nom de Lundra l'è minga segura. A l'è un nom antigh che 'l pö vess
truaa in ona quai funt dul II secul: ul nom uriginari a l'è registraa 'me
Londinium, in latin, che 'l fà vedè l'urigin rumana-bretanega. Ul primm tentatif
de spiegà ul nom, anca sì che al dì d'incö 'l se pensa che l'è minga vera, l'è
staa faa da 'l Gufred de Monmouth ne la Historia Regum Britanniae. Lüü'l pensava
ch'ul nom 'l vegniva de ul legendari re Lud che 'l gh'aveva cunquistaa la cità e
l'aveva ciamada Kaerlud.

A partì da 'l 1899, se scuminsciaa a pensà che ul nom a l'era de urigin celtega
e che l'era ul nom de un omm, *Londinos. Chesta spiegasiun chì l'è stada,
tutavia, cetada minga. Ul Ricard Coates, in de 'l 1998, 'l g'ha dii che ul nom
'l riva da 'l pre-celtegh *(p)lowonida, che 'l vör dì "fiumm largh tropp per
traversada" e 'l g'ha pensaa anca che ques'chì a l'era ul nom daa a chel tocch
de Tamis che 'l traversa Lundra: per ul mutif chì, ul primm tuchel de la cità
l'è staa ciamaa cunt ul nom celtegh de *Lowonidonjon.

Fin a 'l 1889, ul nom de Lundra a l'era apena ul nom de la Cità de Lundra. Depus
l'agn chì, tutavia, 'l g'ha scuminsciaa a vess riferii anca a la Cuntea de
Lundra e, al dì d'incö, a tuta la Granda Lundra.

Anca se a g'hinn minga rest de insediament o cità di britanni ne la zona arenta
Lundra, se pensa che ul primm insediament magiur de la regiun chì a l'è chel di
ruman, faa sü indul 43 d.C. Chel insediament chì l'è duraa per apena 17 agn
perchè la tribù di Iceni, guidada da la Regina Boudica, 'l g'ha s'cepaa
tusscoss. In de 'l segund insediament, faa sümej depus e püssee pianificaa, a
viveven 60 000 abitant: Lundra l'è diventanda inscì la növa capitaal de la
pruincia rumana de la Britannia, in de 'l 100 d.C., andand a ciapà ul post de
Culcester.

Cunt la caduda dul dumini ruman in de 'l principi dul V secul, Lundra la g'ha
desmetüüde vess una capitaal e la cità de Lundinium dent i bastiun l'è staa
efetivament abandunada, anca se la civilisasiun rumana l'è sugutada in de l'area
arenta San-Martin-in-di-Camp fin a 'l 450 d.C. A partì da 'l 500 circa, un
insediament anglu-sassun cognusüü'me Lundewic 'l s'è desvilupaa in de la stessa
area, un cicin a ovest de l'antiga cità rumana, due al dì d'incö 'l gh'è Covent
Garden e ul Strand: in chel periud chì la pupulasiun l'era de 10-12 000 abitant.

Enter l'XI secul, Lundra a l'era la cità püssee granda de l'Inghiltèra, püssee
de Winchester, ul tradisiunal center dul Regn dul Wessex. A Lundra, ul re Eduard
ul Cunfessur 'l g'ha faa sül'Abasia de Westminster, cunt un stil rumanegh, e
Westminster, che l'era minga tropp luntan de Lundra, a l'è deventada la
preferida di cà reali. Da chel periud chì, Westminster l'è andaa a ciapà ul post
de la Cità de Lundra 'me sede dul guern nasiunal.

Depus la vitoria in de la bataglia de Hastings, ul Guglielm, duch de Nurmandia,
l'è staa incurunaa re de l’Inghiltera ne la catedral de Westminster, ul dì de
Natal dul 1066. Ul Guglielm a fa custruì la Tur de Lundra, ul primm di nümerus
castej nurmann a vess faa sücunt peder, che ‘l se tröva in de l’angul
sut-uriental de la cità inscì da fà stremì i abitant natif. In de ‘l 1097, ul
Guglielm II ‘l g’ha scuminsciaa a fà süla ‘’Westminster Hall’’, arenta l’Abasia.
La custrüziun l’è depus diventaa ul primm tocch dul Palaz de Westminster.

In de ‘l XII secul, i istitusiun dul guern centraal, che fin a chel dì,
gh’aveven minga una sede precisa ma andaven ingir cunt i reai in tücc ul paes, a
hinn diventaaa semper püssee graand e s’hinn fermaa a Westminster, menter ul
tesor real a l’è staa spustaa da Winchester a la Tur. Menter la Cità de
Westminster a ‘l diventava ul center guernatif püssee impurtant dul paes, la
arenta Cità de Lundra, guvernada da la Curpurasiun de la Cità de Lundra, la
sugutava a vess la cità püssee granda de l’Inghilteraa e ul principal center
aministratif. In de ‘l 1100 la sò pupulasiun a l’era de circa 18 000 abitant ma
in de ‘l 1300 a l’era andada süfin a squas 100 000.

A la metà dul XIV secul, Lundra a l’è stada culpida da la peste nera, che l’ha
faa murì squas un ters de la so pupulasiun. La capital bretanega l’è stada anca
ul center de la rivolta di cuntadin in de ‘l 1381.

In de 'l periud di Tudor, ul scisma britanegh 'l g'ha creaa un gradual pasagg a
ul prutestantesim: cunt ul pasagg chì, un graand nümer de prupriedà de la Gesa a
hinn diventaa prupriedà privade. A l'è cresüüul mercantilism e i sucietà
cumerciai 'me la Cumpagnia bretanega di Indj urientai e alter dedicaa a 'l
cumerc vers ul nöf mund; i tentacul di inisiatif maritim inglees, tutavia, a
hinn minga andà ultra i mar de l'Europa nurd-ocidental perchè i vii cumerciai
per l'Italia e ul Mar Mediterani a andaven travers Anversa o de là di Alp e tücc
i naf che andaven travesa ul strecc de Gibiltera a l'eren talian o ragüsan.
Lundra a l'è diventaa ul principal port dul Mar dul Nort e la pupulasiun a l'è
andada da 50 000, dul 1530, a i 225 000 dul 1605.

Intra ul 1665 e ul 1666 la cità a l'è stada culpida da la graand pest che 'l
g'ha faa s'ciupaa fin a 100 000 personn. In de 'l 1666, ul grand incendi de
Lundra a 'l l'è scuminsciaa da la Pudding Lane in cità e, velusement, a l'è
andaa in gir per la cità, travers i cà de legn. La ricustrusiun a l'è durada
püssee de des agn e a l'è stada survegliada da 'l Rubert Hooke 'me "Inspedur de
Lundra". In de 'l 1708, ul capulaur de 'l Cristofur Wren, la catedral de San
Paul a l'è finida. Durant l'età geurgiana nöf quarter, 'me Mayfair a ovest, a
hinn staa faa su; a hinn staa faa süanca punt in sü'l Tamis, inscì da fà
desvilupaa anca ul süt de Lundra. A est de la cità, püssee a val, invees, a l'è
staa ampliaa ul Port de Lundra.

In de 'l 1762, ul Giorg III a g'ha cumpraa ul Palaz de Buckingham che, pö, a l'è
ampliaa per 75 agn. I cafeterj a hinn diventaa i lucaj püssee pupular per parlà
di propri idee e, grasie a l'alfabetisasiun e la stampa, legg i nutisie a l'era
diventaa püssee facil; la Fleet Street a l'è diventaa ul center de la stampa
bretanega. Tutavia, in de 'l XVIII secul, a Lundra a gh'era tanta criminalidà e
i Bow Street Runners a hinn diventaa ul curp de pulisia prufesiunal. In totale,
più di 200 reati erano punibili cunla morte In tutal, püssee de 200 reati a hinn
staa punii cunt la mort e i donn e i fiö a vegniven impicaa anca per furt
piscinin: püssee dul 74 % di fiö naa a Lundra muriva prima de faa cinch agn.

Lundra a l'è stada la cità püssee granda dul mund da 'l 1831 a 'l 1925. Tutavia,
i cundisiun de suvrafulasiun de Lundra hann purtaa a epidimii de culera, fasend
s'ciupaa 14 000 persunn in de 'l 1848, e 6 000 in de 'l 1866. Inulter, per fà
migliurà ul trafich che 'l se faseva semper püssee pegiur, a l'è staa creaa ul
primm sistema de feruvii urban lucai dul mund: la "Cumissiun edilisia
metrupulitana" (Metropolitan Board of Works, in ingles, che l'è stada abulida in
de 'l 1889, inquand a l'è staa creaa ul Cunsili de la Cuntea de Lundra) 'l g'ha
survegliaa l'espansiun de l'infrastrudura chì ne la capidal e in di paes tacaa.

Lundra a l'è stada bumbardada da i todesch durant la prima guera mundial menter
durant la segunda guera mundial i Blitz e alter bumbardament di todesch de la
Luftwaffe hann faa s'ciupaa püssee de 30 000 lundinees e hann s'cepaa cà e alter
custrüziun in tüta la cità. Sübet depus la guera, i Ulimpiad estif dul 1948
s'hinn faa indul stadi de Wembley.

A partì di agn '50, Lundra a l'è deventada la meta de un grand nümer de imigraa,
un grand nümer di quaj da paes dul Commonwealth, 'me la Giamaica, l'India, ul
Bangladesh e ul Pakistan: la capital bretanega a l'è inscì deventada vüna di
cità püssee internasiunai de l'Europa. In de 'l 1951, ul "Festival de la Gran
Bretagna" a se faa in süla South Bank. In de 'l 1952, la cità a l'è stada
culpida da una catastrufa ambiental cognussuda cunt ul nom de "grand smog" che
'l g'ha purtaa a fà un pruediment dul guern, ciamaa Clean Air Act in de 'l 1956.

A partì de la metà di agn '60, Lundra a l'è deventada un center per la cultura
giuanil in tücc ul mund, esemplificaa cunt i termin Swinging London, ligaa a
Carnaby Street e a i Beatles. In de 'l periud di cunflitt nortirlandes, nela
cità la Pruisori IRA l'ha faa un grand nümer de atentaa cunt bumb. In chì agn
chì, inulter, i disuguaglians razziai hinn staa faa evident cunt la rivolta de
Brixtundul 1981.

La pupulasiun de Lundra a l'è diminuida tücc i agn a partì da la fin de la
segunda guera: da 8,6 miliun de abitant indul 1939, la cità a s'è truada cunt
apena 6,8 miliun in de 'l 1980.

Ul principal port de Lundra a l'è staa spustaa vers val a Felixstone e Tilbury:
i Docklands de Lundra, l'area due prima a gh'era ul port e i grü, a hinn
diventaa ul center de una növa riqualificasiun urbana, Canary Wharf. Chesta zona
chì a g'ha cunfermaa ul semper püssee impurtant röl de Lundra 'me center
finansiari internasiunal, in di agn '80. Arenta Canary Wharf, la Bariera dul
Tamis a l'è stada cumpletada in di agn '80 per cerca de prutegg Lundra da i
maree dul Mar dul Nort.

Per festegiaa ul principi dul XXI secul, ul Millennium Dome, ul London Eye e ul
Millennium Bridge hinn staa faa su. Inquand, ul 6 de luj dul 2005, Lundra a l'è
stada premiada a uspità i Ulimpiad estif in de 'l 2012 (e l'è, donca, stada la
prima cità a uspità i Ulimpiad püssee de dò volt), la cità l'è stada culpida da
una serie de atentaa teruristigh che hann culpii i pasegeer de trii lign de la
metrupulitana e de una curiera: 55 persunn a hinn s'ciupaa, püssee de cent i
ferii.

Cunt l'aumeent de l'industrializzaziun intra ul XIX e ul XX secul, la pupulasiun
de Lundra a l'è cressuda assee, fin a che a l'è deventada la cità püssee
pupulusa dul mund, fin a ul 1925, inquant Nöa York a l'è deventada. La
pupulasiun a l'è rivada a diventaa de 8 615 245 abitant indul 1939, menter a
metà dul 2006 la pupulasiun de la Granda Lundra a l'è stada stimada in 7 512 400
abitant. Comunque, l'area urbana de la capitaal inglees la va ultra i cunfin de
la "Granda Lundra", e la riva a avegh una pupulasiun de 8 278 251 abitant indul
2001, menter la sò area metrupulitana la g'ha 12-14 miliun de personn, a segunda
di stim.

Indul censiment dul 2011, ul 59,8 % di püssee de vott miliu de abitant de Lundra
a l'era classificaa indul grupp etnich di "bianch" (ul 44,9 % a l'era "bianch
britanegh", ul 2,2 % "bianch irlandees" e ul 12,1 % "alter bianch").

Ul 20,9 % di lundinees la g'ha, invees, urigin asiatega e a l'è faa di indiaan
(6,6 % de la pupulasiun tutal), pakistan (2,7 %), bengalees (2,7 %), cinees
(7,5 %), arabi (1,3 %) e "alter asiategh" (4,9 %, ch'a vegnen di alter paees de
l'Asia).

I dati dull'Ufiss per i Statistigh Nasiunai (Office for National Statistics) ha
faa vedè che, indul 2006, la pupulasiun nassuda de fora de Lundra a l'era de
2 288 000 (31 % de la pupulasiun tutal), inquaand indul 1997 i stess dati a eren
de 1 630 000. Ul censiment dul 2011 faseva vedè che ul 36,7 % de la pupulasiun
de la Granda Lundra a l'era nassüüfora dul Regn Unii.

Lundra a l'è stada una cità due a gh'è semper staa un olt nümer de imigraa, per
mutif de sicuresa e per mutif ecunomigh. Ugunott, ebrei de l'Europa uriental e i
cipriot a hinn esempi de migrasiun duvüüa mutif de sicuressa, menter invees,
irlandees, bengalees e indian a hinn esempi de imigraa per mutif ecunomigh. La
zona de l'East End de Lundra, arenta ul quarter de Spitalfields, a l'è staa ul
post indue hinn rivaa un olt nümer de migrant de diveers etnii, e da 'due s'hinn
pö spustaa dent ul rest de la cità per cercà de truvà püssee furtuna.

Inquand ul papa Gregori I, indul 597, ha mandaa Agustin de Canterbury per fà
diventà cristiana la Britannia, l' gh'aveva l'intensiun de fal diventà
"Arcivescuv de Lundra". In veridà, ul sant chì a l'è staa aconlt cunt püssee
favur in dul regn dul Kent e, inscì, la sed arcivescuvil a l'è diventada
Canterbury. Istess, Lundra a l'è stada ul center de la vida religiusa dul paees
per un lungh periud de la sò storia e l'Arcivescuv de Canterbury a l'era spess
in de la capitaal dul regn, indue 'l g'aveva anca una residensa uficiala, in del
Palaz de Lambeth, indul burgh lundines de Lambeth.

Lundra a l'è sed de dò vescuvaa anglican: chell de Lundra, a nort dul Tamis, che
gh'aveva 'me catedral chella barocca de San Paul (prugetada da ul Cristofur
Wren) e chell de Southwark, a sut dul fiumm. I cerimoni de Staa e chei ligaa a
la Cà Real a se fan in de la Catedral de San Paul e ne l'Abasia de Westminster,
una gesa in stil gotich che a l'è granda 'me una catedral. L'Abasia a l'è minga
de vess cunfusa cünt la visina Catedral de Westminster, ch'a l'è la catedral
catoliga rumana püssee granda in Inghiltera e Galles. 'Me indul rest dul Regn
Unii, a Lundra la percetual de gent che la prega a l'è basa e la Gesa
d'Inghiltera ha veduu un püssee olt numer de gent luntanass rispett a i alter
religiun.

L'Arcivescuv de Westminster a l'è veduu 'me ul respunsabil de la Gesa catoliga
in Inghiltera e Galles.

Alter religiun cristian prutestaant a g'hann la sed a Lundra, 'me la Gesa
Refurmada Unida (United Reformed Church, in ingles) e i quacher. A g'hinn anca
gees evangeligh.

Lundra a l'è anca la cà de un grand numer de cumunidà müsülman, indù, sikh e
ebraigh. Tant müsülmaan a viven in di burgh de Tower Hamlets e de Newham; la
custrüziun müsülmana püssee impurtanta de Lundra a l'è la Muschea Centrala de
Lundra, ch'a l'è apena föra dul Regent's Park. Depus dul boom dul petroli, un
semper püssee olt numer de sciur müsülman dul Medi Urient a hinn andà a viv in
di quarter de Mayfair e Knightsbridge, a Lundra Ovest. A Lundra la gh'è la
püssee granda muschea de l'Europa Ucidentala, la Muschea Baitul Futuh, de la
Cumunidà Müsülmana Ahmadiyya.

La cumunidà indù püssee granda de Lundra la se tröva in di burgh nort-ovest de
la cità, a Harrow e Brent, che l'è indue 'l gh'è ul pussee grand templi indù de
l'Europa, ul Templi Neasden. A Lundra a g'hinn 42 templi indù. A g'hinn cumunidà
sikh a l'Est e a l'Ovest de Lundra, in particular a Southall, indue a gh'è la
pussee olta pupulasiun sikh e ul pussee grand templi sikh föra de l'India.

Dò giüdee dul Regn Unii sü trii viven a Lundra, cünt grand cumunidà giüdee in di
quarter de Stamford Hill, Stanmore, Golders Green, Finchley, Hampstead, Hendon e
Edgware a Lundra Nort. La Sinagoga Bevis Marks in de la Cità de Lundra a l'è la
sinagoga de la storega cumunidà lundinees sefardita e a l'è l'uniga sinagoga in
Europa indue a hinn staa faa servizzi per püssee de treseent agn. La Sinagoga de
Stanmore e Canons Park la g'ha ul püssee olt numer de apartenensa di tucc i
alter sinagogh urtudoss de l'Europa, anca pussee de la sinagoga de Ilford (che
l'è semper a Lundra), ch'a l'era chella cünt ul püssee olt numer de apartenensa
prima dul 1998.

Ul cöör de la vida de Lundra a l'è la Cità de Westminster, indue la g'ha denter
la magiur part dul West End: queschì a l'è ul principal distreet cültüral,
d'intratenimen e de cumper, ultra a vess la sed d'un grand numer di principai
sucietà lundinees (föra di aziend che lauren indul setur finansiari). La Cità de
Westminster a l'è anca ul cöör de la pulitega bretanega.

La Cità de Lundra (cugnussuda pussee facilment cunt ul nome de City o Square
Mile, che 'l vöör dì "Milii Quadraa") a l'è ul principal center bancari dul mund
e anca ul principal center de affari eurupee. Pussee de cent di cinchcent
sucietà eurupee a g'han sed a Lundra, menter ul mercaa di cambi a l'è ul pussee
grand dul mund, cunt un cambi mendi giurnalier de 504 miliard de dollar, pussee
di quai de Tokio e de Nöa York insema. Anca se, in di dì, a l'è piena de gent
che laura in de la zona, la Cità de Lundra la se queta in di fin setimana, sicum
a l'è minga un'area residensial. La Cità di Lundra se pöö dì che a l'è vuna cità
indela cità, perchè la g'ha ul propri sindich che 'l vegn elegiuu apena di sò
citadin (cunt anca i sucietà finanziari).

I principai atraziun türistigh a hinn indul Center de Lundra (Central London, in
inglees). Queschì a hinn: la City; ul West End (due g'hinn cinema, bar, club,
teater, negossi e resturant); la Cità de Westminster cunt l'Abasia de
Westminster, ul Palaz real de Buckingham e la Clarence House; ul burgh real de
Kensington e Chelsea, cunt i sò musee, 'me ul Musee de la Sciensa, ul Musee de
la Storia Natural e ul Musee de Vitoria e Albert, e l'Hyde Park. Alter impurtant
atraziun türistigh a hinn la Catedral de San Paul, la Galeria Naziunal, ul
Bankside di Southwark cunt ul Teater dul Globo, la Tate Modern e ul Punt de
Lundra, ul Punt de la Tur e la Tur de Lundra, la Tate Britain, ul Musee
Britanegh a Bloomsbury.

Per tuta la cità l'aministrasiun citadina a l'è cuurdinada da l'Auturidà de la
Granda Lundra (Greater London Authority o GLA, in inglees), menter
l'aministrasiun lucal a l'è afidada a 33 cumun, ciamaa burgh (boroughs) püssee
piscinin. La GLA a l'è fada süde dò cumpuneent eletif: ul "Sindich de Lundra",
che 'l g'ha ul puter esecutif, e l'"Asemblea de Lundra" che la studia i röb che
ul sindich 'l deciit e la pö dì de sì o de no a i sò decisiun in süul bilancio
de tücc i agn.

La sed de l'Auturidà de la Granda Lundra a l'è ul City Hall, che l'è indul burgh
lundines de Southwark e ul sindich dul d' d'incö a l'è ul Boris Johnson. I
auturidà lucai a hinn rapresentaa di cunsili di 32 burgh de Lundra e da la
"Curpurasiun de la Cità de Lundra" (City of London Corporation) ch'a hinn i
respunsabil de un quai servizzi lucai, 'me la pianificasiun ürbanistiga, i scol,
i servizzi suciai, la gestiun di straaat lucai e la racolta dul rüff.

I ghisa a hinn, in tuta la Granda Lundra, fora de la Cità de Lundra, quei de la
Polisia Metropulitana (Metropolitan Police), che a l'è sota ul controll de
l'Autoridà de la Polisia Metrupulitana (Metropolitan Police Authority). La Cità
de Lundra la g'ha un alter corp de polisia, ciamaa "Polizia de la Cità de
Lundra" (City of London Police). La Polizia di Trasport bretanega a l'è
respunsabil per i servizzi de polizia in süi tren de la National Rail e de la
metropulitana.

Ul servizzi di Vigil dul fögh de Lundra a l'è ul ters püssee grand servizzi de
vigil dul fögh dul mund. La sanità a Lundra a l'è cumpit dul Servizzi Naziunal
de Sanità (National Health Service o NHS) e a l'è, donca, statal, ma ul servizzi
de ambulanz e di elicoter a l'è gestii da ul London Ambulance Service vün, e da
ul London Air Ambulance l'alter. La Guardia Custiera di Sò Maestà (Her Majesty's
Coastguard) e ul Royal National Lifeboat Institution a lauren anca a Lundra,
indul Tamis.

A g'hinn alter 46 post in ses cuntinent che g'hann ul nom de Lundra. 'Me ul
gemelagg de Lundra, i burgh de Lundra hinn, a lur volta, gemelaa cunt cità de
tücc ul mund. L'Auturidà de la Granda Lundra a l'è gemelaa cunt:



https://lmo.wikipedia.org/wiki/Lengua_francesa

El frances (français in frances) l'è una lengua Rumanza parlaa in tüt el mond da
pü o meno 80 milion de gent cume maderlengua, e da squasi 200 milion de gent
cume seconda o anca terza lengua. El gh'ha un nümer grand de parlant in 54
pajis. I püssee maderlengua i stan in Francia, induè che el frances l'è
scumenciaa. La magiur part di alter maderlengua j'hinn in Canada, Belgi, Svizra,
Lüssembürgh, Principaa de Monaco, int l'Africa francofuna, e int i Stat Ünì.

El frances el riva zü dal latin e el s'è svilüpaa cun l'inflüenza di lenguv
celtich che j'eren nativ de la Gallia e di lenguv germanich di franch che j'hinn
staa invasur dop che l'Imper Ruman l'è drucaa.

El frances l'è vöna di lenguv d'oïl (oïl l'è l'antiga manera de dì sì e 'l vegn
del latin hoc ille), e in particular el ven föra del vulgar de la zona de Paris.
Lenguv cumpagn del Frances (che gh'han cun lü una sumejanza cumpagna del Curs
cun l'Italian) a hin el Valun, el Picard, el Lurenes, el Nurman e via inscì.
Dunca l'è vöna di lenguv galurumanz, e cume tal la gh'ha anca di similitüdin cun
l'Arpitan, cun l'Ucitan, cul Catalan, cunt i lenguv returumanz e cun quei
galitaligh. A l'è vöna di lenguv che la gh'ha püssee diferenz cun l'uriginal
latin (suratüt funetigh).

Al dì d'incö el Frances l'è la lengua mader de quasi tücc i abitant de la
Francia. L'è la quarta lengua parlada in l'Üniun Eurupea e quela de vündes in
del mund. L'è la segunda lengua püssee stüdiada al mund dopu l'Ingles. Per
maderlengua, a l'è anca la terza lengua rumanza püssee parlada in del mund, dopu
el Spagnö e 'l Purtughes. 'Me lengua mader l'è parlada in Francia, in la
Svizzera rumanda (Cantun Vales, Vaud, Neuchâtel, Fribürgh, Berna, Basilea e
Ginevra), a Monegh, Belgi, Canada (Québec) e in certi zonn di Stat Ünii
(Acadia). El Frances l'è anca vöna di lenguv ufiziai de l'ONU, de l'Üniun
Eurupea e de una mota de alter assuciaziun internaziunai ('me l'Urganizzaziun
Mundiala del Scautismu).

Inultra, grazie al passaa culunial de la Francia e del Belgi, el Frances l'è
lengua ufiziala (e lengua franca per i abitant di vari etnii) de una mota de
paes african: Benin, Burkina Faso, Burundi, Camerun, Repübliga Centrafricana,
Ciad, Cumor, Repübliga del Congo, Costa d'Avori, Repübliga Demucratiga del
Congo, Gibuti, Guinea Equaturiala, Gabon, Guinea, Madagascar, Mali, Niger,
Ruanda, Senegal, Seychelles e Togo. L'è anca ben cunussüda e duperada in
Tünisia, Algeria, Maroch e Mauritania. In Asia, l'è la lengua eurupea parlada in
Liban; in di alter culoni asiatigh de la Francia (Siria, Laos, Cambogia e
Vietnam), l'è minga inscì duperaa: a bun cünt, gh'è un bel 5% de vietnamita che
le parla anmò. In America, l'è la lengua ufizial de Haiti, ultra che de quei
isul che fan anmò part de la Francia.

I paes de l'Africa, di Caraib, el Canada, el Belgi, la Svizzera e la Francia fan
part de la Francophonie, ciuè la cumünità de personn che parlen frances, inturna
ai quai se svilüpen vari urganizzaziun e assuciaziun cultürai.

Cume em vist, el Frances l'è vöna di lenguv püssee parlaa, scrit e stüdiaa al
mund. Dunca l'è nurmal che se sien svilüpaa divers variant (dialet): ultra ai
parlà lucai (che gh'han inflüenz di lenguv regiunai frances), trövum el frances
de l'Acadia, el frances cajun (Luisiana), el frances del Belgi e quel de la
Svizzera. Inultra, del frances s'hin svilüpaa vari lenguv creul, che a völt hin
vegnüü di veri e propi lenguv: l'è 'l cas de l'haitian (ayisyen) e del creul di
Mauritius (morisyen). Quei chì hin lenguv ufiziai di propi Stat.

A bun cünt, cume che süced anca in Italia, i lenguv regiunai frances (lenguv
d'oïl, ucitan e arpitan), vegnen cunsideraa 'me dialet del Frances, e trataa
inscì. El nom gergal per ciamà quei lenguv chì a l'è patois, che 'l gh'ha propi
l'istess significaa de dialetto in de la visiun curenta italiana.

El latinista italian Massimo Pei a l'ha dit che 'l gradu de variaziun del
Frances rispet al Latin a l'è del 44%. Tanta diferenza (l'Italian el gh'ha dumà
el 12%, tant per dìn vöna) l'è duvüda al cuntat magiur che i parlà neulatin de
la Francia gh'han avüü cunt el mund germanigh. In ogni cas, rispet al Latin, el
Frances:

I leter duperaa in frances hin vintses. A, B, C, D, E, F, G, H, I, J, K, L, M,
N, O, P, Q, R, S, T, U, V, W, X, Y, Z. A 'sti leter gh'em de giuntà quei
acentaa, ciuè Â, Ç, Ê, Ë, Î, Ï, Ô, Û.

L'articul determinativ a l'è le per el maschil, la per el feminil. Denanz ai
vucal e a l'H müta, l'è cuntrat in l' .

De norma (cume anca in Lumbard) i averbi de möd se furmen cul giuntà a l'agetiv
qualificativ el süfiss -ment (cumpagn de uviament, unestament e.v.i.). Ma gh'è
anca di averbi uriginai:

Très e beaucoup poden minga vess duperaa in l'istess möd, anca se vören dì
l'istessa roba:

In Frances, el verb andà (aller) l'è la füsiun di verb latin IRE, *ALLARE e
VADERE.

La segunda cuniügaziun regular francesa la curespund a la quarta latina e
lumbarda e a la terza italiana. Cumpagn del lumbard e de l'italian, quela
cuniügaziun chì la gh'ha dò maner de vess declinada, a segunda di verb.

Quei verb chì gh'han urigin de la segunda declinaziun latina (-ĒRE). Chì de sota
metarem el verb vurè.

Alter verb che fan part de 'stu grüp hin pouvoir ("pudè"), voir ("vedè"), devoir
("duvè") e savoir ("savè"), ultra che al giamò descrit avoir.

In general, i verb che fan part de 'stu grüp vegnen de la terza cuniügaziun
latina (-ĔRE). Chì de sota vedum el verb connaître (cugnuss)

Anca quei verb chì vegnen de la terza cuniügaziun latina. Chì de sota vedum el
verb croire, ciuè "cred".

Alter verb impurtant de 'stu grüp hin boire (bev), suivre (andàgh a dree),
produire (prudü) ultra a faire e dire, verb di quai em giamò parlaa püssee sura.
Quei verb chì, vist ch'hin iregular, hin minga inscì tant.

In del frances a gh'è anca tre custrüziun verbai che hin ciamaa galicismi
("gallicismes") perchè hin propi tipigh del frances e poden minga vess tradot
leteralment.

In Frances, la negaziun verbala l'è cumposta de dò partisel, ciuè ne e pas. La
prima la se tröva prima del verb (e dopu el prunom persunal suget), la segunda
dopu. Esempi:

In alter ucasiun, el pas el pò vess sustitüii de point (un poo arcaigh; in la
lengua alta a völt a l'è propi un'alternativa a pas), personne, rien, jamais,
aucun/aucune o plus:

Notre père, qui es aux cieux, que ton nom soit sanctifié, que ton regne vienne,
que ta volonté soit faite, comme au ciel aussi en terre. Donne-nous aujourd'hui
notre pan de ces jours et pardonne-nous nos offences, comme nous pardonnons à
ceux qui nous offensent. Et ne nous mener pas à la tentation, mais délivre-nous
du mal, amen.



https://lmo.wikipedia.org/wiki/Egit

L' Egit (مصر in arab) a l'è un paes de l'Africa, ma'l gh'ha anca un toch in
Asia, la penisula del Sinai.

A l'è tacaa a la Libia, al Sudan, a Israel e a la Palestina e 'l'a bagnen el Mar
Mediterani e'l Mar Russ. La capital a l'è El Cairo. Al gh'ha una süperfiss de
1.001.449 km² e una pupulaziun de pressapoch 83 miliun d'abitant.

In del secul quel de XVIII, l'Egit a l'era anmò un pussediment di Türch, anca se
nominal pütost che real. In del 1882, dopu che hann dervii el Canal de Suez,
l'Egit a l'è vegnüü un pruteturaa ingles. In del 1922 l'Egit l'ha utegnüü
l'indipendenza cunt el rè Fuad, ma i ingles hann segütà a cumandan la pulitiga
fina al 1952, quand che un grüp d'ufiziaj cunt Nasser 'me guida hann esiliaa el
rè Faruk e hann pruclamaa la repübliga.

L'Egit (nom ufizial: جمهورية مصر العربية = Repübliga Araba d'Egit) a l'è una
repübliga. El president a l'è 'l ʿAbd al-Fattāḥ Khalīl al-Sīsī (del 2014). El
Prim Minister pruvisori a l'è 'l Ibrahim Mahlab (del 2014).



https://lmo.wikipedia.org/wiki/Cadrega

La cadrega, ciamada anca segia (scagna in Lumbàrt Orientàl) a l'è on element de
arredament doperaa de settàss giò, generalment costituii de on pian orizontal
ch'el poeuggia su quatter gamb e da on pian vertical per poggià la s'cèna. I
materiai pussée doperaa per fabbricà i cadregh hinn: legn, plastica, ferr, ma
anca l'alumini e l'azzal.

La forma pussee antica de cadrega cognossuda l'è quella dij Egizian, de legn
tenc o intarsiaa con materiai prezios comè l'eban o l'avòri. I babilones
doperavan cadregh faa de legn de palma, on material bell moresin e facil de
lavorà.

El termen "cadrega" l'è bell cognossuu in Italia anca per via d'on sketch del
trio comegh de Aldo, Giovanni e Giacomo, propost prima in di teater e poeu in
del cine Tre Uomini e una Gamba. In del sketch, l'Aldo (che l'è de origin
siciliana) el finiss per sbali in de là cà de duu paisan leghista e razzista (el
Giovanni Storti e 'l Giacomo Poretti). Quei lor, che sospetten che l'Aldo el sia
on teron (anca se lu, tutt stremii, el dis de ciamass Brambilla Fumagalli) el
ghe fann el "scherz de la cadrega": ghe dann on pomm e ghe disen che l'è ona
"cadrega": inscì l'Aldo, che 'l sa nò el milanes (proppi perchè l'è sicilian) el
the creda lor e 'l dis: "Mmm, buona questa catrèga!".

El nomm cadrega l'è on'evoluzion popolar del latin cathĕdra, prestet del grech
antigh káthedra. El termen l'è doperaa e cognossuu in tutt el nord Italia: in
piemontes (carega o cadrega), in genoves e in venezzian (carega), in forlan
(cjadree) e in emilian (cadrega), ma anca in del sardegnoeu (catrea o cradea) e
in del catalan (cadira). El termen scagn(a) inscambi el riva del latin scamnum.



https://lmo.wikipedia.org/wiki/Lumbardia

La Lumbardia (Lombardéa in Bergamasch; Lombardia in Italian) l'è una regiun de
l'Italia del nord; la gh'ha una süperfis de 23.861 km2 e una pupulaziun de
9.973.397 abitant (2013).

La cunfina cunt i regiun italian del Piemunt a ovest, del Veneto a est, de
l'Emilia-Rumagna a süd e del Trentin-Süd Tirol a nordest; a setentriun la
cunfina cun la Svizzera.

El sò teritori l'è furmaa da una part de muntagna a nord, cunt i Alp e i Prealp
e da un tocch de la Pianüra Padana a süd; el cantun de südovest (Pruvincia de
Pavia) el riva a tucà i muntagn de l'Apenin.

La Lumbardia l'è rica de aqua: gh'hinn tanti fiümm che vegnen giò da i muntagn e
gh'hinn anca di lach, che hann ciapaa el post di giazzee che gh'eren in di ann
indree. Tra i fiümm, i püssee gross hinn el Po, l'Ada, el Tisin, l'Oli, el
Minciu, el Lamber, el Bremb, el Seri; i lach püssee impurtant hinn quei de Comm,
Lügan, Garda, Magiur, Isee.

El clima l'è pütost temperaa: d'invernu el fà un pu' püssee frecc che in di cost
del Mar Mediteran, inveci in estaa la temperadüra l'è l'istessa. In di muntagn
el clima l'è de tipu alpin, püssee fresch che in pianüra.

La Lumbardia l'è piena de gent (l'è la segunda in Italia per densità de
pupulaziun, dopu de la Campania); tüta la zona inturna a Milan la tegn dent
püssee de quater miliun de abitant, e la sò conürbazziun ne gh'ha ses milliun e
mezz; ma anca el rest de la pianüra l'è bell pien, cun tanti cità e paes. La
part de muntagna l'è inveci püssee vöja, föra che in di valad.

La Lumbardia l'è pupulada da un muntun de temp: gh'eren di omen fin da la
preistoria, cumè per esempi i antichi Camüni, che hann lassaa anca in eredità el
simbul de la regiun (la rösa camüna).

Dopu, la Lumbardia l'è stada pupulada da i Etrüsch e dopu ammò, un quai secul
prima de Cristu, da i Celti, ch'hinn staa quiet de per lur per un para de secul
(e hann fundaa anca di cità, cume per esempi Milan). Inturna al 200 a.C. hann
cuminciaa a rivà i Ruman, che in d'una quai desena de ann hann cunquistaa tüta
l'Italia del nord.

L'Imperu Ruman l'è düraa fin al 400-500 dopu Cristu; quand l'è cruaa, el sò post
l'hann ciapaa prima i Lungubard, una pupulaziun germanica che gh'ha daa anca el
nomm a la regiun, e pö dopu i Franch de Carlu Magn, ch'hinn restaa fin a un bel
tocch dopu l'ann mila.

Dopu de lur, i lumbard hinn staa guvernaa da i cumün e da i signurii, cume ad
esempi i Viscunt a Milan e i Gunzaga a Mantuva; in del Rinasciment la Lumbardia
l'ha vist passà i Frances, i Spagnöö, i Asburgh, fin al 1861 che l'è entrada in
del növ staa italian ünii.

La Lumbardia l'è spartida in dudes pruvinz e 1.546 cumün (el püssee pupulaa l'è
quell de Milan, quell men pupulaa l'è Murterun, in Pruvincia de Lech, sota al
Resegon).

La Lumbardia l'è una regiun a statüt urdinari, e l'è guvernada da una Giünta; el
president l'è el Roberto Maroni.



https://lmo.wikipedia.org/wiki/Lengua_lombarda

El lumbard (codes ISO 639-3 lmo) a l'è una lengua neulatina che la fa part de la
fameja Gal-italica (o püssee precisament Galo-Rumanza-Cisalpena), una fameja che
la furma un sistema linguistich diferent sia de quel talian che del Reto-rumanz.
La lengua lumbarda l'è parlada principalment in de l'Italia del nord (buna part
de la Lumbardia e in de la Sguizzera del süd (Tisin e i Grisun), olter che in
d'una quai area di regiun cunfinant, suratüt a est del Piemont) e in del
Trentin. Anca se 'l talian l'è in gener druvaa cume lengua scrita in di arei
induve che se parla lumbard, el lumbard l'è minga mütualment cumprensibil cul
talian e 'sti dò lenguv i fan part de dü ram diferent de la pianta dala fameja
linguistica rumanza.

El lumbard l'è staa censii da l'UNESCO cume lengua in pericul d'estinziun e de
cunseguenza cume lengua da tutelà. I so dò variant principal hin quela
ucidentala (o insübrica) e quela urientala, dò variant chi gh'han un bel poo de
diferenz, e a gh'è di linguista che je cunsideran dò lenguv separaa. I Stat
talian e svizzer ricunussen nò i parlant de la lengua lumbarda 'me minuranza
linguistica.

La presenza de quei dò vucal chì rutund (ciamaa anca "vucal türbaa") l'è
cunsideraa vöna di carateristich principal de la lengua lumbarda, insema al
piemuntes, al ligür e al emilian-rumagnöl. El lumbard l'è però diferent dal
piemuntes perchè (i püssee variant) i gh'han no la vucal media central (la
"terza vucal piemuntesa") e el gh'ha l’infinii de la prima cogniügazion che el
finiss con à(r).

A diferenza de bona part di lenguv rumanz, tanti dialet lumbart ucidentai gh'han
di upusiziun de quantità vucalica, p.es. paas [paːs] vs. pass [pas], ciapaa
[ʧaˈpaː] vs. ciapá [ʧaˈpa]. Un'altra carateristica, rara in d'una lengua
rumanza, l'è ch'i dröva tant i vèerp frasai idiumatich (custrüzziun vèerp
particula), pü o men cume in Ingles i di alter leench germanich. P.es. trá, trá
via, trá sü, trá fö(ra); mangiá, mangiá fö(ra). L'è una carateristica cumün a
tanti dialet de alter lenguv galu-italich.

Druvà el lumbard l'è staa a lungh stigmatizaa in di arei lumbardofun che
puliticament fan part de l'Italia, però de solit l'è minga inscì in di arei
svizer, induve che i varietaa linguistich lumbard lucai hin de solit püssee ben
cunservaa e püssee vitai. Un quei prugrama de radiu e de televisiun in lumbaart
l'è trasmetüü ucasiunalment da la Radio e televisiun svizzer de lengua taliana.
L'istitüziun de ricerca püssee impurtanta che la lavura sü di dialètt lumbard
l'è lucalizada a Belinzona, in Svizera (CDE - Centro di dialettologia e di
etnografia, una istitüziun guvernativa cantunala). A gh'è nissüna istitüziun
simila in Italia. In dal dicembër 2004 el CDE l'ha püblicaa el LSI, un diziunari
in 5 volüm che 'l quata tüt i varietà lumbard parlaa in di arei svizer. Questa
l'è per adess la risorsa sü la lengua lumbarda püssee impurtanta mai püblicada
(püssee de 4,500 pagin e circa 57,000 parol cun püssee de 190,000 variant
parlaa).

Dunca el lumbard l'è minga una lingua ünificada, ma l'è un isuglossa de dialett
simel. Una distinziun impurtanta a l'è quela tra varieta ucidental (o Insüber) e
uriental (o Urobich). La prima l'è parlada a ovest de l'Ada, l'altra a est e in
de la Pruvincia de Cremuna. Se la prima la gh'hà cume dialet de referenza el
Milanes, che'l gh'hà anca una sua storia leteraria, el segund inveci l'è püssee
s'centraa. In del Lumbard Ucidental fan part el Milanes, el Brianzöö, el
Tisines, el Nuaresat, el Legnanes, el Cumasch, el Laghee e anca tant alter. In
quel uriental inveci gh'hin el Bergamasch, el Bressan, el Camünn, el Suresinès,
el Cremasch e l'Òlt Mantuà.

Tüt i varietà parlaa in di arei svizer a hin ucidental, menter che in Italia se
tröven sia di varietaa ucidental sia uriental in Italia. La varietà lumbarda cun
la püssee antica tradiziun literaria a l'è 'l Milanes (la remunta al sécul
XIII), però al dì d'incöö el Milanes a l'è staa surmuntaa asquas cumpletament
del Talian. El termin Ticinees a l'è una denuminaziun cumprensiva per i varietà
parlaa in Cantun Ticin (Svizera), menter la koiné Ticinesa l'è la koiné duvrada
par i parlant da varietà lucal divergent del Cantun Tisin, de la Lumbardia o del
Piemunt.

Un quai de dialet in del süd de la Lumbardia, cume el Paves o el Cremunes,
gh'hnn però una classificaziun minga certa. Gh'è infat chi dis che sien dialet
lumbard (el Paves dunca el sariss ucidental e 'l Cremunes inveci uriental) e chi
inveci el sustegn che hin part de l'Emilian-Rumagnöl.

El lumbard el gh'ha una leteradüra parecc antiga, a partì giamò dal XIII secul
cun el lavur del Bonvesin de la Riva, che 'l scriveva int una varianta passada a
la storia cume "Koiné lumbarda". In general, a partì dal XV secul, la leteradüra
lumbarda la se pö divid intra uriental e ucidental, per via di cambiament
funulogich che i du variant i hann sübii, e del so distacament cultüral per via
de la division pulitega intra Dücaa de Milan e Repüblica de Venezia.

La leteradüra principala in lumbard ucidental l'è quela scrivüda in milanes
classegh, che a partì dai temp del Dücaa de Milan fin asquas a la metà del XIX
secul l'eva cunsideraa la lengua/dialet de tüta l'Insübria . Anca se la varianta
de la cità de Milan l'eva quela de riferiment, i scritur i druvaven un lessich
inrichii da parol mia necessariament né de Milan né de la zona che al dì d'incö
la fa part de la sua pruvincia, e i lessicograf insübrich i ripurtaven vucabul e
variazion funulogich specifich de parecc zonn insübrich che i henn parecc
chilometer föra de Milan cità, fin a rivà per esempi int la zona laghee.

De tüta manera, gh'è stat e gh'è anmò di pueta e aütur che i scriven in lumbard
ucidental ma i dröven mia el milanes classich:

Menter el lumbard ucidental l'ha truvaa una sua variant leteraria de riferiment
in de la parlada de Milan, la situaziun leteraria urientala l'è stada, düranta i
secui, püssee s'centrada: se pò dì che la leteradüra urientala l'abia vist
almanch dò variant, quela de Bergum e quela de Bressa. Tra i aütur püssee antigh
podum truvà Giuvann Bressan (in Bergamasch) e Galeazz di Urz (in Bressan).



https://lmo.wikipedia.org/wiki/UNESCO

L’UNESCO l'è l'Organizazion di Nazion Unii per l’Educazion, la Siensa e la
Coltura (da l'acronim ingles United Nations Educational, Scientific and Cultural
Organization) e l'è stata fondaa dai Nazion Unii del 16 noember 1945 per
incoragià la colaborazion tra i nazion int el setor de l'educazion, la sienza,
la coltura e la comunicazion.

A marz del 2008, i fan part de l’UNESCO 192 pajis e 6 member associaa. El
quartier general de l’UNESCO l'è a Parigi, in Francia, e gh'hinn 60 offizi
regional sparpajaa per tut al mond. I proget de l’UNESCO i comprenden programa
sientifich internazional; programa d'alfabetizazion, e de formazion di maester;
proget regional e de storia coltural; e cooperazion internazional per conservà
el patrimoni coltural e natural del noster pianeta e per preservare i dirit
uman. Veuna di mansion de l’UNESCO l'è quela de mantegn una lista de patrimoni
dl’umanità. Quej patrimoni chi j'hinn important colturalment o dal pont de vista
naturalistich, e quindi j'hinn consideraa important per la comunità mondial.



https://lmo.wikipedia.org/wiki/Suu

El Sul l'è la stèla che stà al cèntro del nòst Sistema Solar. En sul però el pöl
stà a significà 'na stèla quala-che-la-siés, cioé 'n còrp celèst compàt, e de
fùrma presapóch sférica che la emèt lùce de per sè stèsa. Entùren al nòst Sul
gìra i pianéti, i asteròidi, le cométe e töt en ròs de ogècc de dimensiù piö
pesène e de natüra vària.

El Sul l'è furmàt perlopiö de idrògeno, per el 74% de la màsa, de élio per piö o
méno 24% de la màsa, e tràse de divèrsi óter elemèncc piö gréf, compagn del fèr,
el nìchel, l'osìgeno, el sùlfer, el magnézio, el carbònio, el neon e 'l cróm. El
Sul el g'ha 'na clas spetràla de G2V. G2 el stà a dì che la sò temperadüra sö la
superfìce l'è de presapóch 5780 K (5510 °C) che la ghe dà el sò culùr biànch, e
che 'l par zàlt per vìa de l'èfèt de asorbimènt de l'atmosféra de la Tèra.

El dedét del Sul l'è furmàt de leèi endóche l'atività nücleàra, la temperadüra,
e la cumpuzisiù fìzicha le càmbia fés. El cör del Sul el töl dét la part
centràla de la stèla, per en ràgio de piö o méno el 20-25% del ràgio del Sul. El
g'ha 'na densità de 150 g/cm3, e 'na temperadüra de presapóch 13'000'000 gràdi.
El cör del Sul l'è la regiù endóche vé pruducìt la part piö gròsa del calùr, e
'ndóche se pènsa che ghe sàpe en zöche dei procès de füziù nücleàra che
trasfùrma l'idrògeno en élio.

A nà 'nver el deföra, el leèl che 'l và de le 0,2 a le 0,7 vólte el ràgio del
sul el se ciàma zona radioatìva. E a nì isé 'n sö se tróa la zona convetìva, la
fotosféra e l'atmosféra che la fùrma le curùna solàr.



https://lmo.wikipedia.org/wiki/Ortografia_milanesa

L'ortografia milanesa ciamada anca classica o classega, l'è on'ortografia
doprada per i variant occidental del lombard, in particolar del dialett milanes.
La gh'ha come font autorevola la litteradura milanesa, a partì pu o manch del
secol quell de quindes. I primm scrittor milanes, a partì del Bonvesin de la
Riva (secol quell de tredes) aveven dopraa di proppi ortografii latineggiant.
Ona primma standardizzazion l'era però stada giamò fada in del 1610 cont el
Prissian milanes de la lengua de Milan de l'Ambroeus Biffi, situaa a l'interno
del Varon Milanes, òpera scritta del Giovann Capis (de Dòm, tanto per mostrà
fina a indove la rivava l'influenza de la litteradura milanesa). Semper in quell
secol chì però la nass finalment l'ortografia classega come l'intendom numm,
cont i òper del Carl Maria Maggi (1630-1699), el primm che 'l dòpra el segn oeu
(scritt pussee antigament come ou, û ò eu): L'ortografia milanesa l'è
sostanzialment ona sort de compromiss in tra quella taliana e quella franzesa o
provenzal (compagna de quella del Ligur e del Piemontes): l'unicega differenza
vera in tra forma scritta e parlada la sta in del metod de destinzion in tra
vocaj longh e curt. Finn a quand l'influenza coltural milanesa l'è stada fòrta
in tutta la Lombardia occidental, l'ortografia de riferiment l'è stada proppi
quella de Milan (e anca i scrittor che dopraven minga proppi l'ortografia
milanesa en dopraven voeunna compagna). Cont el predomini de l'Italian, la
scrittura milanesa l'è somejada vess tropp complicada, perchè ai oeugg de on
italòfon la parnonzia l'era troppa differenta de la scrittura. Per chella reson
chi, cont el passà di agn, l'ortografia milanesa, soratutt in di zonn foeura de
Milan e de la sova provincia, l'è devegnuda obsoleta e insci forsi la gh'ha
guadagnaa el titol de classega. Al sò pòst hinn staa dopraa di ortografii pussee
"sempliz", come quella de ispirazion tisinesa. L'ortografia classega la gh'ha
'vuu on'altra regolarizzazion a la fin del secol quell de vint grazie al Circol
Filològich Milanes, che l'ha adattaa a l'us modern e a la parnonzia streccia de
la città de Milan e de ona quaj zonna del macromilanes.



https://lmo.wikipedia.org/wiki/Lombard

El lumbard (codes ISO 639-3 lmo) a l'è una lengua neulatina che la fa part de la
fameja Gal-italica (o püssee precisament Galo-Rumanza-Cisalpena), una fameja che
la furma un sistema linguistich diferent sia de quel talian che del Reto-rumanz.
La lengua lumbarda l'è parlada principalment in de l'Italia del nord (buna part
de la Lumbardia e in de la Sguizzera del süd (Tisin e i Grisun), olter che in
d'una quai area di regiun cunfinant, suratüt a est del Piemont) e in del
Trentin. Anca se 'l talian l'è in gener druvaa cume lengua scrita in di arei
induve che se parla lumbard, el lumbard l'è minga mütualment cumprensibil cul
talian e 'sti dò lenguv i fan part de dü ram diferent de la pianta dala fameja
linguistica rumanza.

El lumbard l'è staa censii da l'UNESCO cume lengua in pericul d'estinziun e de
cunseguenza cume lengua da tutelà. I so dò variant principal hin quela
ucidentala (o insübrica) e quela urientala, dò variant chi gh'han un bel poo de
diferenz, e a gh'è di linguista che je cunsideran dò lenguv separaa. I Stat
talian e svizzer ricunussen nò i parlant de la lengua lumbarda 'me minuranza
linguistica.

La presenza de quei dò vucal chì rutund (ciamaa anca "vucal türbaa") l'è
cunsideraa vöna di carateristich principal de la lengua lumbarda, insema al
piemuntes, al ligür e al emilian-rumagnöl. El lumbard l'è però diferent dal
piemuntes perchè (i püssee variant) i gh'han no la vucal media central (la
"terza vucal piemuntesa") e el gh'ha l’infinii de la prima cogniügazion che el
finiss con à(r).

A diferenza de bona part di lenguv rumanz, tanti dialet lumbart ucidentai gh'han
di upusiziun de quantità vucalica, p.es. paas [paːs] vs. pass [pas], ciapaa
[ʧaˈpaː] vs. ciapá [ʧaˈpa]. Un'altra carateristica, rara in d'una lengua
rumanza, l'è ch'i dröva tant i vèerp frasai idiumatich (custrüzziun vèerp
particula), pü o men cume in Ingles i di alter leench germanich. P.es. trá, trá
via, trá sü, trá fö(ra); mangiá, mangiá fö(ra). L'è una carateristica cumün a
tanti dialet de alter lenguv galu-italich.

Druvà el lumbard l'è staa a lungh stigmatizaa in di arei lumbardofun che
puliticament fan part de l'Italia, però de solit l'è minga inscì in di arei
svizer, induve che i varietaa linguistich lumbard lucai hin de solit püssee ben
cunservaa e püssee vitai. Un quei prugrama de radiu e de televisiun in lumbaart
l'è trasmetüü ucasiunalment da la Radio e televisiun svizzer de lengua taliana.
L'istitüziun de ricerca püssee impurtanta che la lavura sü di dialètt lumbard
l'è lucalizada a Belinzona, in Svizera (CDE - Centro di dialettologia e di
etnografia, una istitüziun guvernativa cantunala). A gh'è nissüna istitüziun
simila in Italia. In dal dicembër 2004 el CDE l'ha püblicaa el LSI, un diziunari
in 5 volüm che 'l quata tüt i varietà lumbard parlaa in di arei svizer. Questa
l'è per adess la risorsa sü la lengua lumbarda püssee impurtanta mai püblicada
(püssee de 4,500 pagin e circa 57,000 parol cun püssee de 190,000 variant
parlaa).

Dunca el lumbard l'è minga una lingua ünificada, ma l'è un isuglossa de dialett
simel. Una distinziun impurtanta a l'è quela tra varieta ucidental (o Insüber) e
uriental (o Urobich). La prima l'è parlada a ovest de l'Ada, l'altra a est e in
de la Pruvincia de Cremuna. Se la prima la gh'hà cume dialet de referenza el
Milanes, che'l gh'hà anca una sua storia leteraria, el segund inveci l'è püssee
s'centraa. In del Lumbard Ucidental fan part el Milanes, el Brianzöö, el
Tisines, el Nuaresat, el Legnanes, el Cumasch, el Laghee e anca tant alter. In
quel uriental inveci gh'hin el Bergamasch, el Bressan, el Camünn, el Suresinès,
el Cremasch e l'Òlt Mantuà.

Tüt i varietà parlaa in di arei svizer a hin ucidental, menter che in Italia se
tröven sia di varietaa ucidental sia uriental in Italia. La varietà lumbarda cun
la püssee antica tradiziun literaria a l'è 'l Milanes (la remunta al sécul
XIII), però al dì d'incöö el Milanes a l'è staa surmuntaa asquas cumpletament
del Talian. El termin Ticinees a l'è una denuminaziun cumprensiva per i varietà
parlaa in Cantun Ticin (Svizera), menter la koiné Ticinesa l'è la koiné duvrada
par i parlant da varietà lucal divergent del Cantun Tisin, de la Lumbardia o del
Piemunt.

Un quai de dialet in del süd de la Lumbardia, cume el Paves o el Cremunes,
gh'hnn però una classificaziun minga certa. Gh'è infat chi dis che sien dialet
lumbard (el Paves dunca el sariss ucidental e 'l Cremunes inveci uriental) e chi
inveci el sustegn che hin part de l'Emilian-Rumagnöl.

El lumbard el gh'ha una leteradüra parecc antiga, a partì giamò dal XIII secul
cun el lavur del Bonvesin de la Riva, che 'l scriveva int una varianta passada a
la storia cume "Koiné lumbarda". In general, a partì dal XV secul, la leteradüra
lumbarda la se pö divid intra uriental e ucidental, per via di cambiament
funulogich che i du variant i hann sübii, e del so distacament cultüral per via
de la division pulitega intra Dücaa de Milan e Repüblica de Venezia.

La leteradüra principala in lumbard ucidental l'è quela scrivüda in milanes
classegh, che a partì dai temp del Dücaa de Milan fin asquas a la metà del XIX
secul l'eva cunsideraa la lengua/dialet de tüta l'Insübria . Anca se la varianta
de la cità de Milan l'eva quela de riferiment, i scritur i druvaven un lessich
inrichii da parol mia necessariament né de Milan né de la zona che al dì d'incö
la fa part de la sua pruvincia, e i lessicograf insübrich i ripurtaven vucabul e
variazion funulogich specifich de parecc zonn insübrich che i henn parecc
chilometer föra de Milan cità, fin a rivà per esempi int la zona laghee.

De tüta manera, gh'è stat e gh'è anmò di pueta e aütur che i scriven in lumbard
ucidental ma i dröven mia el milanes classich:

Menter el lumbard ucidental l'ha truvaa una sua variant leteraria de riferiment
in de la parlada de Milan, la situaziun leteraria urientala l'è stada, düranta i
secui, püssee s'centrada: se pò dì che la leteradüra urientala l'abia vist
almanch dò variant, quela de Bergum e quela de Bressa. Tra i aütur püssee antigh
podum truvà Giuvann Bressan (in Bergamasch) e Galeazz di Urz (in Bressan).



https://lmo.wikipedia.org/wiki/Bangladesh

El Bangladesh (বাংলােদশ in bengales) a l'è un paes de l'Asia meridiunala. A l'è
tacaa a l'India e al Myanmar. Al gh'ha una süperfiss de 144.000 km² e una
pupulaziun de pressapoch 144 miliun d'abitant. La capital a l'è Dacca.

El Bangladesh a l'è el toch uriental del Bengala e'l se tröa in sül gulf umonim.

Fina 'l 1947 a l'era una culonia inglesa in de l'Imperi Indian. In del 1947
l'Imperi Indian a l'è staa spartii in dü stat e'l Bengala uriental (che'l
gh'aveva una pupulaziun per la püssee part müssülmana) l'ha custitüì el toch
uriental del Pakistan. El 26 de marz del 1971 el Bangladesh al s'è pruclamaa
indipendent, ma el Pakistan l'ha recugnussüü el növ paes dumà el 16 de desember,
dopu una guera cun l'India.

El Bangladesh (nom ufizial: গণপ্রজাতন্ত্রী বাংলাদেশ Gônoprojatontri Bangladesh)
a l'è una repübliga. El president a l'è 'l Abdul Hamid (del 2013). El prim
minister a l'è la Sheikh Hasina (del 2009).



https://lmo.wikipedia.org/wiki/Grecia

La Grécia l'è facia sö da 13 Periferée (περιφέρειες) de chèste 9 i è sö la tèra
fèrma, 4 i è fàce da ön insèma de ìsole e pò gh’è de zontàga pò la repüblica
federada del Mut Athos.

1. Atica 2.  Grecia Central 3.  Macedònia Sentràla 4.  Creta 5.  Macedonia
Uriental e Tracia 6.  Epir 7.  Isul Ioni 8.  Isul Egee Setentriunale 9. 
Pelopunes 10.  Isul Egee Meridiunale 11.  Tesàlia 12.  Grecia Ucidental 13. 
Macedònia Ucidental

1.  Atica 2.  Eubea 3.  Euritania 4.  Focide 5.  Ftiotide 6.  Beosia 7. 
Calcidica 8.  Emazia 9.  Kilkis 10. Pella 11. Pieria 12. Serres 13. Salunich 14.
Chania 15. Candia 16. Lasithi 17. Rethymno 18. Drama 19. Evros 20. Kavala 21.
Rodopi 22. Xanthi 23. Arta 24. Ioannina 25. Preveza 26. Tesprosia | 27. Corfu
28. Cefalonia 29. Leucàd 30. Zant 31. Chio 32. Lesbo 33. Samo 34. Arcadia 35.
Argolide 36. Corinsia 37. Laconia 38. Mesenia 39. Ciclad 40. Dodecanés 41.
Karditsa 42. Larisa 43. Magnesia 44. Trikala 45. Acaia 46. Etolia-Acarnania 47.
Elide 48. Florina 49. Grevena 50. Kastoria 51. Kozani a  Monte Athos

Segónt ol censimènt del 2001, la Grécia la gh'à öna populasiù de 10.964.020
abitàncc. Ol 58,8% l'istà in di sità e adóma 'l 28,4% l'istà 'n campagna. 5
miliù de Gréci i stà in de le dò sità piö grande Atene e Salonica.

La Grécia l'a gh'à ü probléma demugràfech dal 2002, dezà che per la prima ólta
in de la sò stòria mudèrna 'l nümer di mórcc l'à süperàt chèl di nasìcc.



https://lmo.wikipedia.org/wiki/Tera

La Tèra l'è 'l tèrs pianéta del Sistema Solar en ùrden de distànsa del Sul. L'è
el quint per grandèsa dei òt pianéti del nòst Sistema Solar, ma l'è chèl che
g'ha la densità piö àlta. 'Ntra i quàter pianéti ruciùs l'è chèl piö grant,
apéna póch de piö de Venere).

L'è el pianéta söl quàl vif töte le spéci vivénti cunusìde, l'ünech ogèt celèst
del Sistema Solar che g'ha le caraterìstiche adàte a la vita isé come la conosóm
nóter. Sö la superfìce del Tèra de fat gh'è àiva en töcc tré i stacc (sòlido,
lìquit e gasùs) e 'n atmosféra cumpunìda perlopiö de azòto e osìgeno. Chèsta,
ensèma al sò camp magnétich, la la schìa dei ràgi còsmich e de le radiasiù che
vé del Sul.

La formasiù de la Tèra l'è stemàda en 4,54 miliardi de agn fà. De satèliti
natürài la ghe n'ha giü, la Lüna. L'as de rotasiù de la Tèra l'è 'nclinàt en
relasiù al pià de l'eclìtica de 23,439 ° e chèsto en cumbinasiù col sò müimènt
de revulusiù entùren al Sul el dà urìgin al cambiàs de le stagiù.

La part dedét, atìva del pónt de vìsta geologich, l'è cumpunìda de 'n leèl bèl
spès, ciamàt mantèl, e de 'n nùcleo, dividìt a sò ólta en nùcleo estèrno,
endóche se gènera el camp magnétich, e nùcleo intèrno sòlido, custitüìt perlopiö
de fèr e nìchel.



https://lmo.wikipedia.org/wiki/Sv%C3%ACzzera

La Cunfederaziun Elvetica o Svizera (Italian: Svizzera, Confederazione Svizzera;
Tudesch: Die Schweiz, Schweizerische Eidgenossenschaft; Frances: Suisse,
Confédération suisse; Rumanc: Svizra, Confederaziun svizra) al è una
cunfederaziun de statt (i cantun) de l'Europa centrala; la gh'ha per vesin
Germania, Francia, Italia, Austria, e Liechtenstein. Quest paes chì al gh'ha una
fort tradiziun de neutralità pulitica e militar, però anca de cuuperaziun
internaziunala, vist che l'è la sed de tantin urganizaziun internaziunai.

La versiun latina del sò nom ufizial: Confoederatio Helvetica, la cunsent da
catà minga föra vüna di quatru lengui ufizial. La sua abreviaziun: CH, a l'è
quela che se dövra per identificà i dumini web che se referissen a la Svizera a
l'Internet.

In del 1291, di representant di trii cantun d'Üri, Svitt e Unterwald a firmen la
Carta de l'Alianza, che i üniss in de la lüta cuntra el guvernu di Asburgh, che
a quel temp el cuntrulava el tron tudesch imperial del Sacru Imperi Ruman. In la
bataia de Morgarten del 1315, i Svizer a baten l'esercit di Asburgh secüranduss
inscí una semi-independenza cume Cunfederaziun Elvetica.

In del Trataa da Westfalia dal 1648, i paes eurupei recugnussen l'independenza
de la Svizera dal Sacru Imperi Ruman e la sua neutralità. In del 1798, i esercit
de la revulüziun francesa ocüpen la Svizera. El cungress de Viena del 1815
restabiliss la independenza svizera e i putenz europei aceten de recugnuss de
manera permanent la neutralità del paes.

La Svizera l'adota una custitüziun federal in del 1848, refurmada prufundament
intal 1874, che la stabiliss la respunsabilità federala par la giüstizzia, la
defesa e 'l cumerc. A partì da alura, l'è cuntinua la süperiurità pulitica,
ecunomica e suciala che l'ha caraterizaa la Svizera.

I Svizer a hin cugnusüü per la sua storica neutralità e par avè minga participaa
militarment ai guer mundial. In del 2002 la Svizera la regiung pienament i
Naziun Ünii.

La strütüra da l'urganizaziun pulitica de la Svizera la se basa sü trii nivei:
Cumün, Cantun e Cunfederaziun. Quest trii ambit i gh'ha una ampia autunumia. In
cas de dübi, la presa de decisiun la gh'ha lögh in de l'ambit cantunal o
cumünal. Questa circustanza la permet che 'l nivel püssee a val da la sfera
pulitica naziunala, el Cumün, el gh'abia anca un alt spazzi d'autunumia. I
materii che 'l Cumün l'è minga in cundiziun de regulamentà deperlüü a hin avucat
dal Cantun, i cumpetenz del qual, al sò turn, a hin cumplementaa da quii de la
Cunfederaziun. Questa atitüdin de cuurdinaziun e süport se ciama sübsidiarietà,
e l'evita la prepunderanza d'una aministraziun centrala e la cunced dumà aziun
de süport a la Cunfederaziun.

Cunt urigin in del termin latin "confœderatio", el cuncet de federalism el gh'ha
cume finalità l'üniun de ent statal equiparabil, la suvranità de la qual la
gh'ha da ral è garantida da l'istessa. El federalism svizer se carateriza pel sò
interess a mantegnì l'autunumia di Cantun, la qual cossa la süpon un principi de
la gestiun pulitica del paes: prend el nümer de decisiun püssee grand che se pöö
in d'una forma des'centralizada.

El püssee alt pudè legislativ l'ustenta l'Assemblea Federal (el parlament), che
l'è cumposta da dò Camer (el Cunsei Naziunal e 'l Cunsei di Stat).

El Guvernu de la Svizera a l'è cumpost da un Culegi, che in alter paes a l'è
equiparabil al Gabinett o al Cunsei di Minister; el cunsist de set member e 'l
se ciama Cunsei Federal. Quest organ chì al custitüiss, dal 1848, l'esecütiv
naziunal. Ogni an, vün de quest set member a l'è cataa föra cume President del
Cunsei e del stat; de tüta manera, a l'esercita dumà una funziun representativa.

I Svizer cun drecc a vutà poden inflüì sü la marcia de la Cunfederaziun e di
Cantun minga dumà a travers i eleziun, ma anca fasend üs de düü strüment:
l'iniziativa e 'l referendum.

un'alta cadena muntagnusa che la passa a travers de la zona central e del süd
del paes. Tra i alt pich di Alp Svizer a gh'è 'l Pich Dufour che 'l tuca i 4.634
meter sura el nivel del mar. In de Pich Dufour sa tröven nümerus valad e
giazzee.

Da 'stu lögh i vegnen föra un quaj di fiüm principal da l'Europa, tra i quaj el
Renu, el Rodan, l'En, e 'l Tesin; quij fiüm chì a riven fin a di lagh cume per
esempi el Lagh Leman, el Lagh de Zürigh, el Lagh de Neuchâtel e 'l Lagh de
Custanza. La partida nord de la Svizera, la püssee pupülada, l'è anca püssee
averta; de tüta manera l'è mediament muntagnusa. El clima svizer a l'è
nurmalment temperaa, però al pöö varià un bell poo secund la lucalità, a partì
dal clima sever de l'alta muntagna fin a rivà al dulz micru-clima insübrich de
la part süd.

Malgraa l'assenza da resurs natüraj, l'ecunumia svizera la figüra tra i püssee
prosper e desvilüpaa del mund. Urientada ai servizzi, cume i banch e i
sicüraziun e la mecanica de precisiun, el paes el prudüss suratüt di ben cunt un
fort valur giuntaa. El nivel de vita a l'è vün di püssee elevaa in Europa. De
pü, la sua stabilità e neutralità i han traa un gran nümer de capital furest e
d'urganizaziun internaziunal cume l'Urganizaziun di Naziun Ünii.

Da tradiziun, la prima part da l'ecunumia svizara che s'è svilüpada l'è quela
tesila: la lauraziun di pagn, sura tüt in dal Cantun da San Gal e da Zürich. Cul
pasà di agn l'indüstria tessila l'è quasi scumparida: la Svizara la s'è
specializada, a l'incuntrari, a fa i machin par ul tesil (i telar mecanich, par
esempi). Da quela indüstria chi, l'è nassüü quela da precisiun che anmò incö la
vegn ricugnussüda ca l'è impurtanta.

A Basilea s'è svilüpaa l'indüstria chimica, a la fin dal Votcent e in di prim
dal Nöfcent. Prima da la prima guera mundiala l'eva un quint da quela tudesca,
ma l'eva istessa, par grandeza, da quela da tüt i paes da l'Europa metüü insema.
Dopo la segunda guera mundiala, l'indüstria chimica la s'è cuncentrada süla
prudüziun da medisinn. I impres püssee gross e cugnussü a hinn la Novartis e la
Roche, che lauran tantu föra da la Svizara.

In dala Svizara rumanda ul desvilüp ecunomich l'è stai tantu inflüenzaa da la
Rifurma di Prutestant. A Ginevra a hinn nassüü i prim banch specializaa in dala
gestiun di patrimoni privaa e in dal investiment in dal debat püblich di Stat
(Piemuntes-Savoia, frances, danes, ...). I banch s'hinn desvilüpaa ben parchè i
Rifurmaduu da Ginevra (suratüt ul Calvin) metevan mia da limit a l'interes sü i
debat e sü i danee prestaa. Ultra ai banch, ala fin dal Ses'cent i è rivaa in
Svizara i prutestant che scapava di catolich frances, che an purtaa scià
l'indüstria di urelocc. Ala fin dal Nöfcent l'indüstria di urelocc l'eva in
crisi e sa pensava da liquidala, da vendigala ai Giapunes. Però un imprenditur
mez american e mez libanes che al stava in Svizara, ul Nicholas Hayek, l'è
riüssii a rimetala in urdin: l'ha creaa la Swatch (una parola che la vegn da
Second e Watch), la fabrica specializzada a fa di ureloc da plastiga, tantu
culuraa, mia tantu custus, ma che i funziona ben. E par che l'è riüssii.

L'indüstria di rop da mangià la fa anca part da la tradizun svizara: chi i gent
di munt an sempru lauraa ul lacc e par conserval favan ul furmacc. Anmò in dala
svizara rumanda a i incuminciaa a mercia sü ul lacc cul cacao e i nisciöl e an
fai ul ciculat. La Svizara la s'è propri cuncentrada süla lauraziun dal lacc e
tra i do guer mundiai l'a cuminciaa a fa ul lacc in pulbura da vendigh ai suldaa
american e ingles. Pöö l'ha pensaa da fa ul cafè cuncentraa da slunga là cun
l'aqua. L'eva la Nestlé che l'ha fai un Nescafé. Mo l'è vüna di impres püssee
gros da rop da mangià.

Dala fin dal Votcent i Svizar an cumincià a urganizà ul setur türistich: i prim
che vegneva scià evan i Ingles che vureva vidè i muntagn. L'è stai l'ucasiun da
fa ammò püssee bel ul paes (da tegnal bel net, mia rüinal cun trop custrüziun,
cüral) e da met in cantier i feruvii di muntagn (cum'è la Feruvia Retica, che
mo' l'è patrimoni da l'UNESCO). In dal Nöfcent è rivaa sempru püssee türista che
sura tüt vurevan scià: s'è svilüpaa suratüt i post di Grisun (Davos, Arosa, San
Moritz), in dal Oberland bernes (Interlaken, Spiez) e in dal Goms.

A part quii da Ginevra (che però l'è vegnüda denta in dala Svizara dumà in dal
1815) i banch mist - üniversai - (dunca i banch che fa investiment indüstriai e
tiran sü i risparmi) in Svizara hinn rivaa cun un puu da ritard. S'evan difundüü
tantu i cass da risparmi in di prim dal Nöfcent, ma bisögna specià la segunda
metà dal Votcent par vidè i gross banch indüstriai. I püssee gros in qui da
Basilea (ul Baslerbankverein, mo la sa ciama UBS) e da Zürich (Crédit Suisse)
che in nassüü per ütà ul svilüpp di feruvii. Poch prima dala segunda guera
mundiala s'hinn specializaa a gestì i patrimoni privaa, cumé favan prima i banch
privaa da Ginevra. Dopu la guera in Svizara i è vegnü scià un bel puu da danee
di alter paes. Da solit sa dis tri mutiv: la stabilità dal paes e dala sua
muneda (ul franch, che al sa möf mai e l'ha mia cugnussüü l'inflaziun dal march
tudesch, dala lira o dal franch frances), ul principi dala discreziun par ul
client (chi ul Staat al po mia dumandat quel che gh'heet da part) e la sicüreza
dal paes, sura tüt quela istitüziunala (i legg cambian rarament, mia d'un di cun
l'altru) ma anca la sicüreza dala criminalità, che in Svizara l'è pitost basa.

La Svizera l'è stada inflüenzada da divers di magiur cültür europei, a partì dai
sò pràtich cültüral fin a rivà a i sò idiomm. In Svizera esísten quatru idiom
ufizial: tudesch, frances, italian e rumanc. El tudesch a l'è parlaa al nord e
centru dal paes (64%, giald): a l'è par la püpart el dialet svizer cugnusüü cume
Schwyzertüütsch, però int i media da cumünicaziun sa dövra el Tudesch. El
frances a l'è parlaa a ovest (19%, purpura). Al süd al esiist una sitüaziun de
diglussia lumbard/italian (8%, verd), e chì el Lumbard a l'è ben preservaa e
vital; in di media de cumünicaziun se dövra l'Italian, però di trasmissiun in
lumbard a hin ucasiunalment trasmetüü. Ültim, ma minga daree, una zica minuranza
la parla rumanc, in del cantun süd-est di Grisun (<1%, vermèi). Un bell poo de
Svizer a parlen püssee d'un idioma; e 'l 20% de la pupulaziun al 'è furmaa da
resident e lavuradur tempurari stragnee.

La religiun püssee praticada in Svizera al è el catolicesim ruman o ambrusian,
al qual al apartegn ul 41% da la pupulaziun; dopu al ven ul 40% da
prutestantesim e, dopu la imigraziun el s'è stabilii l'Islam cunt un 4% da la
pupulaziun, e 'l cristianesim urtudoss cunt un 2%. Ul 2,5% el fa part de ges
prutestant libar. El 11% el ghe cred no. La stabilità e prusperità de la
Svizera, cumbinada cun la sua diversità de pupulaziun l'ha faa sì che vügn i
descriven el paes cume un stat cunsuciativ.

El 1 d'agust de ogni ann se celebra la Festa Naziunala Svizera. La terza
dumeniga da setember, prutestant e catolich ringrazian el Signur per la Svizera.



https://lmo.wikipedia.org/wiki/Papa

Papa l'é el tìtul riservàd al Vésc de Ruma, Patriarca de la césa latina, càp de
la césa católica e càp de la Citaa del Vatican.

La parola papa la végn del Gréc πάππας ("Páppas"), ma l'è anca cumpagna de
l'Àrab با با ("Bába"), e in tütt i manéri vör dì páder.

El Papa el sa vestìs de bianc, ma in realtá el sò culùr el sarés rùs, cume tütt
i alter cardinái. El vestìd bianc l'ha cuminciá a druàl Papa Piu V (1566-1572),
che l'era un frá Duminicán. I Duminicán i g'hann el vestìd bianc, e Papa Piu V
l'ha vursüd tégn el culùr del só ùrdin religiùs. Da alura, tütt i Papi i g'hann
l'abit semper bianc.

El Papa l'ha semper purtái, in testa, la tiara, che l'era el simbul del pudér
religiùs.

Da Papa Pàul VI (1963-1978) la tiara l'é stai abulida, e i porten apéna la
mitria e el páli, una stola de lana bianca de pégura intùrni al cóll.

El papa che ghé adés, Francesch I, el se ciáma Jorge Mario Bergoglio, l'è
Argentìn e l'é stái elétt el 13 de mars del 2013. Prima de diventá Papa, dal
1998 al 2013, l'é stài Cardinál arcivésc de Buenos Aires.



https://lmo.wikipedia.org/wiki/Matem%C3%A0tega

La matemàtega al è chela sienza che la stüdia di mudell da strütüra da còorp
astrata e da le relazziú che s'i stabiliss intra da luur (da la parola derivada
dal Greech μάθημα, máthema: sienza, cugnussenza, aprentissagg, μαθηματικoς).

Malgraa che la gh’àbies di mültipel üüs in d’otre sienze e dissipline (fisc
particülarmeent in la Físega), e la tràtes di relazziú ch’i pöö sembrá evidente,
i matemàtich da prima i pustüla (vidé assioma), e dapress i dedüiss e demustra.
La matemàtega l’è mia cunsiderada una sienza sperimentala. I matemàtich i söö
definí e investigá strütüre e cuncett astratt par da le resú pürameent da deent
a la matemàtega, gja che tale strütüre i pöö pruvidé, par esempi, una
generalizazziú eleganta, u un utiil ütil par di càlcüj frequeent. Da plüü, un
bell puu da matemàtich i stüdia le suve àree da preferenza simplismeent par da
le resú estétiche, videent inscí la matemàtega cuma una furma d'aart in cüünt
d'una sienza pràtega u aplicada (apó si le strütüre che i matemàtich i investiga
i gh’a fisc da spess la suva urígen in usservazziú da la natüra).

Al è apó la sienza da le relazziú spazziale e quantitative. Sa trata da relazziú
esate che i esiist intra quantitaa e magnitüde, e di métude par le quale,
d'acordi cun cheste relazziú, le quantitaa cercade i è dedüíbile a partí d'otre
quantitaa cugnussüde u pressüposte. Di òolt puunt da vista sa i pöö truvar in la
filusufía matemàtega

(Vargü, spescjalameent i prubabiliist, i gjunta a chesta lista ul càlcül da
prubabilitat).

- Geumetría algebràica - Geumetría diferenziala - Tupulugía diferenziala -
Tupulugía algebràica - Àlgebra lineara - Quaterniú e rutazziú íntal spazzi

Ul stüdi da la strutüra al scumenza cuj nümar, inizzialameent i nümar natüraj e
i nümar intreegh.

Le régule ch'i cumanda le uperazziú aritméteghe s'i stüdia in l'àlgebra
elementara, e le prupieta plüü prufunde di nümar intreegh s'i stüdia in la
teuría da nümaar. La investigazziú da métude par resòolf equazziú la porta al
caamp da l'àlgebra astrata. L'impurtaant cuncett da vetuur, generaalizaa a
spazzi veturiaal, al è stüdiaa in l'àlgebra lineara, e al partegn a le dò
branche da la strutüra e dal spazzi. Ul stüdi dal spazzi al urígina la
geumetría, prima la geumetría euclidéa e dapress la trigunumetría.

La cumprensiú e descrizziú dal scambi in variàbila mesüràbila al è ul tema
centraal da le sienze natürale, e dal càlcül. Par resòolf dij prubleem ch'i sa
dirigiss in furma natürala a da le relazziú intra una quantitaa e la suva tassa
da scambi, e da le sulüzziú a cheste equazziú, s'i stüdia le equazziú
diferenziale.

I nümar druvaa par representá le quantitaa cuntínue i è i nümar reaj. Par stüdiá
i prucess da scambi s'al dövra ul cuncett da funziú matemàtega. I cuncett da
derivada e integrala, intrudüii par Newton e Leibniz, i representa un palpée
cjaaf in cheest stüdi, che sa al denomina Anàlisi.

Par da le resú matemàteghe, al è cunvenieent par un bell puu da fí d'intrudüí i
nümar cumpless, vargot ch'al dà löögh a l'anàlisi cumplessa.

L'anàlisi funziunala la cunsistiss a stüdiá prubleem la incògnita di quaj al è
una funziú, la pensaant cuma un puunt d'un spazzi funziunaal astrat.

Un caamp impurtaant in matemàtega aplicada al è la prubabilitaa e la stadística,
ch'i permett da dá la descrizziú, l'anàlisi e la predizziú da fenòmen ch'i
cumporta variàbil aleatòrie e che s'i dröva in tüte le sienze.

L'anàlisi nümérica la investiga le métude par realizá i càlcüj int i urdinaduur.



https://lmo.wikipedia.org/wiki/Dialett_milanes

El milanes (cognossuu anca in manera informal come meneghin) a l'è ona variant
ocidental del lombard. Parlada in de la città de Milan e in del sò circondari
(che a segonda di valutazzion el pò tirà denter domà la provincia de Milan o
tutt la zona de l'inscì-ciamaa "insubregh"), a l'è consideraa vuna di variant
pussee de prestisg de la lengua lombarda, soratutt in de la banda ocidental. La
variant de Milan la gh'ha 'vuu (e la gh'ha anca adess) ona grossa letteradura,
on bell poo de studi lenguistegh e gramaticai e ona produzzion scrivuda che la
va inanz anca al dì d'incoeu. La soa grafia l'è regolada del Circol Filologich
Milanes.

A bon cunt, al dì d'incoeu l'è dree a vengg ona vision pussee "streccia" del
termen milanes, che donca saria apena quell de Milan e di paes de la provincia
pussee vesin, e che 'l se destaccaria de olter variant lombard ocidentai tant
'me el brianzoeu, el bustocch-legnanes, el tesines e via inscì.

Di variant milanes a vegnen parlaa anca in de la Provincia de Noara (Arona e
Castellett) e in quella de Pavia (Casoraa, Landrian...). Inoltra la parlada
milanesa la infulenza fortament anca i dialett urban de Belinzona, Noara, Lod,
Pavia, Sondri, Morbegn, Ciavenna e, de là, anca di center minor tant 'me Tiran o
Biasca. La koinè tesinesa, che l'è basada in sui dialett luganes e belinzones,
donca el gh'ha anca denter on fond milanes. I diferenz in tra i vari dialett de
tipo milanes hinn soratutt de tipo fonetegh e, in minima part, de tipo lessical.
Tradizzionalment, i dialett parlaa in de la provincia de Milan vegnen ciamaa
arios, quei pussee a nord anmò inveci bositt. Semper tradizzionalment se cunta
su che in de la città de Milan el dialett el cambia on poo a segonda di rioni:
defatt, a segonda de la zona, el parlà de la gent el ciappava di tratt de la
parlada de quei che vegniven d'infoeura.

Corbetta l'è on paes che 'l se troeuva a ovest de Milan, in de la zona del
Magentin, minga lontan del Tisin. I dialett de quei band i gh'hann di
carateristegh in comun cont i parlà bositt, novares e paves. Vedemm on quai
esempi de diferenz fonetegh in tra el dialett de Milan e quell de Corbetta:

In part a causa del status minga offizial del Milanes, pussee convenzion
ortografegh hinn staa sviluppaa.

La pussee veggia anmò in us, e probabilment la pussee largament doperada, l'è la
convenzion adottada de tucc i grand scrittor de la letteratura milanesa, di quai
el pussee famos l'è 'l Carlo Porta. L'è tipich de chest sistema el trigraf oeu o
œu, significant /ö/, come in Frances. El graf o ammett domà i lettur /ò/ o /u/,
come in Occitan. El sòn /ó/ l'esist nò in del Milanés d'incoeu: questa
trasformazion fonetega la par avègh avuu loeugh a l'inizzi del secol XIX
(vardee: G.Sanga: ). A 'l se pò trovà anmò el son /ó/ in di paes arent a Milan,
per paroll 'me quejcóss, vólt, ólter, ó, o per i verb che finissen per "oo",
come presempi soo, gh'hoo, e quij al futur come ciaparoo, vidaroo,...

Vun di loeugh comun pussee diffus sora el Milanes a l'è quell del sò vess
compagn del Frances, a causa di dominazion forestée d'Oltralp a Milan. 'Sta
opinion l'è diffonduda anca perchè gh'è di paròll simel (come coeur = cœur; ò
bloeu = bleu) e di sòn inguaj (come la oeu che l'è compagna de la eu francesa, ò
anca la u, che l'è parnonziada a l'istessa manera anca in Francia).

Ma st'opinion chì a l'è sbagliada: prima de tutt, i dominazion frances de Milan
(la prima in del Rinasciment; la segonda sòtta Napoleon) a hinn staa tròpp curt
per avè poduu influenzà in manera inscì permanenta come se cred comunement el
dialett milanes. Poeu, ovviament gh'è di paròll milanes de origin francesa, ma
per la maggior part a hinn quij neologismi (compagn de armoar, giambòn,
mersì...) che hinn comun anca a tanti alter lengov (anca l'Italian) e che
gh'hann de vess recondòtt al period in del qual el Frances a l'eva la lengoa de
la coltura e de la diplomazia, la lengoa che tucc i òmen cont ona certa
istruzion e importanza gh'aveven de conoss e de parlà: a l'è staa inevitabil che
on poo di paròll sien entraa in del parlà de ògni dì.

A propòsit de quest loeugh comun la gh'era ona filastròcca che la parlava d'on
turista frances che a Milan el s'era trovaa a parlà cont on ortolan che 'l
vendeva di nos:

Se pò vedè donca come el Milanes, ma inscì tutta la lengua lombarda, el faga
part minga del sistema lenguistich frances ò de quell italian: de fatt el
Milanes e 'l gh'ha sì di caratteristich de tucc e duu i sistema, ma quest el
succed anca cont alter lengov neolatinn. Se pò dì che 'l Lombard, e tutt i alter
lengov gallo-italich sien di lengov a cavall tra i parlad italian e frances, a
confin traj dò arei geografich, e che questa situazion de confin l'abbia portaa
di caratteristich sia intermedi che originaj.

De la Bibia, Luca 2, 1-7 (Version ingles:
http://www.gnpcb.org/esv/search/?q=luke+2)

Ortografia originala (asquas l'istess che la classica) 2:1 In chi dì là, on
decrett de Céser Augùst l'ordinava che se fasess on censiment de tutta la terra.
2 Sto primm censiment l'è staa faa quand Quirini l'era governador de la Siria. 3
Tucc andaven a fass registrà, ciaschedun in la soa città. 4 Anca Giusepp, che
l'era de la cà e de la famiglia de David, da la città de Nazareth e da la
Galilea l'è andaa sù in Giudea a la città de David, ciamada Betlemm, 5 per fass
registrà insèma a Maria, soa sposa, che l'era incinta. 6 Ben, pròppi intanta che
se trovaven in quell sit, s'hinn compii per lee i dì de partorì. 7 L'ha mettuu
al mond el sò primm, l'ha faa sù in di fass e l'ha miss giò in d'ona gruppia
perchè gh'era minga de post per lor in la locanda. (Circolo Filologico Milanese,
I Quatter Vangeli de Mattee, March, Luca e Gioann in dialett milanes, Milan
1995)

Ortografia unificada 2:1 In chi dí lá, un decrètt de Céser August l urdinava che
se fasèss un censiméent de tüta la tèra. 2 Stu primm censiméent l è staa faa
quaant Quirini l éra guvernaduur de la Siria. 3 Tücc andaven a fass registrá,
ciaschedün in la súa citá. 4 Anca Giüsèpp, che l éra de la cá e de la famíglia
de Davit, da la citá de Názareth e da la Galiléa l è andaa sü in Giüdéa a la
citá de Davit, ciamada Betlèmm, 5 per fass registrá insèma a María, súa spusa,
che l'éra incinta. 6 Bén, pròpi intanta che se truvaven in quèll siit, s'inn
cumpii per lée i dí de parturí. 7 L'a mettüü al muunt el sò primm, l a faa sü in
di fass e l a miss giò in d'una grüppia perchè gh'éra minga de pòst per luur in
la lucanda.

Se pò anca comparà l'ortografia classica, l'ortografìa Hull e quella insubriga
unificada (voeuna di ortografii doperaa 'me standard in quella Wikipedia chì) in
quest test del Tommas Gross (La fuggitiva):

Sera settada in terra col coo in man, e i gombed sui genœucc: me ziffolava el
vent in di cavij: demaneman che vegneva on quaj bôff, el me portava comè ona vôs
che vegneva de lontan; la me pariva la soa vôs, alzava i œucc, guardava intorna:
ma l'è nott, l'è senza luna e no se ved nagott. Ciami Pedrin!... Pedrin!, nissun
rispond, [...] [2]

S'era setada en tèrra, col cau en maun, e egl gombed sugl genuogl: me zifolava
el vent ent egl cavegl: demanamaun che vegneiva un quagl bof, el me portava come
una voux che vegna de lontaun: ella me pareiva la soa voux, alzava egl uogl,
guardava entorna: ma el es nuoit, el es senza luna, e no se ved negot. Clame.
Pedrin! Pedrin!. Neissun respond.

Sera setada in tera cul coo in man, e i gumbed süi genögg: me zifulava el vent
in di cavii: demaneman che vegneva un quai buf, el me purtava cumè una vus che
vegneva de luntan; la me pariva la sua vus, alzava i ögg, guardava inturna; ma
l'è not, l'è senza lüna e nu se ved nagot. Ciami Pedrin!... Pedrin!, nissün
rispund, [...]

'se:ra se'tadan 'tɛra ku'lkuː 'in mãː, 'ei 'gumbet 'syj d͡ʒe'nøt͡ʃ mesifu'la:va
'el vẽ:t indika'viː; demane'mãː 'ke ve'ɲe:van kwaj'buf, 'elme pu'rta:va ku'mɛ
na'vuːs keve'ɲe:va deluntãː; lamepa'ri:va la'sua vuːs, a'lsa:va i øt͡ʃ,
gwa'rda:va i'ntuːrna malɛ'nɔt, 'lɜ 'sẽːnsa 'lyna 'e nuse'veːt na'gɔt 't͡ʃami
pe'drĩː, pe'drĩn, nisỹː ri'spuːnt...



https://lmo.wikipedia.org/wiki/Islanda

L'Islanda (Ísland in islandes) l'è un isùla in del'Ucean Atlantich setentriunaal
gjüst a süüt del Circul Pulaar Artich; la sa tröva in süla Dursaal
Mediuatlantica, ca la taja in dü ul paess da Nurdest a Südovest e l'è ul mutiff
perché l'Islanda la g'à inscì tanti vülcaan e geyser. La metà circa del teritòri
islandees l'è custitüii de un altupian de lava sulidificada; ul vündes per cènt
l'è quataa de gjàzz, spartìì per la magjur part in tri gross gjazzee:

Ul clima l'è, cunsiderada la latitüdin, pütòost duulz (a Reykjavìk, la capitàl,
la temperadüra la va da -1 °C in del mees de genaar a 11 °C in del mees de lüj);
un pù püsséé bòzz l'è ul clima dela zòna artica, indué l'è anca pussibil c'al
gera ul maar. De cunseguenza la vegetazziun l'è pütòost puarèta, anca se quand
l'è rivàà Erich ul Russ mila ann fa l'isùla l'era quatada per quasi ul 40% dala
furèsta; al dì d'incöö però la magjuur part del teritòri l'è quataa da gjazzéé e
tündra.

Ul pupulameent del'Islànda al partìss in del secul VIII, quand ga riven dii fraa
irlandees; una culunizazziun püssee cunsistenta la riva però a partì del'ann
874, quand al cumencja a rivà un quai navigaduur vichiinch, ca vegneven per ul
gròss dala Nurvegja; per i centcinquant'ann dopu l'è stada pupulada da famili de
guerieri vichiinch. Inn staa 'sti chì a fundà, in del sécul X, l'Althing, ca l'è
staa ul primm parlameent dela storia d'Europa. Inturnu al'ann 1000 l'isula l'à
cumincjaa a vèss evangelizada.

La sò stòria la va innanz pian pianin fin ala metà del secul XIII, quand la
passa suta la Nurvegja: in del 1380 la Nurvegja la finìss suta la Danimarca, e
l'Islànda cun lee. Al cumincja inscì un legamm c'al narà innanz fin al 1918, ann
ca l'è stada pruclamada l'autunumìa e al 1944, quand l'Islànda l'è diventada
cumpletameent indipendeent. In del 1949 la vègn dent in dela NATO.

L'Islànda l'è staa ul primm paess del'Europa ca l'à vüü una dòna cumé Presideent
dela Repüblica, dal 1980 al 1996 (Vigdis Finnbogadottir).

L'Islànda l'è semper stada pooch pupulada, vist anca i sò cundizziun natüraj; la
pupulazziun, in dii secul, l'è nada sü e gju, e l'è rivada a un livèll stàbil
dumé in del secul XX (la gh'era 100.000 abitaant in del 1925, e 200.000 in del
1967). Ga vör dì che in Islànda gh'è minga staa ul stèss fenomen ca l'à culpì
l'Europa, sarìa a dì la diminüzziun dela natalità in dii ültimm ann; al vör dì
che ul sò tàss de incremeent natüraal l'è un pu' püssee vòolt che in Europa.

La pupulazziun islandees al dì d'incöö l'è cunsiderada per püssee del 90% cumé
ürbana: l'ünica citaa impurtanta l'è la capitàl Reykjavìk, e la segunda l'è
Akureyri in del Nòort.

La lengua püssee duperada l'è l'islandees, una lengua germanica; la religjun
duminaant l'è ul Prutestantesim.

La baas stòrica de l'ecunumìa islandesa l'è stada la pesca, anca se in dii
ültimm ann la s'è svilüpada anca l'indüstria (grazzia suratütt a l'energia
geutermica e idrueletrica a bun mercaa).

L'Islànda la g'à una flòta de quasi mila naff da pesca e la g'à una reet de
stabilimeent per ul tratameent del pèss (cungelameent e scatulament); al
cuntràri, ul reest del setuur primàri l'è propi puch in furma (agricultüra ga
n'è puca, sa pienten pòmm de tèra, fènn e un pu' de früta e verdüra cultivada in
dii sèrr).



https://lmo.wikipedia.org/wiki/Lengua_spagn%C3%B6la

El spagnö (español) o castijan (castellano) l'è una lengua rumanza che l'è nassü
int la Spagna del nord, e pian pian el s'è ingrügnaa in tütt el regn de castilia
e l'è diventaa la lengua principal del guveren e del cumerc. I l'han pö purtaa
in Africa, America, e int l'Asia Pacifica con e' slargament de l'imper spagnö
tra el 15esim e el 19esim secul.

El prim liber de gramatica spagnöla l'è stata la Gramática de la Lengua
Castellana, e l'è stat scrit del 1492 da Elio Antonio de Nebrija. Quand el liber
l'è stat presentaa a la regena Isabela I de Castilia, le la gh'ha dumandaa ¿Para
qué quiero una obra como ésta si ya conozco el idioma? (Parchè a gh'avrissa
bisogn d'un opera cume qusta, se a cunuss giamò la lengua?). L'autur el gh'ha
rispost: Señora, la lengua es el instrumento del Imperio (Siura, la lengua l'è
e' strüment dl'Imper).

Se a metuma insema tütt i parlant del spagnö, cüntanda sia i maderlengua che qui
che i la parlan cume seconda lengua, se riva a un tutal de circa 500 milion de
parlant. Quest el vö di che e' spagnö l'è la tersa lengua püssè parlaa al mond
dop l'ingles e el cines.

Al di d'incö e' spagnö l'è la lengua uficiala in Spagna, e int i püssè tanti di
nassion Latin American e de la Guinea Equaturial. Tütt insema, e' spagnö l'è la
lengua uficial de 21 nassion. L'è incasì vün di ses lengu uficial di Nassion
Ünì.

L'alfabet ufizial spagnö al gh'ha 29 leter: (ascultá): a, b, c, ch, d, e, f, g,
h, i, j, k, l, ll, m, n, ñ, o, p, q, r, s, t, u, v, w, x, y, z.

I nomm ufiziai di leter: (la) a, be, ce, che, de, e, efe, ge, (la) hache, i,
jota, ka, ele, elle, eme, eñe, o, pe, cu, erre, ese, te, u, (u)ve, (u)ve doble /
doble u, equis, i griega, zeta.



https://lmo.wikipedia.org/wiki/Art

L'art, endèl sò significàt piö làrch, la töl dét ògna atività umàna - ezercitàda
de 'n òm sul o de 'n grùpo - che, co l'üzo de sulusiù tècniche, braüra, talécc
personài e spertìsia guadegnàda col stüde e l'esperiènsa, la pórta a fùrme
creatìve de espresiù estética. Endèla sò acesiù modèrna, l'art l'è ligàda a la
capacità de trasmèter emusiù, isé, le espresiù artìstiche, aisebé che le pùnte a
trasmèter mesàgi, le costetöés mìa 'n linguàgio véro e pròpe, perchè le g'ha mìa
'n còdes inequivocàbil cundividìt de töcc i früidùr, ma al contràre le vé
'nterpretàde de ògna sogèt a la sò fòza.

L'art la pöl véser cunsideràda apò a sóta l'aspèt de 'na profesiù de tradisiù
antìca ezercitàda co l'oservànsa ve sèrte cànoni cudificàcc col tép. En chèsto
sènso, le profesiù artezanàle - cioè chèle che se referés a l'artigianàt - le
risàl de spès amò al Medioévo, quan che le s'è svelöpàde come atività
specializàde e chèi che fàa 'n mestér i s'è reünìcc endèle corporasiù. Ògna art
la 'gh'ìa 'na sò tradisiù, e i sò concècci vignìa mitìcc zó 'ndèna régola de
l'art, a la quàl ògna artiér el gh'ìa de alineàs.

Antichità: Sanscrit Are (urdenà), Latì: Ars, Grech: Τέχνη l'indica la capacità
dei òm de fà sö i ogècc. La capacità la stà 'ndèla conoscènsa de le régole. Chèl
che i se nintindìes per "art" i antìchi se pöl capìl se se pènsa a le nöf müze
(mitulugìa)müze che protigìa e persunificàa le àrcc. Endèla lìsta, endóche mànca
le àrcc figurtìve compàgn de la pitüra e la scültüra, envéce vé reprezentàt
suratöt le arcc del spetàcol: la dànsa (Tersìcore), la tragédia e la comédia
(Melpòmene e Talìa), la mìmica (Polìmnia), i tìpi diferèncc de poezìa, che
'ndèl'antichità, apò a quan che l'ìa scriìda, l'ìa destinàda prim de töt a véser
declamàda o cantàda: épica (Calìope), amurùza (Erato) e lìrica (Eutèrpe). En
piö, endèle arcc gh'ìa dét apò dò disciplìne che al dé d'encö i è cunsideràde
scènse: la Stória (Clio) e l'Astrunumìa (Urània).

Col elenìsmo s'è ambiàt a fà le clasificasiù e le arcc i è stàde dividìde en
cümü e liberài, a segónda che per ezercitàle ghe ülìes en sfórs fìzich o
'nteletuàl.

Endèl Medioévo s'è ambiàt a rivalütà le arcc cümü, che le vegnarà ciamàde
mecàniche, me le seghetarà a ìga 'n ranch inferiùr respèt a le arcc liberài. De
le arcc mecàniche gh'ìa stat lasàt fò divèrse de chèle che nóter encö cunsideróm
"bèle arcc", compàgn de la pitüra e la scültüra; le arcc liberài e mecàniche i
éra stàde rüdìde al nömer de sèt, e 'n mès a chèle che domandàa sfórs fìzich,
gh'ìa dét apéna le arcc che migliuràa la vìta de l'òm, che le i a nütrìa, che le
i a riparàa de le 'ntempérie, cioè le arcc cunsideràde ütei. Se conós de chèste
arcc mecàniche medievài, dò lìste de riferimènt: chèle de Ugo de San Vitùr e
Rodólfo de Longo Campo.

La poezìa la rientràa gnemò 'ndèl concèt medievàl de art, perchè 'l poéta l'ìa
cunsideràt en vàte che 'l cumpunìa i sò vèrs sö ispirasiù del Signùr. Izistìa
m,ìa la régola de le cumpuzisiù poétiche, alméno per chèl che riguardàa 'l
contenùto. A fà la part principàl perchè la poezìa la vignìes cunsideràda 'na
art l'è stat Bernardo Segni che 'ndèl 1549 el g'ha traducìt en lèngua volgàr la
Poética de Aristòtele, òpera 'ndóche l'autùr el cöntàa la poezìa 'ntra le arcc.

La cundisiù sociàl dei artìsti, che l'è migliuràda mìa de póch endèl
Rinascimènt, la g'ha cuntruibüìt a separài dei scensiàcc e dei artezà.

Endèl 1735 el Baumgarten l'envènta la paròla estética e 'l la dopèra per la
prìma ólta endèla sò tézi de làurea. Endèl 1750 el püblica en sàgio col tìtol de
Æsthetica.

Charles Batteux endèl 1746 el defenés, endèl sò lìber Le bèle arcc rüdìde a 'n
prensépe ünich, el sistéma de le bèle arcc, e l'ìindica sich arcc en sènso pròpe
- la pitüra, la scültüra, la poezìa, la müzica, la dànsa - ensèma a le quàle 'l
mitìa dét apò dò arcc relasiunàde - l'eloquènsa e l'architetüra - che le gh'ìa
'l caràter cümü de l'imitasiù de la realtà col propózet de creà ogècc bèi.

De la fì del sècol XVIII àmbia le prìme crìzi del concèt de bèl e de art. Gh'ìa
dré a nàser dele fùrme nöe de espresiù compàgn de la fotografìa, l’architetüra
'ndustriàl, l’ogetìstica per la cà, e bizognàa fàle stà dét endèl concèt de art.
Isé 'ndèl Nöfsènt s'è abandunàt l'edèa de 'na definisiù che tignìa dét art e
òper d'art. La paròla "art" la deènta 'n concèt deèrt, endóche và dét töte de
definisiù pusìbii de art.

El Nöfsènt el se fà portaùs de la créscita 'ntimìsta portàda 'n nacc dei
pensadùr del sècol prìma, ma 'l rinöa i bizògn piö interiùr de l’artìsta e 'l se
fà portaùs apò de l'inöasiù tècnica, de la quàla i materiài nö compàgn del fèr e
dei componèncc prefabricàcc i è elemèncc findamentài. L'architetüra nöa la g'ha
de éser el sègn de rinöamènt cültüràl e sociàl, per chèsto se và vers ena
omogeneità dei caràter de la custrisiù architetònica nöa, se stabelés en caràter
nöf, en “stile moderno”.

Quan che de l'entuziàsmo per el progrès endüstriàl industriale se pàsa a la
coscènsa de la trasfurmasiù che agés endèle strütüre de la vìta e de la società,
entùren al 1910, endèl “Modernismo”, se fùrma dt dele “avanguardie” artìstiche
che g'ha l'obietìf de cambià le modalità e le finalità de l’art.

Endèl mont, giöna de la capitài principài de l'art de sigür l'è Firènse, che la
g'ha la piö grànda concentrasiù al mónt de òpere d'art en prupursiù a la sò
enstensiù.



https://lmo.wikipedia.org/wiki/Apple

Apple Inc. (fin al 2007 Apple Computer Inc.) a l'è un azienda informatega
americana qe la fa su sistema operativ, personal computer, software e
multimedia, cont cà a Cupertino, ind el cœr de la Silicon Valley, in California.
Fondada ind el 1976 e cognossuda in tut el mond di prim agn novanta grazia a
vast numer de personal computer Macintosh, a l'è famosa per vesser stada vœna di
prime aziende ad aver-g mitud dent el computer ind i cà di jent comun (varda ad
esempi Apple II). Adess come adess el so nomm l'è sociad anca al leitor de
musega dijital iPod, al negozi de musega online iTunes Store e all'iPhone, un
dispositiv mobil multifonzional. Ind el cors del temp Aple la g'ha spantegad
fœra in tra el grand public tante inovazion ind el camp de la volta tecnolojia e
del design, aplicade ai prodots informateg.

El 9 de jener del 2007, al Macworld Conference & Expo de San Francisco, Steve
Jobs, ind el presentar el nœv Apple TV, una feriferega per la fruizion di
contegnuds multimediai in su televisor domesteg, e iPhone, un arnes qe'l
representa la sintesi in tra un celular, un'iPod e un computer palmar, al g'ha
nunçad el cambiament del nomm de l'azienda, de Apple Computer, Inc. a Apple,
Inc.



https://lmo.wikipedia.org/wiki/Lengua_r%C3%BCssa

El russ (nòmm nativ русский язык, russkij jazyk ['ru.skʲɪj jɪ.'zɨk] sculta
(Jutt·infurmaziòn)) l'è ona lengua indo-europea che la fà part di lengov slav
orientai. El russ l'è putòst spantegaa, anca per via del sò status de lengua
franca in de l'Union Sovietica, e l'è parlaa da pressapòch 180 million de person
coma lengua mader, e da alter 120 million coma seconda lengua. L'è ona lengua
offizial in Russia, Bielorussia, Kazakistan, Kirghizistan, Tagikistan, in de la
region moldava de la Gagauzia, e in di staa minga recognossuu internazionalment
de l'Abcasia, Ossezia del Sud, e de la Transnistria. L'è minga offizial ma
parlaa de tant anca in de l'Ucraina, in Lettonia, in Estonia e on poeu anca in
tucc i alter nazion ch'eren part de l'Union Sovietica o del Patt de Varsavia.
L'è l'ottava lengua al mond per numer de parlant maderlengua e la sèttima pussee
parlada in tutt.

I lengov pussee sumejant a hinn l'ucraínn e 'l bieloruss, ch'insèma al russ fann
su el grupp di lengov slav orientai.

Caratteristiga del russ l'è la distinzion intra i fonem consonantegh
palatalizzaa e minga palatalizzaa, i primm ciamaa consonant mòll (мягкие
согласные, mjágkije soglásnyje) e i alter ciamaa consonant dur (твёрдые
согласные, tvjórdyje soglásnyje). Questa distinzion chi la se troeuva per quasi
tucc i consonant e l'alternazion di duu tip de consonant l'è important in la
morfologia. El russ el gh'ha cinch vocai (ses, se la vocal <ы> [ɨ] l'è minga
considerada coma on allòfon de <и> [i]) ch'hinn realizzaa differentement a
seconda de la posizion de l'accent tonegh, posizion minga prevedibil e minga
scrivuda, foeura di cas dova l'è necessaria ona distinzion tra duu paròll, coma
му´ка (múka, dolor) e мука´ (muká, farina).



https://lmo.wikipedia.org/wiki/Dolar_stat%C3%BCnidens

El dolar di Stat Ünii (in ingles United States dollar o U.S. dollar o dumà
dollar), cugnussüü anca 'me dolar amerigan e dolar USA, a l'è la muneda ufiziala
di Stat Ünii del 7 de giügn del 1785. El simbul dupraa a l'è el $, anca se el
Fund Munetari Internaziunal al dupra el US$. El codes ISO 4217 del dolar a l'è
USD. L'emissiun del dolar a l'è cumpetenza de la Federal Reserve del 1929.

A l'è dividüü in 100 centesim (cents) cun simbul ¢. In urigen a l'era dividüü
anca in 1000 "mill" che i hann dupraa fina a la segunda guera mundiala, quand
che l'alümini a l'era vegnüü trop car e quij muned chì vareven trop poch per
culpa de l'inflaziun.

El dolar di Stat Ünii a l'è muneda ufiziala anca in alter paes: l'Ecuador, El
Salvador e Panama in America, Timor Est in l'Asia e i antigh dipendenz uceanigh
'me i Isul Marshall, i Stat Federaa de la Micronesia e Palau.

El dolar a l'è dividüü in 100 cents cun simbul ¢. Incö i sò fraziun minur
gh'hann el nom de:

Muned de 50 ¢ (cun la facia del John Fitzgerald Kennedy) e de 1 dolar a hinn
rar. I emissiun de bijet a hinn de 1 $, 5 $, 10 $, 20 $, 50 $ e 100 $. Un temp
gh'eren anca bijet de 1000 dolar. I bijet gh'hann i facc di president
Washington, Jefferson e Lincoln per i valur püssee bass; quela de l'Alexander
Hamilton per i bijet de 10, de l'Andrew Jackson per quel de 20, de l'Ulysses S.
Grant per i 50 e del Benjamin Franklin per i 100.



https://lmo.wikipedia.org/wiki/Dellino_Farmer

Andrea Lorenzo Dellavedova, mej cognossuu cont el nomm d'art de Dellino Farmer
(Manerbi, vundes de agost del 1988) l'è on rapper lombard. A l'è famos per i sò
canzon rap in lengua lombarda.

Nassuu e cressuu in de la bassa bressana, giamò de quand che l'era piscinin el
scomincia a interessàss a la musega e in particolar al rap. I sò primm esperienz
musicai del viv a hinn de la fin di Agn Novanta. Dopo 'n period bell longh de
silenzi e de lavorà, intorna a la metà di Agn Domilla el scomincia la osa
colaborazion cont el beatmaker Giovanni Rinaldi: lor duu, insemma, on quai ann
dopo farann nass el progett Italian Farmer. El progett el nass e 'l partiss de
vera in del 2007-2008, quand che 'l sortiss foeura el primm demo ciamaa Dirty
Vibes. Giamò in quell demo chì el Demo el scomincia a doperà el sò dialett
bressan in di canzon, anca se minga in manera sistematega. L'ann dopo el ven
publicaa l'EP Dialectro, che 'l gh'ha denter di canzon compagn de P.O.T.A. e La
me storia l'è diversa. Con quell lavorà chì, i Italian Farmer scomincen a vess
cognossuu in de la soa provincia de lor. In del 2010 el Dellino el publica el sò
primm disch ofizial con l'etichetta milanesa Divinazione/Terzo Millennio (giamò
editris de grupp tant 'me i Timoria, i Marlene Kuntz, i Audiorama e alter anmò):
a se tratta de Raccolta Dialettale, che 'l fa cress anmò pussee el sucess de
l'artista a nivell provincial e anca regional. In del 2011 el fa su 'na parodia
de la canzon Tranne te del Fabri Fibra, ciamada Rap Cottimistico: el mett su el
video in su Youtube, e quell lì el ven vardaa de quasi 40.000 personn in d'ona
settemana, e de 70.000 in del primm mes. Quell lavorà chì el ven faa passà anca
in su Radio Deejay duranta la trasmission Ciao belli. Per via de 'sto sucess, el
Dellino el pò fà su 'na quai sigla per la radio milanesa: quella de l'estaa 2011
e quella invernal d'on programma de la matin. El 2012 el ved el Dellino colaborà
cont el cantant e cabarettista bressan Piergiorgio Cinelli: el nass inscì el
disco Trenta Piò. La canzon de ponta a l'è A Oflaga (cover de la canzon In
Italia del Fabri Fibra), che la ciappaa anca lee on quai sucess. L'ann dopo l'è
pien de impegn per el Dellino: prima de tutt el sortiss foeura el sò primm
progett discografegh indeperlù, cioè el mixtape Provincia Meccanica; inoltra el
fa ona colaborazion in del disch Noseconossemo del cantant veneto Hermann
Medrano, insemma a artista compagn de Caparezza, Roy Paci, Natalino Balasso,
Oliver Skardy. Invers a la fin de l'ann el tira foeura on singol noeuv, ciamaa
Sanc e sidur (Sangh e sudor). Per el 2014 a l'è prevista ona colaborazion cont
el cantant roman Er Piotta. Intrattant el seguta la soa atività live in gir per
la Lombardia, ma soratutt in de la Provincia de Bressa. Semper in del 2014 el
ven foeura el noeuv album Biorap, che 'l gh'ha dent canzon in lombard (e i
singoi Come i panda, Sanc e sidur, 20-25-30 e Gli strani effetti del clima) e in
italian. In del 2015 vegnen foeura i singoi F.E.S. (parodia de P.E.S. di Club
Dogo), cantada cont el Piergiorgio Cinelli e Welcome to Padania; inoltra
sortissen anca el video de Trenta piò e quell de Gli strani effetti del clima.
In del principi del 2016 el sortiss el singol Sa tromba mai, che 'l preced de
'na quai settemana l'album noeuv, ciamaa Riciàpet.



https://lmo.wikipedia.org/wiki/Portug%C3%A0l_(Stat)

Il 'Portugal o Republega Portoghesa (in portoghes: Portugal, República
Portuguesa; in mirandes: Pertual, República Pertuesa) l'è ona republega che la
se troeuva in de l'Europa meridionala.

La popolazion l'è de circa 10 milion de persònn (stim del 2005); i dònn hinn
circa dò milion pussé dij òmen e la densitaa l'è de 114 persònn par km2. La
confina domá cont la Spàgna.

In Portogal, el 53% del territòri l'è ona pianura, el 21% l'è faa da còj ed el
25% da mont. I sò fiumm pussee important hinn el Tejo, el Douro, el Guadiana ed
el Minho. I sò duu mont pussee elevaa hinn inveci el Mont Pico (2531 m), in de
l'i Azor, e la Serra da Estrela (Mont de la Stèla, 1993 m). Tucc i còst
portoghes hinn bagnaa de l'ocean Atlantegh, intel quel gh'hinn anca duu
arsipélagh che fànn part del paes: Madeira e i Azòr (Açores). El gh'hà dij gròss
problèmm de caràter sìsmegh (el se regora per esempi el teremòt de Lisbona del
1755). El clima l'è vari: a sud l'è subtropical, ma inveci al nòrd l'è
atlantegh.

Comè l'è staa giammò dì, el Portogal el confin domá cont la Spàgna, ma tra i duu
paes la gh'è ona quistion averta da ben 200 ànn, val a dì quèla del territòri de
Olivensa (Olivença in portoghes e Olivenza in spagnoeul) che, anca se l'è
teoregament portoghes, el vegn aministraa daj spagnoeul (intela Comunitaa
Autònoma d'Estremadura).

El Portogal l'eva la terra dij Lusitan (in dij temp antegh infacc el se ciamava
Lusitania), ona popolazion de origin ibérega. L'è staa ciappaa dij Roman intel I
secol A.C., dòpo ona longa guèra. I Roman hann portaa la lor lingoa, che
mis'ciada cont quèla locala l'ha daa origin al portoghes. Quand l'Imperi l'è
borlaa giò, el Portogal l'ha vist i dominazion dij Vandaj, Svev e Visegòtt.
Intel VIII secol l'è staa ciappaa dij Arab, che hann dominaa per sinch secoj.
Intel 1143, el paes l'ha gagnaa l'indipendenzia e l'è diventaa on regn sòta el
re Alfons Henriques, de la cà de Borgògna, fioeu del primm cont indipendent del
Portogal, el Enrich de Borgògna. La soa dinastia la regnaa per circa duucent
ànn. La fìn de la dinastìa de Borgògna intel 1385 l'ha lassaa el Portogal senza
re, che poeu l'è diventaa el fioeu illegal del Peder I, Giovann I, ciamaa Signor
de Aviz. Lù l'ha creaa ona dinastia durada anca lé per circa duucent ànn
(1385-1580). L'ultim re de la Cà de Aviz l'eva on prelaa, donca el podeva nò
avegh dij eree. Quand l'è mòrt, la coróna l'è passada aj vesin re de Spàgna, che
eren de la Cà de Asburgh. El primm re de sta dinastìa chì l'è staa el Filipp I,
fioeu del famos imperator Carl V. Poeu, intel XVII secol, l'aristocrazia
portoghesa se l'è rebelada aj Spagnoeul e l'ha proclamaa re el Giovann IV, duca
de Braganza. Chesta dinastia chì l'ha regnaa sin a la fin de la monarchia in
Portogal (avegnuda intel 1910).



https://lmo.wikipedia.org/wiki/Lituania

La Lituània l'è un paees de l'Europa nurdurientaal, bagnada dal Maar Baltich
cunt 100 km de linea de costa. La cunfina cunt la Pulònia e la Rüssia (la sò
exclave de Kaliningrad) a südovest, cunt la Bielorüssia a südest e cunt la
Letònia a N.

Ul sò teritòri l'è quasi tütt pianüra, e i ünich muvimeent in rapresentaa da una
quaj culina murenica in de la zòna südurientaal e nurducidentaal; in del
teritòri litüaan sa cunten püssee de 3.000 laach. I fiümm principaj a inn ul
Nemunas e ul sò aflüeent Neris. In sü la costa baltica la sa tröva una lagüna,
ca la sa slünga inver S fin a tucà la citaa de Kaliningrad.

Ul clima l'è intermedi fra quii temperaa uceanich de l'Europa de l'òvest e quii
püssee cuntinentaal de l'est; mediameent sa userven inverni pütòost frecc, un
pu' püssee duulz in sü la costa (genaar: Kaunas -6 °C, Klaipeda -3 °C) e estaa
fresch, quasi istèss sü tütt ul teritòri (16-17 °C). I precipitazziun a vann tra
dii massim de 700 mm in sü la costa e minim de mèn de 500 mm in dii zòn püssee
inteern.

De cunseguenza, la vegetazziun l'è prevalentemeent furestaal, anca se al dì
d'incöö la quata dumé ul 28% de la süperfiis tutaal; ul rèst l'è staa regalaa a
l'agricultüra. L'ambieent l'è, in tütt i maneer, pütòost bèn tegnüü; i ünich
preucüpazziun per i ambientaliist a vegnen daj centraj nücleaar, generalment
ereditaa dal passaa suvietich (in particulaar quèla de Ignalina).

I primm abitaant de la Lituània inn staa i Balti, fin del I milèni prima de
Cristu; a partì dal sécul XIII ul teritòri l'è diventaa un grandücaat ereditari.

In del sécul XIV, cunt un matrimòni, l'è cumincjada l'üniun cunt la Pulònia, ca
la rivarà fin a la fin del '700. In del 1795 la Lituània la passa deent in de la
Rüssia.

In del 1918, ucüpada daj tudesch, la se declara indipendeent; la sò indipendenza
la narà inaanz fin al 1940 quaand, insema cunt tütt i paees del Baltich, la vègn
incurpurada in de l'Üniun Suvietica. Dal 1941 al 1944 gh'è la guèra cunt i
tudesch naziist, ca ga mazzen 200.000 gjüdee.

In del 1990 ul parlameent al declara l'indipendenza, recugnussüda però dumé
l'ann dopu; la Lituània l'è nada inaanz in sü la strada de la demucrazìa, fin a
entrà (1/5/2004) in de la NATO e in de l'Üniun Eurupea.

La pupulazziun litüana l'è custitüida per circa ul 85% da litüaan etnich, ca
parlen la lengua litüana, vüna dii dü leench ammò viff de la famèja indueurupea
baltica. Sta percentüaal inscì vòlta la vègn dal fatt che, anca suta ul dumini
suvietich, la Lituània l'è semper stada una repüblica tradizziunalista, puch
indüstrializada e che l'è stada per quest minga invasa daj rüss. I rüss a cunten
per ul 6% cumplesiff, prevalentemeent in dii citaa graant e cunt una curiusitaa:
a inn ul 55% in de la citaa de Visaginas. I pulacch a inn circa ul 6,5%,
cuncentraa in dii regjun de südest.

Ul muvimeent natüraal de la pupulazziun l'è, daj primm ann '90, in negatiif; la
pupulazziun ürbana l'è uramaj ul 70% del tutaal, per ul gròss deent in dii citaa
püssee gròss (Vilnius, Kaunas, Klaipeda, Panevėžys, Šiauliai).

La Lituània, cumé tütt i paees de l'ex Üniun Suvietica, g'ann vüü de afruntà ul
pasacc tra l'ecunumìa sucjalista del periud suvietich e quèla del liber mercaa
de dopu l'indipendenza; chel pasacc chì l'a purtaa dii gross prubleem
(inflazziun, croll del PIL), ma ul prucess de liberalizazziun de l'ecunumìa al
s'è maj fermaa.

Fin al 1945 la Lituània l'era un paees c'al scampava de agricultüra e
alevameent; al dì d'incöö dumé ul 7% del PIL al vègn da chì. I cultüür inn quii
carateristich dii paees nordich: furmeent, barbabietuul, linu, pòmm de tèra,
oorz; i bèsti püssee alevaa a inn purcèj e vacch. Da nutà la pesca (merlüzz).

L'indüstria l'è praticameent nassüda dopu ul 1945, cunt i suvietich, ca g'ann
metüü in pé stabilimeent metalürgich, chimich, mecanich. La strutüra indüstriaal
l'è restada un pu' ferma dal periut suvietich, e inscì la Lituània l'è minga
buna de cumpeet cunt i indüstri ucidentaj; una bela part del sò trafic
cumercjaal al va de cunseguenza ammò inver la Rüssia, cumé in del periud
suvietich.

Ul setuur terziari l'è dree a svilüpass: l'è impurtaant ul pòrt de Klaipeda,
cunt la sò zòna ecunomica libera.

La Lituania (nom ufizial: Lietuvos Respublika) a l'è una repüblica. Ul president
a l'è ul Valdas Adamkus (dal 2004). Ul Prim Ministar a l'è ul Andrius Kubilius
(dal 2008).



https://lmo.wikipedia.org/wiki/Fisica

La física (dal greech antích φυσικός (phusikos), "natüraal" e φύσις (phusis),
"natüra") a l'è la scénza ca la stüdia la natüra in del sò significaa püssee
làrch, vist ca la vàrda ul cumpurtameent de la matéria, de l'energía e dii fòorz
fundamentàj ca guvèrnenn i relazziun tra i partisèj. L'era inscí prufundameent
mis'ciàda cunt ul cuncètt de natüra ca, fin almaanch al sécul XIX, a l'era
ciamàda filusufía natüraal. I físich a stüdienn dunca un ventàj fisc làrch de
fenòmen físich: a partí da la ròba piscinína (i partisèj süb-atòmich) a rivà a i
ròpp püssee graant (l'Ünivèers intréch). Tanti vöölt s'è rivaa a dí ca la física
l'è la mama di tütt i ólter sceenz (la scénza fundamentaal), vist ca tràtenn de
fenòmen ca ga ubedíssenn a i lécc físich; dunca, i descuvèert de la física g'ann
aplicazziun anca in tütt i ólter sceenz natüràj. La física a l'è ligàda sü in
d'una manéra particulaar cunt la matemàtica, vist ca, a la fin de la féra, la
física la descriff i lécc e i fenòmen natüràj duperaant la léngua matemàtica;
quèla manéra chí de laurà la permètt de dimustrà la pussibilità u
l'impussibilità d'un quaj fenòmen físich anca senza usservàll diretameent, ma
dumè cunt i calcul matemàtich. Ga vöör però tegnii spartii: la matemàtica a l'è
no una scénza, vist ca la g'à minga cumè ubietiif la descrizziun del muunt
materiaal, ma l'è dumè una "specülazziun", un "mèzz" duperaa da i sceenz reàj
per parlà del muunt.

La física clàssica la tègn deent i bròch tradizziunàj de la física, saría a dí
tüta la visiun del muunt desvilüpàda dal Newton a i sò teemp, pöö "scancelàda"
da i descuvèert del sécul XX; la g'à anca lé difereent tòcch:

La física clàssica la laúra in sü scaar nurmàj de usservazziun; d'óltra paart,
la física mudèrna (ca la saría la física ca l'è vegnüda fö da tütt i descuvèert
del princípi del sécul XX) la vàrda i cumpurtameent de la matéria suta
cundizziun estreem (per esémpi velucità areent a quèla de la lüs) upüür sü scaar
altertaant estreem (piscinítt, cumè i partisèj süb-nücleaar, u graant, cumè
l'Ünivèers). A chii scaar chí, i nòster nurmàj cuncètt de velucità, spazzi,
teemp a vàrenn püü; i nöff fenòmen c'inn saltaa fö a vègnenn descrivüü da i
bròch de la física quantística, da la relatività generaal e da la relatività
stréncia.

I dü bròch de la física del títul chí de sura a vörenn dí ca, in del muunt dii
físich, ga n'è de chi c'al preferíss stüdià i teurii nöff per spiegà i resültaa
utegnüü cunt i esperimeent e fà dii previsiun per ul futüür e chi c'al laúra per
esperimeent, per esplurà muunt nöff e vedè sa i lécc teòrich a inn bun. A sa
capíss ca la teuría de par lé la pö minga dà resültaa sücüür, sa l'è minga
cumpagnàda anca da i esperimeent, e la pö purtà föra de la stràda giüsta; però
ga vöör dí ca suveent i riceerch teòrich a cunséntenn de pensà e fà sü dii
esperimeent nöff, ca pödenn anca purtà a un quaj còss. La física l'è l'ünica
scénza induè l'è pussíbil de vèch teuría e pràtica inscí spartii: in tütt i
ólter sceenz natüràj (biulugía, chímica, geulugía) la teuría e la pràtica a inn
insèma, e vün al pöö minga vèss dumè l'un u dumè l'ólter.



https://lmo.wikipedia.org/wiki/Cristianesim

El Cristianesim a l'è una religiun munuteista basada sü la vita e i insegnament
de Gesü de Nazaret.

I cristian creden che Gesü a l'è el fiö de Diu e'l Messia 'me prufetizaa in de
l'Antigh Testament. El cristianesim a l'è munuteista ma per la püssee part di
fed cristiann Diu a l'è in trì personn: Diu Pader, Diu Fiö (Gesü) e'l Diu Spirit
Sant. Questa dutrina a l'è ciamada la Santissima Trinità.

I simbuj del Cristianesim a hinn un bel poo, ma quel principal e püssee
significativ a l'è la Crus, che la rapresenta la mort de Gesü. Per quela resun
chì, la Crüs la cumpar in d'un frach de bander e stem di paes de religiun
cristiana.

El cristianesim a l'è spartii in d'un bel poo de ges che nassüü in diferent
mument de la storia e per diferent questiun de dutrina, suciaj e de cultüraj. I
ges principaj a hinn fa sü in quij grüp chì:

Anca se gh'hinn di diferenz intra i ges cristiann, la gh'è una dutrina de bas
cumüna a tüt. Questa dutrina chì la stabiliss che'l Cristianesim a l'è el
cumpiment del Giudaism, e che Gesü a l'è el Messia prufetizaa in di scritür de
l'Antigh Testament.

El cristian al gh'ha de viv la sò vita de tücc dì in acordi a la mural cristiana
e'l gh'ha de relaziunass cun Diu cun l'uraziun, che la pö vess un dialogh
persunal o basaa sü furmul pre-stabilii e tradiziunaj 'me el Pader Noster.
Fundamentaj a hinn i sacrament, che ja ufizia un sacerdot 'me intermediari cun
Diu. I nom di sacrament cambien a segunda de la Gesa Cristiana; quij püssee
acetaa a hinn el batesim e la cumüniun, ma per el Catolicesim a hinn püssee, a
hinn set.

La furma de preghiera cumünitaria a l'è la messa. La messa la vegn ufiziada tücc
i dì ma quela de precet a l'è quela de la dumeniga e di dì de festa per el
tacuin litürgich, cuma la Pasqua e'l Nadal. La messa la cambia a segunda de la
cunfessiun cristiana e, dent a una cunfessiun, la pö anca cambià fina a un cert
punt (el tema di letür e'l schema general a l'è quel del messal litürgich).

El cristianesim a l'è la religiun cun püssee fedej, pressapoch un 33% de la
pupulaziun mundiala. El 17,5% se disen catoligh, un 5,6% urtudoss e un 3,6%
anglican. In del temp i credent a hinn vegnüü giò de nümer in Europa e cressüü
in America..

Quij stat chì hann deciaraa el Cristianesim religiun ufiziala: Argentina,
Bulivia, Costa Rica, Danimarca, El Salvador, Finlandia, Grecia, Inghiltera,
Islanda, Liechtenstein, Malta, Monach, Nurvegia e Cità del Vatican. El paes cun
püssee cristian a hinn i Stat Ünii, e dopu al gh'è el Brasil.



https://lmo.wikipedia.org/wiki/B%C3%A8pi_%26_The_Prismas

Ol Bèpi l’è ‘l nòm d’art del Tiziano Incani, cantànt bergamàsch che l’è nasìt a
Lùer ol 2 de Zögn del 1974, ma che l’è de Ruèta.

L’è ü cantànt che l’ canta quase sèmper ‘n Bergamàsch ‘nsèma ai The Prismas che
l’è la band che la tiràt ‘n pé lü.

De sólet l’è tiràt ‘nsèma con ü capèl e di estìcc da cowboy, ‘mpó country, e
fina al 2008 l’ gh’éra öna lónga peröca bionda.

Ol Bepi l’è legàt al mónt del fübal e ‘n particolàr de l'Atalanta, isé tate sò
cansù i parla de chès-ce argomèncc e de spès l’è ‘n tv per parlà pròpe de balù e
per fà la telecrònaga de la partida.

I sò cansù i parla de la éta de töcc i dé, de la zét de la sò téra, compàgn del
Falch Saoldèl, e i sirca de fà grignà sènsa ès mai volgaròte; de spès i è di
cover de cansù pròpe cognuside, compàgn de Maledetta Primavera de la Loretta
Goggi che l’è dientàda la cansù Massimo Carrera dedicada al ex zögadùr de
l’Atalanta, ma gh’è di cansù scricie töte de lü compàgn de Coston Beach che l’è
öna di so cansù piö cognuside.



https://lmo.wikipedia.org/wiki/Ucean_Atlantich

L'Ucean Atlantich a l'è vün di cinch ucean de la Tera. Al se tröa intra
l'America a ovest e l'Europa e l'Africa a est.

L'ucean l'ocüpa una cunca slargada, a furma de "S", estendüda de Nord a Süd e
dividüda in Atlantich del Nord e de Süd di corent equaturiaj a una latitüdin de
8° nord, pressapoch. L'Ucean Atlantic a l'è ligaa a l'Ucean Pacifich per mez de
l'Ucean Artich a nord e el Pass de Drake a süd. La gh'è anca una cunessiun
artificiala intra l'Atlantich e'l Pacifich a travers el Canal de Panama. A est,
la linea che la spartiss l'Atlantich e l'Ucean Indian a l'è el meridian 20° est
. L'Atlantich a l'è spartii de l'Ucean Artich d'una linea che la va de la
Gruenlandia al süd di isul Spitsbergen a nord de la Nurvegia.

L'Ucean Atlantich al quata pressapoch el 20% de la süperfiss de la tera. Cunt i
sò mar vesin al quata un'area de 106.450.000 km²; dumà lü, un'area de 82.362.000
km². L'area de tera che 'l bagna a l'è quater völt quela del Pacifich o de
l'Indian. El vulüm d'aqua de l'Atlantich e di sò mar vesin a l'è de 354.700.000
km3 e dumà la sua a l'è de 323.600.000 km3.

La prufundità media de l'Atlantich, cunt i sò mar vesin, a l'è de 3332 m;
indeperlü a l'è de 3.926 m. La prufundità püssee granda, 8605 m, a l'è la fossa
de Puerto Rico. L'ampieza de l'Atlantich la va de 2848 km intra el Brasil e
Liberia a 4830 km intra i Stat Ünii e el nord de l'Africa.

L'Ucean Atlantich al gh'ha di cost iregular cunt un frach de baj, gulf e mar,
cume el Mar di Caraib, el Gulf del Messich, el Gulf de San Lurenz, la Baja de
Hudson, la Baja de Baffin, el Mar Mediterani, el Mar Negher, el Mar del Nord, el
Mar Baltich, el Mar de Barents, el Mar de Nurvegia-Gruenlandia, e'l Mar de
Weddell. Un'altra sua carateristiga a l'è che'l gh'ha una nümer relativament
piscinin de isul. i sò isul a hinn i Svalbard (o Spitsbergen), la Gruenlandia,
l'Islanda, la Gran Bretagna, l'Irlanda, Fernando de Noronha, i Azor, i Isul
Madeira, i Canari, Cap Verd, i Bermüd, i Indi Ucidentaj, Ascensiun, Sant'Elena,
Tristan da Cunha, i Falkland (o Malvin), e tüt i isul di Caraib.



https://lmo.wikipedia.org/wiki/Linux

Linux l'è ona fameja de sistema operativ unix-like fada cont el kernel Linux e i
tool GNU. Per quest l'è ciamaa anca GNU/Linux.

La prima version del Linux la vegn foeura in de l'ann 1991, el 25 de agost dal
Linus Torvalds, per capì el fonzionament del sò noeuv computer Intel 80386.
L'era desviluppaa in sul sistema Minix del professor Tanenbaum. In realtàa el
nomm original de Linux l'era Freax, ma la persona che 'l dava el spazzi ftp al
Torvalds l'ha scernii comé nòmm per la cartella Linux.

La prima version autonoma, ossia che la fonzionava indeperlee senza Minix, la
vegn foeura in de l'otober del 1991, e la podea fà partì el gcc e Bash.

El 29 de genar del 2002 l'Andrew Tanenbaum, inventor de Minix, el scriv in di
newsgroup on messagg "Linux l'è vegg". El criticava soratutt el kernel
monolitegh del Linux, per lu vegg in confront al microkernel Minix, oltra a la
bassa portabilità. L'è vegnuda foeura ona flame war che l'ha faa el gir de
l'Internet.

In la primavera del 1992 l'hacker Orest Zborowski l'ha faa fonzionà el server X
in sul Linux, e donca l'ha avuu de mett tutta la struttura de Red del UNIX in
sul Linux. Anca se l'era scrivuu mal e integraa mal in del sistema, el Linus
Torvalds l'ha approvaa istess la patch, perchè la metteva on stack di red e
l'interfaccia grafega.

El 14 de marz del 1994 el Linus Torvalds el presenta a l'universitàa de Helsinki
la prima version stabil del kernel Linux.

El desvilupp commercial del Linux l'è scominciaa in la metà di agn 1990, con la
soa adozion in la comunità di supercomputer, con aziend comé la NASA che han
mittuu di sistema Linux inveci di vegg, costos, sistema proprietari. Poeu anca
la Dell, l'IBM e la HP han scominciaa a dà di computer cont el Linux, per provà
a scappà dal monopoli de la Microsoft.

Proppi in del 2003 la SCO l'ha faa causa a IBM perchè, per lor, han copiaa di
codes del sò UNIX dent el Linux. A la fin, el giudes l'ha daa reson a la
comunità Linux.

In del 2007 sortiss foeura Android, on sistema per smartphone a bas Linux. In di
agn hinn vegnuu foeura di olter sistema per smartphone a bas Linux, comé Maemo,
Firefox OS e Ubuntu Touch.

Incoeu el Linux l'è dopraa in tucc i settor de l'informadega: In di
supercomputer, indova l'è 'l pussee drovaa, in di server, indova el gh'ha ona
larga utenza, in di sistema embedded, e 'l sò us in del marcaa normal e di
aziend l'è dré a cress.

Impunemanch l'ha avuu anca on bon success in di netbook, con distro comé
Xandros, tròpp pocch potent per fà girà ben Windows XP e Windows Vista, e 'l
sistema per i netbook Google, ossia Chrome OS, l'è ona distro Linux.

Ma probabilment el success pussee grand del Linux l'è staa la soa adozion in del
marcaa di smartphone e di tablet con Android, semper sistema de Google.

On sistema Linux l'è on sistema Unix like, a kernel monolitegh modular, ossia i
component del sistema pussee important hinn dent el kernel, e di component manch
important hinn caregaa quand che gh'è bisogn.

I distribuzion Linux hinn tradizionalment dividuu sia per la derivazion sia per
el gestor de pacchett.



https://lmo.wikipedia.org/wiki/Frontaliers

Frontaliers l'è una trasmission televisiva da rid dal canal tri svisser de la
RSI, inissiada cume emission radiufonica in dal 2006.

La trasmission, pensada in urigin cume una serie de racunt per la radio , l'è pö
diventada un insema de curtumetragg girad in italian e lengua lumbarda.

Frontaliers la cunta la storia dàl Rubert (Roberto) Bussenghi, un fruntalier de
la fantasiusa cità de Üsmà Carà, in pruvincia de Com, che'l laura in del canton
svisser del Tesin.

Matina, par andà a laurà a Lügan, e dubass, par turnà a cà a Üsmà, el pendular
el passa la fruntera a la dugana de Brüsada-Bizzaron (visin a Ciass), indue tüti
i volt l'è fermad da la guardia de cunfin elvetica Loris J. Bernasconi, de solit
insema al G.T. Verunell.

I dü i metun semper in pé di ridicul discüssion in di quai i cercun de dimustrà
parchè la Svissera, o l'Italia, i siun mei. Quel che pö el vegn föra i en le
sumijansi tra i du part de la fruntera, a partì da le lengue, lumbarda e
italiana, parchè una dugana la basta minga a spartì du cultüre ch'i stan a des
chilometer de distansa l'üna da l'oltra.

I prutagunista d'le püntade i en Flavio Sala che'l fà la part sia del Bussenghi
sia del Verunell e che l'ha stüdiad ritratistica e fümettistica al’Academia de
bele art de Brera, e Paolo Guglielmoni che l'è la guardia Bernascun.



https://lmo.wikipedia.org/wiki/Ch%C3%ADmica

La chímica a l'è la scénza ca la stüdia la cumpusizziun e i reazziun de la
matéria. A vardà chèla definizziun chí, al paar ca g'è minga un cunfín bèll
ciaar tra la chímica e la física; de sòlit sa cunsíderenn cumè chímich i fenòmen
ca riguàrdenn i cambiameent de ligàmm chímich tra i difereent cumpuneent de la
matéria. A scaar püssee piscinítt de quii de l'àtum sa va deent in del dumíni de
la física (física nücleaar, física dii partisèj). In tütt i mòdi, sa pö dí ca la
física la tègn deent la chímica.

La stòria de la chímica la cumença in de la preistòria, quaant a l è staa
descuveert ul fööch, 40.000 ann fà: e l'è pròpi duperaant ul fööch ch'al s'è
pudüü cumincià, cunt ul princípi dii teemp antích, a laurà i metàj, ca gh'érenn
de vèss tiraa föra da i mineràj natüràj. De menemàn ch'al sa nava inaanz, a
vegnéven descuveert ul véder e i primm leech metàlich, cumè l utún.

Invèr ul sécul IX primm de Criist la nasséva, in de la cità de Lissàndria
d'Egítt, l'aart cunsiderada la màma de la chímica: l'alchímia. I alchimiist
érenn dree, al paar, dumè a cercà la manéra de vultà i metàj nurmaal in òor
(cunsideraa ul metàll perfètt); ubietiif secundàri a érenn truà la préa
filusufaal, fabricà la panacea üniversaal (una spéci de medesína per guarí tütt
i maladii) e creà la vída. Anca sa i alchimiist i gh'éren di ubietiif
impussíbil, e ga curéven adree cunt dii métud ca gh'éren pròpi nigútt de
scentífich, in dii sécul ann metüü insèma un patrimòni de cunusceenz fisc gròss
(suratütt elemeent, cumpòost chímich e maneer de fabricàii).

In del Renassimeent, Paracèls, cunt i sò ricerch de medesína, l'è cunsideraa ul
pà de la chímica mudèrna; da chèl mumeent lí i stüdiuus de chímica ann
descuveert un muntun de cumpòost chímich difereent e perfezziunaa sémper püssee
i tècnich per utegní i difereent mulécul.

L'indüstria chimica l'è un'impurtanta atività ecunomica: incö materiai sgresg
cume l'oli, el gass natüral, l'aqua, l'aria, i metai e i minerai, a hinn
trasfurmaa in püsee de 70000 prudott.



https://lmo.wikipedia.org/wiki/Union_di_Republegh_Socialist_Sovietegh

L'Union di Republegh Socialist Sovietegh (in russ Союз Советских
Социалистических Республик), cognossuda anca cont el nomm de Union Soviedega,
Сов́етский Со́юз, l'è stada ona republega federala comunista del Eurasia.

L'è nassuda el 30 de december del 1922 da la Russia Zarista e la borlada sgiò el
26 de december del 1991, despoeu de vess stada ona superpotenza. Al moment del
sò deslenguament, la gh'aea 15 republegh che la feven su. La pussee granda l'era
la RSSF Russa, che incoeu l'è la Russia.

L'URSS l'era on paes monopartitegh: l'unegh partii accetaa l'era el Partii
Comunista del Union Soviedega, traa innanz de on Segratari General e del
Politburo.

In del febrar del 1917, a Pietrograd, la gent la s'è volzaa su contra 'l Regim
Zarista e l'è gnuu faa su on governa traa innanz del princip Georgij Evgen'evič
L'vov e anch ona Duma. El 15 de marz el Zar Nicola II el s'è traa seruch, dopo
che la gent l'ha volzaa i pugn.

El 7 de magg i Bolsevich fan la parposta de dà 'l poder ai soviet di lavorador,
e 'l se met insemma on governa provvisori traa innanz del Aleksandr Fëdorovič
Kerenskij.

El 7 de november del 1917, i comunista toeuven in pugn el Palazz d'Invern: a l'è
la Rivoluzion de Otober, e'l vegn mettuu 'nsemma 'n governa provvisori traa
innanz del Lenin.

In del 1918 a'l nass l'Armada Rossa, che la fa veng al governa di comunista la
guerra civila, indoa 17 govern hann combatuu per el controll del Paes, che la
finiss in del 1921.

A la fin de la guerra el Lenin da l'indipendenza a di territori e ona granda
autonomia a di paes. In del 1924 el Regn d'Italia, per volè del Mussolini,
recognoss el govern comunista.

Despoeu la mort del Lenin, gh'è stada ona lotta in del Partii Comunista per el
podè, e la fazion del Stalin, che la sostegn la teoria del socialism domà in on
paes, la vinc. I avversari, guidaa dal Trockij, sostenidor de la teoria de la
rivoluzion internazional, van in esili.

El Stalin fa subit ona politega de industrializzazion e de espansion agricola.
Ha ampliaa anca i Polizii segret, e ha mandaa on fracch de gent in di Gulag,
soratutt in del period di Grandi Purgh.

L'URSS l'è staa l'unegh paes a jutà la Repuglega Spagnoeula contra el Francisco
Franco, tra el 1936 e 'l 1939.

Poeu, la Germania ha tradii el patt e ha attaccà l'URSS. In del 1945, i soldaa
sovietegh han ciappaa Berlin, levand su la bandiera rossa in de la città
nazista.

In del 1953, el Stalin moeur. Gh'è in del partii ona lotta per el podè, e 'l
Nikita Sergeevič Chruščёv la vinc.

El Chruščёv denuncia pubblicament el Stalin 'me tirann che ha creaa on important
cult de la personalità, e quest ha daa di problema cont i element pussee
condervativ del PCUS.

Sota el sò controll, l'URSS ha protegiuu i paes sota el colonialism europee, per
esempi in del 1956, el Egitt. Vun di moment pussee dur in del sò govern l'è
stada la Crisi di Missil de Cuba, indoa i dò paes han ris'ciaa la guera nuclear.
A la fin, i soviedegh han lassaa Cuba, e i american han levaa i missil in
Turchia e in Italia.

In del 1964 vegn destituii perchè l'era ritegnuu mia bon de governà, e vegn
metuu al govern el Leonid Il'ič Brežnev, che 'l governa fin a la sò mort, in del
1982.

Lung el govern Brežnev el comunism pareva drè a "vinc": I USA seven in
recession, e la Guerra del Vientam l'è stada vinciuda dai comunista del Nord.

Despoeu i govern minga lung del Jurij Vladimirovič Andropov e del Konstantin
Ustinovič Černenko, ch'i seven i brasc destr del Bresnev, vegn elegiuu president
el Michail Sergeevič Gorbačëv, che, in di agn '80, ha reformaa el sistema di
govern del paes, con la soa Perestrojka, che la modificava radicalment el
comunism, mettend la proprietà privata, pussee libertà in de la gestion di
aziend e ona federazion pussee larga e la soa Glasnost, la trasparenza di att,
legg e problema del PCUS in di confront de la popolazion sovietega.

Important anca la Dottrina Sinatra, cha la consentiva ai paes del Patt de
Varsavia de abolì liberament el comunism e de andà foeura dal controll del URSS,
quand prima i paes i eren obligaa a combatt contra la diffusion del capitalism
in di paes amis.

In del 1990, la Germania del Est la se uniss a quela del Ovest, e in del giugn
1991 el Comecon vegn abolii, sigutà despoeu, el 1 de lugl, dal Patt de Varsavia.

Ma el pont pussee important di sò reform, quell che per lu l'avaria salvaa
l'Union el saria staa on noeuv trattaa de federazion che 'l gh'aveva de scassà
l'URSS in favor de l'Union di Stat Sovran e giamò approvaa in prima lecciura da
noeuv republegh, ma che l'è no staa firmaa per el Colp de Stat.

In del agost 1991 di politegh mia a favor di idee del Gorbačëv (Gennadij
Ivanovič Janaev, nominaa President del URSS e Dmitrij Timofeevič Jazov) proeuven
a fà on colp de stat, che 'l vegn evitaa anca grazie a la vos granda del Boris
Nikolaevič El'cin, president de la RSSF Russa, contrapposta a quela del Janaev.

El 8 de december del 1991 i president de Russia, Ucraina e Belorussia firmen on
trataa che 'l decreta la fin del URSS. A la fin, el 25 de december, el Gorbačëv
el da i sò dimission de President del URSS, e 'l 26 el Soviet Suprem el decreta
el deslenguament official del paes, e per l'ultema volta la Bandera rossa la
vegn issada in sul tecc del Cremlin.

L'unegh partii legal in URSS l'era el Partii Comunista del Union Soviedega, e
legalment el govern l'era democrategh, anca se in pratega el govern l'era in man
del govern central.

L'URSS l'era ona federazion con diritt de seccession. A la fin del URSS, gh'even
15 republegh:

El 23 de genar del 1918 i Soviet decreten la Separazion Stat-Gesa, e donca el
paes vegn offizialment laic, ma de facto l'era ateo. El govern sosteneva el
ateism, ma la Costituzion parlava de libertà de religion e de coscenza.

L'omicidi per compassion l'era depenalizaa, donca in di fatt eutanasia e suicidi
assistii eren legai. L'omosesssualità l'era illegal.

La scenza soviedega, soratutt per la corsa al spazzi, l'è stada caraterizada da
ona costanta competizion cont i USA.

In del 1957 el Sputnik 1, primm satelit del mond, vegn mandaa in orbita dal
URSS. In del 1961 el soviedegh Jurij Alekseevič Gagarin l'è el primm òmm ad andà
in del spazzi.

I soviedegh han mandaa in del spazzi anca la stazion MIR, progetada per stà in
del spazzi 5 agn, le rimanuda 15, anca se con di difficultà.



https://lmo.wikipedia.org/wiki/Scuol

Scuol (in tudesch e nom ufizial fina al 1943: Schuls) l'è un cumün sgüisser del
distret de l'Inn, in del Cantun Grisun. El gh’ha pressapoch 2353 abitant e una
süperfiss de 144.14 km², e 'l se tröa a una altitüden de 1290 meter sura 'l
nivel del mar.

Scuol l'è colocaa in de l'Engadina Bassa, in sü la riva manzina del fiümm Inn, a
48 km da Davos, 59 km da Landeck, 61 km da Sankt Moritz e 104 km da Coira. L'è
servüü da la Feruvia Retica Scuol - Tarasp, capulinea de la feruvia de
l'Engadina. El cumün de Scuol l'è tacaa ai cumün de Ftan, Mals (IT-BZ), Sent,
Tarasp, Val Müstair e Taufers im Münstertal (IT-BZ).

I lengh ufiziai al dì d'incö i henn el rumanc e el tudesch. La lengua parlada in
urigin in del paes de Scuol però l'eva el Vallader, vün di dialet del rumanc. A
scumenzà da la metà del secul XIX una minuranza de lengua tudesca le s'è
istalada in del sit. Fina al prinzipi de la seconda guera mondial la percentual
dei parlant tudesch l'è restada pütost bassa. In del 1941 el rumanc l'eva anmò
parlaa 'me lengua mader dal 71 %. In di ültem ann però la percentual l'à calada
in manera püssee evident. L'andament di ültem ann l'è mustraa in de la tabela
chi desuta:

L'Hom Strom (l'Om (de) Paja, in Insübregh) l’è na vegia tradissiun de Scuol che
la vegn trada inans tücc ij agn di scular del paes el prim sabet de fevree. La
matina del prim sabet de fevree, de bon ura, i bagaj de Scuol van in gir di
vilan e buar de Scuol a catà sü paja. Pö la paja la vegn metüda insema in sü la
“plazza” del paes inscí de fà sü un marcantoni de paja a regula d’art. A mezzdí
pö l”Hom Strom” el vegn traa a Gurlaina (un sit in scima al paes) e lí ‘l vegn
metüü in pe. Li i bagaj ghe fan la guardia finn a la bassura quand che pö, giuen
e vegg, cumpagnaa del sun di cansun, van sü tücc insema a brüsà l’om de paja faa
sü cunt tanta fadiga. In di agn di temp andaa quand che de paja ghe n’eva ‘ncamò
assee, tücc i quartee del paes de om de paja ghe n’even el so, e tücc, l’è
padifegh, vureven avegh el pü grand e ‘l pü bel. Despö de veghel metüü in pe in
del propi sit, l’om de paja l’eva tegnüü ben sut’ögg, già che tücc i quartee se
crüzziaven de pruà a pissà sü l’om de paja di olter prima del temp. Al didincö
hinn invidaa tücc, sia la gent del paes, sia i türista, a gnì a vardà la
preparassiun de l’om de paja ‘l mezzdí e pö la sira a vardàl vegnì brüsaa
Chel’üsansa chi l’è cumpagna del scascià sgenee lumbard. La gent de Scuol la
gh'ha 'na vegia tradissiun che la insegüra che tüt i tusann gh'abien semper un
cavajee: la tradissiun del "Pan grond" (un pan bel grand cunt dent tuchelít de
pera). L'urigen de chel'üsansa chi pürtrop l'è düra de definì e ij abitant de
Scuol hinn dumà segür che l'è una tradissiun festegiada dumà a Scuol. El dí de
San Steven, el 26 de Dezember, apena passaa 'l mezzdí, tücc i scular d'una
class, van in gir per i cà del paes indua i tusann hinn dree a speciàj. Giamò
delunsg di cà i bagaj scandissen el cor de "dà a mai, dà a mai!" (dàm a mí, dàm
a mí!) e tüt i tusann hinn lí in de la sua cà che specen che rien i bagaj inscí
de dagh, a quel che ghe pias püssee, el famus "pan grond", preparaa 'l dí inans.
Pö, a la bassura, ai quatr'ur, tüta la class intrega, insem' al master, la se
tröa in de la cà de vün di scular e lí tücc insema fann una bela marenda cunt
Pan Grond e sciculàt. Una slitáda tücc insema per el paes la tra a fin el bel dí
de festa.



https://lmo.wikipedia.org/wiki/Filusufia

La filusufia a l'è una scenza (u disciplina) che la dupera la logica u el
ragiunament per cercà de dà una spiegaziun del mund, de la natüra e del post de
l'om in del mund (e, in manera püssee estesa, in de l'Ünivers); l'è stada anca
definida cume el stüdi dii cuncètt fundamentaj ingabulaa cunt el pensee,
l'aziun, la realtà. In general la filusufia la gh'hà no un metud rigid, vist che
anca quel che rapresenta la filusufia el cambia a segunda de la cultüra de
riferiment. El termin filusufia l'è staa cataa dal grech: "Φιλοσοφία"
(filosofía) al vör dí amur per la cunuscenza. La filusufia l'è no, uviament, una
scenza esata, vist che i quistiun filusofich se poden minga tratà cunt un metud
empirich, ma l'è gnanca cumè la religiun perchè l'è minga nassüda da una
rivelaziun. Una definiziun la vegn dal Diziunari Oxford de Filusufia, che la
definiss la riflesiun filusofica cume derivada diretament da la pratica nurmal
de tutt i camp de ricerca inteletüal. In di ann indree, defat, la fisica l'era
inscì ligada al cuncett filusofich che l'era ciamada filusufia natüral; prima
ammò, al temp di grech antich, la filusufia l'era cunsiderada semplicement cume
desideri de cunuscenza e dunca cume stüdi, cume usservaziun del mund, spartii da
i rob materiaj cunsideraa roba "bassa". Ghe vör dì che, generalment, in del
parlà de tütt i dì, se dupera la parola filusufia de indicà tütt i credenz e i
maner de vedè la vida di diferent persun.



https://lmo.wikipedia.org/wiki/Bira

La bìra l'è 'na beànda alcòlica, mìa distilàda, de saùr piö o méno amàr, che se
oté de la trasformasiù de cereài maltàcc dei quài la part de àmit la vé
trasfurmàda 'n söcher (per la gran part maltòzio, ma 'n percentuài diferènte pò
a dei óter söcher) e fermentàda per mès de leàt (perlopiö Saccharomyces
cerevisiae o S. carlsbergensis) e de spès aromatizàda coi fiùr de luertìs.

Par che la bira la sàpe la beanda alcòlica piö antìca del mónt., la piö
cönsömada, e la tèrsa piö popolàr dopo de l'àiva e del tè.

Pressapóch el 95 % de la bìra l'è àiva (dipènt del tìpo de bìra e de la gradasiù
alcòlica).

Ogna tipo o stil de bìra la g'ha de bizògn, per rià al rizültàt piö alt, de 'na
qualità diferènta de àiva. En lìnea de màsima, con piö l'è scüra la bìra, e piö
gh'è de bizògn de àiva piö düra.

'Ntra i minerài che g'ha 'na 'mportànsa piö grànda per la fabricasiù de la bìra
gh'è: el càlcio, che 'l vé dopràt dei enzìmi per l'estrasiù dei söcher e 'l
migliùra pò a l'estrasiù de le sostànse aromàtiche dei fiùr de luertìs; i
solfàcc che i ghe dà 'n caràter piö nèt al saùr del luertìs e i clorùri che i dà
'na bèla pienèsa de saùr e i mèt en evidènsa el dóls dei màlcc.

El cereàl piö dopràt endèla fabricasiù de la bìra l'è l'órs. Per püdì dopràl
però el g'ha de éser maltàt che völ dì che i granì de órs i vé facc cumincià a
bötà e pò, apéna che àmbia a idìs la raizìna, la germinasiù la vé fermàda per
esicasiù e la raizìna se la töl vià. Chèsto procès l'è nesesàre per fà che 'ndèl
granì cumìnce a furmàs i enzìmi che 'ndèla fàze de amostamènt i trasfurmarà i
àmicc del granì en söcher piö o méno complès.

I óter cereài che se pöl doprà a fà la bìra i è: el formét, el furmintù e 'l
ris, de sòlet en cumbinasiù col órs maltàt. A segonda de le traadisiù locài,
endèl mónt se dopèra pò a dei óter ingredièncc al pòst del malt de órs, cioè la
biàda (avéna), la raìs de maniòca, el mèi e el sòrgo 'n Africa, la patàta 'n
Brazìle e l'àgave 'n Mèsico.

Endèla fabricasiù de la bìra modèrna, la materia prìma dopràda piö de spès per
balansà el dóls del malt, l'è 'l fiùr del luertìs. Zamò a la fì del prim
milenàre se ambiàa a doprà chèsta èrba, ma l'è a pàrter del sècol XVI che chèsta
pràtica la s'è difundìda 'n töta Euròpa. L'amàr el vé dat de 'na sostànsa
ciamàda "lupolìna" che l'è cuntignìda 'ndèla ghiandulìna a la bàze de la bràtea
e che l'è furmàda de acìdi amàr e òi esensiài. 'N ótra rizù che g'ha fat
preferéser el luertìs a ótre piànte aromàtiche i'è le sò proprietà de
conservasiù.

La funsiù del leàt endèla fabricasiù de la bìra l'è chèla de trasfurmà i söcher
en àlcol e 'ndèl cors de chèsto procès se lìbera pò a anidrìde cabònica. El prim
a capì 'l funsiunamènt de la fermentasiù l'è stat el Louis Pasteur e de alùra i
stüde sùra el leàt el g'ha fat dei gran progrès enfìna a izolà cultüre de
microorganìsmi töcc del stès tìpo per püdì controlà en maniéra 'l piö precìza
pusìbol chèsta fàze delicàda per el rezütàt finàl.



https://lmo.wikipedia.org/wiki/2003

28 09 - Salses (el Rosselló): senza la presenza de representaant del staa
Francées, el consejer in cap de la Generalitat de Catalunya, Artur Mas, e i
auturitaa münicipaal de la vila a inaugüran la Porta di Paées Catalan.

11 10 - Lleida (el Segrià): al entra in servizzi par el püblich el Tren de
Granda Velocitaa ch'al la üniss cun Madrid, passaant par Saragossa.

12 10 - Sepang (Malàisia): Dani Pedrosa s'al proclama campiun del moond de
motocicliism de 125 cc.

13 11 - Barcelona: in ü massif míting al Palau de Sant Jordi de la campagna
eletorala ch'a l'éa portat Pasqual Maragall a la Generalitat, Rodríguez Zapatero
al promet d'aderí a la reforma del Statüt de Catalunya ch'al apröe ol Parlament
de Catalunya.

16 11 - Catalunya: se gh'i sélebra di elessiú al Parlament; CiU la adagna con 46
ses, seguida del PSC (42), ERC (23), PP (15) e ICV (9).

05 12 - Barcelona: se ghe cositüiss ol Parlament de Catalunya de la setima
legislatüra.

16 12 - Barcelona: el Parlameent de Catalunya al scerniss Pasqual Maragall
president de la Generalitat de Catalunya.

20 12 - Barcelona: Pasqual Maragall al töl possessiú come president d127 de la
Generalitat de Catalunya.

22 12 - Barcelona: l' Ajuntament (mönissipe) al recupera la bandera de Barcelona
del 1906 e o l scüt con la corona reiala, con la qual cosa la sessa de èss
visent la simboloséa modificada per ol síndech Pasqual Maragall ol 1996.

01 01 - In Brasil: Lula de Silva al töö pussessiun de la càrega de presideent
del paees.

2003 - Cap Canaveral (la Florida, SÜA): equipagjaa par 7 astrunàut, sa ga
lanzarà ul darée traspurtaduur spazziaal Columbia, ch'al s·cjuparà in plen guur
ul primm da febrée, turnaant indrée a la Tera.

14 02 - Edimburgh (Scòzzia): l'Istitüt Roslin sacrifica la pégura Dolly a causa
de l'invegjameent premadüür che la pativa.

16 01 - l'Iraq: tröpe Stadünindenche e britàneghe i scumensa la invasiú del paes
conchistant la sità portöària d'Um Qasr: al è l'inissi de la guèra de l'Iraq.

25 10 - Heathrow (Londra, Anglatèra): prossedenc de Nöa York gh'i ría i tri
darér aviú Concorde in servisse de British Airways; ol 30 05 del istess an i ía
desmetit de gulá chij d'Air France.

09 04 - Bagdad (l'Iraq): i trüpp di Staa Ünii a tölan el controll de la citaa:
cul sò jütt un grupp de citadin a derocan una colossala stàtua de Saddam Hussein
(guèra d'Iraq).

10 04 - Kirkuk (el Kurdistan): la citaa la borla int i mann de la guerija Kurda
e de l'esèrcit di Staa Ünii (guèra d'Iraq).

12 04 - Cuba: ol résim castresta al esecüta tre di persone che ol 02 04 i ía
seguestrat öna embarcassiú de viasadur a la badia de l'Havana, con la intensiú
de fösí del paes.

14 04 - Tikrit (l'Iraq): i trüpp di Staa Ünii e ocüpa la citaa indóe l'eva nasüü
Saddam Hussein; a l'è la darera di citaa importaant del paees a vess conquistada
(guèra d'Iraq).

16 04 - Atenes (Grécja): sa signa el Trataa pal quaal Pulònia, Ungaria, Céquia,
Slovàchia, Slovènia, Estònia, Letònia, Lituània, Malta e Cipru, 10 Staa che la
püpaart a éren de l'antiga Europa de l'Eest, i deventan osservaduur de la Üniun
Eurupea (cun voos però senza vot) e che ga permetarà da nágh deent a partí del
01 05 del 2004.

01 05 - Washington (SÜA): el presideent George Bush al proclama la fin de la
guèra de l'Iraq.

26 05 - Macka (Trabzon, Türchia): ghe i mör 62 militar Spagnöj al fracassá-ss
del aviú Iàkovlev 42 Ucraines col che i torna· del Afganistan. L'errònia
identificassiú posteriura di cadàver la portarà ün important scàndol polítegh.

15 10 - desèert de Gobi (la Cina): Yang Liwei al deventa el primm astronauta
Cinées dopu 14 òrbit intorn a la Tèra cun la naaf Shenzhou V (nau divina, in
Cinées).

25 10 - Heathrow (Lundra, Anglatera): a riven de Növa York i trii ültim aviun
Concorde in servizzi de British Airways; el 30 05 del istess an i avien desmetüü
de gulá chij d'Air France.

02 11 - Durham (Carolina del Noort, SÜA): la gesa episcopaliana la órdena el
primm véscuf che s'al recognoss omosessüaal.

02 11 - Geòrgia: sa celebren di elezziun legislatiif fraudoleent ch'a provocaran
una revölta che la comportarà la dimissiun e l'esili del presideent Eduard
Shevardnadze el 23 11.

29 11 - Bagdad (l'Iraq): a mören sett ageent del servizzi d'inteligenza Spagnöö
int un atentaa.

14 12 - Bagdad (l'Iraq): i Staa Ünii a núnzian la catüra el dí prima de Saddam
Hussein a Al-Dawr (a 15 km de Tikrit), malgraa forsi al tenían detegnüü
d'almaanch dees dí.

14 12 - Venexia, (Itàlia): s'al derva amò el Teàtar de la Feniis dapress
l'incendi del 1996.

26 12 - Bam (Kerman, l'Iran): un fort teratrémul de 6.3 degrée de la scala de
Richter al pròvoca la destrüzziun de la citaa e la moort de püssée de 20 mila
personn.

13 04 - Sant Andreu de Sureda (el Vallespir): Jean Petit, psicolingüista
Francées, defensuur di leengh minorizaat al sò paees (n. 1929).

07 07 - Esparreguera (el Baix Llobregat): Dolors Lizarán i Ronnette, cognossüda
coma Lola Lizarán, atriis Catalana (n. 1932).

18 10 - Bangkok (Tailàndia): Manuel Vázquez Montalbán, scrituur e periudista
Catalan, in lengua Catalana e, principalment, Castejana (n. 1939).

29 12 - Badalona (el Barcelonès): Juan José Moreno Cuenca, cognossüü coma el
Vaquilla, atuur de cínema e cognossüü delinqueent contra la prupietaa privada
(n. 1961).

22 04 - Pariis (Francja): Eunice Kathleen Waymon, cognossüda coma Nina Simone,
cantaant de jazz, soul e gospel Noort-americana (n. 1933).

29 06 - citaa de Connecticut (Connecticut, SÜA): Katharine Hepburn, atriis de
cínema Noort-americana (n. 1907).

04 07 - Los Angeles (Califòrnia, SÜA): Barry White, cantaant Noort-american (n.
1944).

25 09 - Növa York (SÜA): Edward W. Said, sagista pulítegh Palestinées (n. 1935).

28 09 - Növa York (SÜA): Elia Kazanjoglou, cognossüü coma Elia Kazan, diretuur
de teàtar e de cínema Noort-american d'orígen Grega (n. 1909).

10 10 - Washington (SÜA): Eugene Istomin, pianista (Noort-american, aleef e
amich de Pau Casals. Al è interaa al Vendrell (el Baix Penedès) (n. 1925).

19 10 - Sarajevo (Bòsnia e Hertzegovina): Alija Izetbegovich, polítegh Bosnian,
presideent del paees düraant la guèra e pàdar de la indipendenza del paees (n.
1925).

07 11 - Madrid (Spagna): Juan José Menéndez Gutiérrez, cognossüü coma Juanjo
Menéndez, atuur de cínema Spagnöö (n. 1929).



https://lmo.wikipedia.org/wiki/Tram

Ul tram (o tramway) al è una forma da traspòrt püblich ürban (o anca interürban)
circülant sü di binari piad (cura che chii di tren a inn legerment inclinaa vers
l'interiur) e che al è impiantaa in sitt propi o incastraa, a l'aída da rudài a
gorgia, in da la strada. Incöö, al è generalment a trazion elétrica.

Ul cundütur d’un tram al è ciamaa 'tramvée' (in passaa 'manèta') a Milan,
garde-moteur al Québec. In Francia, ul tèrmin wadman al sa dövra plüü da lungh
temp.

Parüü dürant la prima metaa dal Mudel:XIX sécul, ul tram al è inizialment muvüü
par la trazion animala. I primm tram a inn-a-staa custrüii ai Stad-ünii
d'América; i circülen int al 1832 sü la línia da New York a Harlem e int al 1834
a New-Orleans. I primm rudài, a O salient, a créen un fastidi impurtant e
provochen di incident. A inn süpiantaa, dal 1850, a New York, par di rudài a
gorgia, pöö, int al 1852, par di rudài senza salient (inventad pal francés
Alphonse Loubat). Ul primm tram da Francia al è inaugüraa int al 1853 a
l'ucasion da l'exposition universelle a Paris, cura che una línia da pröva l'è
presentada sül cours de la Reine, al VIII arrondissement a Paris. A l’espusizion
dal 1867, un servizi efetüaa par di tram a cavài al è staa suranuminaa
« chemin-de-fer américain ».

Ul tram al sa desvelüpa alura int un bell puu da citaa d'Europa (Londra, Berlin,
Paris, …). Plüü svelt e cunfurtabíl che i òmnibüs (circülant sü i víi
caruzàbel), i tram gh'ann un cuust da servizi elevaa, pal fad da la trazion
animal. Al è par chest che la trazion mecànica la sa desvelüpa rapidament: a
vapur int al 1873, elétrica a partí dal 1881 (presentazion da la trazion
elétrica par Siemens a l'Espusizion da l'eletricitaa a Paris e a Berlin).

La mudernitaa tèg·nica representada da l'eletricitaa e suratütt ul pocch da
tòssich che la génera, al facílita la suva ràpida aduziun, dopu che i dificültaa
ligad a la prudüzion e al traspòrt da la curent a inn-a-staa risòlt. Ul primm
tram elétrich al è staa metüü in servizi a Budapest int al 1887, cura che, in
Francia, al è a Clermont-Ferrand che al fa la suva aparizion int al 1890.

Ul tram al cugnuss un prugress cunsideràbel a l'inizi dal Mudel:XX sécul finn a
la períuda tra i dò guer, con la mültiplicazion di línii e l'acressiment dal
nümer d'ütent : al è alura ul principal mez da traspòrt urban. I traspòrt a
cavài a inn asquas desparüü da tüti i citaa européi e americann intorna a i an
1910, e i curer a inn in fasa da desvelüpament, guadagnant in fiabilitaa
mecànica, ma restant luntan di prestazion ufert pal tram. L'autumòbil al è
ancamò – par pòcch da temp – reservada a una clienéla asada.

Ul desvilüpament da la véndita da veícül individüal al càusa la ràpida
desparizion dal tram dal paysaga paesagi ürban a partí di an 1950. I prugress
tèg· nich di àutubüs ie renden plüü fidàbel; chist-dare a deventen di cuncürent
seriuus pal tram, par che i neceèssiten mía la posa d'una infrastrütüra unerusa,
ma i sa cunténten da parcurr la strada, da la qual i cuust da manütenzion a inn
difícil a repartí tra i divers ütent.

I pudé püblich a invèstissen alura suratütt vers l'urganizazion da réseaux da
curer, o infrastrütüür stradall e autustradall destinad a una autumòbil
percepida cuma la marca dal prugress. La priuritaa a li sistemazion stradall l'è
ilüstrada par i prupòsit da Georges Pompidou che al declara int al 1971 che « la
citaa la def adatà-ss a la vetüra ». A chest prupòsit, Simon Lacordaire, in
Histoire secrète du Paris souterrain al qualificherà la cunversion prugetada dal
Canal Saint-Martin in autustrada «penetrant» cuma prugett par mei sudumizà la
citaa…

I réseaux da tram desparíssen squasi cumpletament da l'América dal Nòrt, da la
Francia, da la Svízera rumanda e taliana, da li Isul britànich, da la Spagna e
da l'Itàlia peninsulaar. Al cuntrari, a inn cunservaa – e in di caas mudernizaa
– in Germània, in Austria, in Bèlgica, ai Paes-Bass, in Scandinàvia, in Svízera
tudesca, al Giapun, in tüta l'Europa da l'Est e in Itàlia cuntinental. In
particüle, al suraviif ul réseau da Milan, atüalment ul plüü estendüü a
l'Europa. In Francia e in Svízera rumanda, numà i réseaux da Lille, da
Saint-Étienne, da Marseille, da Ginevra e da Neuchâtel a suravíven a chesta
períuda, ma a inn ridott ognün a una línia ünica. Al Canada, numà la citaa da
Toronto la cunserva ul sò réseau da tram al centru-citaa, grazia a li pression
di citaditt.

Ul choc petrulie dal 1973, e i prublem da cungestion ürbana cressent, i ann
inflüii in Europa sü una riurientazion da li pulítich da despiazament in favur
dal traspòrt püblich da massa. Cura che ul metró in Francia al sarà privilesgiaa
inti metròpuli da Lyon e Marseille che l’inaugürerann int al 1978, ul
renuvelament dal tram in al intervegn cuntul cuncurs lanciaa pal 'secrétaire
d'Etat' Marcel Cavaillé int al 1975. Sa trata alura d'un cuncurs par stabilí ul
fütüür tram standard francés destinaa a vess impiantaa in vott citaa: Bordeaux,
Grenoble, Nancy, Nice, Rouen, Strasbourg, Toulon e Toulouse. L'indüstria
francesa sa mubiliserà mía un granché sü chest cuncurs, che al catava sü di
principi alura cunsideraa cuma "vegiòtt". La sarà la pruposta Alsthom a vess
cunsiderada e al sarà dumandaa a vott citaa da stüdià l'impiantazion dal tram.
L’interess manifestaa al sarà flébil, par che i citaa privilégen alura di
sistéem cunsideraa cuma « fütürist », tal ul sistéma imaginaa par Pomagalski par
Grenoble che al sarà finalment abandunaa int al 1979 pal tram.

Nantes, mía fasent paart dal panell ministerial, la sa purterà spuntaniament
candidada. Ul prugett al sarà purtaa a tèrmin mía senza di scúntar. Al cuventa
mía numà viinc ul scepticism da la pupülazion ma anca i cambiament pulitích.
Nantes la sarà de tüta manera la prima citaa francesa a dutà-ss d’un tram modern
int al 1985, che al sa caraterizarà essenzialment par una circülazion in sitt
pròpi, un scartament nurmal e una captazion da curent par pantògraf e catenària.
Ul tram da Grenoble, inaugüraa int al 1988 apurterà cuma inuvazion principal ul
pianal bass a 350mm da tera, rendent chesta manera da traspòrt acessíbil a li
persònn a mubilitaa ridòta (í che al era mía ul caas a Nantes) senza la
necessitaa da recurr a li piatafòrm òlt, sulüzion preferida in América dal Nòrt.
Chest tram instaurerà ul tram standard francés che al sarà cataa anmò a Rouen
int al 1994 pöö sü i línii da la banlieu da Paris.

Strasbourg, dopu avé par luunch temp stüdiaa ul VAL, la sarà la prima citaa
francesa a pienament integrà ul prugett da tram cuma un prugett da
requalificazion ürbana e dal spazi acurdaa a l’autumòbil in citaa. Ul sò tram
inaugüraa int al 1994, cunton design caraterístich, al òfar di laarch finèstar
vetrad, che a permètten d’amirà la citaa; roulant sü un tapis da erba, al
deventerà rapidament l’embléma dal renuvellament dal tram in Francia e al-da-là.
L’esperienza strasbourghesa la custitüirà un turnant in-da-la reintrudüzion dal
tram in Francia, che al sarà plüü numà cunsideraa cuma un mez da traspòrt
culetiif, ma un outil al servica da l’ürbanism da la citaa.

Parecc d'òltri citaa francés a seguirann rapidament, ajutad par una pulítica
naziunala da sustegn ai investiment int i infrastrütüür da traspòrt püblich. In
particülaar, dopu avé abandunaa ul VAL, Bordeaux la intrudüirà, int al 2003, la
captazion al söö, al fin da francà-ss da la presa da curent par catenària int al
quarte stòrich.

Ul tram-tren al è un sistema che al permett a una medésima vetüra da circülà sü
di binari da tram in centru-citaa e da relià di stazion sitüad in perifería, o
al-da-là, circülant sül réseau feruviari resgiunal. Ches-chí al necèssita un
material cumpatíbil con la feruvía clàssica (signalizaziun, putenza,
resistenza). L'uferta da chest traspòrt püblich al è alura vasta e la
cuntribüiss a un majagi plüü eficaas da l'insema dal réseau, specialment in caas
da cumbinazion cul tram clàssich. Un bell puu desvelüpaa int i paés germànich,
(e.g. Karlsruhe, Zürich), chest sistema-chí al duvaría vess metüü in servizi
anca in-da-la resgion parisenca e a Mulhouse int al 2005, Lyon int al 2006
(línia da l'est :léa) inscí cuma a Strasbourg int al 2008.

In América dal Nòrt, ul tram-tren al a ciapaa la forma dal servizi interürban:
al dí d'incöö, numà ul Chicago, South-Shora & South-Bend al sübsist, ufrent un
servizi da perifería Chicago_South-Bend, i vetüür dal qual a circülen ancamò in
mez a la strada in parecc sitt.

Al Québec, sa pudeva cüntà sül Québec Railway, Light, Heat & Power
(Québec_Sainte-Anne-de-Beaupré) inscí cuma sül Montréal & Southern Counties
(Montréal_Granby), tücc düü di süssidiari dal Canadien National. Sü chesti dò
línii, tren e tram i circülàven insema.

Al Canada, ul servizi dal O-Train al è int una certa manéra un tram-tren, par
che ul material rulant (vetüür Taulnt, da la Bombardier, destinad a la Deutsche
Bundesbahn) in servizi ürban al è cuncevii pal servizi sü línia feruviària, e al
círcüla sü una línia feruviària clàssica cunt una signalizazion modificada par
prevení l'intrüsion di tren cunvenziunal al mument da la circülazion di tram
diesel.

In Europa, recurdemm, in Lumbardía, düü relitt d'un réseau interürban
desvilüpaa, luunch intorna ai 250 km: la tramvía Milan-Des, residüi da la
tramvía Milan-Caraa-giüssan e la tramvía Milan-Limbiaa (Mumbell). Recurdemm anca
la tramvia dal Renon/Rittner bahn a Oberbozen in-da-la resgion dal Tiröö dal
süüd e anca la tramvía di muunt Stubai in-da-la resgion da Innsbruck, int al
Tiröö.

Ul cuust d'investissement dal tram al è elevaa, ma al resta aburdàbel par una
citaa média. Un chilòmetru da tram al representa in general un terz da
l'investissement par un chilòmetru d'una línia da metró, par che a ch'è mía da
scavà; ma al cuventa fà ancamò la strada.

I sistem aéri, cuma ul monorail e i metró lisgé (Skytrain e VAL), a oblíghen a
un ürbanism dedicaa, con di strad largh e, in tant che pussíbil, di imòbil
integrant i staziun. Par i cust, a inn difícil a utegní, dunca da cumparà. In
Francia, Germània e Svízera, la velucitaa cumerciala dal tram l'è püssée òlta
che chela da la curera, par che la sò piataforma al è cuncepida essenzialment in
sitt pròpi (i.e. lassant föra i òltri maner da circülaziun). Ul tram al gh'a
anca priuritaa sü i òltar veícül ai caròbi. Chesta velucitaa le rent atratiif e
la permet d'urganizà una nuvela urganizazion di despustament int i aglumeraziun.
La circülazion di autumòbil in centru-citaa a l'è mía plüü incuragiada, e di
parking-relais in cunession cunt i línii da tram a inn repartii in perifería, al
fin da captà i flüss d'autumòbil che sa dirígen vers la citaa. La tarifazion da
sti parking (abinada cunt i bijett dal traspòrt) ie rent plüü vantagiuus che ul
cuust d'una o dò ur da staziunament in centru-citaa. In di caas, chest sistema
da parkings-relais al permett perfinn un guadaagn da temp. De tüta manera, ul
tram al gh'a i istess incunvenient che ul büs e ul metró in matéria d'amplitüüt
urària, par che la suva circülazion la s'aresta la püpaart dal temp tra mezanott
e l'alba.

I lavurà da custrüzion da l'infrastrütüra necessària al tram a permèten da pensà
da növ la sistemazion di spazi püblich e la sò distribüziun, dant priuritaa a un
paesagi ürban pedunalisaa: la custrüzion d'un réseau da tram al è inscí suvent
cumpagnada par l'estension di setur pedunaj. Ul tram, in finn, al permett da
recunett di quarte periférich par luungh-temp marginalizaa par rapòrt al
centru-citaa.

Ul pòst dal tram al è in dúe frequentazion putenzial l'è tropp impurtant par
vess asurbida par un büs (12 m, 18 m o 24 m eceziunalment) e tropp flébil par
giüstificà i cust elevaa d'un metró. Asca, l'infrastrütüra dal tram la permett,
a tèrmin, la réalisazion da línii da tram-tren, í che permèten mía ni i büs e la
filuvia, ni i traspòrt guidaa sü pneu, ni i metró in da-la manera da
funziunament clàssich (ben che, putenzialment, se un sistema feruviari al è
adutaa, di ligamm i pudaríen vess faa).

Ul tram (o tramway) al è una forma da traspòrt püblich ürban (o anca interürban)
circülant sü di binari piad (cura che chii di tren a inn legerment inclinaa vers
l'interiur) e che al è impiantaa in sitt propi o incastraa, a l'aída da rudài a
gorgia, in da la strada. Incöö, al è generalment a trazion elétrica.

Ul cundütur d’un tram al è ciamaa 'tramve' (in passaa 'manèta') a Milan,
garde-moteur al Québec. In Francia, ul tèrmin wadman al sa dövra plüü da lungh
temp.

La vía l'è püssée suvent incastrada inta-la caregiada, e, in tal caas, la fa
apell a di rudài a gòrgia cunt un òrl destinaa a acöi ul burdin di rööt di
veícül circülant.

Un temp, sa faseva appel a una posa clàssica di rudài sü travers in legn trataa
e di sulett, intorna ai qual sa pusàven i pavée da la caregiada; sa pudéven anca
negà int al asfalt o int al betun), ma cul temp, di métot plüü perfeziunaa a inn
a staa elaburaa.

Di réseaux, cuma chel da Amsterdam, ai Paés Bass, i ann recurs a di rudài con la
gòrgia riempida d'un pulímer elàstich che al permett d’evità che i rööt strett
di biciclett s'incastren e càusen di incident. Ul pulímer al è facilment
schisciaa par i rööt di tram, un bell puu püssée pesant.

Con la generalisazion di sitt pròpi, al s'assist a l'abandon di rudài a gòrgia,
che a inn numà ütilizad ai scambi, ai carobi e ai cüürf parnunziaa, in dúe la
posa d'una terza rudaja (contra-rudaja) la saría püssée unerusa. Dal fatt da
l’esigüitaa dal spazi ürban, in dúe ul tram al a evulüü püssée suvent, la vía la
cumprent da spess di cürv da radi piscin. Ul material rulant al è cuncepii par
pudé parcur sti cürv grazia a di articülazion che a pòden girà sü un àngul
pütòst ampi. Asca, dans ul scòpi da diminüí i rümur cunsecütiif al passagi di
rööt sü i discuntinüitaa da la süperfis da rulament ai cöör dai scambi, i güi a
inn da spess cuncepii cunt una süperfis ribassada parché la röda la sía
süstegnüda numà pal burdin.

A l’urígin aziunaa manüalment par mez d’un gross casciavitt, i scambi a
inn-a-staa rapidament autumatizaa cunt un solenoid cumandaa par l’apell da
curent sü una sezion isolada da la catenària (aziunament o nò dal scambi se ul
tram al traziuna süperant la seziun).

A l’urígin , i tram a éren a cavaj. Sti vetür a éren, par òltru, fàcil a derajà,
par che ul cundütur al menava i cavaj int una direzion squasimò perpendicülaar a
la via, vargott ch'al gh'a permeteva da vesinass al marsciapé par cargà i
passesgé. Ul re-inrajament al sa faseva da per lüü, ul cundütur menant ul sò
tram vers l’assa da la via. La trazion a vapur a l'era stada talvölta impiegada,
sía a mez da ziich locumutiif da che l imbielagi al era ul püssée suvent
dissimülaa al fin da mía istremí i cavaj, sía a mez da tram autònum münii d’una
màchina a vapur. Cul scopi d’éliminà nössi·ment caüsaa paj fümm e par la vapur,
la trazion a l'aria cumprimüda la gh'eva egualment drecc da citadinanza.

Ma tüti sti teg·nologii a vegníven scancelad dopu che la demustrazion eclatant
da l’eletrificazion par Frank J. Sprague dal réseau da tram da Richmond
(Virginia) la pruvava, al 1887, che la trazion eletrica l'era ul mez ideal da
prupülsion di tram. Prima cuntrulada par di cupiament seria/paralel, ul cuntroll
da la trazion elétrica al era rapidament secüraa par di semicundütur da putenza,
dopu che la suva fiabilitaa l'era asse par ufrí un servis a òlta dispunibilitaa.

A títul da cüriusitaa, sa citerà vargün tram a prupülsion a essenza (benzina) o
diesel. La citaa da Ottawa (Canada) la dövra dal 2001 una línia da tram a mez da
mutris diesel « Talent » (Bombardier) cuma prugett-pilota. La citaa da Lausanne
(Svízera) la dövra una línia da tram bimodal, münii d’un mutur ausiliari diesel
ch'al permett una ütilisazion minimala in caas da rutüra da l'alimentazion
elétrica, inscí cuma i evolüzion al depòsit. Nutemm egualment di tram a
acümülatur.

Ul frenagi al è staa par lungh temp secüraa par un fren a vista manipülaa pal
cundütur, pöö pal machinista e ul wadman. Ul pés e la velucitaa aumentant, al è
staa rapidament decidüü da fà apell al fren pneumàtich. La püsséepaart di tram a
ütilízen un fren dirett, pütòst che un fren cuntinüi, gia che i tram a éren
rarament traa insèma in cunvòj. I mutris PCC faséven grant duvrà da fren a
cumant elétrich, vargott ch'al permett da francà-ss dal cumpressur. Vargügn tram
circülant sü di línii a prufil brüüsch a inn-a-staa equipaa da fren elétrich, o
reustàtich, o a recuperaziun, che a permettéven da vegní gio da luunch raamp
senza rescaldà dansgerusament i fren. Ul frenagi par recüperazion al è Asca in
püssée ütilizaa, gia ch'al permett di ecunumii d'energía mía negligíbil. Un
nuvell sistama prumetent al è in curs da spérimentazion : ul stockagi d'energía
in di süper-cundensatur, vargott ch'al permett da mejurà cunsideràbel·ment ul
balanzament energétich, o da francà di purzion da línea di fiil d'alimentazion
aérea, in manera manch unurusa che con baterii o acümülatur, o con l'APS duvrada
par la citaa da Bordeaux.

La cuncezion di tram la viveva una revulüzion al curs di agn 1930 cura che, in
1931, una cunferenza re-ünent püssée president da cumpagnii da tram americann,
lEletric Railway Presidents Conference Committee a elàbora i spécificazion dal
tram PCC cul but d’uferí aj viagiadur un mezz da traspòrt cunfortàbel,
süscetíbil da trà-j vía da l’autumòbil.

Ul primm tram elétrich al era alimentaa par un carell curent sü düü fiil aéri, e
liaa al tram par una fünn flessíbil. Chest métuut al era ciamaa trolley (da la
paròla inglés trawl, significant chalut). Chest métuut al era mía interement
sudisfasent: ul trolley al gh'aveva tropp suvent la tendenza a scarligà vía di
fiil. Pöö l'era stada desvilüpada la pèrtegheta terminada par una rudela a
gòrgia in che vegniva a incastrà-ss ul fiil d’alimentaziun. Cert réseaux a ann
infinn süstituii un frotteur a la rudela.L’aduzion da la pèrtegheta l'a furzaa i
réseaux a recurr al retur da la curent da trazion par i rudài, vargott ch'al a
intrudott püssée incunvenient :

La pertegheta a necèssita l’ütilisazion da scambi ai bifürcaziun. Di òltar
réseaux in Europa i ann adutaa l archett, ch'al permett da mía duvrà da scambi
süj fiil aéri. Quant aj réseaux püssée mudern, i ann adutaa ul pantògraf. Sa
nuterà ch'al è difícil da fà coabità di tram a pantògraf e di tram a pertegheta:
ul réseau californian da MUNI (San-Francisco) al n'a faa la dulurusa descuverta
a l'ura da la messa in servis da mutris mudern al inizi di agn 1980. Da tüta
manera, i citaa da Brüssel (línia 44) e Lisbonna a inn reussii a cundü l
esercizi mist pertegheta / pantògraf, senza prublem nutàbel.int al caas intúe a
cuàbiten tram e trolleybus, al è necessari da isulà con cüra i fiil dal
trolleybus, ul return da la curent sa-fasent par chesta vía.

L'alimentazion in süperfis mía fasent l'ünanimitaa, da spess par di reson
estétigh, a diferent mument a inn staa prupunüü divers sistem permetent d'evità
ul fil aeri. Sa nuterà i diferent sistem da tram alimentaa pal sota-söö, cunt i
quai ul circüìtt elétrich al sa sara sü dumà al passagi dal tram (Bordeaux).



https://lmo.wikipedia.org/wiki/Pol%C3%B2nia

La Polònia o Republega de Polònia (in polacch: Polska o Rzeczpospolita Polska)
l'è ona republega che la se troeuva in de l'Europa centrala.

La capital de la Republega Polonesa l'è Varsavia (Warszawa) del 1596. La
popolazion l'è de circa 38.484.000 de person.

A l'è tacada a la Slovachia, a la Republega Ceca, a l'Ucraina, a la Germania, a
la Russia Bianca, la Lituania e a la Federazion Russa (exclave de Kaliningrad).

In la Polònia viveven da temp popolazion slav, ma se unissen domà lung el secol
quell de 10. El cap di tribu l'era el Mieszko I.

In quej agn la se spantega la religion cristiana, e i fan di persecuzion contra
i pagan.

A metà del secol quell de 13, la Polònia la diventa on vassal de ona importanta
fameja litoana, quella di Jagellon. Questa fameja la fa su on potent regn, e per
la Polònia l'è on period de grand splindor.

Semper in quej agn, i Cavajee Teutonegh recognossen la Polònia. I du paes eren
staa in guerra per tant agn.

Ma, in del secol quell de 15, la fameja la finìss. La Polònia la cad in man di
potenz forest, el sò apparat social el vegn dominaa da la nobiltà, e hinn perduu
tant terr. Tra l'alter, la monarchia la vegn a elezzion, e i nobil paghen minga
i tass.

In del secol quell de 18, la Polònia la scompariss di cart e i sò terr vegnen
part di Austria, Prussia e Russia.

In del ann 1815 el Congress de Viena desìd de fa ona Polònia sota 'l controll
del Imper de la Russia.

A la fìn de la prima guera mondiala la Polònia la rinass 'me Stat indipendent
sota la guida del General Jozef Pilsudzki, che 'l tira in pè on regim
dittatorial.

El 1 de setember del 1939 la Germania nazista entra in Polònia. L'è l'inizi de
la seconda guerra mondial. La Francia e l'Inghiltera dichiaren guera ala
Germania per difendé la Polònia.

El dì dessett, l'Armada Rossa entra in Polònia. L'intervent l'era giamò deciduu
cont el Hitler. El govern polach da ordìn de combàtt i todesc e scapà dai
sovietigh.

Dop quaj temp el govern 'l capìss che la guera l'è perduda e mett me priorità de
mandà foeura da paes pussee soldat posibil per fai combàtt cont i aleaa.

El 25 settember i todesch fan el atacch final a Varsavia, e in du dì i polach se
renden.

El prim de utuber la marina polonesa la se rende. Quaj di prima el Molotov e el
Ribbentrop cambien i territori assegnaa.

El comunism l'era present in Polònia prima de la fin de la guera. E han fa anca
on massacher.

Despoeu la guera, la Pulònia va sota l'influenza dela Uniona Sovietiga del
Stalin.

La Cunferenza di Jalta approeuva on progett che divìd l'Europa in di zon di
influenza, la Polonia la va sota l'URSS.

I pulitegh del Hitler e i migrazion hann garantii a la Polònia on paès quasi
tutt catolegh, i gh'eren minga minoranz etnegh.

On govern controlàa dai sovietegh fa stampà on "Manifest" che el rispetta i idee
sovietegh, minga quei di polonès.

Per esempi, la venia scancelada la proprietà privada, veniven fa de tucc i
industri e i spazzi.

Lung i ahn 1950 el occident se renda cunt che el govern comunista l'era ona
dittadura, vist anca che i sovietegh, inveci de collaborà cont i polach, voeur
la puusee total obidienza e la vegn foeura ona guerra.

In del ann 1947 el Partito Comunista el vinc i consiltazzion, anca se i eren
minga tropp liber.

I pulach, quaj tucc mult catolegh, hinn minga tropp felìs di atacch a la Gesa,
ch'hinn quaj sistemategh. In del ann 1950 el guvern prend tucc i ben de la Gesa,
ma minga i Gess e i cimiteri.

Cun la costituziona del 1952 la nass offizialment la Polska Rzeczpospolita
Ludowa, in lombard Republega Populara Polonesa. Legalment, el sovran l'era el
Popol, ma in pratega governava domà el Partit, minga democraticamen.

Quand el nass el Patt de Varsavia , l'esercit polach l'era el segund puusee
fort.

Quand el moeur el Stalin, scomincia la Destalinizzazion, che la voeur eliminà i
trasc del Stalin.

In del stess annn el president polach, el Bolesław Bierut, moeur in Russia. El
popul fa di manifestaziun contra el govern, e moeuren 53 persun in du dì.

Vegn elegiuu me noeuv president el Gomulka. El noeuv president l'era contra el
Stalin, che l'avea faa menà via.

I sò riform vuleven tirà in pè on "Socialism nazional". I van minga tropp ben e,
in del ann 1970, dop di rivolt a Danzica, el se dimett

El Sindacaa di uperai del Port di Danzica, el Solidarność, el nass in del ann
1980 dop di protest, e vegn metuu foeura legg dal Regim.

El general Jaruzelski, el cap di comunista, fa menà via el Lech Wałęsa, che
l'era a cap del sindacà. El regim mett anca la Legg marzial

In del ann 1988 el Rakowski vegn nominàa noeuv premier. El so govern fa di
riform che aumenten i libertà, e scancelen tant idee del comunism. La scumincia
la transiziuna tra 'l comunism e 'l capitalism.

El Popul l'era minga tropp interesàa, ma el Sindacàt e el partìt voeuren fa ona
"tavola rotonda" per vedè el fudur del paès.

Anca se i puusee radicai di tucc e du i grupp vuleen minga el incunter, el se fa
e venien organizàa di consultazzion liber. Quej consultazzion hinn vinciuu
palesement dal Sindacàa.

Anca se el podè di comunista l'era minga finì, l'era drè a sgretolass, grazie
anca a la noeuva idea del Gorbaciov, che la consentiva ai paes amis del URSS de
abolì liberament el comunism.

El president comunista fa minga problemi al govern, e quand el Walesa voeur
consultazion presidenziali prima del termin, el se dimett senza fa problemi.

I consultaziun venien vinciuu dal Lech Walesa, che 'l diventa president de la
Polònia dal 1991 al 1995, anca se dop el so partit el perd on fracch de vot.

Incoeu l'economia polaca l'è assee granda, e i sò cittadin viven ben, soratutt
per vess staa in on paes comunista.

In Pulònia, prima de entrà in ona cà, boeugna cavàss i scarp. Quasi semper el
padron el gh'hà di sciavatt per i ospiti.

La Polònia l'è on paes molt catolegh, e i fest me el Natal e la Pasqua hinn
important.

El inn de la Polònia l'è ona canzon scrita in Itàlia in onor de on general per
chiedegh de tornà a ca, in de la Polònia dividuda.

Quest inn el cita l'Itàlia e quel talean cita la Polònia, l'è on cas unic al
mund.

La bandera de la Polònia l'è assee semplice, dò striss uguai, vuna rossa l'altra
bianca.

Lung el comunism, per drovà la bandera i vureven i permess, e l'era quasi semper
drovada 'me segn de protesta.

Da quand l'è finìi el comunism, el PIL e i condizion de vida di cittadin hinn
aumentàa de brut.

La Polònia (nòmm offizial: Rzeczpospolita Polska) a l'è ona republega. El
president a l'è el Andrzej Duda (del 2015). El Prim Minister a l'è la Beata
Szydło (del 2015).

El parlament el se ciama Zgromadzenie Narodowe, in lombard Assemblea nazional.
L'è dividuu in del Senat e in de la Camera dei deputat (Sejm). I president dei
du rami de la Zgromadzenie Narodowe se ciàmen maresciài. Lung el comunism gh'era
domà el Sejm.

El president de la Republega polacca l'è elegiuu direttament di cittadin ogni 5
agn. El sò supplent l'è el Maresciall del Sejm.



https://lmo.wikipedia.org/wiki/Plantae

Plantae (del latì: "plantae", piànte) l'è 'l nòm de 'n tàxon colocàt al ranch
tasonòmich de régn.

Endèla circuscrisiù piö làrga el cuincìt col ogèt de stüde de la scènsa de la
Botànica, e 'l töl dét divèrsi clàdi de organìsmi, emparentàcc a la lontàna, che
i pöl véser ragrupàcc en cianobatéri, fóns, àlghe e piànte terèstre, organìsmi
che quaze i g'ha nisü caràter en cümü föra che de ìga cloroplàst (o de véser el
progenitùr de 'n cloroplàst, endèl càzo dei cianobatéri) o de mìa ìga mobilità
(endèl càzo dei fóns).

Endèla sò circuscrisiù piö abitüàla (endèla clasificasiù de 5 régn de Whittaker,
1969), i cianobatéri, i fóns e le àlghe piö sèmpe i è stacc ragrupàcc en óter
régn. En chèsta clasificasiù, el régn Plantae el se referés ai organìsmi
multicelular con cèlule de tipo eucariòta en con parét celulàr (chèl che vergü i
ciàma cèlula vegetàl, definìda come 'l tipo de cèlula dei vegetài), organizàde
'n maniéra che le cèlule le g'hape alméno 'n sèrto leèl de specializasiù
funsiunàla. Le piànte, definìde 'n chèsta maniéra le oté l'energìa de la lùce
del Sul, che le rìa a catürà per mès de la clorofìla cuntignìda 'ndèi cloroplàst
de le cèlule piö o méno specializade per chèsto còmpet, e con chèla energìa lé e
per mès del procès de la fotosìntezi le trasfùrme 'l diósido de carbònio e
l'àiva 'n söcher, che le dopèra come fónt de energìa chìmica per realizà töte le
sò atività. Se le defenés per chèsta rizù dei organìsmi autòtrof. En piö le
esplòra l'ambiènte entùren (de sòlet pèr mès de òrgani specializàcc compàgn de
le raìs) per sorbéser sö óter nütrièncc esensiài dopràcc per fa sö le proteíne e
le ótre molécole che le g'ha de bezògn per scampà.

Gh'è de mèter en evidènsa che la circuscrisiù de Whittaker la làsa fò del régn
de le Plantae le àlghe che le g'ha multicelularità condèn mìnimo de diviziù dei
còmpecc. Gràsie a le conoscènse che se g'ha al dé d'encö sùra la filogenia, se
sà che la circuscrisiù del Whittaker la reönés endèl régn Plantae apò a
organìsmi emparentàcc entrà de lùr a la lontàna fés. Endèl ambiènt scentìfich, i
taxon ütii i è chèi che i g'hape 'n progenitùr en cümü. Le anàlizi molecolàre
del DNA che gh'è stat fat endèi öltem agn, che le g'ha desgarbiàt en lìnee
generài, l'àlber filogenétich de la vìta, le ìndica che töte chèle che conosóm
come "piànte terèstri" (taxon Embryophyta), "àlghe vérde" (che 'nsèma co le
embriòfite le ciàpa 'l nòm de Viridiplantae), àlghe róse (taxón Rhodophyta), e
'n taxon picinì ciamàt Glaucophyta, le g'ha 'n progenitùr cümü, che l'è stat el
prìm organìsmo eucariòta a 'ncorporà en cianobatério endèla sò cèlula e isé a
furmà 'l prim cloroplàst.

Al dé d'encö l'è chèsto ragrupamènt de organìsmi chèl che vé recunusìt come
Plantae endèi ambièncc scentìfich (a le ólte ciamàt "clado Plantae", per vìa che
i sò organìsmi i g'ha 'n antenàt cümü, per diferensiàl del "régn Plantae" de la
circuscrisiù del Whittaker, circuscrisiù amò doperàda de spès endèi lìber de
tèst.).

Divèrsi organìsmi che g'ha i cloroplàst (per ezèmpe le àlghe maròn) i rèsta föra
del taxon, perchè i è mìa discendèncc dirècc de chèi che g'ha 'ncorporàt el prim
cloroplàst, ma i ha aquizìcc de maniéra segondària, quan che i g'ha 'ncorporàt
'na àlga vérda o 'na àlga rósa 'ndèla sò cèlula, e al dé d'encö isé i è colocàcc
endèn quach óter taxon, aisebé che i sàpe eucarioti multicelulàr con cloroplàst.

I nòm alternatìf per el "clado Plantae", che i è Archaeplastida e Primoplantae,
i fà riferimènt al fat che 'l sò antenàt l'è stada la prìma piànta sùra la tèra.
Per conclùder, a le ólte se ciàma "piànta" töcc i eucariòti coi cloroplàscc,
sènsa destènguer se i l'ha encorporàt de maniéra primària o segondària, gnè se i
è uni o multicelulàr (per ezèmpe l'è fàcil véder doprà chèsta definisiù de
piànta endèi tèsti che tràta de cloroplàsti).

Le piànte le g'ha 3 série de DNA, giü 'ndèl núcleo, giü 'ndèl mitocondrio e giü
'ndèi cloroplast. Le 3 séri de DNA i è stàde dopràde endèla botánica sistemática
per ipotizà relasiù de parentéla 'ntra le piànte.



https://lmo.wikipedia.org/wiki/Libia

A l'è tacada a l'Egit, al Sudan, al Ciad, al Niger, a l'Algeria e a la Tünisia e
l'a bagna el Mar Mediterani. La capital a l'è Tripul. Al gh'ha una süperfiss de
1.759.840 km² e una pupulaziun de pressapoch 5.700.000 abitant.

La Libia a l'era stada un pussediment di Türch fina al 1912, quand che l'Italia
l'ha faa la guera a la Türchia e l'ha ucüpaa el paes. In del 1952, dopu d'un
periud piscinin de aministraziun francesa e inglesa, la Libia l'ha utegnüü
l'indipendenza cunt el [Idris de la Libia|Idris]]. In del 1969 un grüp
d'ufiziaj, cunt a guida el Gheddafi, l'ha esiliaa el rè e l'ha pruclamaa la
repübliga. Quela sitüaziun chì l'è dürada fina al 2011, quand che una guera
civil a l'ha purtaa a la fin del regim de Gheddafi e a la sua mort. Al dì d'incö
gh'è un guvernu de transiziun. El cap de stat a l'è Muṣṭafā ʿAbd al-Jalīl (del
2011). El prim minister a l'è Ali Zeidan (del 2012).

La Libia (nom ufizial: الجماهيرية العربية الليبية الشعبية الاشتراكية العظمى‎ =
Grand Jamahiriya araba e sucialista de la Libia) a l'è una repübliga. El cap del
stat l'éra fina al 2011, minga in manera ufiziala ma "de facto", el Muammar
Gheddafi. Dopu la guera civil del 2011 el paes l'ha cambiaa regim, ma la
sitüaziun pulitega l'è gnamò sicüra, perchè la guera la va inanz in manera minga
ufizial. Al dì d'incö el president a l'è 'l Nuri Busahmein (del 2013). El prim
minister l'è l'Abdullah Theney (del 2014).



https://lmo.wikipedia.org/wiki/Lengua_greca

'L Grech, nom nativ Ελληνικά (Eliniká), l'è una lengua Indo-urupea. L'è la
lengua ufiziala de la Grecia e de Cipru. Int la sò furma antiga l'era parlaa
anca ins i cost de l'Asia minur, de l'Italia del süd e in Sicilia.

Se pò cumincià a parlà de una lengua greca giamò a partì del II mileni prima del
Signur: de fat se pensa che in quel temp chì la ghe füss giamò una quai furma
embirunal de grech, che pö l'ha purtaa a la nassida di vari dialet de l'edà
storiga. El prutugrech el saria staa parlaa in di Balcan, per pö difundes in
Grecia, in di isul del Mar Egee e in di cost de l'Asia minur.

L'è 'l dialet grech püssee antigh cunussüü, grazie a vari iscrizion pruveninent
da una quai zona de la Grecia cuntinental e da Creta, scrivüü in Linear B, una
scritüra de tipu silabich. El Micenee, per di sò carater particular, el pò minga
vess cunsideraa l'antenaa di tücc i alter dialet sücessiv, asca, forsi, el
dialet arcadu-cipriota.

Dopu i migrazion di Dor, Ion ed Eul e la fin de l'edà micenea, la gh'è stada
un'epuca de division lenguistiga forta. I lenguista de norma dividen i dialet
grech del temp in cinch grup: dialet nord-ucidentai, dialet dorich, dialet
ionich, dialet eolich e dialet arcadich-cipriota. In 'stu periud el nass
l'abecee grech (derivaa da quel feniciu) e la leteradüra in lengua, scrivüda
suratüt in d'un dialet leterari ciamaa umerich, cun carateristich ciapaa da
l'Eolich e dal Ionich. A causa de la culunizazion, el grech el se difund in tüt
el Mediterani, suratüt in Italia del Süd. Dopu i guer Persian, la nass
l'egemunia de Atene, che la diventa el center pulitich e cultüral püssee
impurtant de la Grecia. El dialet atich, variant del Ionich, el s'è difundüü
dapertüt.

Quand che el Lissander III de Macedonia l'ha cunquistaa una buna part del mund
cunussüü, gh'è staa 'l besogn de una lengua cumün a tücc, almanch per la
scritüra e per fàss capì tra etnii diferent. L'è nassüda dunca una furma de
Grech püssee slegaa dai dialet parlaa in Grecia (ma basaa in sü l'Atich, che
lera el dialet püssee "internaziunal"), ciamaa koiné diálektos. La koiné l'è
resistida anca sota el dumini ruman, cunt el diventà la lengua franca de tüt el
toch uriental de l'Imperi, ultra a vessen l'ünica altra lengua leteraria ultra
al latin.

El Bizantin l'è l'evulüzion natüral de la koiné düranta el Mediuev. In quel
periud chì scumincen a fàss nudà vari müdament funetich, gramaticai e lessicai.
In particular, l'aumenta la diferenza tra la lengua parlada e la lengua
scrivüda, che l'è restada legada a canun püssee tradiziunai e arcaicizant.

La diferenza tra scrit e parlaa la cress sota la duminazion türca: menter el
Patriarcaa Ecümenich de Custantinopul el següta una tradizion leteraria legada a
quela antiga, el Grech parlaa el se semplifiga anmò e 'l ciapa vari termin che
vegnen de alter lenguv, cumpagn del Türch, el Latin, l'Italian e 'l Venezian.
Cun l'indipendenza de la Grecia, el nass el prublema de la lengua: la ven creada
inscì una barera tra la lengua uficiala, la kathareúousa (o katharévusa) e la
lengua parlada tücc i dì, la dēmotiké (o dhimotikí), e i sò dialet. La prima
l'era una lengua leteraria e artificiala, "pürificada" dai inflüenz esterni al
grech, la segunda l'era el früt di vari evulüzion gramaticai, lessicai e
sintatich che gh'eren staa lungh el curs di secui. Pratigament eren dò lenguv
diferent, tantu che di volt per dì la medema parola gh'eren dò vucabui divers.
Dumà in del 1976 una refurma lenguistiga la fà diventà la dhimotikí la lengua
uficiala. In del 1982 un'altra refurma lenguistiga l'ha semplificaa anmò püssee
el sistema de acentazion, che l'è quel del dì d'incö.

Lungh i secui la parnunzia de una quai letera e di ditungh gh'han avüü di
müdazion, e se pò dì che el möd antigh de parnunzià i parol l'è multu diferenta
de quel mudernu (e giamò in l'antichità gh'era staa tanti müdament, cume la
scumparsa de leter cume 'l digama o 'l sampi).

La gramatica de la lengua greca l'è multu semplificada rispet al grech antich.
La custrüzion de la fras l'è cumpagna de quela di lenguv neulatinn, vist che la
següta el schema suget-verb-cumplement uget. La presenza di declinazion però la
cunsent una certa libertà che la ven duprada suratüt per reson stilistigh. In di
cas in di quai el cumplement uget el sia un verb sustantivaa, el grech el dupra
el cungiuntiv inscambi de l'infinii lumbard.

I sustantiv se dividen in trii gener: mascülin, feminin e neuter; el gener del
sustantiv el determina minga semper el sess: per esempi, gh'è di parol neuter
che varen cume mascülin o feminin (cume el sücedeva anca in del grech antich).

Ogni sustantiv se declina a segunda del cas e del nümer. Per la nümerusità gh'è
di desinenz singular e plüral (altra carateristiga cumün al grech classich, ma
anca al Latin, a l'Albanes e ai lenguv slav). Per quel che 'l reguarda i cas,
n'esisten dumà cinch, e vün l'è dupraa propi de rar. I cas hinn indicaa da la
desinenza del sustantiv.

I articui hin ubligatori. Esisten sia quij determinativ che quij indeterminativ,
ma dumà per numinativ, genitiv e acüsativ: el dativ, cume emm giamò dii, in del
grech mudernu el cünta poch, menter el vucativ l'è per definizion determinaa
semper, e dunca 'l gh'ha minga besogn d'articul. I articui determinativ poden
vess integraa da i prepusizion de mot a lögh o lucativa "σε"; inveci i articui
indeterminativ se poden minga cuniügà cunt i prepusizion. Per esempi:

In Grech gh'hin dò cuniügazion e dumà un ausiliar, el verb avègh, che 'l furma
temp verbai divers.

El Grech el gh'ha avüü cume prim sit de difüsion la Grecia e i sò isul, per pö
rivà in Asia Minur e Cipru (prima culunizazion) e anca in Italia, Libia, Egit e
Pruvenza (segunda culunizazion). El mument de magiur difüsion del Grech però el
gh'ha de vess cercaa in seguitt ai cunquist del Lissander Magn, grazie al qual
l'è rivaa fina in India, ultra a vess, cume emm giamò dii, lengua cumün in bona
part del Visin Urient, sia cume lengua parlada (Lissandria d'Egit e Antiochia
eren cità a magiuranza greca) che cume lengua franca. Se cun la nassida de
l'Imperi Partich in Asia l'üs del Grech l'è scumparii in manera velus, in del
basin del Mediterani uriental la sua impurtanza l'è dürada fina al VIII secul
dopu Crist. Cunt el rivà di pupulazion müsülmann (arab e türch) la zona
grecofuna la s'è redota gradüalment. Fina a medà del secul passaa el Grech,
ultra che in di arei tradiziunalment grecofunn, l'era parlaa in tüt quij cità
utumann induve gh'eren di fort cumünità grech, cume Lissandria d'Egit,
Antiochia, in Liban, in Palestina.

Dopu la Prima Guera Mundial e 'l faliment de la pulitiga de la Mégalē Idéa (el
sugn naziunalistigh de reunì sota un Stat unigh tücc i teritori abitaa da Grech)
el s'è rivaa a la distribüzion geugrafica atüala. Al dì d'incö, el Grech l'è
parlaa in Grecia e in d'una quai zona de cunfin di paes arent (Albania,
Macedonia e Bülgaria), in d'una quai lucalità del Mar Negher in Rumania,
Ücraina, Rüssia e Georgia, a Cipru, a Custantinopul e in certi zon de la Türchia
(cume a Trebisunda). In Italia, in Calabria e Salent, hin present di cumünità
che parlen di dialet grech.

Inultra, el Grech l'è parlaa in tücc quij paes ucidentai tucaa de l'imigrazion
elenica, cume i Stat Ünii, el Canada e l'Australia. L'ültim censiment australian
(2006) l'ha segnalaa che 'l Grech l'è la terza lengua püssee parlada a cà dopu
l'Ingles e l'Italian (252.200 personn).

El grech, sia quel antich che quel mudernu, hann avüü una lunga serie de dialet.
I dialet de l'antichità (eolich, dorich e ionich) hin scumparii gradüalment cunt
el rivà de la koiné senza lassà di eredi muderni (se cüntum minga el tsacònich,
de ciara derivazion dorica). De la koiné hin derivaa quij dialet chì:



https://lmo.wikipedia.org/wiki/L%C3%BCna

La Lüna (localmènt ciamàda apò a Löna) l'è l'ünech satèlite natüral de la Tera.
La ghe gìra entùren a 'na distànsa de 384.000 km e la g'ha 'n diàmetro de 3.476
km, e l'è praticament sférica.

El sò nòm specìfech de spès ólte el vé dopràt compagn de 'n sinònim de "satèlite
naturàl" pò a per le lüne dei óter pianeti.

Aisebé che la sàpe mìa el satèlite natüràl piö grant del Sistema Solar, l'è
però, 'ntra i satèliti dei pianéti piö grancc (a lasà föra i pianeti nani
'nsóma) chèl che en prupursiù l'è piö grant en repórt al pianéta al qual el ghe
gìra entùren. L'è apò a 'l segónt satèlite per densità 'ntra chèi che se conós
la densità, dòpo del satèlite de Giove Io.

Se pènsa che la Lüna la se sàpe furmàda entùren 4.5 milìardi de agn fà, mia tat
tép dòpo de la Tèra. Gh'è stat fat divèrse ipòtezi a mèret de la sò formasiù,
chèla piö acetàda al momènt l'è che la se sarès furmàda de la agregasiù de
detrìcc proietàcc endel'òrbita de la Tèra dòpo de 'n impàt spaentùs che ghe
sarès stàt ai tép de la formasiù del Sistema Solar, 'ntra la Tèra de alùra e 'n
còrp celèst de le dimensiù del pianeta Marte.

L'è 'l segónt ogèt piö lüminùs che se pöl véder de la Tèra (dòpo del Sul). De la
Tèra la pöl someà de 'n bianch lüminùs ma 'n realtà la sò superfìce l'è piötòst
scöra, condena refletànsa apéna apéna piö àlta de chèla che 'l g'ha 'l sfalt
quan che l'è ècc.

El progràma soviètich Lüna l'è stat el prim a rià a mandà 'na sónda spasiàla
sènsa òm sö la Lüna endel 1959. El programa americà Apollo l'è stat el prim e al
momènt l'ünech a mandà dei òm sö la Lüna. L'è ambiàt co la prìma misiù ümàna a
rià a mitìs en òrbita entùren a la Lüna (Apollo VIII endel 1968), e endei agn
dòpo sés misiù ümàne i è ateràde sö la Lüna 'ntra 'l 1969 e 'l 1972. La prìma
l'è stàda la misù Apollo XI. Chèste misiù le g'ha portàt endré sö la tèra 380 kg
de préde de la Lüna, sö le quàle s'è püdìt stüdià e fà ipòtezi sö l'urìgin
geològica del nòst satèlite natüràl, la formasiù de la sò strütüra intèrna e la
stória söcesìva. Dòpo de la misiù Apollo XVII del 1972, la Lüna l'è stàda
vizitàda apéna de sónde sènsa òm.

Endèl pónt piö arènt a la Tèra, la Lüna la se tróa a 356.410 km (perigeo),
envéce quan che l'è endel pónt piö delóns la rìa a 406.740 km (apogeo). Isé che
la Lüna la gira sönden òrbita che g'ha 'na circonferènsa de 2.413.402 km condena
velocità de 1,027 km/s quan che l'è al perigeo e de 0,96 km/s quan che l'è al
apogèo. A fisà 'n pónt sö l'òrbita de la Lüna, el nòst satèlite el ghe mèt 27,32
dé per fà 'n gir entréch e turnà al pónt de partènsa: chèsto el se ciàma Més
Sideràl. Al stès tép però la Lüna la gira apò a sö se stèsa, e la ghe mèt pròpe
el stès tép percìs spacàt, e per chèsta rizù la lüna la ghe móstra sèmper la
stèsa fàcia a la Tèra. Gh'è apò a 'n óter perìot interesànte che l'è el Més
Sinòdich che l'è 'l tép che la ghe mèt la Lüna 'ntra dò fàzi Lünàre percìze e
giöna dré a l'ótra, per ezèmpe 'ntra dò lüne piéne. El més sinòdich el düra 29
dé, 12 ùre e 44 minücc e 3 segóncc. La düràda diferènta de chèsti du perìocc l'è
duzìda a la rotasiù contemporànea de la tèra entùren al Sul. El piàno söl qual
la gìra la Lüna entùren a la Tèra l'è 'nclinàt 'ntra 4° 58' e 5° 19' respèt al
pià de l'eclìtica, cioè el pià söl quàl la Tèra la ghe gìra entùren al Sul. El
cèntro de màsa, entùren al qual el gìra el sistéma Tèra-Lüna el se tróa a 4700
km del cèntro de la Tèra, dóca el rèsta al dedét del còrp de la Tèra (el ràgio
de la Tèra l'è de 6371 km).



https://lmo.wikipedia.org/wiki/Ingles

L'ingles (nom nativ English; IPA: ['ɪŋglɪʃ]) l'è una lengua indoeuropea che la
fa part del ram ocidental di lenguv germanich, insema a l'olandes, al todesch
alt e tudesch bass, al flamingh e al frison. La tegnuu incura di carateristich
del col sasson continental. L'ingles l'è drenta int una posizion particolar,
minga domà in paragon ai lenguv germanich, ma anca in rispett al grup
linguistich indo-europeo: l'ha semplificaa e cambiaa insì tant la soa strotura
che adess l'è pussè arent a una lengua isolant che a vuna flessiva. De pu, dal
pont de vista del vocabolari el gh'ha pussè lessema d'origin non-germanica
(specialment latina, passanda dal frances) che germanica.

Int el XX secol l'ingles l'è dventaa la lengua franca principal, sorpassanda el
frances che l'ava a so volta sostituii el latin come lengua de comunicazion
diplomatica e sientifica. L'è ancasì una lengua per la comonicazion fra gent
ch'i gh'han mia de colegament a livel coltural, sientifich o politich.

Our Father, who art in heaven, hallowed be thy name; thy kingdom come; thy will
be done on earth as it is in heaven. Give us this day our daily bread; and
forgive us our trespasses as we forgive those who trespass against us; and lead
us not into temptation, but deliver us from evil. Amen.



https://lmo.wikipedia.org/wiki/Estonia

L' Estònia (Eesti in estun) a l'è un paes del nord-est de l'Europa, pusiziunaa
in sü i spund del Mar Baltegh. La fa part de l' Union Europea. A l'è tacada a la
Letonia e a la Rüssia, ma ecunomicament l'è culigada a la Finlandia e la
Scandinavia. La capital a l'è Tallinn, una vegia cità medievala che l'è
diventada patrimoni de l'Unesco La gh'ha una süperfiss de 45.227 km², poch
püssee granda de la Svizera, e una pupulaziun de pressapoch 1.350.000 abitant.

La naziun la gh'ha un teritori pressapoch tüt pian, dumà in del sud-est l'ha
gh'ha una quaj culina. La pussee alta l'è la culina del Suur Munämagi.(318 m
s.l.m.)

Fan part del teritori estun 1520 isul, ma i püssee grand hinn Saaremaa (2.668
km²) et Hiiuma (965 km²). La pussee distacada da la tera ferma, che l'è anca la
püssee piscinina l'è Ruhnu (11,50 km²), che la sa tröva a süd-ovest de la
naziun, pressapoch 70 km in mez al Golf de Riga.

La citaà püsse visitada di türista l'è la capital, Tallinn, che l'è una cità
medievala e l'è anca Patimoni de l'Unesco. Gh'hinn anca altar cità impurtant ch'
hinn: Tartu, Parnu, Narva.

L'Estònia del didincö l'è gnüda föra del giuntà insema düü toch de tera ch'eren
semper staa separaa: la "Pruincia del Mar de l'Est", che del 1710 al 1918 l'era
partegnüda a la Rüssia Zarista; e 'l toch de la Livunija, 'l pü setentriunal, al
qual la pertucava anca l'isula de Saaremaa (Ösel).

I Vassaj rivaa in Estònia cunt la vegnüda di Cavajee de Urden Tütonegh even
metüü insema un pruincia ütònoma in del 1252. Despö de la finn de l'egemunia de
l'Urden Tütònegh in del 1561 i citaa de la Liga Hanseatega e i vassaj han
brancaa 'l pudè in di so man e han furmaa un corp guernatif ütònum. Chel'
ütunumia chi l'è remagnüda insci cuma l'era, sia suta la signuria de la Curuna
Svedesa, sia suta l'egemunia de la Rüssia Zarista, quist ültema ucurüda dopu la
Granda Guera del Nord vengiüda de la Rüssia in del 1710.

In di agn intra 'l 1939 e 'l 1940 i Nazista han cunvengiüü tanc Estun, insem' a
tanc Letun, de etnia tudesca, a 'gnì reimpatriaa in Germania suta 'l slogan Heim
ins Reich (ciuè (tücc) a cà in del Reich. La resun, quela vera, l'era staa 'l
pat Molotov-Ribbentrop che 'l prevideva, tra l'olter, el restà di paes baltegh
suta l'egemunia Rüssa.

Suta gran pressiun di Tudesch e di Rüss, i trii paes baltegh s'eren giuntaa in
del 1940 a l'Üniun Suvietega, però pö giamò in del 1941 tücc e trii i paes eren
staa ucüpaa di Tudesch. In chi agn chi gh'è staa tanc, u almanch minga poch,
Estun che gh'han daa 'na man ai Nazista a perpetrà la sua (di nazista) pulitega
genucida. A l'istess temp, gh'è staa però anch di Estun ch'han cumbatüü in di
fir de l'Armada Russa cuntra i Nazista.

In de l'Ütun del 1944, cunt la triunfala avansada de l'Armada Russa in diressiun
ovest, l'Estonia l'è stada 'ncamò ciapada di Rüss. In chi agn chi 'l sumeja che
gh'è sia staa di Estun ch'hin staa vitem de represaj e depurtassiun de man
Rüssa, anca se quanc reaj e quanc invetaa l'è düra de savè de segür.

Düranta la segunda guera mundiala anca tanc Estun de lengua Svedesa, ch'eren de
cà suratüt in sü i isul Hiiumaa (Dagö), Vormsi (Worms) und Ruhnu (Runö), han
ciapaa sü e hin andaa via.

Pö, dürant i agn de la Glasnost e de la Perestroika, suratüt a partì de la mitaa
di agn '80 quand che 'l Gorbaciov el ghe dava man forta, ij Estun han ancamò
tacaa sü a reafirmà la sua vöja de independensa, e, sensa gnanca dà fögh a un
s'ciop, s'hin truaa 'ncamò independent a partì di prim agn '90.

El prim de Sgenee del 2011 l'Estonia l'è stada la prima di nassiun Baltegh a
tacà sü a druà l'Euro.

L'Estonia (nom ufizial: Eesti Vabariik) a l'è una repübliga democratiga. L'è una
republiga parlamentar.

El President a l'è 'l Toomas Hendrik Ilves (del 2006). El Prim Minister a l'è
l'Andrus Ansip (del 2005).

L'Estonia l'è part de l'Union Europea, l'ha adotaa l'Euro 'me muneda ufiziala e
l'è jütada economicament da la Finlandia , Germania e da la Scandinavia, e per
quest la g'ha gemò avüü una forta espansiun cumerciala che l'ha purtada vers un
livel economico de gl'alter pais uccidental. L'à gh'ha anca el piusse bas livel
de indèbitament public in de gl' stat de la Union Europea.

L' Estonia la g'ha una granda difusion de l'internet. L'è cunsiderada vüna di
naziun püssee avanzaa del mund per la difüsiun de l'Internet. L'è de spess
suranunimada per quest E-Stonia.



https://lmo.wikipedia.org/wiki/Vaduz

Vaduz (Vadoz in Aleman; Dulcis Vallis in Latin) a l'è la capital del Principaa
del Liechtenstein.

La se troeuva a una altituden de 460 meter sora del nivel del mar e 'l gh'ha
5429 abitant e ona superfis de 17.315 km² per ona densità de popolazion de 314
ab./km².

Vaduz l'è ona città alpina e la se troeuva in su la riva drita del fium Ren. L'è
tacaa ai comun de Eschen, Gamprin, Schaan, Planken, Triesenberg, Balzers,
Triesen, Sevelen e Buchs.

Par che Vaduz la sàpe mensiunàda endei manüscricc del sècol XII col nòm de
Farduzes ma la tradisiù la öl che la sàpe stàda fondàda entùren al 1322 dei
cóncc de Werdenberg. Del stès an gh'è 'na citasiù del castèl de Vaduz. Endel
1499, endel córs de la Guèra svéva el castèl l'è stat sachegiàt dei Svìser e la
cità l'è stàda distrugìda.

Endel sècol XVII la famìa dei Liechtestein, uriginària de la Bàsa Austria, l'ìa
dré a sercà la maniéra de ìga 'n pòst endela Dieta Imperiala (Reichstag), ma i
pòscc i éra reservàcc apéna ai nòbii che gh'ìa posedimèncc diretamènt sóta 'l
tròno imperiàl, sènsa personàgi feudài intermediàre, e nisü dei posedimèncc de
la famìa a chèl tép là i respetàa chèsto requizìt.

Endel 1699 la famìa la g'ha ìt l'ocaziù de crumpà de la famìa dei Hohenems la
Signurìa de Schellenberg, e quach agn dòpo, endel 1712 la contèa de Vaduz, du
teretóre picinì ma che gh'ìa le caraterìstiche che i Liechtestein i sercàa, cioè
ìga nisü óter signùr feudàl che l'emperadùr stès.

Endel més de zenér del 1719, dòpo che töte le trafìle per el pasàgi de proprietà
i éra stàde completàde, l'emperadùr Carlo VI, el g'ha decretàt l'üniù de Vaduz e
Schellenberg, e l'inalsamènt de chèsto teretóre al rànch de Principàt
(Fürstentum) col nòm de "Liechtenstein" en unùr al sò fidàt servidùr, Anton
Florian del Liechtenstein". L'è alùra che el Liechtenstein l'è deentàt en stat
sovrà mèmber del Sàcro Romàno Impéro. A testemognànsa del fat che töta la
vicènda l'ìa apéna 'n espediènt pulìtich, el Prìncipe del Liechtenstein el g'ha
mìa mitìt pè endel sò nöf teretóre per piö de 120 agn.



https://lmo.wikipedia.org/wiki/Svizzera

La Cunfederaziun Elvetica o Svizera (Italian: Svizzera, Confederazione Svizzera;
Tudesch: Die Schweiz, Schweizerische Eidgenossenschaft; Frances: Suisse,
Confédération suisse; Rumanc: Svizra, Confederaziun svizra) al è una
cunfederaziun de statt (i cantun) de l'Europa centrala; la gh'ha per vesin
Germania, Francia, Italia, Austria, e Liechtenstein. Quest paes chì al gh'ha una
fort tradiziun de neutralità pulitica e militar, però anca de cuuperaziun
internaziunala, vist che l'è la sed de tantin urganizaziun internaziunai.

La versiun latina del sò nom ufizial: Confoederatio Helvetica, la cunsent da
catà minga föra vüna di quatru lengui ufizial. La sua abreviaziun: CH, a l'è
quela che se dövra per identificà i dumini web che se referissen a la Svizera a
l'Internet.

In del 1291, di representant di trii cantun d'Üri, Svitt e Unterwald a firmen la
Carta de l'Alianza, che i üniss in de la lüta cuntra el guvernu di Asburgh, che
a quel temp el cuntrulava el tron tudesch imperial del Sacru Imperi Ruman. In la
bataia de Morgarten del 1315, i Svizer a baten l'esercit di Asburgh secüranduss
inscí una semi-independenza cume Cunfederaziun Elvetica.

In del Trataa da Westfalia dal 1648, i paes eurupei recugnussen l'independenza
de la Svizera dal Sacru Imperi Ruman e la sua neutralità. In del 1798, i esercit
de la revulüziun francesa ocüpen la Svizera. El cungress de Viena del 1815
restabiliss la independenza svizera e i putenz europei aceten de recugnuss de
manera permanent la neutralità del paes.

La Svizera l'adota una custitüziun federal in del 1848, refurmada prufundament
intal 1874, che la stabiliss la respunsabilità federala par la giüstizzia, la
defesa e 'l cumerc. A partì da alura, l'è cuntinua la süperiurità pulitica,
ecunomica e suciala che l'ha caraterizaa la Svizera.

I Svizer a hin cugnusüü per la sua storica neutralità e par avè minga participaa
militarment ai guer mundial. In del 2002 la Svizera la regiung pienament i
Naziun Ünii.

La strütüra da l'urganizaziun pulitica de la Svizera la se basa sü trii nivei:
Cumün, Cantun e Cunfederaziun. Quest trii ambit i gh'ha una ampia autunumia. In
cas de dübi, la presa de decisiun la gh'ha lögh in de l'ambit cantunal o
cumünal. Questa circustanza la permet che 'l nivel püssee a val da la sfera
pulitica naziunala, el Cumün, el gh'abia anca un alt spazzi d'autunumia. I
materii che 'l Cumün l'è minga in cundiziun de regulamentà deperlüü a hin avucat
dal Cantun, i cumpetenz del qual, al sò turn, a hin cumplementaa da quii de la
Cunfederaziun. Questa atitüdin de cuurdinaziun e süport se ciama sübsidiarietà,
e l'evita la prepunderanza d'una aministraziun centrala e la cunced dumà aziun
de süport a la Cunfederaziun.

Cunt urigin in del termin latin "confœderatio", el cuncet de federalism el gh'ha
cume finalità l'üniun de ent statal equiparabil, la suvranità de la qual la
gh'ha da ral è garantida da l'istessa. El federalism svizer se carateriza pel sò
interess a mantegnì l'autunumia di Cantun, la qual cossa la süpon un principi de
la gestiun pulitica del paes: prend el nümer de decisiun püssee grand che se pöö
in d'una forma des'centralizada.

El püssee alt pudè legislativ l'ustenta l'Assemblea Federal (el parlament), che
l'è cumposta da dò Camer (el Cunsei Naziunal e 'l Cunsei di Stat).

El Guvernu de la Svizera a l'è cumpost da un Culegi, che in alter paes a l'è
equiparabil al Gabinett o al Cunsei di Minister; el cunsist de set member e 'l
se ciama Cunsei Federal. Quest organ chì al custitüiss, dal 1848, l'esecütiv
naziunal. Ogni an, vün de quest set member a l'è cataa föra cume President del
Cunsei e del stat; de tüta manera, a l'esercita dumà una funziun representativa.

I Svizer cun drecc a vutà poden inflüì sü la marcia de la Cunfederaziun e di
Cantun minga dumà a travers i eleziun, ma anca fasend üs de düü strüment:
l'iniziativa e 'l referendum.

un'alta cadena muntagnusa che la passa a travers de la zona central e del süd
del paes. Tra i alt pich di Alp Svizer a gh'è 'l Pich Dufour che 'l tuca i 4.634
meter sura el nivel del mar. In de Pich Dufour sa tröven nümerus valad e
giazzee.

Da 'stu lögh i vegnen föra un quaj di fiüm principal da l'Europa, tra i quaj el
Renu, el Rodan, l'En, e 'l Tesin; quij fiüm chì a riven fin a di lagh cume per
esempi el Lagh Leman, el Lagh de Zürigh, el Lagh de Neuchâtel e 'l Lagh de
Custanza. La partida nord de la Svizera, la püssee pupülada, l'è anca püssee
averta; de tüta manera l'è mediament muntagnusa. El clima svizer a l'è
nurmalment temperaa, però al pöö varià un bell poo secund la lucalità, a partì
dal clima sever de l'alta muntagna fin a rivà al dulz micru-clima insübrich de
la part süd.

Malgraa l'assenza da resurs natüraj, l'ecunumia svizera la figüra tra i püssee
prosper e desvilüpaa del mund. Urientada ai servizzi, cume i banch e i
sicüraziun e la mecanica de precisiun, el paes el prudüss suratüt di ben cunt un
fort valur giuntaa. El nivel de vita a l'è vün di püssee elevaa in Europa. De
pü, la sua stabilità e neutralità i han traa un gran nümer de capital furest e
d'urganizaziun internaziunal cume l'Urganizaziun di Naziun Ünii.

Da tradiziun, la prima part da l'ecunumia svizara che s'è svilüpada l'è quela
tesila: la lauraziun di pagn, sura tüt in dal Cantun da San Gal e da Zürich. Cul
pasà di agn l'indüstria tessila l'è quasi scumparida: la Svizara la s'è
specializada, a l'incuntrari, a fa i machin par ul tesil (i telar mecanich, par
esempi). Da quela indüstria chi, l'è nassüü quela da precisiun che anmò incö la
vegn ricugnussüda ca l'è impurtanta.

A Basilea s'è svilüpaa l'indüstria chimica, a la fin dal Votcent e in di prim
dal Nöfcent. Prima da la prima guera mundiala l'eva un quint da quela tudesca,
ma l'eva istessa, par grandeza, da quela da tüt i paes da l'Europa metüü insema.
Dopo la segunda guera mundiala, l'indüstria chimica la s'è cuncentrada süla
prudüziun da medisinn. I impres püssee gross e cugnussü a hinn la Novartis e la
Roche, che lauran tantu föra da la Svizara.

In dala Svizara rumanda ul desvilüp ecunomich l'è stai tantu inflüenzaa da la
Rifurma di Prutestant. A Ginevra a hinn nassüü i prim banch specializaa in dala
gestiun di patrimoni privaa e in dal investiment in dal debat püblich di Stat
(Piemuntes-Savoia, frances, danes, ...). I banch s'hinn desvilüpaa ben parchè i
Rifurmaduu da Ginevra (suratüt ul Calvin) metevan mia da limit a l'interes sü i
debat e sü i danee prestaa. Ultra ai banch, ala fin dal Ses'cent i è rivaa in
Svizara i prutestant che scapava di catolich frances, che an purtaa scià
l'indüstria di urelocc. Ala fin dal Nöfcent l'indüstria di urelocc l'eva in
crisi e sa pensava da liquidala, da vendigala ai Giapunes. Però un imprenditur
mez american e mez libanes che al stava in Svizara, ul Nicholas Hayek, l'è
riüssii a rimetala in urdin: l'ha creaa la Swatch (una parola che la vegn da
Second e Watch), la fabrica specializzada a fa di ureloc da plastiga, tantu
culuraa, mia tantu custus, ma che i funziona ben. E par che l'è riüssii.

L'indüstria di rop da mangià la fa anca part da la tradizun svizara: chi i gent
di munt an sempru lauraa ul lacc e par conserval favan ul furmacc. Anmò in dala
svizara rumanda a i incuminciaa a mercia sü ul lacc cul cacao e i nisciöl e an
fai ul ciculat. La Svizara la s'è propri cuncentrada süla lauraziun dal lacc e
tra i do guer mundiai l'a cuminciaa a fa ul lacc in pulbura da vendigh ai suldaa
american e ingles. Pöö l'ha pensaa da fa ul cafè cuncentraa da slunga là cun
l'aqua. L'eva la Nestlé che l'ha fai un Nescafé. Mo l'è vüna di impres püssee
gros da rop da mangià.

Dala fin dal Votcent i Svizar an cumincià a urganizà ul setur türistich: i prim
che vegneva scià evan i Ingles che vureva vidè i muntagn. L'è stai l'ucasiun da
fa ammò püssee bel ul paes (da tegnal bel net, mia rüinal cun trop custrüziun,
cüral) e da met in cantier i feruvii di muntagn (cum'è la Feruvia Retica, che
mo' l'è patrimoni da l'UNESCO). In dal Nöfcent è rivaa sempru püssee türista che
sura tüt vurevan scià: s'è svilüpaa suratüt i post di Grisun (Davos, Arosa, San
Moritz), in dal Oberland bernes (Interlaken, Spiez) e in dal Goms.

A part quii da Ginevra (che però l'è vegnüda denta in dala Svizara dumà in dal
1815) i banch mist - üniversai - (dunca i banch che fa investiment indüstriai e
tiran sü i risparmi) in Svizara hinn rivaa cun un puu da ritard. S'evan difundüü
tantu i cass da risparmi in di prim dal Nöfcent, ma bisögna specià la segunda
metà dal Votcent par vidè i gross banch indüstriai. I püssee gros in qui da
Basilea (ul Baslerbankverein, mo la sa ciama UBS) e da Zürich (Crédit Suisse)
che in nassüü per ütà ul svilüpp di feruvii. Poch prima dala segunda guera
mundiala s'hinn specializaa a gestì i patrimoni privaa, cumé favan prima i banch
privaa da Ginevra. Dopu la guera in Svizara i è vegnü scià un bel puu da danee
di alter paes. Da solit sa dis tri mutiv: la stabilità dal paes e dala sua
muneda (ul franch, che al sa möf mai e l'ha mia cugnussüü l'inflaziun dal march
tudesch, dala lira o dal franch frances), ul principi dala discreziun par ul
client (chi ul Staat al po mia dumandat quel che gh'heet da part) e la sicüreza
dal paes, sura tüt quela istitüziunala (i legg cambian rarament, mia d'un di cun
l'altru) ma anca la sicüreza dala criminalità, che in Svizara l'è pitost basa.

La Svizera l'è stada inflüenzada da divers di magiur cültür europei, a partì dai
sò pràtich cültüral fin a rivà a i sò idiomm. In Svizera esísten quatru idiom
ufizial: tudesch, frances, italian e rumanc. El tudesch a l'è parlaa al nord e
centru dal paes (64%, giald): a l'è par la püpart el dialet svizer cugnusüü cume
Schwyzertüütsch, però int i media da cumünicaziun sa dövra el Tudesch. El
frances a l'è parlaa a ovest (19%, purpura). Al süd al esiist una sitüaziun de
diglussia lumbard/italian (8%, verd), e chì el Lumbard a l'è ben preservaa e
vital; in di media de cumünicaziun se dövra l'Italian, però di trasmissiun in
lumbard a hin ucasiunalment trasmetüü. Ültim, ma minga daree, una zica minuranza
la parla rumanc, in del cantun süd-est di Grisun (<1%, vermèi). Un bell poo de
Svizer a parlen püssee d'un idioma; e 'l 20% de la pupulaziun al 'è furmaa da
resident e lavuradur tempurari stragnee.

La religiun püssee praticada in Svizera al è el catolicesim ruman o ambrusian,
al qual al apartegn ul 41% da la pupulaziun; dopu al ven ul 40% da
prutestantesim e, dopu la imigraziun el s'è stabilii l'Islam cunt un 4% da la
pupulaziun, e 'l cristianesim urtudoss cunt un 2%. Ul 2,5% el fa part de ges
prutestant libar. El 11% el ghe cred no. La stabilità e prusperità de la
Svizera, cumbinada cun la sua diversità de pupulaziun l'ha faa sì che vügn i
descriven el paes cume un stat cunsuciativ.

El 1 d'agust de ogni ann se celebra la Festa Naziunala Svizera. La terza
dumeniga da setember, prutestant e catolich ringrazian el Signur per la Svizera.



https://lmo.wikipedia.org/wiki/Solfer

El solfer (o zolfer, zolfregh) l'è on element chimegh. El sò simbol a l'è la S,
e 'l sò numer atomegh l'è 16. L'è on non-metall senza odor e savor, e bell
bondanzios. La soa forma pussee cognossuda e comuna l'è quella cristallina, d'on
color giald intens. L'è present in di solfur e solfaa de ona motta de minerai, e
'l se troeuva a l'istatt pur in di region volcanegh. A l'è on element
fondamental per tucc i vivent, perchè 'l se troeuva in d'on fracch de proteinn.
A l'è doperaa anca in de l'agricoltura, oltra che per fà su la polver per sparà.
L'è vun di element pussee cognossuu fin di temp antigh, e l'è citaa anca in de
la Bibbia e in di poema de l'Omer.

La parolla solfer e i sò variant riven del latin sulphur, con l'istess
significaa. L'è doperaa in tutt i lengov romanz (italian zolfo, aragones ixufre,
spagnoeu e asturian azufre, catalan e ocitan sofre, cors zolfu, frances soufre,
forlan solfar, galizian xofre, ligur sofro, piemontes sorfo, portoghes enxofre,
romen sulf, sicilian sùrfuru, romanc zulpar, sardegnoeu zurfu). La parolla l'è
passada del latin anca a l'albanes (sulfuri), ai lengov germanegh (danes svovl,
todesch schwefel, frison swoowel, lussemburghes schwiefel, limburghes solfer,
bass todesch swevel, olandes zwavel, norveges svovel, svedes svavel, fiamengh
sulfer), ai lengov celtegh (breton sulfur, galles syllfwr, irlandes sulfar) e in
d'ona quai lengua slava (bosniegh, croatt e serb sumpor).



https://lmo.wikipedia.org/wiki/S%C3%BCdafrica

A l'è tacaa a la Namibia, al Botswana, al Zimbabwe, al Muzambich, al Swaziland e
al Lesotho e 'l a bagnen l'Ucean Atlantich e l'Ucean Indian. Al gh'ha trì
capitaj: Pretoria, Bloemfontein e Cità del Cap. Al gh'ha una süperfiss de
1.221.037 km² e una pupulaziun de pressapoch 48 miliun d'abitant.

In del secul XVII a hinn rivaa in Südàfrica culon ulandes, i Buer. In del secul
XIX a hinn rivaa anca i ingles, che hann tacaa a ucüpaa el tòch de süd del paes.
In di agn 1880-1881 e 1899-1902 a hinn staa cumbatüü dò guer intra i Ingles e i
Buer, e a la fin i ingles hann ucüpaa tüt el paes. In del 1910 a l'è stada
fundada l'Üniun Südafricana, che l'era un dominion del Regn Ünì. In del 1948 el
Partii Naziunal (National Party) l'ha vingiüü i eleziun e l'ha tacaa cunt el
sistema de Apartheid. El Südafrica al s'è pruclamaa una repübliga in del 1961 e
a l'è sürtii del Commonwealth. In quij agn chì i Naziun Ünii aveven vutaa un bel
poo sanziun cuntra el guern südafrican. Dopu d'una lota lunga, sota la guida del
Nelson Mandela, in del 1994 a l'è finii el sistema de Apartheid.



https://lmo.wikipedia.org/wiki/Ortograf%C3%A9a_orient%C3%A0l_%C3%BCnific%C3%A0da

L'ortografìa orientàl ünificàda l'è 'n tentatìf de dàga 'na rispòsta al bizògn
de 'n sistéma de scritüra bù per töte le varietà piö parlàde del Lombàrt
Orientàl, en particolàr el Bergamàsch, el Bresà e 'l Cremàsch.

Chèsto sistéma de scritüra 'l se bàza sö divèrse tradisiù atestàde. Suratöt söl
sistéma adotàt del Àngel Canòssi, el piö 'mportànte poéta de la tradisiù
Bresàna, ma apò a söi disiunàre del Melchiori per el Bresà e sö chèl del
Zappettini per el Bergamàsch, sènsa desmentegà la tradisiù ligàda al Dücàt de
Piàsa Puntìda.

En pràtica le régole prupunìde de chèsto sistéma de scritüra i è le stèse de
chèle doperàde 'ndèla Ortografìa bresàna modèrna e 'ndèla Ortografìa del Dücàt
Semplificàda, co le sùle ecesiù de la -ch finàl per el suòno [k] (che per
l'ortografìa bresàna modèrna l'ìa rindìt col sègn -c) e la distinsiù 'ntra i
fonémi /s/ e /z/ che 'ndèl'Ortografìa del Dücàt Semplificàda l'ìa rindìt en
maniéra diferènta.

Le régole i è le stèse che se dopèra per scrìer en Italià föra che per le ecesiù
riportàde ché sóta:

Le régole per rènder le vocài i è le stèse doperàde da töcc i autùr piö modèrni
(Canossi, Dücat de Piassa Puntìda, ecc.) e le inclùde le diérezi per rènder le
vocài srotondàde e i acèncc gràve e acùto per destènguer le vocài deèrte de
chèle seràde.

En particolàr: se dopèra l'acènto gràve e acùto per tègner separàt el fonéma /e/
del fonéma /ɛ/ e 'l fonéma /o/ del fonéma /ɔ/ 'ndèle sìlabe acentàde. En piö, se
dopèra la diérezi per reprezentà le vocài srotondàde /ø/ e /y/.

Töte le paròle mìa monosilàbiche le g'ha de ìga 'na sìlaba col acènto gràfich,
sedenò pöl vésega dei döbe sö 'ndoche méter l'acènto tònich e chèsto 'l pöl creà
cunfuziù e fa confónder le paròle. Per ezèmpe, se se scrìf fiochel sènsa acènti
se sà mìa se se völ dì fiòchel (it.: nevica?) o fiochèl (it.: falcetto).

Sicóme che le vocài àtone (mìa acentàde) le g'ha en valùr distintìf minùr, l'è
mìa nesesàre discriminà tra vocài deèrte e vocài seràde. Chèsto 'l völ dì che la
paròla vedèl la pöl véser prununciàta tat [veˈdɛl] come [vɛˈdɛl] sènsa
compromèter la comprensiù.

Quan che l'acènto tònich el stà söndèna vocàl srotondàda (ezèmpe: ödela
[ˈødela]) ocór mìa segnàl perchè gh'è zà la diérezi, però quan che 'la capèta
söndèna sìlaba con 'na vocàl mìa srotondàda ma la paròla la g'ha dét 'na quach
vocàl srotondàda (ezèmpe: rödèla [røˈdɛla]) alùra bizògna segnàl sedenò se pöl
pensà che 'l nàghe söla vocàl srotondàda.

Con chèste régole restarès föra póche paròle che le pödarès fa nàser amò dei
döbe, cioè paròle come cümü o bötöm 'ndoche le vocài srotondàde i è dò e giöna
de le dò la pórta l'acènto tònich. Per chèste gh'è mìa ótra sulusiù che la
memória e l'üzo. De sòlit però l'acènto tònich al và söla segónda de le dò vocài
srotondàde, compàgn che 'ndèle paròle apéna lüminàde e apò a 'n fügüret
[fyˈgyrɛt] (it. figurati) o sügüremel [syˈgyrɛmɛl] (it. assicuramelo).
Adognimòdo se tràta d'en nömer picinì fés de càzi.

Le régole per la prunùncia de le consonàncc i è le stèse de chèle de
l'ortografìa de la lèngua italiàna föra che per chèle situasiù che l'Italià 'l
conós mìa o adognimòdo i è mìa ambìgue. Per ezèmpe:

L'Ortografìa orientàl ünificàda, co la sò empostasiù fonemàtica, la pöl véser
dopràda per reprezentà piö o méno töte le variàncc locài del lombàrt orientàl,
però en sèrte parlàde gh'è dei fonémi che vé rindìcc en maniéra diferènta respèt
a le ótre parlàde de l'àrea e chèsto el podarès fà nàser dei döbe sö come doprà
chèsta convensiù ortogràfica. El piö famùs de chèsti suòni l'è la "h" aspiràda,
dopràda 'ndena àrea bèla grànda che la ciàpa dét teretóre tat la pruvìncia de
Brèsa come chèla de Bèrghem. La "h" aspiràda però l'è mìa óter che 'na maniéra
"locàl" de rènder el fonéma /s/ (gh'è nesöna paròla en nesöna varietà de lombàrt
orientàl che se diferènsie de significàt apéna per 'na contrapuzisiù [h]/[s]).
Per chèsta rizù el suono [h] el vé rindìt ach col graféma <s>. En discórs sìmil
el pöl véser aplicàt al suòno aspiràt [h] che 'l g'ha el fonéma /f/ endela
parlàda de Bùren quan che l'è 'n prensépe de paròla o en puzisiù intevocàlica e
dóca se g'harès de doprà el sègn <f> pò a per chèl. El stès discórs el val per i
suoni [ð] e [d] quan che i è fùrme locài del fonéma [z] le g'harès de éser
rindìde col sègn <z>. En bùna part del teretóre de Brèsa e Bèrghem el fonema /a/
quan che 'l se tróa en puzisiù finàl de paròla e l'è mìa portadùr de acènt
tònich el vé rindìt col suòno [ɔ], ma dàto che se tràta sèmper del fonéma /a/ el
vé rindìt co la fùrma gràfica <a>.



https://lmo.wikipedia.org/wiki/America

L'Amèrica l'è vün di countinent, costituìi de vüna part al Nord, vüna al Sud, e
un tuchel al cènter, che l'è en pratica un istmo. La se estend da la latitùden
del 82° parallel N (en Groenlandia) fin al el 56° S (Cap Horn, ent la Terra del
Foeg, Patagonia); en loungitùden inves la va dal meridian 29° W (un'isouleta che
la fa part del Brasil) al 178° E (la püüsse ucidentala de le ìsule Aleutine, che
se tröven per un toc ent l'emisfer est del mont). La so superfis l'è de
42.224.000 km².

Sia la part a nord, che quella a sud èn caracterisad de l'aveir-g le mountagne a
oucident (le Mountagne Rouçouse ent el nord e la Courdeyeira de le Ande ent el
sud) e una pyanura (ou magara, coum ent el nort, un aultopyan che el se sbassa
un grizinin a la voelta man-a-man che se va envers oul mar) a ourient.

L'Amèrica Centrala l'è faita de una part countinentala (cyamada ìstmica) e de
una part in mez al Mar dy Caraibi; la part countinentala l'è per la part pu
granda mountagnousa, e ent un quay pouint l'è ensì strença che l'è stà poussìbel
tayar-g dénter un canal (canal de Panamá) che el met en coumunicazioun l'Oucean
Atlàntic e l'Oucean Pacìfic. En Amèrica, vist y grand spazi, gh'èn dy fyum ch'èn
y pusseir impourtant del mount, sia coum loungheza, sia per la superfix del
baxin imbrìfer, sia per la pourtada; y dou pusseir gross èn oul Mississippi ent
el Nord e oul Riou de le Amàzune ent el sud, ma ghe n'èn anca dy àulter un poc
mein spectacoular ma sèmper de una certa dimensioun coum oul Colorado, oul
Yukon, oul Mackenzie, oul Riou Grand, oul Sant Lourenz, oul Missouri ent
l'Amèrica del Nord e l'Orinoco, oul Tocantins, oul São Francisco, oul Uruguay e
oul Paranà ent l'Amèrica del Sud.

L'Amèrica, vist y so dimensioun, la tegn dénter tuit y varietad de clima che
gh'è al mount, de quel poular ent l'Àrctic, quel temperad freid ent le doue zone
subàrctiche (Patagonia e Canada central e septentriounal), quel temperad
(latitùden medie, sia a N che a S), quy subtroupical (Pampa argentina e Stad
Unid meridiounay), poe man-a-man che se va envers l'Ecuador coumpàren y clima
troupicay e enfin quel equatourial ent l'Amazonia.

L'Amèrica la g'ha coumpleissivament pusseir de 800 milioun de abitant; oul gross
de la so poupulazioun l'è fait de trei grup ètnic: y nativ american, y
discendent dy euroupei ch'èn andad a coulounisar-la ent y sègoul passad
(angleis, spagnoey, pourtugheis, italian, touïsc, scandìnav) e y discendent dy
african transpourtad ent el countinent coum scyav.

Tuita sta varietad de gent la se reflect anca en su le lengoue, ch'èn per la
majour part de ourìgen euroupeia (angleis al Nord e spagnoel al Centro-Sud),
anca se souravìven anca al dì d'encoe le lengoue indìgene (per exempy oul
quechua, l'aymarà, oul guaranì).



https://lmo.wikipedia.org/wiki/1994

01 03 - Europa: la nass l'Europa di Quíndas: Svézzia, Àustria e Finlàndia
s'incorporen coma nööf soci de la Üniun Europea.

04 03 - Vitòria (Àlaba, el Paees Baasch): el münicipi de la citaa al derva el
primm registru al Staa Spagnöö de para de fatt (eterosessüaal e omosessüaal).

15 03 - i Staa Ünii e Rüssia: sti düü paées a rívan a un acordi par permett la
süpervisiun mütua del desmantelameent del armameent nücleaar.

25 03 - Somàlia: i ültim soldaa Noort-american destacaa al paées al bandónen
l'indoman de la firma d'un trataa de paas intra líder guerrijée.

12 04 - Palestina: Israel e l'ULP a fan sü al Cairu l'acordi sura la polizzía
Palestinesa che sa despiegarà a Gaza e Gérich seguunt el quaal la cüntarà 9.000
efetiif.

27 04 - Süüt-àfrica: dopu mezz sécul de razziism d'istitüzziun (apartheid),
Nelson Mandela al veenc i primm elezziun indóe a pòden participá tücc i citadin,
senza dipendenza di söö tratt razziaal.

25 10 - la Citaa del Vatican (Roma): la Santa Sée la núnzia el stablissmeent de
relazziun ufizziaal cun l'OLP, senza caràter pienament diplomàtich ||
Tegucigalpa (Honduras): i presideent Centroamerican e el primm miníster de
Belize, a aprövan una declarazziun sura la paas e el svilüpp a la regjun.

14 01 - Tolosa de Lenguadoc, (Francja): Frederica Montseny, dirigenta anarchista
(n. 1905).

15 01 - Los Angeles (Califòrnia (SÜA): Harry Edward Nelson cognossüü coma Harry
Nilsson, müsich Noort-american (n. 1941).

04 03 - Durango (esat de Durango, Mèssich): John Candy, atuur còmich Canadées
(n. 1950).

05 04 - Seattle (staa de Washington): Kurt Donald Cobain, cognossüü coma Kurt
Cobain, cantaant de Nirvana, int un possíbil süicidi (n. 1967).

22 04 - Növa York (Staa de Növa York, SÜA): Richard Nixon, presideent di Staa
Ünii (n. 1913).

29 05 - Santiago de Cili (Cili): Erich Honecker, pulítegh Tudeesch, presideent
de la RDT (n. 1912).

14 06 - Los Angeles (Califòrnia (SÜA): Enrico Nicola Mancini, cognossüü coma
Henry Mancini, cumpusituur de müsica par cínema (n. 1924).



https://lmo.wikipedia.org/wiki/Qu%C3%A9bec_(pruinsa_e_nasi%C3%B9)

Ol Québec (Quebec in Ingles; Kupek in Cree; Kupaik in Inuit), suernominàt la
Belle Provincie, l’è öna pruinsa e dal 2006 pò öna nasiù francòfuna del Canada.

Ol Québec l’se tróa 'n del tòch a matina (èst) del Canada sö i rie de ‘l
Atlàntech e l’ cunfina co i Stacc Ünìcc a mesdé (sud) e co i ótre pruinse
canadése del New Brunswick a matina (èst), de Terranova a mut (nòrt) e de 'l
Ontario a sira (òvest).

Ol Québec l’è quase töt pianegiànt e ‘l tòch piö a mesdé l’è caraterişàt da la
al del fiöm San Lorèns che l’ se slarga fò a fà ü estüare pròpe grant. L’è pròpe
sö i rie del fiöm che la stà la gran part de la popolasiù quebecuasa e che i se
tróa i sità piö ‘mportànte: la capitàl Qubéc e la gran sità de Montreal.

Ol Québec l’è la pruinsa piö granda del Canada e la segónda per popolasiù (piö o
méno sèt miliù de persune) dòpo 'l Ontario e i abitàncc del Québec i è ciamàcc
Québécois i òmegn e Québécoise i fómne.

Ol Francés del Québec l’è stai portàt dai imigràcc fransès riàcc in Québec in di
sècoi XVI – XVIII e che i vegnìa per lo piö da i tère a mut – sira (nòrt -est)
de la Fransa, perciò ol Francés del Québec l'è basàt er lo piö sö di patois
d’oil, sura de töt normand, picard, poitevin e saintongeais.

Ol Québec l’éra abitàt şamò 2000 agn prima de Crést e sömèa che i prim
esploradùr riàcc in Québec da l’Eüròpa i sìes istàcc i Vichinghi, po’ fòrse i è
riacc pò i Normani, ma de sìgùr gh’è che in del 1524 Gioàn da Verrazano ‘ntàt
che l’ sircàa tra la Florida e Terranova öna via che l’ la menès ‘nfina al
Pacìfech l’è menimà finìt in del estüare del San Lorèns e l’à scuprìt ol Québec
che la söbet ciamàt Nouvelle France che l' völ dì Nöa Fransa.

Ol Jacques Cartier, che l’ rìa ‘n del 1534, l’è ‘l prim esploradùr di tère del
Québec e a chèl època abitade da popolasiù ‘ndigene come i Inuit, Irochés
(Mohawks), Innus, Cris, Algonchì, Atikamekw, Mi'kmaq, Ürù-Wendat, Abenaki,
Malécites e Naskapi.

Ol Cartier l'à esploràt la al del fiöm San Lorèns in del 1535, ma la prima
colonia l' stacia fundada dóma ‘n del 1540.

A chèl època col nòm de Canadà se intènt dóma la al fiöm San Lorèns e da lé i
Fransés i rierà fina al Mar di Caraibi, desà che i conquisterà öna fèta de tèra
'n del mès di Stacc Ünìcc per lo piö la al del Misisipi, che le rierà şó fina a
la Lüisiana e a New Orleans. La Nouvelle France l'éra facia dal Québec, da
l'Acadia e da la al del Misisipi.

Ol Québec l'è restàt fransés ‘nfina al 1763, quando a la fì de la Guèra di Sèt
Agn l'è pasàt a i Inglès: co la Proclamation royale del 1763 i ‘nglés i à
stabilìt che ‘n Québec la religiù üficiala l’éra dóma chèla Protestànt e i pòscc
statài i spetàa dóma a i protestàncc.

I à però döşìt a la svèlta ricognòs, col Acte de Québec, la lèngua fransésa e la
religiù catòlega in del 1774 per pura che i Québecuas i ciapès a fà di riòlte
compàgn di colòni di 13 colònie americane che i sarès prèsto dientàcc i Stacc
Ünìcc.

Dòpo che i è nasìcc i Stacc Ünìcc i colòni 'nglés che i völia restà fedéi a la
Gran Bretagna i s’è rifügiàcc a sira del Québec e l'è nasìt isé l' Ólt Canada
(adès Ontario) e ‘l Québec l’è dientàt ol Bas Canada. L’è nasida isé la
distinsiù tra ü Canada ‘nglés e ü Canada fransés, legalişàda col Costitutional
Act del 1791.

Ol Costitutional Act però l’à mia portàt la democrasia e la parità tra Inglés e
Fransés, tat che ‘n del 1834 ol Parti Patriote l’à presentàt a i istitusiù
britàneghe ü docümènt con 92 richièste per rià a igà ü Gouvernement Responsable,
cioè ü goèrno che l’ pödès fà desperlü i legi e catà fò i ministri per ol Bas
Canada, menimà de ès sèmper töt in di mà del goernadùr inglés.

In del 1835 l'è riàt ol Lord Gosford per tratà con chèi del Parti Patriote che i
èra facc i richièste, ma dòpo che Londra la s'è refüda ach adóma de considerà i
92 richièste, l'è s-ciopada fò riolusiù guidada dal Louis-Joseph Papineau. Pò i
canadés – inglés de ‘l Ólt Canada i se ribelàcc a i ‘nglés e i éra güidàcc dal
William Mackenzie, ma i dò riòlte i è però stace schisade da i Inglés.

L’è da chèl momènt ché che i canadés - fransés i taca a emigrà in di Stacc Ünìcc
tat che in del sécol XIX piö de ü miliù de canadés - fransés i è ‘ndàcc in di
Stacc Ünìcc.

Da Londra l’ ria alura ‘l Lord Durham per fà ön inchièsta che la porterà al
famùs rapòrt Durham, ‘ndóe se sögeria de asimilà i Francés e per fal gh’éra de
mèt ‘nsèma i dù Canada, chèl inglés e chèl francés.

In del rapòrt Durham se lès ach che i Canadés fransés i èra ü pòpol inferiùr,
sènsa stòria e sènsa cültüra.

Isè ‘n del 1840 Londra l’à otàt l’Act of Union che l’ à decidìt de mèt insèma i
dù Canada con ü parlamét adóma, 'ndóe che i Canadés inglés e i Canadés fransés i
gh’avrès üt l’istès nömer de depütàcc, ach se la popolasiù franséşa l’éra de piö
de chèla ‘ngléşa.

In del 1849 l’è nasìt ‘l prim goèrno responsàbel, ma uramai i Canadès fransés i
éra de méno de chèi ‘nglés: ol goèrno responsàbel per lo mèno l’à però permetìt
de mantègn la calma tra i dò anime del Canada e dal 1864 s’è tacàt a parlà d'öna
üniù federala che la gh'è söbet piaşida a Londra.

Isé, co l’Acte de l’Amérique du Nord britannique, s’è creàt öna confederasiù
canadeşa che l’è stacia proclamada ol prim de löi del 1867: a i dò Canada, che i
à cambiàt nòm, dezà che ‘l Bas l’è dientàt ol Québec e l’ Vólt l’è dientàt ‘l
Ontario, i s'è tacàcc ‘nsèma pò 'l Nöf Brunswick e la Nöa Scosia.

La lège costitusiunàla del 1867 l’à confermàt i dispozisiù che i permètia de
ricognòs ol caràter particolàr e diferènt del Québec, de fati la ricognusìt ol
Code civil du Québec, ol Còdes sivìl del Québec, l’à permetìt de dovrà ‘l
Fransés in del Parlamènt e in di tribünài del Québec.

In del 1931 ol Canada l’è dientàt indipendènt dòpo che ‘l Règn Ünìt, co l’Statüt
de Westminster, l’à fai nas ol Commonwealth.

La Gendarmerie royale du Canada (GRC) l’à trafegàt in manéra mia legàl cóntra i
‘ndipendentìst canadés cóme l’è pò stacc stabilìt da la Comisiù Keable.

In del 1976 l’è ‘ndàcc al potèr ol prim goèrno secesiunìsta güidàt dal René
Lévesque che ‘n del 1980 l’ ghe riàt a tirà ‘n pé ol prim referèndum per
l’indipendènsa del Québec

In del şögn del 1995 ol BQ, ol Parti Québécois, e l'Asiù Democratéga del Québec
i à portàcc inàcc ü referendum per l'indipendènsa del Québec. Al referendum ol
NO l’à enşìt dóma per ol 0,8% (50,4%) piö o méno 45.000 vóti.

In del 2006 ol goèrno sentràl canadés l’à döşìt ricognòs ol status de nasiù al
Québec e i sostenitùr de l’indipendènsa i à prometìt che i turnerà a domandà ün
óter referendum. E s'è pò saìt che fòrse in del referèndum del 1995 ghe sarès
istài dét di imbroiàde fàcie da la Option Canada, öna spéce de organizasiù mèsa
clandestìna del goèrno federàl

La bandèra üficiala del Québec, suernominada le Fleurdelisé, l’à gh’à öna crus
d’arşènt (che la diènta bianca sö la stòfa) sö ü fónt blö; sö töcc i quàter
quarcc blö gh’è sö ü fiurdalìs d’arşènt, che l'è 'l sìmbol de la Nuovelle
France.

La crus d’arşènt la stà a significà ü paìs catòlech e l’è ü sìmbol che l’nas in
del mèdioéf, menimà ‘l colùr blö, a parti dal an méla, l’ regórda la Fransa.

La bandèra l’è stacia istitusiunalişada dal goèrno de Maurice Duplessis, ol 21
de şenér 1948.

Ol Québec l’ gh’à mia ün ino üficiàl, ma se considera Gens du pays di Gilles
Vigneault come ino e de spès l’è sunàt sura de töt dai ‘ndipendentìst.



https://lmo.wikipedia.org/wiki/Ginevra

Ginevra (Genève in frances, Genf in tudesch, Ginevra in italian e Genevra in
rumanc; Geneva in arpitan e ingles; Ginebra in spagnö; Genava in latin), a l'è
una cità de l'ovest de la Svizera, la capital del cantun svizer de Ginevra e'l
center de la part francofuna de la Svizera (a l'è püssee giüst dì
francupruvenzal). La gh'ha 184.758 abitant (2003), 645.000 in de l'area
metrupulitana, e l'è la segunda cità del paes, dopu de Zürich. El 43,4% de la
pupulaziun a l'è d'urigin furesta. La cità la se tröa in del süd-ovest del lach
Leman, in sü i dò riv del Rodan, in d'una valada sarada cunt inturna i muntagn.

El nom Ginevra a l'è de urigin celtega: Genava. Anca se'l nom "Genava" al se
tröa in di test latin, el nom a l'è celtegh. In francupruvenzal al se dis propi
Geneva.

La cità a l'è la sede de urganizaziun internaziunaj cume la Crus Russa,
l'istitüt de ricerca CERN, i Naziun Ünii (sede segundaria) e una quaj sua
agenzia (Urganizaziun Mundiala de la Salüt (OMS), Üniun Internaziunala di
Telecumünicaziun (UIT), Urganizaziun Metereulogica Mundiala (OMM), e alter).

El simbul püssee cugnussüü de la cità a l'è el Jet d'Eau, un racc d'aqua de 140
meter d'alteza.



https://lmo.wikipedia.org/wiki/Faceva_il_palo

Faceva il palo l’è öna cansù cantàda dal Enzo Jannacci che l'è egnìda fò per la
prìma ólta cóme sìngol ol 6 de mas del 1966 e 'l B side l'éra E savè. Söbet dòpo
se la tróa ach in del album ciamàt Sei minuti all'alba (6 menücc a la dé) egnìt
fò 'l 16 de löi de l'istès an e pò amò in del album del setèmber del 1972
intitulàt Jannacci Enzo. Ön'ótra versiù la se tróa pò 'n del album Quando un
musicista ride del 1998. I paròle, ‘mpó ‘n Milanés e ‘mpó ‘n Italià, i è stàcie
scrìcie dal Walter Valdi. Pò 'l Nanni Svampa 'l l'à cantàda, de fati se la tróa
in del sò album Milanese - Antologia della canzone lombarda nömer 8 - Il cabaret
del 1973 e pò amò ach ol Valdi l'à cantàda in Così per sport del noèmber del
1974. I è chèste i prìme ólte che la cansù la é registràda isé come l'è nasìda,
dezà che 'l Valdi 'l l'à scrìcia e 'l la cànta quàze töta in milanés, menimà
chèla cantàda dal Jannacci l'è quàze töta in italià e ghe rèsta póch de milanés.
Fò sùra ach la müzica di dò cansù l'è diferènta, dezà che 'n chèla cantàda dal
Jannacci la müzìca l'è del Jannacci, menimà in chèla cantàda dal Valdi la müzica
l'è de la pianìsta Jaqueline Perrotin . La cansù l’è öna cansù de grignà che la
cónta sö la stòria del pal del la Banda de l'Urtìga, quartér tra Lambràt e 'l
parch Furlanini, ü pal che 'l ghe edìa negóta e che ghe sentìa de méno amò, isé
töta la bànda l’è stàcia ciapàda da i Caramba sóta ‘l sò nas sènsa che lü 'l se
‘ncorzès de negót, ànse l’è restàt lé a spetài e l’ se lamentàa:

Ah, nò, quest chì l'è proppi on lavorà de ciolla mì sont on palo, minga on
pippa, a ghe stoo pù mì vegni foeura de la banda de l'Ortiga, in d'ona banda
inscì scassada cosa foo?

Mì vegni foeura de la Banda de l'Ortiga mi metto in proprio inscì almen ghe
pensi pù

Faceva il palo nella banda de l'Ortiga, ma l'era sguercc, el ghe vedeva quasi
pù, e l'è staa inscì che j'hann ciappaa senza fadiga, j'hann ciappaa tucc, ma
proppi tucc, foeura che lù. Era lì fisso che scrutava nella notte quand gh'è
passaa proppi davant a lù 'n polee, insemma a on ghisa, trii cariba e on
metronotte, gnanca ona piega lù l'ha faa, gnanca on plissee. Faceva il palo
nella banda de l'Ortiga, faceva il palo perchè l'era el sò mestee. Istess precis
compagn de quei de la Mascherpa hinn restaa lì i sò amis, in del vedè i polee.
Hann dii: "Ma come! Brutta loeuggia, vacca porca ma el noster palo, 'sto
pistola, indove l'è?" Era lì fisso che scrutava nella notte l'ha vist nagotta ma
in compens l'ha sentuu nient perché vederci non vedeva un'autobotte, ma per
sentirci ghe sentiva on accident! Faceva il palo nella banda de l'Ortiga faceva
il palo con passione e sentiment. Ci sono stati pugni, spari, grida e botte,
j'hann menaa via che l'era già quasi mezzdì lui sempre fisso lì a scrutare nella
notte el ghe vedeva istess de nott comè del dì. Ancora adesso è lì che scruta
nella via la gent le ved, ghe da on cent lira e poeu la va, lui, circospetto, el
varda in gir e poeu je mett via, ma poeu el barbotta perchè ormai l'è on poo
incazzaa. A l'è incazzaa con tutt la banda de l'Ortiga perchè lù el dis che se
fa minga inscì a robbà. El dis: "Ma come! A mì me lassen chì de foeura e lor, le
sa el Signor quand l'è che vegnen su, e poeu el bottino me le porten su a cent
lira on tocch per volta, a fà inscì finissom pù! Ah, nò, quest chì l'è proppi on
lavorà de ciolla mì sont on palo, minga on pippa, a ghe stoo pù mì vegni foeura
de la banda de l'Ortiga, in d'ona banda inscì scassada cosa foo? Mì vegni foeura
de la Banda de l'Ortiga mi metto in proprio inscì almen ghe pensi pù!"

Faceva il palo nella banda dell'Ortica, ma l’era sguercio, non ci vedeva quasi
più, ed è stato così che li han presi tutti senza fatica, li han presi tutti,
tutti tutti tutti, fuori che lui. Lui era fisso che scrutava nella notte quand'è
passato davanti a lui un carabinier, insomma on ghisa, trii carriba e on
metronotte, gnanca una piega lù l'ha fà, gnanca un plissé. Faceva il palo della
banda dell'Ortiga, faceva il palo perchè l'era el sò mestee. Così precisi come
quelli della Mascherpa, sono restati lì i suoi amici, a vedere i carabinier, han
detto: «Ma come, porco Giuda, mondo cane: il nostro palo, brutta bestia, ma
dov'è?». Lui era fisso che scrutava nella notte, ha visto nulla, ma in compens
l'ha sentii nient, perché a vederci non vedeva un'autobotte però a sentirci ghe
sentiva on accident. Faceva il palo della banda dell'Ortiga, faceva il palo
perché l'era el sò mestee Ci sono stati pugni, spari, grida e botte, j'hann
menaa via che l'era giamò quasi mezzdì. Lui sempre fisso, lì, a scrutare nella
notte, perchè el ghe vedeva istess de nòtt come ‘n del dì Ed è li ancora come un
palo nella via, la gente guarda, gli dà cento lire e poi, poi va lui,
circospetto, guarda in giro e mette via, ma poi borbotta, perché ormai l'è un
po' arrabbia. Ed è arrabbiato con la banda dell'Ortica perché lui dice: «Non si
fa così a rubar». Dice: « Ma come, a me mi lascian qui di fuori e loro, loro
chissà quand'è che vengon su; e poi il bottino me lo portano su a cento lire: un
po' per volta, ma a far così non finiamo più. Nò, nò, quest chì è pròppi on
lavorà de stupid, io sono un palo, non un bamba, non ci sto più; io vengo via da
questa banda di pistola, mi metto in proprio, così non ci penso più ». Faceva il
palo della banda dell'Ortiga, faceva il palo perché l'era el sò mestee.

L'Armando del 1964 Vengo anch'io. No, tu no e Giovanni telegrafista del 1968 Ho
visto un re e Bobo Merenda del 1968



https://lmo.wikipedia.org/wiki/1947

27 04 - Monastér de Montserrat (Monistrol de Montserrat, ol Bages): aprofitant
de la festa d'intronisassiú de la Màder de Déu de Montserrat, la se ghe fa öna
gran manifestassiú catalanesta che la ditadüra la pö mia repressá.

01 01 - el Reegn Ünii: el governameent laburista de Clement Attlee al
nazziunaliza i mineer de carbun.

29 11 - sée di Nazziun Üniit (Növa York): l'Assemblea Generala la vota a favuur
de la partizziun de Palestina intra àrab e gjüdée.

08 01 - Brixton (Anglatera): David Robert Hayward-Jones, cognossüü coma David
Bowie, cantaant de rock Anglées.

25 03 - Pinner (Middlesex, Anglatera): Reginald Kenneth Dwight, cognossüü coma
Elton John, cantaant e composituur Anglées.

01 06 - Hillingdon (Middlesex, Anglatera): Ron Wood, ghitarista, bassista e
composituur de rock.

21 06 - Hamadan (Iran): Shirin Ebadi, avucada Iraniana conferida col Premi Nobel
de la Paas el 2003.

21 12 - Algesires (Cadis, Andalusia): Francisco Sánchez Gómez, cognossüü coma
Paco de Lucía, ghitarista Andaluus.

25 01 - Miami (la Florida, SÜA): Al Capone, gangster Noort-american d'urígen
Napulitana, püssée cognossüü par Scarface.

04 10 - Göttingen, (Germània): Max Planck, físegh, autuur de la teoria quàntega.
(n . 1858)



https://lmo.wikipedia.org/wiki/1940

13 08 - La Baule (la Bretagna): la Gestapo la detegn ol president de la
Generalitat de Catalunya, Lluís Companys.

15 10 - Barcelona: daspus d'ü züdisse militar sensa garansie prossessale, i
fösila Lluís Companys, president de la Generalitat de Catalunya, al castell de
Montjuïc.

05 03 - la Üniun Soviétega: di mémbar del politbüró i signa un órden par
l'omicidi de 40.000 Polonées (massacru de Katyn).

20 12 - i Staa Ünii: Franklin D. Roosevelt al töö possessiun par la terza völta
de la càrega de presideent.

13 10 - Sabadell (el Vallès Occidental): Ramon Barnils, periodista Catalan (m.
2001).

01 04 - Njieri (Kenya): Wangari Maathai, ativista polítega e ecologista Kenyana,
Premi Nobel de la Paas del 2004.

07 07 - Liverpool (West Derby, Anglatera): Richard Starkey, cognossüü coma Ringo
Starr, müsich de rock Anglées, bateria de The Beatles.

11 09 - Newark (Nova Jersey, SÜA): Brian de Palma, diretuur de cínema
Noort-american.

27 11 - San Francisco (Califòrnia, SÜA): Lee Jun Fan cognossüü coma Bruce Lee,
atuur de cínema e espèert in aart marziaal Noort-american d'urígen Cinésa
(Kowloon, Hong Kong) (m. 1973).

05 03 - Hong Kongh (la Cina): Cai Yuanpei, pedagogh e inteletüaal Cinées (n.
1868).

21 12 - Hollywood (Califòrnia, SÜA): Francis Scott Key Fizgerald, scrituur
Noort-american (n. 1896).

03 11 - Montauban, Francja: Manuel Azaña Díaz, Presideent del governameent
Spagnöö (1931-1933) e (1936-1936), primm presideent de la II Repüblica Spagnöla
(1936-1939) (n. Alcalá de Henares, Spagna 1880).



https://lmo.wikipedia.org/wiki/03_05

Ol dé 3 de magio l'è 'l 123 ( 124 si l'an al è biseest ) dé de l'an del
calendare gregorià; manca 243 dé a finí l'an.

Ul dí 3 de magio al è ul dí da pòost 123 ( 124 si l'an al è biseest ) dal an dal
calendari gregurian; i manca 243 dí a finí l'an.

1462 - Salvatierra (Àlaba, ol Paes Basch): Gjoan II e Lüís XI de Fransa s'i
reüniss per comensá a negossiá chel ch'al finirà a èss ol tratat de Baiona.

1871 - Barcelona: l' Ajuntament (mönissipe) al ghe instaüra ol sistema métrich
decimal al cumèrs; al è ol pröm mönissipe del paes ch'al fà.

1937 - Nöa York (SÜA): Gone with the Wind, novèla de Margaret Mitchel la adagna
ol Premi Pulitzer.

1892 - Cambridge (Anglatèra): George Paget Thomson, físegh Britànegh e Premi
Nobel de Físega.

1903 - Tacoma (stat de Washington, SÜA): Harry Lilis Crosby, cognossit come Bing
Crosby, cantant e atur de sínema Stadünindench (m. 1977).

1913 - Independence (Kansas, SÜA): Wiliam Insi, dramatürgh e copionesta de
sínema Nord-americà.

1933 - Nöa York (SÜA): Steven Weinberg, físegh Nord-americà e Premi Nobel de
Físega

1743 - Sant Boi de Llobregat (Baix Llobregat): Rafael Casanova i Comes, cunsejée
in cap de Barcelona dürat ol ases di tröpe de Felip V a la sità, l'an 1714.



https://lmo.wikipedia.org/wiki/Viena

Vièna (Todesgh: Wien; Cech: Vídeň; Italian e Ingles: Vienna; Slovacch: Viedeň;
Sloven: Dunaj; Frances: Vienne; Latin: Vindobona; Ungheres: Bécs; Croatt: Beč;
Turch: Viyana) l'è la capital de l'Austria e a l'istess temp del sò staa de la
federazion 'Bundesland Wien'. La se troeuva a l'est del paes, arent a la
fruntera slovacca, in su la riva del Danubi. L'ha gh'ha una popolazion de
1.600.000 abitant, che la vegn 2 milion per tùta l'area urbana, e a l'è la cità
pussee granda del paes. L'è anca el sò center coltural, econòmich e politich.

In Vièna gh'hann la sed diversi organizazion suranaziunaj: la OCSE, la OPEC,
l'agenzia internaziunal de l'energia atomica e diversi apparad de i Nazion Unii.

Viena l'hann fondada i Celtegh e colonizada i Roman, che gh'hann daa el nom de
Vidibona. In del 180 a Viena a l'è mort l'imperador Marc Aureli. In del quint
secol l'hann devastada i Unn. L'è stada la capital de l'imperi austriach e, fina
al 1803, la capital del Sacher Roman Imperi.

In del secul XIX la cità l'è stada abelida sòta de un punt de vista
architetònich. Al center la gh'è la catedral de Sant Stéven.



https://lmo.wikipedia.org/wiki/Liechtenstein

El cunfina cun la Svizzera e l'Austria. La capital a l'è Vaduz. El gh'ha una
süperfiss de 160,40 km² e una pupulaziun de pressapoch 35.000 abitant.

Endel sècol XVII la famìa dei Liechtestein, uriginària de la Bàsa Austria, l'ìa
dré a sercà la maniéra de ìga 'n pòst endela Dieta Imperiala (Reichstag), ma i
pòscc i éra reservàcc apéna ai nòbii che gh'ìa posedimèncc diretamènt sóta 'l
tròno imperiàl, sènsa personàgi feudài intermediàre, e nisü dei posedimèncc de
la famìa a chèl tép là i respetàa chèsto requizìt.

Endel 1699 la famìa la g'ha ìt l'ocaziù de crumpà de la famìa dei Hohenems la
Signurìa de Schellenberg, e quach agn dòpo, endel 1712 la contèa de Vaduz, du
teretóre picinì ma che gh'ìa le caraterìstiche che i Liechtestein i sercàa, cioè
ìga nisü óter signùr feudàl che l'emperadùr stès.

Endel més de zenér del 1719, dòpo che töte le trafìle per el pasàgi de proprietà
i éra stàde completàde, l'emperadùr Carlo VI, el g'ha decretàt l'üniù de Vaduz e
Schellenberg, e l'inalsamènt de chèsto teretóre al rànch de Principàt
(Fürstentum) col nòm de "Liechtenstein" en unùr al sò fidàt servidùr, Anton
Florian del Liechtenstein". L'è alùra che el Liechtenstein l'è deentàt en stat
sovrà mèmber del Sàcro Romàno Impéro. A testemognànsa del fat che töta la
vicènda l'ìa apéna 'n espediènt pulìtich, el Prìncipe del Liechtenstein el g'ha
mìa mitìt pè endel sò nöf teretóre per piö de 120 agn.

El Principaa del Liechtenstein (nom ufizial: Fürstentum Liechtenstein) a l'è una
munarchia custitüziunala. El princip a l'è Hans-Adam II (Giuan Adam II) del
1989. El Prim Minister a l'è 'l Adrian Hasler (del 2013).



https://lmo.wikipedia.org/wiki/Lengua_giapponesa

El giappones l'è ona lengova parlada principalment in del Giapon. El giappones,
insema ai lengov ryukyuàn, el forma la fameja linguistega di lengov nipponich.
Del punt de vista filogenetich el giappones l'è consideraa solitament ona
lengova isolada, per la reson che l'è minga possibil de fà anmò su con sicurezza
la sò origin. Gh'hinn di teorij ch'i disen che el giappones el poeudaria avegh
di origin comun cont la lengua Ainu (parlada de la popolazion indigena di Ainu,
che viven anmò in de l'ìsola de Hokkaidō), cont i lengov austronesian oppur cont
di lengov del grupp ural-altaich. Chest ultem dò ipòtesi chì a hinn al dì
d'incoeu i pussee accreditaa: on frach de lenguista a hinn d'accòrd de dì che'l
giappones el saria constituii de on substraa austronesian ch'el s'è giontaa
insema cont di influenz uralo-altaich. El giappones el gh'ha di somejanz
sintattich cont el corean, cont di differenz però de morfologia e lessich.

Del punt de vista tipologich el giappones el gh'ha un bel poo de caratteristich
di lengov agglutinant del tipo SOV, cont ona struttura "tema-comment" (compagna
de chella del corean e del cines). Però per la presenza di element tipich di
lengov flessiv di lengovist el ciamen el giapponese ona lengova
"semi-agglutinanta".



https://lmo.wikipedia.org/wiki/ISO_639-3

ISO 639-3 al è un standard internazinal da còdas da lenguagi. Al estend ul còdas
alpha-3 in ISO 639-2 con l'ànem da covrí tücc i lenguacc cognüü. Inscí, al è un
sura-insemma dal ISO 639-1 e di linguagi individüaj in ISO 639-2. La paart 2 apó
la tö dent colezion da lenguagi, coura ca la part 3 le fa mia, inscí 639-3 al è
mia un sura-insemma da 639-2.

Ul sbozz da 2005-07-30 al cuntegn 7602 entrad. L'inventari di lenguv al è basaa
sü trè funt: i lenguagi individüaj dal 639-2 i-è la basa, estendüda par linguagi
mudern da la 15ma edizion dal Ethnologue e par varietaa stòrigh, lenguagi andegh
e arteficiaj da la Linguist List.

Ul status da chest prugett a Ginée 2005 al è chel da Draft International
Standard (DIS). Ul sbozz curent al è referii cuma ISO/DIS 639-3.

A gh'è dent 56 lenguagi in 639-2 che ul SIL al cunsidera vess di 'Macrolinguacc'
in 639-3 [1]. Vargün da chist macrolinguagi al gh'eva nissün lenguagi
individüaal, inscí cuma definii par 639-3 in ISO 639-2, e.g. 'ara'. Di olt cuma
'nor' i gh'eva gianmò i sò part individüal (nno,nob) in 639-2. Vargott al vör dí
che di linguagi (e.g. 'arb') ch'i era cunsideraa vess di dialett d'un lenguagi
par ISO 639-2 adess i-è cunsideraa in in ISO 639-3 vess di linguagi individüaj
apó lur.

Chestu chí al è un tentatif da tratá varietaa ch'i pöl vess linguisticament
distint, ma ch'i è trataa pai locudür cuma dò furm dal medém lenguagi, e.g. in
cas da diglòssia.

Par la definiziun da macrolemguagi e lemguagi culetif, vidée
http://www.sil.org/iso639-3/scope.asp



https://lmo.wikipedia.org/wiki/Geugrafia

La geugrafia l'è la scienza che la stüdia e la descriv la süperfis de la Tera
insema cun tücc i fenomen che ghe süceden de sura; in de la definiziun l'è
cumpresa dunca anca la sucietà ümana. In del sò significaa püsee largh la
geugrafia la cuntegn dunca un muntun de alter scienz, cume per esempi la
biulugia, la geulugia, la fisica, la storia, la pulitiga, l'agrunumia,
l'eculugia. Di stüdi geugrafigh a vegnen föra di espert, che se rapresenten cunt
i strüment de la cartugrafia, che la permet de met in evidenza tücc i diferent
fenomen particular che salten föra.

La geugrafìa l'è una scienza antíga; adiritüra dii pupülazziun antighissem, cumè
i Egizzian e i Caldée, han pensaa də bütá gjo una rəpresentazziun də la Tèra e
dii stèll. Dii prugrèss ülteriuur hin vegnüü cunt i greech (l'è staa pròpi un
greech, Eratòsten a scriif el libər c'al sə intitulava Geugrafía) prima e cunt i
rumàn dəspöö, anca se la geugrafía l'era amò ferma al cuncètt də rəpresentazziun
dəl muund. In də chel perìud chì l'ünich persunagg də una certa impurtanza l'è
staa el Tulumeu, un grech dəl II secul dəspöö Criist.

Cunt i invasiun barbàrich e l'inflüenza də la Gjesa Catòlica la geugrafìa (in
uçideent) l'ha faa un mücc də pass indréé; a hin staa i Áreb a tegní-la in vida,
e anzi han cumenzaa a fá mesürazziun e calcul.

Cun Galileu e Cupèrnich, invers la fin də l'Etaa də mezz, anca in Europa la
geugrafìa l'ha rəcumenzaa a desvelupá-s, e in dəl XVI secul han cumenzaa a
vedè-s i prim cart geugràfich mudern (pər esempi, Mercatuur in dəl 1569 l'ha
tiraa föör una carta cunt una prujezziun cilìndrica).

In dəl XIX secul la nass la geugrafìa muderna, e cumenzen a multiplicá-s i
specjalisazziun; in di chij han chì cumenzen anca i esplurazziun scientìfich
urganisaa, pər esempi də part də von Humboldt e Ritter. La cressüda də la
geugrafìa muderna l'è nada inaanz anca pər el XX secul, fina cə i geògraf də
tütc el muund s'hin decidüü e han fundaa l'Üniun Geugràfica Internaziunala.



https://lmo.wikipedia.org/wiki/Astronomia

Astronomia o Asternomea (de la paròla greca astro(αστέρι) = stella e
nomos(νόμος) = ciamà) l'è el studi scientifich di còrp celest (compagn di stell,
pianet, comet, galassi) e di fenòmen che vegnen de foeù de l'atmosfera
terrester. El gh'ha a vidè sia con l'evoluzion, la Fisega, la Chimega, la
Metereòlogia e i moviment di còrp celest, sia con la formazion e l'evoluzion de
l'Univers.

L'Astronomia l'è la scienza pussee antiga. De l'antichità fina a la fin del XIX
secol l'astronomia la verteva principalment in su l'osservazion meticolosa del
ciel stellaa. Incoeù la branchia de l'astronomia ch'el studia i pòsizion e i
spostament di aster la se ciama Astrometria. In di temp adree, quand che la
scienza l'era nonanmò nassuda, l'astronomia la se podeva sconfond con
l'Astrologia, la Teologia o la Filòsofia. L'Astronomia de incoeù la gh'ha nient
a che spartì con l'Astrologia.

L'invenzion del telescòpi l'haa dervii la strada a la moderna scienza
astronomega che la gh'ha el nòmm de Astrofisega.



https://lmo.wikipedia.org/wiki/Area_metrupulitana

El cuncet de area metrupulitana, ciamada anca zona metrupulitana, area urbana o
aglumeraziun urbana, al se riferiss a una metropul granda e tüt i sò zonn de
inflüenza o anca püssee cità vesin, tüt cunt i sò zonn de inflüenza. I zonn de
inflüenza poden vess paes de cunfin o cità satelit, e ciapen anca el nom de
cunurbaziun.

Questa chì a l'è una lista di arei metrupulitann püssee grant del mund a l'ann
2005. Vist che la gh'è minga una definiziun ünega per quantificà la dimensiun
d'un area metrupulitana, ghe poden vess list diferent. 'Sta chì la vegn del
Raport de Urbanizaziun Mundial di Naziun Ünì [1] (2003).

In acord a un stüdi di Naziun Ünì la prupurziun di gent che viven in di arei
metrupulitan de püssee de 10 miliun de abitant a l'è piscinina rispet cun la
pupulaziun mundial: in del 2003 a l'era del 3%. El nümer a l'è però 'dree vegnì
semper püssee grant e la stima a l'è del 4% in del 2015.

In del 2005 el nümer di arei metrupulitann cun püssee de 5 miliun de abitant a
l'era de 46. In del 2015 se pensa che saran 61. Cun püssee de 10 miliun de
abitant eren 20 in del 2003, e se pensa saran 22 in del 2015.

In acord ai tass de cressita de la pupulaziun d'incö, se pensa che la cità
püssee pupulada del mund in del 2015 la sarà Tokio; la segunda la sarà Mumbay e
la terza Dehli; la quarta Cità del Messich e la quinta São Paulo, che gh'avaran
una cressita ben ligada al desvilüp sucial e ecunomich del Messich e del Brasil.



https://lmo.wikipedia.org/wiki/1974

15 de lüj: culp de staat greech a Cipru: la cumencja la spartizziun de l'isula
de Cipru in dü tocch.

01 03 - El Pardo (Comünitaa de Madrid, Spagna): el consej de minístar presedüü
par Franco al confirma la pena de moort par Puig Antich e Heinz Ches (el nom
real del quaal era Georg Michael Welzel): i a esegütan l'indoman a Barcelona e
Tarragona, respetivament.

28 05 - Brèsa: s·ciòpa 'na bomba en Piàsa de la Lòza entàt che gh'è 'n córs 'na
manifestasiù dei sindacàcc. El bilàncio l'è de 8 mórcc e 101 ferìcc. La stràge
(ciamàda stràge de Piàsa de la Lòza) l'è rivendicàda de l'organizasiù neofasista
Ordine Nuovo.

20 12 - Andorra la Vella (Andorra): se l' inaügüra la Biblioteca Nassiunala
d'Andorra.

02 03 - Barcelona: Salvador Puig i Antich, militaant anarchista a che i
auturitaa franchiist i aplican la pena de moort.

30 09 - Buenos Aires (l'Argentina): Carlos Prats, generaal de l'esèrcit Cilées
fidel a Allende, sassinaa insèma con la sò mijé par la DINA.



https://lmo.wikipedia.org/wiki/Venere_(pianeta)

Venere l'è 'l segónt pianéta del Sistema Solar en ùrden de distànsa del Sul,
conden orbita quàze rotónda sö la quàla el fà 'n gir entréch entùren al Sul en
224,7 dé terèstri. El ciàpa el sò nòm de la Dea de la mitulugìa romàna de l'amùr
e de la belèsa.

L'è l'ogèt natüràl piö lüminùs endel ciél de nòt, dopo de la Lüna, condena
magnitüden aparènta de -4,6, e per chèsta rizù l'è cunusìt amò de l'antichità.
Venere el rìa a la sò lüminusità piö fòrte póch prìma che 'l fàghe dé o póch
dòpo che 'l nàghe zó 'l Sul e l'è per chèsto che de spès l'è stat ciamàt dei
pòpoi antìch "Stèla de la Dé" o "Stèla de la Séra".

L'è clasificàt come 'n pianeta terèstre e 'l vé definìt come 'l pianéta zemèl de
la Tèra perchè 'l g'ha 'na dimensiù e 'na màsa mìa tat diferènta. La sò
atmosféra l'è furmàda perlopiö de anidride carbonica e l'è 'n bel pó piö spèsa
de chèla terèstre, tat che la presiù al söl l'è 92 ólte piö àlta de chèla de la
Tèra. La densità e la cumpuzisiù de l'atmosféra le créa 'n efèt sèra isé grant
che i la pórta a éser el pianéta piö calt del sistema solar.

Venere l'è cuarciàt zó de 'n strat de nìgoi spès spès e che riflèt fés la lùce
del Sul. I nìgoi i è furmàcc perlopiö de àcit solfòrich che l'empedés de éder
diretamènte la süperfìce del de fò.

L'orbita de Vènere l'è quàze rotónda, la g'ha 'n ecentricità urbitàla de méno
del 1% e 'na distànsa média del Sul de 108 miliù de chilòmetri. Venere l'è 'l
pianéta che rìa piö derènt a la Tèra e 'n ocaziù de le cungiunsiù inferiùre, la
distànsa média 'ntra Venere e la Tera l'è de presapóch 41 miliù de chilòmetri.
El g'ha 'na velocità orbitàla de 35 km/s, e 'l ghe mèt 224,7 dé a fà 'n gir
entréch entùren al Sul. La rotasiù de Venere entùren al sò as, che l'è mai stàda
cunusìda 'nfìna a la segonda metà del sècol XX, l'è 'n diresiù contrària a chèla
de quàze töcc i óter pianéti del nòst sistéma solàr (moto retrogrado cioè 'n
sènso oràre). La rotasiù l'è lènta fés, difàti en dé de Vènere el düra piö o
méno 243 dé terèstri e l'è piö lónga del perìot de revulusiù entùren al Sul,
condena velocità a l'equatùr de apéna 6,5 km/h, e chèsto völ dì che sö Vènere el
dé el düra de piö de l'an. Però per 'n oservadùr sö la superfìce de Vènere 'ntra
n'alba e l'ótra pasarès apéna 117 dé terèstri perchè entàt che 'l pianéta el
gìra entùren a sè stès en sènso retrògrado, el se spòsta apò a dré a l'òrbita,
conden müimènt de revulusiù che và 'n sènso contràre a chèl de rotasiù. Isé el
stès pónt sö la superfìce el se vé a troà endèla stèsa puzisiù en rapórt al Sul
ogna 117 dé terèstri.



https://lmo.wikipedia.org/wiki/Ucitan

L'Ucitan (o lengua d'Oc) a l'è una lengua rumanza che l'è parlada in Ucitania:
in del süd de la Franza, in del Piemunt, in del cumün calabres de Guardia
Piemontese (La Gàrdia) e in de la Val d'Aran (che l'è in Catalugna) indue che
l'è recugnussüü cumè lengua ufiziala regiunala ciamada aranes del 1990. Se stima
che d'una pupulaziun de 14 o 15 miliun de ucitan, a hinn dumà intra 500 000 e 2
mijun quij ch'a hinn bun de parlà ben l'Ucitan, perchè a l'è una lengua che l'è
duprada poch in sucietà. L'Ucitan al sumeja al Catalan.

L'Ucitan el vegn del Latin vulgar parlaa in de la regiun che i Ruman ciamaven
Provincia, cugnussüda al dì d'incö cunt el nom de Pruvenza. El ciapa 'l sò nom
de Lengua d'oc, de la sò manera de dì de sì, oc, derivaa del latin hoc (=
"propri quèst chì"). Quèsta definiziun l'aveva duprada, per esempi, el Dant
Alighiee, per fà pöö 'na distinziun del Franzes (lengua d'oïl, de hoc ille =
"pròpri quèll lì") e de l'Italian (lengua del sì, de sic = "inscì"). In del Etaa
de Mezz l'è stada vüna di lenguf püssee dupráa in del camp literari: pueta cumè
Arnaut Daniel e Bernart de Ventadorn hann cuntribüii a creá, cunt i sò
cumpuniment, la cultüra de l'Amur Curtes, preduminanta per secuj in Europa.

La cultüra Pruvenzala l'ha scuminciaa a burlà giò quand, in del XIII secul, che
l'è stada fada una Crusada cuntra i eretich Albiges, che viveven in de la püpart
di cas in Pruvenza e che in de l'Amur Curtes aveven truvaa un leaa (e vün di
argument principaj a l'era propi l'aversiun cuntra el matrimoni catolich). La
Crusada l'ha batüü i eretich e l'ha faa föra gran part di òmen de cultüra de la
Franza meridiunala. De stu mument chí (pü o manch el 1230) i test Pruvenzaj hann
scuminciaa e vegnì manch, e la cultüra curtesa la s'è spustada in Sicilia, indue
che'l regnava l'imperadur Federich II, che l'era püssée liberal di olter munarca
del temp. Semper el Dant Alighiee l'ha recugnussüü a la puesia murusa ucitana
un'impurtanza tal in de la storia de la literatüra vulgar che in de la Divina
Cumedia l'ha rendüü umagg a l'Arnaut Daniel, quand che 'l rencuntra a la fin del
Pürgatori, cunt el fàgh parlà propi in Ucitan (ünich cas in tüta l'opera del
pueta fiurentin che un persunagg el parla in de la propia lengua; e ünich cas de
puesia ucitana in terzinn).

Pö, cunt l'ünificaziun de la Franza, i sò munarca (ad esempi el Lüis XII), hann
pensaa che una manera de tegnì tüt tacaa el paes a l'era quela de duprà una
lengua ünega, e dunca hann spingiüü a desvilüpà la lengua d'oïl, spezialment el
dialett de la regiun de Paris, che pö l'è diventaa el Frances mudern. De 'stu
mument chì (a s'emm pü o manch in del XVI sécul) i dialett meridiunaj hann
scumenzáa a vess dupráa de manch, fin al dí d'incö, ch'a hinn in de l'istessa
cundiziun di lenguf minuritari in Italia.

L'Ucitan el presenta una cuntinuidà lenguistiga. A bun cünt, per resun de
categurizzaziun lenguistica, hin staa definii di dialet. Segund Jules Ronjat, el
guascun el custitüiss el sul dialet ciarament diferenziaa, menter i limit intra
i alter dialet resten flüid. Föra da la classificaziun dialetala usüala, esisten
anca alter metud de classificaziun scientifiga di parlà ucitan. Prima de tüt la
ghe saria una classificaziun sura-dialetala, che la spartiria quela lengua chì
in ses toch:

Inultra un quai lenguista (cumpagn de Pierre Bec o Domergue Sumien) el taca ai
dialet de l'Ucitan anca el Catalan. Classificaziun del Pierre Bec:

Rit.: Se chanta, que chante Chanta pas per iu Chanta per m'amia Qu'es deluenh de
iu

Baissatz-vos montanhas Planas levatz vos Perqué pòsque veire Mons amors ont son.

Paire nòstre que siès dins lo cèl, que ton nom se santifique, que ton rènhe nos
avenga, que ta volontat se faga sus la tèrra coma dins lo cèl. Dona-nos nòstre
pan de cada jorn, perdona-nos nòstres deutes coma nosautres perdonam als nòstres
debitors e fai que tombèm pas dins la tentacion mas deliura-nos del mal. Amen.

Paire nòste, que siés dins lo cèu, que ton nom se santifique, que ton Rènhe nos
avèngue que ta volontà se fague, sus la terra come dins lo cèu. Dona-nos vuèi
nòste pan de cade jorn, perdona-nos nòstes dèutes, come nosautres perdonan als
nòstes debitors. E fai que tombem pas dins la tentacion, Mais deiléura-nos dau
mau. Amen.

Paire noastre que siatz en ciel, que lo voastre nom sigue sanctificat que lo
vostre renho arribe, que la vostra volontat sigue facha, sus la terra coma au
ciel. Donatz-nen ancuèi lo noastre pan de cada jorn, perdonatz-nen li noastri
ofensas, coma perdonam en aquelos que n'an ofendut. Non nen laissetz sucombar à
la tentacion, mas liberatz-nos dau mau, amen.

Nòstre paire qu'és al cél, ton nom sia sanctificat; ton rènhe benga. Ta bolontat
sia facha en la terra coma al cél. Dona-nos agouéi nòstre ap dé cada jorn, e
perdononos nòstras offensas coma nosautres perdonan en d'aquelis que nos au
offensats e no nos endusuiesques pas en tentaciéon; mais deliora-nos del malin,
amen.

Paire Nòstre, que siés dins lo Ciel, que tio nom se santifique que tio Rénhe
véne, que ta volontat sibi facha dins lo Ciel e sus la tèrra. Dona-nos, aura, lo
pan de tuchi lhi jorns e pardona-nos i nòstri peccats coma nosautri ilh pardonèm
an aquilh que nos fan de mal. E pòuça-nos pas a la tentacion, mas delibera-nos
dal mal. amen.

Atenziun: i urtugrafii di versiun uriginai (föra che per l'ültim esempi), hin
staa tüt müdaa in quela classiga ucitana

Dio adonca que als temps del prim rei de Chipri, après que Jofrèi de Bolhon
aguèt conquistat Tèrra Santa, arribèt qu'ona bella frema de Gascònha se n'annèt
en pelerinatge au San Sepulcre, e que au sio retor, arrivau en Chipri, foguèt
insultau villanament da quarques òmes scelerats. D'aquel fach, ella non cessava
mai de sei laumentar, e pensèt ben per sei consolar d'anar sei plagner dal rei,
ma carcun lhei diguèt que seria stat inutil, perquè menava tant una maria vita
que non solament non vendicava leis affronts fachos als autres, ma supportava
amb viltat aquels qu'eran fachos a el mesme. Talament que aquel que l'avìa amb
el, podìa sfogar la sio rabbia e lei faire onta e vergònha. En sentent aquò la
frema, desperadu de la vendetta, sei proponèt de voler far cessar l'ontosa
condicion, en laquel lo rei sei trovava. Sei presentèt en plorant davant d'el e
lei diguèt: "Mon signor, io non vei sio vengut trovar per vendicar l'injúria que
m'es estau facha, vei sio vingut trovar per que m'ensegnès en pau coma fetz per
supportar aquelas que vei fan e per emparar da vos a supportar l'injúria facha a
io; e sietz tant buòn a leis supportar, que v'asseguro que vos donerìa volentier
a portar la mio!". Lo rei, que fin alora era stat on pigràs, coma se sei
resvelhèissa da on suòn, commencèt a vendicar severament l'injúria facha a
aquella frema, e diventet terrible persecutor de tots aquels que sei
permettesson de far on insult a la sio corona. ibidem, pag. 624

Dio donca que ais temps dau premier rei de Chipri, après la conquìsta facha de
la Tèrra Santa da Gottifré de Bolhon, arrivèt que ona nòbla frema de Gasconha
annèt en pelegrinatge au Sepulcre, dedont en retornant, arrivada que foguèt a
Chipri, siguèt da quauques òmes scelerats villanament outragiada. E sei
lamentant d'acquò sença minga de consolacion, ella pensèt de s'en anar planher
dau rei; ma lei foghet dich per quaucun que aurìa perdut la fatiga, perquè éu
era d'ona vita tant libertina e tant pau de buòn que, non pas de vendicar lis
ontas deis autres amb justìcia, ansi on nùmero infinti d'aquellis fachos en éu,
amb ona viltat desonoranta, nen sopportava; talament que quossigue que auguesse
quauque resentiment, l'esfogava en li faguent quauque onta o despièch vergonhós.
Sentent acquò la frema, desperada per la vendetta, per sei consolar on pau de la
siéu pena, pensèt de voler puènhe la viltat d'aquéu rei; e anant si pluerant
davant d'éu, diguèt: "Miéu sinhor, iéu non veni a la tiéu presença per vendetta
qu'aspèri de l'injúria que m'es estada facha ma, per soddisfacion d'aquesta
injúria, tei pregui que mei muòstres come tu sòffres aquellis que iéu senti quei
tei son fachos, a fin que leis emparant da tu, iéu pòsqui amb pasiença soportar
la miéva; la quala, Diéu sau, se lo podèissi faire, volontier tei donerei,
perquè tu lis sabes tant ben portar!". Lo rei, que fin allora era stat long e
pigre, coma se sei revilhèisse dau suòn, en commençant da l'injúria commessa
vers aquella frema, la quala vendiquèt severament, devenguèt on persecutor
saverissimo de cadun que faguesse, d'allora en avant, qauqua rem còntra l'onor
de le siéu corona. ibidem, pag. 624-625

Sospello (Sospel in frances) l'è un paes del paes mentunasch, e la sua parlada
l'è un poo de transiziun tra l'Ucitan e 'l Ligür: dunca el gh'ha carateristigh
de tüt dò i lenguv Donque digo que als temps do premier rei de Chipro, après
fach a conquista da Tèrra Santa da Goffredo de Bolhon, es capitat qu'una grand
sinhora de Gascònha annèt en pelegrinatge au Sepulcre e en tornant d'ailà,
arrivaia en Chipro, s'en annèt vèire de tots els colors da certos òmes
sellerats; e siccoma en annèt patir tant, que non vorìa sentir de consolacion,
pensèt d'anat s'en laumentàr dau rei; ma i venguèt dich da carcun qu'aurìa
perdut a sio pena, perqu'el era tant minchon e tant buàn a pau que d'amb una
viltat pròpi degna d'ògni vitupéri soportava mila enjúrias fachas en el, autre
que vendicar d'amb justìcia aquellas fachas als autres. Au ponch que quionque
avìa una bila, l'esfogava en li fasent quarque onta o quarque marìa figura. A
frema, en sentent aquò, perdent ògni sperança de vendetta, per se consolar en
quarque manera do sio tuàrt, annèt pensart de lavar un pau a testa en aquel
gusàs d'un rei; e annaia en piorant, diguèt: "Mio sinhor, io non vengo a tio
presença per vendetta, que io aspère de l'enjúria que m'an fach ma, per n'aver
una soddisfacion, te prego que me muàstres un pau coma fas a soffrir aquellas
que sento que te fan a tu, a fin que, emparant da tu, io puàrga sopportat en
pasiença a mio, que se poguessa, Dio o sau, se non a te donerìa a tu, ja qu'es
sabes sopportar si ben!". O rei, fin allora tant carònha e buàn a ren, coma se
se foguessa reviat da un suàn, en commençant dau tuàrt fach en aquesta frema,
que annèt vendicar amb rigor, deventèt persecutor sever de cadaún que d'allora
en la faguessa quarqua ren cuàntra l'onor da sio corona. ibidem, pag. 625-626

I tèms dóu proumié rèi de Cipre, après la counquisto de la Terro Santo pèr
Jaufret de Bouioun, se trovo qu'uno noblo damo de Gascougno anè 'n pelerinage au
Sant Sepucre; e 'm acò 'n s'entournant, coume arribavo in Cipre, fuguè brutamen
óutrajado pèr quàuqui scelerat. E d'acò descounsoulado e adoulentido, se pensè
d'ana reclama au rèi, mai ie fuguè di pèr quaucun que farié 'no cambo lasso,
pèr-ço-qu'acò 'ro un rèi de tant pau de causo e tant pau de d'ounour que riscavo
gaire de venja coume se dèu lis escorno dis autre, dóu moumen qu'em'uno bassesso
vituperablo n'avalavo tant-e-pièi-mai que i'èron facho à-n-éu, bèn tant que
tóuti aquéli que reçaupien quauqe grèuge, lou bevien emé sa vergougno. D'ausi
acò, la damo, desesperant d'èstre venjado, pèr avé quauque soulas de sa nouiso,
tirè lou plan de pougne la quietivié d'aquéu rèi. E 'm acò s'anè plagne davans
éu e ie diguè: "Moun segne, ié noun vène en ta presènço pèr venjanço qu'espère
de l'injùri que m'an fa; mai, pèr ma satisfacioun, ensigno-me, te prègue, coume
fas tu pèr soufri à ço que te dison, lis injùri que te fan, pèr fin qu'à toun
escolo iéu posque supourta la miéuno emé paciènci, laqualo, Diéu lou saup,
voulontié te dounariéu, s'èro poussible, d'abord que tu lis suportes tant bèn".
Lou rèi, que jusqu'alor èro esta pigre e pataras, se revihè coume d'un som, e
coumençant pèr lou grèuge d'aquelo damo, que venjè aspramen, éu devenguè d'aqui
persecutour mai-que-mai rege de tóuti aquéli que desenant coumeteguèron
quaucarèn contro l'ounour de sa courouno.

VERSIUN IN URTUGRAFIA CLASSIGA: Ai temps dau promier rei de Chipre, après la
conquista de la Tèrra Santa per Jaufré de Bolhon, se tròba qu’una nòbla dama de
Gasconha anèt en pelerinatge au Sant Sepucre; amb aquò en s’entornant, come
arribava en Chipre, fuguèt brutament otratjada per quauquei scelerats. E d’aquò
desconsolada e adolentida, se pensèt d’anar reclamar au rei, mai ié fuguèt dich
per quauqu’un que fariá una camba lassa, per çò qu’aquò èra un rei de tan pauc
de causas e tan pauc d’onor que riscava gaire de venjar come se deu leis
escòrnas deis autres, dau moment qu’amb una bassesa vituperabla n’avalava tant e
puèi mai que i èran fachas an eu, ben tant que toteis aquelei que reçaupián
quauque grèuge, lo bevián amb sa vergonha. D’ausir aquò, la dama, desesperant
d’èstre venjada, per aver quauque solaç de sa noisa, tirèt lo plan de pónher la
quietiviá d’aqueu rei. Amb aquò s’anèt plànher davant eu e ié diguèt:
“Monsénher, ieu non vene en ta presénça per venjança qu’espère de l’injúria que
m’an fach; mai, per ma satisfaccion, ensenha-me, te prègue, come fas tu per
sofrir a çò que te dison, leis injúrias que te fan, per fin qu’a ton escòla ieu
pòsque suportar la mieuna amb paciéncia, la quala, Dieu lo saup, volontiers te
donariáu, s’èra possible, d’abòrd que tu lei supòrtes tan ben”. Lo rei, que
jusca alòr èra estat pigre e pataràs, se revelhèt come d’un sòm, e començant per
lo grèuge d’aquela dama, que vengèt asprament, eu devenguèt d’aquí persecutor
mai que mai rege de toteis aquelei que desenant cometeguèron quauquarren còntra
l’onor de sa corona.



https://lmo.wikipedia.org/wiki/Toscana

La Toscàna l'è bagnàda dal Mar Lìgüre e dal Mar Tireno a sira, l'è tacàda a la
Ligüria, a l'Emilia e a la Romàgna a mut (nòrt), a i Marche e a l'Ümbria a
matina e al Làsio a mesdé.

Ol teritòre toscà l'è quàze töt in colìna, 66,5% del teritòre, la montàgna la
rìa al 25,1%, menimà i pianüre i è pròpe póche, cioè apéna 'l 8,4%. L' fà part
de la Toscàna ach 'l Arcipelago Toscano co i sò 7 ìzole e tra chèste la piö
grànda l'è l'Isola d'Elba, co i sò 223,5 km².

Ol fiöm piö lónch l'è 'l Arno, lónch 241 km, che l' pàsa per Firènse e per Pìza;
de regordà ach 'l Ombrone, 161 km, 'l Serchio, 111 km, la Cecina, 73 km, la
Magra, 70 km.

A mut (nòrt) e a matìna 'l teritòre de la Toscàna l'è circondàt da i Apenìni che
i sègna 'l cunfì co i ótre regiù, tra i ótre cadéne de mucc gh'è de regordà sura
de töt i Alpi Apuane. Ol mut piö ólt l'è 'l Monte Prado, 2.045 méter söl lièl
del mar, che l' se tróa söl cunfì tra la pruìnsa de Regio e la pruìnsa de Luca;
de regordà ach ol Monte Giovo, 1991 méter s.l.m., ol Monte Rondinaio, 1964 méter
s.l.m., ol Monte Pisanino, 1946 méter s.l.m. e l'Alpe Tre Potenze, 1940 méter
s.l.m. Tra i mùcc gh'è de considerà ach ol Monte Amiata, 1738 méter s.l.m. che
però l'è per ès piö precìs ü vülcà che l'è smórs de tat tép.



https://lmo.wikipedia.org/wiki/Tever

El Tever (Tiber in Latin, Tudesch e Ingles; Tevere in Italian; Tibre in Frances
e Purtughes; Tíber in Spagnö e Catalan) a l'è un fiüm de l'Italia central; lungh
405 km, el cata l'aqua de un basin de 17.400 km²; la sua purtada media a livel
anüal l'è de 230 m³/s. El nass in Emilia-Rumagna, arent al munt Fümirö a 1.286
meter de quota; dopu un quai centinee de meter el ghe va dent in Tuscana, e la
taja per una trentena de chilometer in pruvincia de Arezz. Dopu che 'l và föra
de la Tuscana el va dent in Ümbria, e la percur tüta quanta da nord a süd
bagnand, tra i alter, i paes de Cità de Castel e Ümbertid e passand arent a
Perügia, Tödi, Marscian. Dopu l'Ümbria al percur el Lazzi, dopu che l'ha marcaa
per una quarantena de chilometer el sò cunfin. In del Lazzi al bagna Ort, el
traversa la Sabina prim de girà invers Ruma. El Tever el taja Ruma per intregh
da nord a süd, el passa per i famus set runch de la Ruma antiga e 'l sa trà dent
in del Mar Tiren in del toch de costa tra Fiümisin e Ostia. El Tever, in del sò
camin, el ciapa l'aqua de un muntun de fiümisei e turent, sò aflüeent: el
Chiasc, el Néra, e l'Anien de la mancina, el Nèstur e ul Treja de la drita.

El Tever l'è semper staa el fiüm cunsacraa a Ruma, fin dai temp de Romul e Remu,
che han fundaa la citaa propi in d'un punt favurevul in sül curs del fiüm (arent
a l'isula tiberina); in di temp ruman, i barch e i nav a pudeven risalì el Tever
propi fin a la zona di set runch, e barchet püssee piscinit a rivaven anca in
Ümbria.



https://lmo.wikipedia.org/wiki/Pol%C3%A8nta

La polènta l'è 'n piàt a bàze de farìna de cereài, che, aisebé che 'l sàpe
cunusìt en divèrse varietà sö töt el teretóre italià, l'è stat per tat tép
l'alimènt bàze en quàze töte le regiù de l'Itàlia del nòrt, endóche l'è amò
popolàr.

En divèrse variàncc la polènta la vé fàda apò 'n Ungheria (puliszka), en Savòia,
en Svìsera, en Austria, en Croàsia (palenta, žganci o pura), Slovénia (polenta o
žganci) , Sèrbia (palenta), Romanìa, (mămăligă), Bulgarìa, Còrsica (pulenta),
Brazìle (polenta), Argentìna, Ucraina e Caucaso (culesha), Uruguay, Venezuela, e
Mesico.

La polènta l'è furmàda de 'n impàst de àiva, farìna de cereài (al dé d'encö de
sòlet l'è farìna zàlda (farìna de furmintù) e sal, còt endèn paröl (la tradisiù
la öl che 'l sàpe 'n paröl de ram) per alméno 'n ùra. La farìna de polènta
tradisiunàla la g'harès de éser masnàda a préda ("bramàda") piö o méno fìna a
segónda de la tradisiù regiunàla. De sòlit la vé prezentàda 'n tàola söndèn taér
de lègn cuarciàda zó condèn stràs e la vé servìda, a segónt se le piö o méno
mulzìna, condèn cügià o a fète ('na ólta taiàde zó condèn fil de cutù).

La paròla "polènta" la del latì puls, 'na sórt de polènta de far che 'l
custitüìa la bàze de l'alimentasiù de le popolasiù antìche de l'Itàlia. I gréci
envéce i dopràa l'órs.

El sò nòm par che 'l vègne del tarai ("tarel"), la càna dopràda per menà la
polènta 'ndèl paröl. Isé come dèle ótre resète de la Lombardìa (compàgn de la
pulénta vüncia), l'è preparàda condèna miscela de farìna de gràno saracéno, che
la ghe dà 'l culùr scür, a diferènsa de la polènta vüncia, endèla polènta
taràgna 'l formài el vé mitìt zó endèla cotüra e mìa a la fì.

Endèl 1931 el poéta bergamàsch Cinto Gambiràs l'ha scriìt la Cansù de la
polènta, müzicàda dal maèster Emilio Pizzi. Te sé ciara, te sé scüra, te sé
zalda, te sé d’ór; a segond de la farina che mé dóvre per fat sö. Te sé mòla, te
sé düra, ma, dürota o pör tendrina, té te sé l’ünech tesor, ch’ àl vergota al dé
de ‘ncö. Oh polènta, polènta, polènta, töte i bòche con té i se contènta! O
delìssia immortàl de la pansa, te se fet con qualunque pitansa! Tè se‘l cibo de
siòre e poarècc, te sé’l cibo de zùegn e de vècc! A l’te unure ògne bu
bergamàsch cara spusa del brombo d’i fiàsch! Coi polàster, la fritada, col
formai e coi osèi, col sguassèt, la cotolèta, coi lömaghe, col pucì, te sé
sèmper adatata, o polenta benedèta, te sé ‘l cibo degli Dèi, te sé ‘l cibo del
Giopì! Oh polènta, polènta, polènta, töte i bòche con té i se contènta! O
delìssia immortàl de la pansa, te se fet con qualunque pitansa! Tè se‘l cibo de
siòre e poarècc, te sé’l cibo de zùegn e de vècc! A l’te unure ògne bu
bergamàsch cara spusa del brombo d’i fiàsch!

G.V. Brandolini 2008. Storia e gastronomia del mais e della patata nella
Bergamasca. Orizzonte terra, Bèrghem 32 p.



https://lmo.wikipedia.org/wiki/Napoleon_Bonapart

Napoleon Bonapart (Frances: Napoléon Bonaparte, Talian: Napoleone Buonaparte),
l'è nassüü a Ajàss, in de la Còrsega, el 15 de agost del 1769, giust dòpo pòch
mes che la repùblica de Genoa la gh'aveva vendüu l'isola ai frances. L'è stàa
fatt general durant la rivoluzion francesa, quand che l'ha contribuì a difènd el
pais contra i stàa de la reazion ch'el ghe daven contra.

In del 1804 l'è reussìi a fass nominàa imperador de Francia in de la catedral de
Notre Dame a Paris, e l'ann despö l'è stàa fàa anca Re d'Italia cont ona
incoronazion in del Domm de Milàn. L'è reussìi a cattà su tutta l'Europa
cuntinentala, ma cont l'invasion de la Russia in del 1812 e la ritirada de
Mosca, quand l'hàa perdüu tutt el sò esercit intra la fin del 1812 e el principi
del 1813, l'hàa segnàa la soa fin politega.

Relegàa in su l'isola d'Elba, in del mes de marz del 1815 l'è tornàa a Paris in
dove l'hàa governàa ancamò per cent dí, finn a quand l'è stàa definitivament
battüu a Waterloo dij ingles e dij prussian.

Per vess segur ch'el tornava minga un'altra volta, ij ingles l'hann tràa in su
l'isola de Sant'Elena, giust in del mezz de l'ocean atlantegh, in dove che l'è
morüu el cinqu de magg del 1821.

Nassüu de Carl Maria Buonaparte e de Letizia Ramorino, a növ agn el pader l'hàa
portàa a la scola milidar de Brienne, in dove che l'è restàa per cinqu agn.
L'era giamò on ufizial quand che in del 1789 l'è sciopada la Rivoluzion
francesa. Vegnüu indree in de la Corsega a l'epoca de la guèra civil (I corsegan
comandàa del Pasqual Paoli s'eren rebellàa aj frances) la soa fameja la gh'ha
vüu de gnì indree ancamò indree perchè l'era stada accusada d'avè tradìi e de
vess amisa dj frances.

In favor de la rivoluzion, el Napoleon l'è andàa innanz in de la gerarchia
militara e in del dezember del 1793, quand che l'era tenent colonell de
l'artijeria, l'ha liberàa Tolòn di monarchegh e di ingles e l'è devegnüu
general.

In del 1795 l'è stàa fàa comandant de la piazza de Paris del Barras, member del
direttori che l'eva giamò favorìi, e l'ha combattüu contra i monarchegh che
voreven taccà la Convenzion Nazional. Ajudàa del Murat, el Napoleon l'ha salvàa
la Franza de un colp de stàa. In premi el Barras l'ha nomenàa comandant de corp
d'armada.

El 9 de Marz del 1796 el Napuleoon l'hàa sposàa la Giusepìna Beauharnais, e dopu
solament dù dì l'è partìi per el front talian, in dove doveva combatt contra ij
austriach per quela che in del coo dj member del direttori la doveva vess
soltant una diversion, perchè l'atacch principal l'era previst in sul Rèn. El sò
esercit el gh'aveva solament 38.000 omen e l'era mal equipagiàa.

El gèni l'è vegnüu föra: la scunfigiüu i forz piemontes/austriach a Dego, a
Milèsim, a Cairu Muntenott e a Cosseria. El 10 de magg el travolgeva l'ultima
difesa austriaca in sul pont de Lod, e el 15 l'è entràa triunfalment a Milàn. In
del mes de giugn la veniva proclamada la Republica Transpadana (cont capidal a
Milàn) e in de l'otober de l'istess ann la vegniva formada la Legion Lombarda,
che per prima la gh'aveva come bandera el tricolor verd, bianch e ross.

I Savoja se vedeven costrett a firmàa el 28 de avril l'armistizi de Cherasco,
cont el qual Nizza e part de la Savoja vegniven passàa a la Francia. Ij
austriach, spaventàa per l'avanzada che la pareva inarestabil, , el 17 de otober
del 1797 firmaven el Tratàa de Campoformio ch'el meteva la parola fin a la
campagna d'Italia che l'aveva dervìi ij occh al mond de fronta al genj milidar
del corsegan, suranominàa el 'caporal piscinin' per la soa stadura e per el mood
che el gh'aveva de stagh vesin aj sò omen.

El Direttori el voreva limitàa el poder dj inglees e la soa capacitàa de lor de
viagiàa vers l'India. A l'istess temp el voreva limitàa el poder de Napuleoon
avendighel minga intorna. In del 1798 la vegniva inscìi deciduda la spedizion in
Egitt.

Metüu insèma on esercit de 40.000 omen, el Napuleoon l'hàa fàa rota su Malta,
subit ciapada, e pö su Alesandria che la s'è aresa dopu poch oor de l'ariv de la
flota francesa.

Napuleoon el viagiava vers l'internu, in direzion del Cairo ling el Nilo,
sconfigend i mamalucch prima a El Rahamaniya e pö, el 21 de luj, in de la bataja
dj piramidi. El sò esercit l'era però decimàa del cald, dj fever e de la fatiga,
e in de menter l'era ridott a 25.000 omen. Ultra tutt la soa flota, de la qual i
a dipendeven i rifurniment, la vegniva completament distruta el primm de agost
in de la baja de Abukir de l'amiraj inglees Orazi Nelson, de manera che el
Napuleoon el gh'aveva püu la posibilidàa de tornàa indree per mar.

A quest punt el decideva de marciàa vers la Siria. Rivàa el 19 de marz del 1799
a Acri, l'antiga fortessa cruciada, el sò esercit el perdeva dù mes in de
l'assedi e lù el decideva de tornàa indree. A Abukir, in dove l'ann prima la soa
flota l'era stada distruta, el scunfigeva i turch, ma ghe rivaven notizzi
preocupant de la Francia in dove l'esercit el vegniva sconfigiüu in sù tutti i
front e el Direttori l'aveva perdüu grand part del sò puder.

Gh'è de ricordàa che el Napuleoon l'era partìi per l'Egitt portandes adree
diversi scienziàa e studioos. In tra i scovert che questj hann fàa la pusee
famosa l'è stada la Stèl de Rosèta, che per la prima volta l'hàa permitìi de
interpretàa el significàa dj geruglifici per capìi la stòria de l'antich Egitt.

El 9 de otuber del 1799 el Napuleoon el rivava a Frejus e intant ch'el marciava
vers Paris la gent el aclamàva. Rivàa en la capidàl l'hàa reunìi igent che
voreven cuspiràa contra el Direttori. De la soa part a gh'eren el fradel Giusèpp
e l'alter fradell Lusiàan ch'el presideva el Cunsej dj cinqucent, ch'el gh'aveva
el podel legislatìiv insèma cont el consilj dj vecc.

De la sua part a gh'eren anca el Roger Ducos, member del Direttori, e el Emanuèl
Giusepp Sieyès che a l'era l'ideolugh de punta de la burghesia rivuluziunaria, e
pö el minister dj esteri Talleyrand e el minister de la pulizia Giusepp Fouchè.
Barras, alter member del Direttori, l'hàa decidüu de fass de part per vess minga
contra el Napuleoon.

Dopu de avee fatt giràa la voos che i monarchich i eren adree a organizàa on
culp, Napuleoon l'hàa ciamàa al Cunsej di vecc e a quell dj cinqucent de
trasferiss el 18 Brumaj (9 de November) a Saint Cloud, föra de Paris. Napuleoon
l'è anca stàa fàat comandant general de l'esercit.

I cass del stàa vegniven risanàa grazzia aj conquist de la guèra e a la
fondazion de la Banca de Francia, e anca cont l'ìintroduzion del franc d'argent.
La despariva l'inflazion.

La guèra cont el Papa la finiva cont el concordàa del 1801, firmàa del Pio Vìi,
ch'el restituiva minga a la gesa i ricchezz espropriàa duranta la rivoluzion.

Durant de l'assenza de Napuleoon che l'era in Egitt ij francees ij eren stàa
scunfigiüu dij austriach en Italia (Novi Ligure) e in sul Rèn. IN Italia, pö, la
coaliziòn contra i francees l'haveva fàa feura la Republica Napuletana del 1799,
fundada dj francees, e anca quèla rumana. El 6 de Magg del 1800, dopu ses mes
del colp del 18 de Brumaj, Napuleoon el ciapava ancamò el comand de l'esercit
francees.

Cont una marcia impunenta l'hàa pasàa ij Alp al Grand San Bernard, in dove che
ij austriach s'el spettaven minga, e ij hàa scunfigiüu a Montebello entrand
ancamò en Milan. El 14 de giugn s'hàa cumbatida la famusa bataja de Marengo, la
pusee famosa dj bataj napuleonich en Italia, e anca la pusee definitiva,
vinciuda grazzia a l'ariv del general Desaix che l'è mort in sul camp.

La pàas en Italia la vegniva formalizada cont el tratàa de Luneville ch'el
riconfermava el Tratàa de Campoformio. In del 1802 el Napuleoon el vegniva
proclamàa President de la Republica Taliana (vìis president a lìera el nobil
milanees Francesc Melzi d'Eril), titol ch'el tegniràa sina al 17 de marz del
1805 quand el vegniràa nominàa Re d'Italia.

La nocch de Nadal del 1800 el Napuleoon, la mijee e la scorta s'eren salvàa per
un miracol de un atentàa dinamitard mentra che ij andaven a l'Opera. Lù l'hàa
ciapàa l'ocasion de mett föra legg i giacobin (esijandj en Guiana e i
munarchich. Per dagh un segnal fort aj Burbuni che voreven tornàa in sul tròn
l'hàa fàa restàa in sul confin francees del Brabant el Duca D'Enghien, acusàa de
cospirazioon contra el primm consul, e l'hàa fàa fusilàa. El minister Talleyrand
l'hàa definìi l'assassini del Dura un grand error. Anca el General Moreau el
vegniva mazzàa perchè implicàa in del complott munarchich.

In del 1802 anca l'Inghiltera la firmava la Pàas de Amien cont la Francia. El
Napuleoon l'aveva distrugìi la coalizion contra de luavendegh anca l'appogg del
Tzar Paolo I. Per dù ann l'Europa la saràa finalment in pàas.

In del 1802 el Napuleoon el vendeva la pusee part del Nord America aj Staa Unii,
dopu che l'esercit che l'aveva mandàa a ciapàa Santu Domingu l'era stàa
distrugìi de la febbr giàla e de la resistenza comandada del Toussaint
l'Overture. Cont i sò forz a l'ovest metüu inscìi el Napuleoon l'aveva capìi che
l'era minga el càas de cercàa de difènd la Luisiana, come la se ciamava
l'America francesa del nom dj Re de Francia.

Dopu che l'aveva largàa la soa influenza in su la Svizzera e in su l'Alemania,
dj problema in su de Malta gh'hàa dàa el pretest aj francees de diciaràa ancamò
la guèra aj inglees che ghe daven supoort aj munarchich francees.

Uramaj consul a vida, el Napuleoon a l'era el padron total de la Francia. El 18
de magg del 1804 el senàa el proclamava Imperador dj francees e el 2 de
divcember del 1804, in de a catedral de Notre Dame, la vegniva fàda la cerimonia
de incoronazioon. Se dìis che lù l'aveva ciapàa la curòna dj màan del Papa Pio
Vìi per mètela in sul coo de per lù per minga ricognoss l'auturitàa papal, ma
prubabilment l'è minga inscìi perchè el Papa l'aveva benedett ij insegni
imperiàal. El fatto l'è che el Napuleoon el s'è incoronàa lù e pö l'hàa
incoronàa la soa mijee Giusepina Bàauharnais.

En Francia la tornava la munarchia, ma l'era minga quèla veggia. Napuleoon a
l'era minga 'Re de Francia e Navarra per grazzia de Diu' come se diseva un temp,
ma 'Imperador dj francees per voluntàa populàar'. La gh'era minga la nobiltàa
feudàal ma rimanèven i principij de la rivoluzion francesa, e el Napuleoon el
divegniva el primm imperador rivoluziunari, el paradoss pusee grand de la
storia.

El 26 de Magg del 1805, in del Dòm de Milan, el Napuleoon el vegniva anca
incoronàa Re d'Italia cont la Curona Ferrea che l'era (e l'è ancamò ) conservada
in del Dòm de Monza.

In del 1805 la vegniva formada in de l'Europa la terza coaliziòn contra el
Napuleoon. Lù l'aveva pasàa l'ultim ann in su la costa de la Nurmandia a
preparàa l'invasiòn de l'Inghiltèra insèma a la Spagna, ma vidend che la
situaziòn la se faseva periculusa l'è tornàa indree per mètes al comand de la
Grand Armada per portala in del cör de l'Europa a sconfigg i sò nemìis, anca
perchè el 21 de otober la flòta francesa comandada del amiraj Villeneuve la
vegniva distrugia al larg de Trafalgar de quèla inglesa del Nelson (ch'el moriva
in de la bataja) e inscìi se scancelaven i sogn de invàad l'Inghiltèra.

I forzi prusià, austriach e rùss (sota del nuvell tzar Lissander I ij eren pusee
foort. A gh'eren dù front: quell tudesgh, in dove l'imperador el guidava la soa
armada, e quèll talian, in dove el Massena el comandava l'ardama d'Italia. El 20
de otober el general nemiss Mack el se rendeva, el 30 ij francees a vinceven en
Italia a Caldero e pö el Murat el ciapava Vièna, ma el gross de l'esercit nemìis
el rimaneva intatt, ma el dù de dicember al Napuleoon el meteva la parola 'fin'
a la guèra cont la bataja de 'Austerlitz', el sò capulavor strategich cont el
qual l'è divegnìi el padron de l'Europa. El dì dopu ij sò nemìis ij ciamaven la
pàas. L'Austria la perdeva Venèzia, cha la vegniva unida al Règn d'Italia, e la
pardeva anca la soa influenza in de sura de l'Alemania che la divegniva
Confederazion del Rèn.

Se diss che dopu de avee savüu de Austerlitz el primm minister inglees Gujerm
Pitt l'hàa domandàa al sò nevod re rutulà una carta de l'Europa che la gh'era in
cà de lù, ricognossend che el continent l'era stàa tutt ciapàa dj francees.

L'ann dopo el Bònapart el umiliava la Prùsia el 14 de otober cont la bataja de
jena.

El 14 de giugn del 1807 a Friedland l'imperador el sconfigeva la quarta
coalizion comandada de la Prùsia, dopu de la sanguinusa bataja de Eylau. El Tzar
Lissander I el vegniva custringiüu a firmàa la pàas in de l'inconter de Tillsit.
L'Europa la vegniva dividida in dù zon de influenza: quèla ucidentala sòta la
Francia, quèla urientala sòta la Rùsia. La rimagniva averta la question de la
Pulònia, che el Napuleoon vereva indipendenta mentra che el tzar la voreva
ciapàa. En Pulònia l'imperador l'aveva incontràa una nobildòna, Maria Walesa,
che la divègn la soa amant e la andarà a incontrall anca quand el imperador el
andrà en disgrazia.

L'inghiltera a l'era l'unica putenza ancamò in pè contra ij francees, e per
indebulila el 21 de november del 1806 el Bònapart l'aveva diciaràa el blocch
continental de tucc i materiàal: i nàaf inglees sarissen minga püu entràa in dj
port cuntinentaj e ghe saria püu stàa comerc cont l'Inghiltèra. Per ij inglees
l'è stàa un prublema, ma per l'Europa el prublema l'è stàa ancamoo pusee grand:
la Francia l'hàa perdüu parecc in del commerzi, ma el blocch l'è fallìi perchè
diversi paìs aveven minga aderìi completament e gh'aveven ancamò scambi cont i
inglees. Quand el Purtugall l'hàa dervìi i sò porti aj Inglees l'imperador l'hàa
invadüu la Spagna, e quand che el tzar l'è usìi del blocc l'hàa lanciàa la
campagna de Rusia che l'hàa segnàa la soa fin.

In del 1808 in de la famija real spagnola a gh'era sort un diverbi in tra el Re
Carl IV e el sò fiö, el Princip dj Asturia Ferdinand. El Napuleoon l'hàa
constringiüu tuc e dù a ritirass e l'hàa ciapàa la Spagna per anètela in de
l'imper. In del menter i sò trupp a conquistaven el Portugall, in dove però ij
inglees sbarcaven dj trupp al comand del Duca de Wellington che l'hàa liberàa el
pees e l'hàa creàa dj prublema anca in Spagna, in dove la popolaziun a l'era
insorta contra i francees e l'aveva costringiüu el Re Giusepp a scapàa. El
Napuleoon el vegniva giò e el 4 de dicember Madrid la se rendeva a l'imperador,
ma la nasida de la quinta coalizion la ghe impediva de completàa la soa opera e
la Spagna la rimagniva un prublema.

In tra el cinqu e el ses de luj del 1809 l'imperador el sconfigeva la quinta
coaliziun a Wagram, dopu de avee ocupàa Vièna includìi el palazz de Shonbrunn. I
condiziòn de pàas per l'Austria i eren pesanta: la perdeva el Trentin, l'Altu
Adig, l'Istria e la Dalmazia, e la gh'aveva de pagàa un indennizi de guèra
enorma. El 7 de magg del 1809 Napuleoon l'haveva anca ordinàa l'anesiòn del
stàat Puntifizi in del Imper francees.

In de 1810 l'Europa de Napuleoon a l'era sistemada, la Francia la s'era
ingrandida, e tucc ij alter stàa i eren divegnìi sò satellit o leàa. El Règn
d'Italia l'era governàa del Vìis rè Eugeni, fiö de la mijee Giusepina, la
Republica de Lucca e part de la Tuscana i eren governàa de la sorela Elisa
Bònapart cont el sò spoos el princip Felis Baciocchi, el Ducàa de Guastàla l'è
andàa prima a la sorela Paulina Bònapart sposada cont el Princip Borghese, e pö
al Règn d'Italia; el fradell magiòr Giusepp Bònapart l'era divegnìi Re de
Spagna, el fradell Luis Re de Ulanda dopu de avee sposàa la Urtensia
Beauharnais, fiöla de la mijee Giusepina. Ancamò, el fradell Girolam Bònapart el
gh'hàa avüu el Règn de Westfalia e el general Murat, che l'aveva sposàa la
sorela Carulina Bònapart l'aveva avüu el Règn de Napuli.

El Maresciall Bernadotte el gh'hàa avüu el Règn de Svezia (ma l'hàa pö tradìi
entrand in de la coalizion cha a la fina l'ha scunfigiüu) dopu de avee sposàa el
primm amur de Napuleoon Desiree. Anca la Confederaziòn dèl Rèn l'era sòta el
controll de l'imperador.

Dopu de la pàas de Schonbrunn el Napuleoon e el primm minister austriach
Metternich i s'eren acordàa per un matrimoni de stàat. el 14 de december del
1809 l'imperador el divorziava de la Giusepina Beauharnais, la mijee infedela ma
amada (tant che i dù a remaneven legàa financa ai temp de l'esili de Sant'Elena
per sposàa el primm de avril del 1810 la tosa de l'imperador d'Austria, Maria
Luisa de Asburg. Essend inscìi legada anca del matrimoni, l'Austria la
rapresetava adess una növa leada. Dopu che la prima mijee la gh'aveva minga dàa
un fiö, la segunda el 20 de marz del 1811 l'è riessida a dagh a l'imperador
l'ered del tron: Napuleoon Francesc, disüu el 'Re de Roma', che però el saria
mai andàa verament in sul tron per morì a 21 ann solament in del 1832.

Rusia e Francia ij eren formalment leàa, ma l'ecunumìa rusa l'era danegiada cont
el bloc cuntinental contra ij inglees, e el tzar Lissander el serava volentera
un occ per quij ch'el violaven, inscìi el Napuleoon l'è tràa insèma una 'Grande
Armee' formada de pusee de 500.000 omen per stremill.

El tzar el s'è minga stremìi, e l'hàa ordinàa la formazion de düu armadi,
comandàa dij general Barclay de Tolly e Bagration.

El 24 de giugn del 1814 i francees pasaver la frontera e tacaven l'invasion; de
front de lor l'esercit russ el se ritirava in ordin senza combatt, salvu bataj
de importanza limitada come quej de Smolensk e de Valutino. La vanzada l'è
rivada senza prublema a 110 km de Musca quand i russ, adess sòta el comand
delgeneral Kutusov, aveven posizionàa 120.000 omen a Borodino.

I francees rimast i eren 133.000, e cont coragg e cont el sacrifizi de la
Guardia Imperial eren riesìi a pasàa per entràa in d'ona Musca brusava e
abandunada dij sò abitant.

In quel ann la neev l'è vegnida gioo avàant del solit; la fàam e ij attacch dij
Cusacc derviven buch tremend in dij fila francees. Per traversàa la Beresina l'è
seriva una bataja de düu dì cont la qual i mort s'hann contàa minga.

Dopu de vess tornàa de la Rusia cont el esercit a tocch, el Napuleoon l'è cercàa
de rimett insèma una armada per fàa front a la sesta coaliziòn che l'andava
montand contra de lu.

L'hàa cominciàa a combatt per restabilìi el sè poder de sura de la Alemània,
vincend contra i prusian leàa dij russ a Lutzen e a Bautzen, de modo de firmàa
un armistizi e podee ciapàa fiàa. d agost, però, anca l'Austria la decidd de
combatt, e i bataj tachenn ancamò.

Ij aleàa eren guidàa del Blücher per i prusiàn, del Schwarzenberg per ij
austriach e del Bernadotte per i svedees. La campagna l'è cominciada cont la
vitòria del Bònapart a Dresda contra ij austriach, ma pö la gh'è stada una lunga
seri de sconfitt per ij francees: a Kulm l'armada del general Vandamme l'è stada
distruda, el Macdonald l'è stàa sconfigiüu del Blücher a Ketzbach e el Ney del
Bernadotte a Dennewitz. La tàtica leada de combatt cont ij omen de Napuleoon
lasand perd el imperador la funziunava ben!

Decisiva l'è stada la bataja de Lipsia, durada trìi dì, che l'è considerada la
bataja pusee granda de tutt el period napuleonich: l'esercit francees l'è stàa
squasi distrugìi e lìè stàa on miracol de potee ritirass ancamò cont un quaidun.
A quel punt düu leàa del Napuleoon, la Baviera e la Sasònia, i pasaven intra i
sò nemìis, e l'esercit de la prima l'hàa anca tacàa i francees che se ritiraven
de l'altra part del Ren.

Dopu de vess pasàa per ij campagn disastroos del 1812 in Rusia e del 1813 in
Alemània, el Napuleoon l'hàa cometüu l'eror de minga acetàa la pàas che i sò
nemìs ghe proponeven, limitand la Francia aj sò confin naturali dij Alp e dèl
Rèn.

Adess lù el se trovava cont l'esercit formàa de soldàa nuvej, contra ij ingles
del Wellington e ij prusian che eran om de esperienza. El ghe s'era metüu contra
giamoo de un quaj temp anca el sò maresciall Bernadotte, che l'era divegnìi
princip de Svèzia.

Nonustant tuttscoss el Napuleoon el toeva vitòrij a Brienne, La Rothiere,
Champaubert, Montmiral, Chateau Thierry, Vauchamps, Montreau e Craonne, el
maresciall Macdonald el vegniva però sconfitt a Bar-sur-Aube e ij maresciall
Mortier e Marmont a La Fere-Champenoise.

Anca si l'era pusè debol l'è stàa constrett a lanciàa l'atach contra el Blücher
a Laon, in dove che l'è stàa sconfigiüu. Subit dopu l'hàa perdüu ancamò contra
el Schwarzenberg, austriach, a Arcis-sur-Aube. Mentra ch'el tornava a Paris per
dagh ona mann al Marmont e al Mortier, questi chi s'eren giamoo arees.

Despö de la abdicazioun a Fontainebleau el Napouleoun l'è stad mandad a l'Ìsoula
d'Elba, indoù che l'è rivad el 4 de maj del 1814.

Napuleoon, scapand de l'Elba e l'è sbarcàa visin a Cannes con 600 omen de la soa
guardia, e el s'è subit rees cont che la Francia a l'era minga suddisfada del re
Luis XVìiI. A Grenoble el quint regiment l'era stàa mandàa per restall, ma ij sò
omen sont pasàa con't l'imperador.

Contra de lù han cominciàa a movess el Duca de Wellington cont 110.000 omen e el
prusian Blücher cont 120.000. Napuleoon l'hàa rapidament invadüu el Belgi cont
125.000 omen per dividd i ingles e i prusian. El voreva tacàa prima i tudesgh,
mandand el maresciall Ney conta ij ingles.

El 16 de giugn Napuleoon el tacava i prusian a Ligny, dandegh al Ney el ordin de
avanzàa vers Quater Bras. A Ligny i francees han vinciüu, ma a Quatre Brass un
grupètt de ingles l'è stàa bon de fermàa el Ney finna a l'arriv dj rinforzi. El
fàat de mingia ciapàa la postazion l'è stàa quèl che l'hàa condizionàa la
campagna.

El 18 Napuleoon el mandava un corp comandàa del Grouchy contra i prusiàn e l'hàa
tacàa el Wellington, ma quand che finalment el pareva riessìi a sfondàa hìin
rivàa la plu part dij prusian e la bataja la s'è decidida inscì. In del istess
dì el Glouchy a Wavre el bateva solament un corp minor dj prusian.

Tornàa indree a Paris, el Davout l'hàa domandàa al Bònapart de combat ancamò,
del moment che in del istess temp un'alter esercit francees l'aveva scunfigiüu i
austriach, ma l'imperador el se sentiva stracch e el 22 de giugn l'hàa abdicàa
anmò.

Dopu de la sua bataja final a Waterloo, Napuleoon l'hàa pasàa des setiman in sù
la nav inglesa 'Northumberland'. La sua destinazion l'è stada Sant'Elena, una
isulèta controlada dij ingles a pusee de 2000 km de la costa de l'Africa.

El raport con el governadur de l'isula, Sir Hudson Lowe, l'era minga bon, e
l'imperador el s'è lamentàa diversi volt del tratament ricevüu: el Bonapart el
se lamentava de podee minga cavalcàa senza la scorta inglesa, e anca del fatt
che el Governadur el ciamava 'General Bonapart' mentra che lù el voreva ves
ciamàa 'Vossa Maistàa'.



https://lmo.wikipedia.org/wiki/Manganese

El manganés l'è 'n elemènt chìmich enserìt endèla tàola periòdica dei elemèncc
col sìmbol Mn. El g'ha nömer atòmich 25, che völ dì che 'l nùcleo de 'n àtom de
manganés el g'ha vintisich prutù.

El manganés el g'ha 26 izòtopi cunusìcc, che g'ha nömer de màsa 'ntra 44 e 69, e
sèt izòmer nücleàr. Apéna giü de chèsti izòtopi, 55Mn, l'è stàbil e 'l
reprezènta la totalità del manganès natüràl che se tróa sö la tèra.

El Manganés l'è stat dopràt zamò 'ndèla preistória sóta fùrma de diòsido de
manganés come pigmènt négher en sèrte pitüre de 17 000 agn fà.

Endel sècol XI dei tèscc àrabi i dizìa che a mitìga del magnesia nigra endela
prudusiù dei aciài fundìcc el ghe dàa piö tàta rezistènsa (Aciàio de Damasco);

Endel sècol XVII, el chìmich todèsch Johann Rudolf Glauber l'è riàt a fà sö el
permanganàt. Endela prìma metà del sècol XVIII, l'òsido de manganés l'ìa dopràt
per la fabricasiù del clòro.

El chìmich svedés Carl Wilhelm Scheele l'è stat el prim a reconóser che el
manganés l'ìa en elemènt chìmich, e 'ndel 1774, el sò coléga Johan Gottlieb
Gahn, el l'ha izolàt en fùrma pùra per redüsiù del diòsido de manganés col
carbònio, e 'l g'ha demustràt che l'ìa 'n metàl.

En prensépe del sècol XIX, i scensiàcc i g'ha cuminciàt a stüdià de dopràl
endela fabricasiù de l'aciàio, e i g'ha utignìt el brevèt. Endel 1816, i g'ha
fat càzo che a zontà del manganés al fèr, i la ndürìa sènsa che 'l dentàes piö
fràgil. Endel 1858, el prim procedimènt de fabricasiù de l'aciàio (pocedimènt
Bessemer) el g'ha lanciàt l'üzo del manganés en metalürgia.



https://lmo.wikipedia.org/wiki/Lengua_greca_antiga

El Grech Antich (nòmm nativ: ἡ Ἐλληνική γλῶσσα o Ἐλληνικόν; trasliterazion: hē
Hellēniké glôssa o Hellēnikón; in Grech Modern: Αρχαίο Eλληνικό; trasliterazion:
Archaío Ellēnikó ) l'è l'union di dialett parlaa in de la Grecia Antiga e, in de
la soa varietaa Iònegh-Attega, l'è cont el Latin la lengua che l'ha fondaa la
civiltaa occidental. On esempi de Grech Antich l'è: "Eu bainómenoi en têi
Ouikipaideía, têi eleutherêi engkuklopaideía hê pántes dúnantai sôizein gráfein"
(= Ben vegnuu in la Wikipedia, l'enciclopedia lìbera che tucc pòden juttá a
scriv).

El Grech l'è ona lengua indoeuropea come 'l Latin, el Persian, l'Armen e 'l
Celtegh. I Indoeuropee che hinn migraa in Grecia in del 2000 A.C. parlaven el
Protogrech, che poeu el s'è evoluu in d'ona varietaa granda de dialett. Perchè
l'è avegnuda ona ròbba simel? Perchè la Grecia l'è ona region che la gh'ha on
numer grand de mont, che hann separaa i vari gent Ellenigh, donca el s'è nò
formaa on Statt unii. Se 'l gh'è nò on Statt unii, nanca la lengua la pò vess
istèssa (per esempi, anca in Italia l'è avegnuu l'istess).

Del Protogrèch hinn nassuu on numer d grand e varietaa: el Micenee (parlaa a
Micén, in del Peloponnes), el Dòregh (parlaa in Lacònia, in Macedònia e a
Creta), l'Eòlegh (parlaa in de la Grecia Central e in di isol del Mar Egee),
l'Arcadegh-Cipriòta (parlaa in Arcàdia e a Ciper) e 'l Iònegh (parlaa in Attega
e in de la part de l'Asia Minor ciamada Iònia). Nun gh'hemm minga testimonianzi
de tucc 'sti dialett chì, anca perchè la maggior part di scrittor hann scrivuu
in Attegh. Ona menzion particolara la spetta a la lengua che l'è stada doperada
per scriv i duu poema epich del poetta Omee, var a dì L'"Iliad" (ἠ Ἰλιάς) e
l'"Odissea" (ἠ Ὀδυσσεία). A longh la soa lengua l'è stada considerada on'union
tra l'Eòlegh e 'l Iònegh, ma in temp vesin a nun l'è staa stabilii che in
realtaa l'eva ona lengua artificial, fada per el meter cont el qual eren staa
scritt (ciamaa "esameter"). I duu poema hinn staa diffonduu a longh per via
oral, fin al moment in cui el dittator de Atene, el Pisistraa je ha minga faa
copià.

Poeu, dòpo la vittòria contra i Persian (479 A.C.) la s'è dervida per la Grecia
on'etaa de splendor coltural immens, in de la qual Atene la gh'ha avuu el ròl
principal. Questa etaa l'è ciamada classega. Chì la lengua Attega l'è devegnuda
la lengua de la poesia, de la filosofia (cont el Platon e l'Aristòtel), del
teater (con l'Eschil, l'Euripid e 'l Sòfochel) e de la storiografìa (con
l'Eròdot e 'l Senofont). Poeu, quand che Atene l'ha perduu la Guerra del
Peloponnes, l'Attegh l'ha mantegnuu el sò valor.

Infin, in del IV sec. A.C. Lissander III el Grand, re de Macedònia, l'ha prima
ciappaa tuta la Grecia, e poeu tucc i territòri di Persian, e l'ha faa sù
l'imperi pussee grand de l'antichitaa. Donca, per amministrà on territòri d'ona
natura tal, la serviva ona lengua unega e comun. Lisander l'era Grech, ma minga
Attegh, donca l'ha contribuii a fà ona varietaa del Grech (con bas el Attegh,
peroo) che la uniss la maggior part di dialett e che la fuss comprensibil a tucc
i sò dominaa (nanca lor eren Grech). Inscì l'è nassuda la lengua Greca comun,
ciamada in Grech per l'apunt "κοινή διάλεκτος" (= koiné diálektos). Questa
lengua chì la gh'ha avuu l'istess ròl del Toscan in Italia e l'è anca la lengua
che la ven studiada a scoeula. Anca i Roman, che hann ciappaa la Grecia in del
146 A.C. hinn staa affasinaa de questa lengua e infatt tucc i òmen de coltura la
studiaven. El Ceser quand di congiuraa l'hann coppaa l'ha dii i sò ultimm paròll
in Grech (Kaí sù, téknon?, ch'el voeur dì: "Anca tì, fioeu?"). De la koiné l'è
vegnuu el Grech Medieval e poeu quell modrno (con tucc i sò dialett). Anca i
Vangee hinn staa scrivuu in chesta lengua.

In particolar, el Iònegh (ὀ Ἰάς διάλεκτος, ho Iás diálektos) l'eva parlaa in dij
Ciclad, in la còsta turca e su quella del mar Egee (in Attega, per esempi). El
sò abecee l'e quell che poeu l'è diventaa l'abecee grech moderno. Come differenz
de la koiné, el Iònegh:

De 'sto dialett chì se sa minga tant, anca se l'è conossuu 'l fatt che l'eva vun
di lengov grech che la somejava pusse al Micenee. Come l'è indicaa del sò nòmm,
l'eva parlaa in de l'Arcadia (Peloponnes) e in de l'isola de Ciper, indove, al
dì d'incoeu, l'è parlaa on dialett pussee compagn del Grech Antich che de la
lingoa parlada in Grecia.

El Grech l'è comenzaa a vess restudiaa al inizzi del Renasiment, quand l'è
nassuda la corrent del Umanism, anca se gianmò in de l'Etaa de Mezz l'eva
doperaa in dij monastee e daj Arab (che gh'aveven ciappà dij part del territòri
dij Bizantin) comè lingoa de la filosofia. Ora, in Grèsa l'è studiaa comè da nun
el Latin, perchè el gh'hà la soa istessa funzion. In Italia l'è materia de studi
in dij licee clàssegh cont el Latin. I numer, i preposizion e i desinenz del
Grech vegnen anca mò doperaa in la nomenklatura scientìfega e médega.

Del alfabee grech deriven l'alfabee latin (ABCDEFGHIJKLMNOPQRSTUVWXYZ) e chel
cirìlegh (АБВГДЕЁЖЗИЙКΛМНОПРСТУФХЦЧШЩЪЫЬЭЮЯ).

Esemp: Ἁγαθός (bon) el se traslitera "Agathós" parchè el spirit l'è dolz. Ma
Ὁράω (vedè) el se traslitera inveci "Horáō", per el motiv contrari.

I accent pòden vess sguzz o sirconfless. L'accent sguzz poeud stà sora tucc i
vocaj e sin a la tersultima silaba, ma el sirconfless soeul sora i vocaj longh
(α, η, ι, υ, ω, ᾳ, ῃ, ῳ) e i ditongh (αι, αυ, ει, ευ, οι, ου) e sin a la
penultima silaba. Sora i ditongh, l'acent el vien mettuu adòss a la vocal final
ma s'el parnonzia sora la prima (esemp: ἀγαθοί el se traslitera agathoí ma el se
parnonzia agatzòi). La α, la ι e la υ pòden vess sia longh che cort.

Chesta modalitaa de parnonzia la se ciama "etacista" (parchè la η la se
parnonzia "E"). In Grèsa inveci la vien dovrada ona oltra fòrma de parnonzia,
ciamada "itacista", per el motiv che la η, la υ e i dittongh οι, υι e ει hinn
parnonziaa "I". Semper con chesta parnonzia, αι el se legg "E", δ "DH", β "V",
μπ "B, MP, MB" e ντ "D, NT, ND".

Πάτερ ἡμῶν ὁ ἐν τοῖς οὐρανοῖς (Pader nòster, quell in di cej) ἁγιασθήτω τὸ ὄνομά
σου· (sia santificaa el tò nòmm) ἐλθέτω ἡ βασιλεία σου· (vegna el tò regn)
γενηθήτω τὸ θέλημά σου, (sia fada la toa volontaa) ὡς ἐν οὐρανῷ καὶ ἐπὶ τῆς
γῆς·(come in cel, inscì anca in terra) τὸν ἄρτον ἡμῶν τὸν ἐπιούσιον δὸς ἡμῖν
σήμερον· (damm incoeu el nòster pan de tucc i dì) καὶ ἄφες ἡμῖν τὰ ὀφελήματα
ἡμῶν, (e rimettom i nòster debit) ὡς καὶ ἡμεῖς ἀφίεμεν τοῖς ὀφειλέταις ἡμῶν·
(come anca nunch i rimettom ai nòster debitor) καὶ μὴ εἰσενέγκῃς ἡμᾶς εἰς
πειρασμόν, (e portem minga in tentazion) ἀλλὰ ῥῦσαι ἡμᾶς ἀπὸ τοῦ πονηροῦ,
ἀμήν.(ma liberom del mal, amen)



https://lmo.wikipedia.org/wiki/Giazz

El giazz (variant locali: giasc, giascia) l'è 'l nomm che la gh'ha l'aqua in de
l'istatt soled: a l'è on soled cristallin tasparent. L'istessa parolla cristall
la vegn d'ona parolla greca che la voeur dì proppi giazz. A pression atmosferega
standard (101 325 Pa), la transizion in tra l'aqua liqueda e 'l giazz la gh'è a
0° C.

A causa del fenomen de sorafusion, l'aqua la pò restà a l'istatt liqued anca
sotta i 0°C; inoltra el giazz el pò formàss anca a temperadur superior ai 0°C
con pression superior a quella normal e, anca al contrari, restà a l'istatt
liqued o gassos fina a -30°C, con pression pussee bass. A gh'è 14 fas soled de
l'aqua diferent, ma la pussee comuna l'è la Ih, che l'è l'unega presenta in la
biosfera, foeura che 'na percentual piscinina de Ic rentrazzabela in de l'alta
atmosfera. I vari fas del giazz formaa a pression diferent de quella normal a
gh'hann ona strutura cristallina diferenta de quella del giazz comun. La scenza
che la studia el giazz e i sò lavorà compagn (per esempi i vedrett) la se ciama
glaciologia.

El nomm giazz el vegn del latin glacĕum, e l'è doperaa in squasi tutt el mond
romanz (frances glace, ocitan e forlan glaç, romen gheată, italian ghiaccio,
romancc glatsch). In alter zonn inveci se doperen paroll che vegnen del latin
gelu: spagnoeu helo, catalan gel, portoghes gelo, galizian xeo. Anca in del sud
de l'Italia l'è spantegada quella manera chì de parlà. In di lengov germanegh se
partiss de la parolla *isaz (ingles ice, todesch Eis e via inscì), che la gh'ha
daa anca el nomm a l'Islanda, che la voeur proppi dì "la terra del giazz"
(Ísland).



https://lmo.wikipedia.org/wiki/Fungi

El régn Fungi el costetöés en taxon che 'l reönés i organìsmi ciamàcc
popolarmènt fóns. Chèsto organìsmi i è stacc clasificàcc del Linèo 'ndèl 1753, e
aen prensépe i ìa enserìcc endèl régn Plantae e pò dòpo i è stacc portàcc al
ranch de régn de Nees endèl 1817. Cói critéri atöài del Whittaker, prezentàcc
endèl 1968, el régn dei fóns el töl dét de piö de 100.000 spéci de organìsmi che
g'ha chèste caraterìstiche:

Óter organìsmi che 'na ólta i ìa clasificàcc come fóns i è amò 'n fàze de
clasificasiù: sèrte autùr i a metarès endèl régn Protista o Protoctista, che 'l
contegnarès organìsmi unicelulàr de le clas Plasmodiophoromycetes e Myxomycetes.
Thomas Cavalier-Smith el g'ha prupunìt apò a 'n sèst régn (Chromista), che 'l
tölarès dét le clas Hyphochytridiomycetes e Oomycetes.

La clasificasiù dei fóns la g'ha patìt divèrsi cambiamèncc endèi öltem agn, come
conseguènsa de l'intensificasiù dei stüde. La 'ntrudusiù dei stüde molecolàr la
g'ha cuntrubuìt mìa póch, endèi öltem 10-15 anni a concepéser en urdinamènt
sistemàtich piö obietìf, bazàt sö la filogènezi, e che 'l promèt en leèl de
stabilità piö marcàda.

Al régn dei fóns aparté en sènso strèt dèi organìsmi che pöl véser apò sèmpe
sèmpe, unicelulàr ma apò a organìsmi piö complès, pluricelulàr có strütüre
vegetatìve organizàde en cèlule filamentùze ciamàde ìfe o micélio primàre. A
diferènsa de le cèlule vegetài, che g'ha la parét custitüìda suratöt de
celuloza, la prét de le cèlule dei fóns l'è custitüìda de 'n óter polisacàride,
la chitìna, polìmer de la N-acetil-glucosamina, prezènta apò 'ndèl esoscheletro
dei Artròpodi (insècc, ragn, crostàcei). La chitina, respèt a la celulóza l'è 'n
tòch piö rezistènta a la degradasiù provocàde dei mìcrobi, al calt, al frèt e a
la söta. Le cèlule che costetöés le ìfe le pöl véser mono o polinucleàde e le
pöl véser dividìde de sèti. La prezènsa o méno dei sèti l'è 'na caraterìstica
distintìva de sèrte grùpi de fóns respèt a dei óter. Endèi Zigomiceti, difàti,
le ìfe i è mìa setàde, come 'nvéce söcét endèi Ascomiceti, endèi Basidiomiceti e
'ndèi Deuteromiceti.

Segónt la definisiù scentìfica, vé cunsideràcc part del régn Fungi töcc i
organìsmi che sudìsfa le cundisiù elencàde che sóta:



https://lmo.wikipedia.org/wiki/Eculugia

L'eculugia a l'è una scénza ca la stüdia i relazziun ca g'inn tra i urganism e
ul sò munt inturn e tra i diferent urganism tra de lur; a l'è una bròca de la
biulugia. Ul cuncètt de bas dii stüdi eculògich al sa ciama ecusistéma, c'al
cumprent la cumünità biulògica (biucenuus), ul sitt fìsich indue a vívenn e i
relazziun ca g'hinn tra lur, cumpagn dal traspòrt de matéria e de energía.
L'eculugìa a l'è una scénza mültidisciplinar, ca la ciapa cuncètt e mecanism da
i ólter scenz cumpagn de la fìsica, la chìmica, uviament la biulugia, la
geulugia. La paròla eculugìa l'è stada creàda in del 1866 da l'Ernst Hackel, ca
l'à ciapaa i paròll greech οικος (oikos, cà) e λόγος (logos, discuurs). In dii
ültimm trent'ann la paròla eculugìa l'è stada duperàda de spèss per dii
muvimeent (ciamaa eculugist) ca g'erenn per ubietiif un puu de cuntròl in
matéria de ambient, suratütt cunt i guvèrn a tütt i livèj (varda per esémpi
Greenpeace u WWF); püssee in general, in di chí ültim ann generalment la gent la
sa scunfunt de spèss tra eculugìa e ambient, ch'inn no la stèssa ròba.



https://lmo.wikipedia.org/wiki/Dialet_bargajot

El Bargajòt l'è 'l dialet parlaa int la Val Bargaja in Sguissara. El dialet
bargajot, suratüt quel de "Suraporta", l'è assee impurtant perchè l'è vün di
dialet che scüsen de "puncc" intra i parlad insübregh (valtulines) e quij rumanc
(puter).

Un trat cumünabel intra 'l Bargajot e 'l Rumanc l'è la "prepalatizzassiun" de la
velar "ca" (e "ga") in "cja" (e "gja"), che pö l'è la carateristega prinzipala e
püssee relevanta di parlad returumanegh (rumanc, ladin dulumitan, növ ladin -
cadurin e nunes-, e furlan) e ch 'in di parlad insübregh al didincö l'è limitada
ai sit püssee perifegh (un quai dialet verban, un quai dialet tesines e, per
l'apunt, 'l bargajot). Per esempi:

Un olter trat cumünabel intra 'l Bargajot e 'l Rumanc l'è 'l mantegniment di
cobi cunsunantegh latin "cl", "pl", "fl", "bl" che in asquas tüt i olter variant
Insübregh inscambi hin devegnüü "cj", "p-", "fi/f-", "bi/b-" (a difarenza del
talian induva hin devegnüü "ch", "pi", "fi", "bi" ). Un para d'esempi:

Besogna mensiunà 'l plüraa che in del Bargajot, suratüt in di nom de dona, 'l
sumeja a una via de mezz intra 'l Rumanc e l'Insübregh: el sumeja che in di
secui passaa tücc e trii i lenguagg (Rumanc, Insübregh e Bargajot) gh'even
l'inscì-ciamaa plüraa "sigmategh", ciuè 'l plüraa cun la "s", ma pö sia 'l
Bargajot che tüt i olter parlad Insübregh han perdüü la "s", e l'Insübregh
cumün, segunda i sò regul che vören la "a" a la fin de la parola dumà in poch
plüraa, cuma per esempi el Prublema - i Prublema, l'Artista - i Artista, e.i.v.
l'ha perdüü anca la "a" menter che'l Bargajot, grazia a la sua prussimedà
geugrafega cunt el Rumanc l'ha mantegnüda. Un esempi:

L'istess Test chi de sura puspunüü in Insübregh (Milanes Volt): Gniven föra de
Malengh (Val Malengh - Valtulina), sgiò de sura 'l Pass de'l Müret. In del passà
föra e sgiò, riaven föra a'l Malögia (Pass de'l Malögia - Maloja in Tudesch e
Talian). La roba la tueven dij Turiani, che gh'even aj quij temp lá una butía
propi denanz a la scöra. Per chela resun chí, nüjolter scular, di völt in utün,
vedevum rià quij omen chí cunt sü la maja de lana e i bragh de velüü. De lí a un
mument i prím gniven giamò föra de la butía cunt i sach cargaa sü. I pugiaven
sgiò dedree al mür u in sü la bancheta denanz a la vedrina (de la butía).
Speciaen che gniven föra anch ij olter. Saran staa un set u vot in tüt. Quij li
de föra ciciaraven e rieven. Nüjolter bágáj avarium minga ris'ciaa de 'ndagh
trop arent. Restavum in sü la nosta banda de'l stradun e vardavum. Gh'evum un
puu de pagüra di chi omen chí. A la fin di cünt (in fin de la fera) feven rob
ch'eren pruibíi, almanch par i Talian. Par i Sguissear, inscambi, "quel che nüm
savevum (che faseva)" l'eva negot che l'avaría pudüü menà in fal.

Ün òm veva düi fì. E plü giuvan dgét con sè bap: “Pà, dam la mè pärt da roba!” E
'l lur sc'partìt i sè ben. E pòch dì 'drè, cur ch'al plü giuvan vet tüt quant
robaciä, al get davènt in ün päés lontän, e là 'l dissipàt la sè roba, menànd na
vita desc'mesüräda. E cur che 'l vet tüt fat andä, al nit 'na gran famina in
quel päés, e 'l sc'comanzàt ä sentì la miseria. Alura 'l get e 's metèt äl
servisei pet ün da quij dal päés, ch'il mandàt int i sè fond ä cürä i porcc. E
'l véss dgiüü güdgent da 's podè saziä da quel ch'a mangiävan i porcc; ma negün
n'i an deva. Ma, s'impensand pel se stess, al dget: "Quanti mersenari henn in la
cà da mè bap gran bundiänza da pän, e gé i mör da fam! I 'm voi levä e andä ter
mè bap, e ei dgerà: Mè pari, i ha pacää contra 'l Sel e dinänt a té; E i no son
plü degn d'esser nomää tè fì; tràtam pür sc'cu ün di tè mersenari" A 's levàt,
dunch, e nit ter sè bap; e niand, ene da luncc, sè bap la vdèt, e 'n vet
cumpasciun, e 'j curand incunter, ä s'è bütat äl sè col e l'ha büciat. Ma 'l fì
dget: "Mè bap, i ha pacää contra 'l Sel e dinänt a té; e i no son plü degn
d'esser nomää tè fì" E 'l bap dget con i sò fämej: "Portè 'l plü bel vasc'tii e
l'äl trädge ent, e metèj ün änèl äl sè det, e de lan scärpa ai sè pè E menàm
l'avdèl grass, e mäzzàl, e 'l mangiàm fasgiand bela vita Perchè ca quest mè fì
l'era mort e l'è risüscitää; l'era perz, e l'è trovää"; e i scomanzätan ä stä
älégher. El plü vej di sè fì era fó i cämp, e 's retürnand e niand ver la cäsa,
el sentit i son e i cänt. E clamand ün di famej, al dumandat cur ch'l'era. E
quest el dget: "L'è nii tè frää, e tè bap ha mazzää l'avdèl grass, perchè ca 'l
l'ha trovää sän e frisc" Ma 'l ciapat la rabia, e no volet andà ent; e 'l sè
bap, niand fora, a 'l pregat d'andà ent. Ma 'l respondet e 'l dget con sè bap:
"Vé, i ta servi tänci an e mai i no ha mancää äi tè cumand; e tütüna tü no m'hai
dacc ün cävret da fà bela vita con i mè amigh Ma dalunga ca quest tè fì, ch'ha
fat andä la sè roba con sc'lètan femna, è nii, tüt i ha mazzää l'avdèl grass" E
'l bap el dget: "Mè fänsc, tü è adüna pet gé, e tüt la mè roba è tiö; Ma a 's
nit fä bela vita, e stä älegher, perchè aquest tè frää era mort ma l'è
risüscitää; l'era perz ma l'è trovää" Bernardino Biondelli, Saggio sui dialetti
Gallo-Italici, 1853, pag. 42

I dich donca ca int i temp dal prim re da Cipri, incura ca Goffredo da Bugliun
al veva già ciapää la Tera Santa, l'è sücess ca üna sciura da la Guascogna l'è
andacia ä fä ün pelegrinagg fin ä la Tomba dal Signur. Int al tornä indree,
incura ch'l'è giüda riväda ä Cipri, la s'è imbatüda in certi balossun ch'i j'han
facc gran vargogna e vilania. E lee, 'sta dona, la nu 's podeva dä ben; l'ha
pansää d'andä dal re e 'j fä lan sè lamentänza. Ma varün i j'han dicc ca la
fadiga la füss pardüda, perchè ca 'l re l'era ün om vil e da nagot, ca impè ga
gastigä lan ofesa facia äi ältar, a s'an lasciäva fä a lü stess tücc i dì üna
per sciort, cunt üna viltà ca l'era propi üna gran vargogna; da maniera ca tücc
quei ch'i la vevan ciapäda sü, i j'han fagevan varüna pel svargognää, e inscìa i
la sfogävan. Incura ca la sciura l'ha santii quel là, l'ha pers tüt la sparänza
da 's pudé vandicä. L'ha però pansää pe 's vandicä ün poo dal sè dolür, da
mordar ün zichetin 'stü misarabal re. Scichè lee a j'è andacia danänz bragiand e
la diss: "Sciur re, i nü sün mia gnida chilò in la tè prasenza pel la sparänza
ch'i abia da gnì vandicäda da l'afrünt ca m'è stacc facc, ma i 't voless soma
pragä ca tì 'm digess, pè 'm sodisfä ün poo, cüsa ca tì ti fa ä süfrì i afrünt
ch'i ha santii ä dì ch'i 't fan ä tì, e 'nscìa i 'mprendarà forsa da tì ä süfrì
cün pazienza la vargogna ch'i m'han facc, ca Dio sa s'i 't la regalass gügient,
soma ch'i podess, già ca tì ti lan sa tödel sü inscì ben" Al re, ca infin in
issa l'era stacc indülent e paltrun, l'è giüü 'ncusa ca 's dassdass sü dal son;
l'ha scümanzää cün l'afrünt ch'i vevan facc ä 'sta dona, e n'ha facc gran
vandeta. E pö, da là inänz, tücc quei ch'i fagevan vargota cüntar l'onür da la
sè cürona a i parsaguitäva quant ca 'l podeva. Giovanni Papanti, parlari
italiani in Certaldo, 1875, pagg. 631-632



https://lmo.wikipedia.org/wiki/B%C3%A8rghem

Bèrghem (ma ach Bérghem in de la Al Seriàna, Bergum o Birgum in Lumbard
Ucidental, Bergomum in Latì, Bergamo in Italià, Bergame in Fransés,
Wälsch-Bergen in Tudèsch antìch) l'è öna sità de la Lumbardéa, capitàl de la
pruìnsa de Bèrghem, che la gh'à 120.694 abitàncc (2010) e l'è chèla di quàter
tra i sità con piö abitàncc de la Lumbardéa, dòpo Milà, Brèsa e Mónsa.

Ol nòm uriginàre de la sità, che l'è mia riàt infìna al dé de 'ncö, l'éra de
època preromàna, fòrse l'éra ü nòm cèltech, fòrse l'éra amò piö ècc, de sigür
gh'è adóma che 'l nòm latì Bergomum, ol piö ècc nòm de la sità che l'è riàt
infìna a nóter, l'è mia de piö d'öna latinizasiù del nòm uriginàre e che m'
tróa, ad ezèmpe, in de la Naturalis Historia del Plinio 'l vècc e 'n de la Tàola
Peutingeriana.

In töte i manère i è 'n tànce chèi chi à sircàt de spiegà 'l significàt del nòm
Bèrghem, che, ad ezèmpe, 'l vegnerès dal nòm del déo celtìch Bergimus, pecàt
adóma che a Bèrghem l'éra mia veneràt, opör che 'l vegnerès dal etrösch Barga ,
che 'l völ dì tàbia e alùra Bargamo 'l sarès la tàbia grànda e gh'è ach chi che
tróa ü ligàm col sànscrit tat che Bèrghem 'l völerès dì pòst che 'l isberlös .
L'ipòtezi che però al momènt la sömèa piö giösta, dezà che piö de töte la
regórda la stòria de la sità e piö de töte la se lìga a la fùrma del teritòre de
Bèrghem, l'è chèla portàda 'nacc dal Antònio Tirabósch , dal Bórtol Belòt e da
tàce óter studiùs, cioè che Bèrghem 'l vegnerès da Berg che 'l völerès dì colìna
e da heim che 'l völerès dì cà, tat che alùra ol nòm uriginare de la sità 'l
gh'avrès de ès pròpe ol nòm Bèrghem amò dovràt al dé de 'ncö e che 'l gh'éra
alùra 'l significàt de cà sö la culìna.

Vèrs la fì del Impéro Romà l'è registràt ach ol nòm Bergome, in del espresiù
Bergome civitas, che s'tróa in del Itinerarium Antoninum che de sigür l'è de la
fì del sécol II, ma fòrse scricc zamò a partì söl prensépe del istès sécol.

Sèmper sö la fì del Impéro Romà l'è però testimoniàt ach ol nòm Bergamum che m'
tróa 'n del Itinerarium burdigalense o Itinerarium Hierosolymitanum che 'l sarès
istài scricc tra 'l 333 e 'l 334 da ü pelegrì de Bordeaux, alùra ciamàda
Burdigala, che 'l cónta sö 'l sò viàs 'nfìna a Gerüzalèm.

Dal del sécol VII l'Anònimo de Ravèna in de la sò lista de nòm 'l dóvra Pergamom
e Pergamum, ma chèsta la sarès adóma öna paraetimologéa. Chèsto nòm l' sarà
dovràt in töt ol medioéf e l'è testimoniàt ad ezèmpe dal Mosè del Bröl che in
del sécol XII l'iscrìf ol sò Liber Pergaminus che 'l pàrla de la sità de Bèrghem
e del sò teritòre. Ol nòm Pergamus 'l sarès però adóma öna tàrda re-latinizasiù
medieàla che la sìrca de lìga la stòria de Bergam a chèla de Pergamus sità
elenìstica e capitàl del règn di Atàlidi, ma al momènt s'è mia troàt gnà ü lìgàm
tra i dò sità fò che i dù nòm che i sùna quàze a la stèsa manéra.

In del ólt medioéf l'è testimoniàt ol nòm Bergam che se 'l tróa sö 'n d'öna
monéda del tép del Carlo Magno, conservàda al Müzéo de Coira in Sguìsera e che
l'è dovràda pò cóme sìmbol de la colàna de lìber de la Storia Economica e
sociale di Bergamo

Ol nòm Bèrghem menimà me 'l tróa scricc nìgher sö biànch almànch a partì dal
1553, defàti in de la Bibliotéca Cümünàla Arisotéa de Feràra l'è conservàda öna
tradusiù fàcia per grignà del Orlànd Furiùs, tradusiù, stampàda a Venésia, che
la tö 'n gir ol parlà bergamàsch, ma che l'è mia scrìcia 'n bergamàsch, e che la
gh'à chèsto tìtol: Orland Furius de Misser Lodovic Ferraris novament compost in
buna lingua da Berghem e de oter vocabul lombardi adornat.

La sità e i bórgh, i è chès-ce i dù nòm dovràcc in di sécoi da i bergamàsch per
parlà de Bèrghem, 'ndóe la sità l'éra chèla dét in di müre 'ndóe gh'éra i palàs
del goèrno, menimà i bórgh i èra fò di müre e strécc in bànda ai stràde piö
'mportànte i corìa zó da i còi 'nfina al pià.

De quàndo i bórgh i s'è slargài fò fìna a tacàs ü col óter per pò slongàs e
spantegàs in de la pianüra, piö che de sità e de bórgh s'pàrla de sità ólta e de
sità bàsa, menimà i bergamàsch i è mia üzàcc e i è gnà mai stacc üzàcc a dovrà i
dò manére de dì Bèrghem de sùra e Bèrghem de sóta, dientàde famüze co la cansù
Nóter de Bèrghem e che i è dovràde quàze adóma da i forestér o 'n televisiù.

La sità l'è nasìda sö ü ròs de colìne che i se tróa söl confì tra l'ólta pianüra
söcia e i preàlp lumbàrde, destacàde però da i preàlp da la piàna de la Quìza a
sìra e da la piàna de la Mórla a matìna. Bèrghem l'è nasìda sö i còi piö bas e
piö spostàcc a màtina, 'ndóe i gh'éra di sortìde, piö o méno a 350 méter söl
lièl del mar, la pónta piö ólta del sistéma colinàr de Bèrghem l'è 'l mut
Bastìa, che 'l rìa a 509 méter, menimà la sità basa l'è piö o méno a 250 méter
söl lièl del mar. La sità l'è nasìda in d'ü pòst indüinàt, al vólt, ma con di
sortìde, metìt pròpe 'ndóe la pianüra la se 'ncótra co i montàgne e 'ndóe la al
Brembàna e la al Seriàna i fénes e i se dèrf fò 'n del pià.

Bèrghem, compàgn de Milà, Brèsa, Varés e tàte ótre sità la gh'à mia ü fiöm,
adóma la Mórla la trèrsa 'mpó la sità bàsa, ma gh'è mai stacc ü ligàm fórt co la
sità, che in di sécoi pasàcc la sircàt de tègnes de luntà da la Mórla, de sólet
con póca àcqua, ma bùna de fà di dagn mia de schèrs quàndo 'l piöìa.

La geologéa del insèma colinàr de la sità de Bèrghem l’è facìa de quàter dièrse
préde: a partì de mesdé s’tróa prìma ‘l Flysch de Bèrghem, pò ‘l Conglomeràt de
Sirù, l’Arenària de Sàrnech e ‘l Flysch de Puntìda.

Ol Flysch de Bèrghem, cognusìt ach col nòm de Préda de Credér, l’è la préda che
s’tróa in de la méta o quàze di còi de Bèrghem, sùra de töt de la bànda a mesdé,
chèla che la àrda sö la sità bàsa. Ol Flysch de Bèrghem s’pöl vèdel signà fò dal
teré per ezèmpe ‘n via Fara, pròpe sóta ‘l monastér de Sant’Agostì, ma ach in
del cör de la sità ègia, ‘n Piàsa Luigi Angelini. Tra i dò préde, chèla sóta ‘l
monastér e chèla ‘n piàsa Angelì, gh’è öna diferènsa de culùr, de fàti ol prim
flysch l’è bèl zaldì, menimà ‘l segónt l’è ciàr, quàze biànch. Chèsto perché ‘l
flysch l’è öna préda de sedimèncc de mar, isè chèla biànca la s’è fàcia ‘ndóe
l’àqua l’ìa ‘mpó piö fónda, menimà chèla zàlda l’è sedimentàda ‘ndóe l’àqua
l’éra piö bàsa, piö o méno ‘ndóe la gh’éra öna spiàgia e pròpe per chèsto ol
flysch sóta Sant’Agostì ‘l gh’avrès de ès chèl che ‘l rèsta de öna spiàgia de la
preistòria, tat che in de la préda se èt i sègn lasàcc da i animài de l’època.

L'abitàt de Parra l'è stài de spès sconfundìt co la sità de Bèrghem, dezà che
gh'è ü tòch de la Naturalis Historia del Plino 'l vècc (III 124-125), che 'l fàa
quàze crèt che i födès la stèsa sità, dezà che se les:

Oromobiorum stirpis esse Comum atque Bergomum et Licini Forum, aliquotque circa
populos auctor est Cato, sed originem gentis ignorare se fatetur, quam docet
Cornelius Alexander ortam e Graecia interpretatione etiam nomis vitam in
montibus degentium. In hoc situ interiit oppidum Oromobiorum Parra, unde
Bergomates, etiamnum prodente se altius quam fortunatius situm

segónt ol Catóne, Com, Bèrghem, Foro Licini e di óter pòs-cc de chèle bànde lé i
è de la famèa di Oromòbi, però 'l Catóne 'l sà mia de che bànda la rìa chèsta
zét, zèt che 'l Cornelius Alexander 'l pènsa che la ègne da la Grécia, dezà che
'l nòm de chèsto pòpol 'l völerès dì "chèi che i stà de cà sö 'ndi mucc". In
chèl pòst lé l'è sparìt ol paìs de Parra, de 'ndóe che i vé i Bergamàsch, amò al
dé de 'ncö s'pöl vèt che l'è ü pòst piö ólt che 'ndüinàt.

Segónt i rizültàcc di stöde archeològich però Parra e Bèrghem i éra mia la stèsa
sità, ma gh'éra de èsga öna bèla diferènsa tra i dò, dezà che da l'età del fèr i
còi de Bèrghem e la pianüra i éra abitàcc da i Cèlti de Golasèca, menimà zamò da
la fì de l'età del bróns sö 'n di vài e 'n di montàgne la gh'éra la cültüra
"retica", che se la troàa de ché e de là di Alp. I teritòre de la montàgna
bergamàsca, per cültüra, i éra compàgn sùra de töt de chèi de la Al Telìna, del
Cantù di Grizù, di montàgne del Bresà, del Trentì e del Süd Tiról; per fà ün
ezèmpe 'n di ài de la bergamàsca i éra üzàcc a dizegnà sö i préde compàgn di
Camùni. Parra alùra l'éra de cültüra "rética" e la se troàa 'ndóe al dé de 'ncö
'l gh'è 'l paìs de Par, in de la ólta Al Seriàna, come i à dimostràcc i stöde
archeològich portàcc inàcc dal 1983 al 1994 sö 'n d'öna süperfìce de 2.000 méter
quàder. Parra l'è stàcia abitàda da la fì de l'età del bróns 'nfìna a che la
sità, insèma a töte i ài alpìne, l'è stàcia conquistàda da i Romà in de l'època
aügüstéa e sèmper gràsie a i stöde archeològich s'è egnìt a saì che Parra l'éra
grànda quàze 20 pertéghe, l'éra öna sità minerària e i sò cà i éra fàce co i mür
sóta de préda e sùra de lègn compàgn di bàite del dé de 'ncö .

La sità de Bèrghem e i sò còi i éra zamò abitàcc in del sécol X/XI a.C. da i
Cèlti de Golasèca e chèsto prim insedimènt l'à ciapàt l'aspèt de öna sità in del
sécol VI a.C. quàndo la Bèrghem de alùra l'éra grànda piö de 360 pèrteghe.
Chèsta Bèrghem la comerciàa d'öna bànda co i Etrüschi che si stàa mia de luntà
in de la Etrüria Padana, ad ezempe a Màntoa, e de l'ótra bànda con töcc i pòpoi
che i stàa sö i Alp e de là dei Alp.

In del II sècol inante Cristo, i Romà i à conquistàt Bèrghem e i l'à ciamada
Bergomum. In del 49 innante Cristo, töcc i bergamasch i è dientàcc sitadì de
Roma, per öna lègge del Giulio Cesare.

In del V sècol i gh'è i invasiù de i barbari. In del VI sècol i longobàrcc i se
fèrmacc in de la sità.

In del IX sècol Bèrghem l'è öna part de l'Impero de Carlo e ol vèscov al regnàa
sö la sità.

In del XI sècol la se crèa öna asseblea de la sità, che la cumensa a goernà söl
cümü. I cumensa i beghe con Brèsa.

In del 1165 Bèrghem èntra in de la Léga Lumbarda, contra Federico I, insèma a 16
sità de la Lombardia col Züramét de Püntida. In del 1184 ol Barbarossa l'èntra
in Bèrghem, salüdat de la popolassiù.

A la fì del XII sècol cumensa a furmàs la sità basa e l'è cüstrüit ol palàss de
la régiù. Po a Bèrghem gh'è di beghe fra i Guelfi e Ghibellini, i Colleoni in di
guelfi e i Suardi in di ghibellini. I guère fra le dò famèe i cumensa co i
Suardi chi èns, üdacc di Visconti de Milà, ma in di agn chi vè dopo, la guèra la
à innante. In del 1335 i fenés ol castel de san Vile.

La sità a l'è conqüistada dei Malatesta in del 1407 e dudès agn dopo, Filippo
Maria Visconti al güida öna riòlta di ghibellini.

In del 1428 Bèrghem la èntra in de la Repüblica de Venéssia, che la fa cüstrüì i
Müraine, e in del 1437 Filippo Maria Visconti conquista Bèrghem ma Bartolomé
Coleù la dà amò a la Repüblica.

In del XVI sècol Bèrghem l'è conquistada dò olte di Francés e sèt olte di
Spagnöi. La Repüblica la cumensa a fa cüstrüì i mura in del 1561.

A la fì del XVIII sècol a l'è cüstrüit ol Sentierù. In del 1796 i sòldacc
revolusiunare francés i èntra in Bèrghem e i crèa la Repüblica Bergamasca che la
fénés col trattato di Campoformio del 1797. In del Congresso di Vienna Bèrghem
la fenés a l'Austria come töta la Lombardia e la Enéssia.

In del 1837 l'è creada la Pórta Nöa e ol vial Vittorio Emanuele II. In del 1848
Bèrghem la öta Milà in de le Sic giurnade. Ol tréno al ria a Bèrghem in del
1857.

L'8 de zögn del 1859 Giuseppe Garibaldi a ve dét in Bèrghem e de alùra Pórta San
Lurèns l'è stacia ciamada ach Pórta Garibaldi. L'an dopo 178 bergamasch a i è
partìcc in de la Spedissiù di Méla insèma a Garibaldi.

In del 1872 ol cümü a l'è spostàt in Sità Basa, in del 1887 i cumensa a viagià i
fünicolàre. In del 1901 i è demulide i Müraine.

In del 1972 al der fò l'aeroport de Öre e in del 1985 in di Ospedali Riuniti a
l'è trapiantàt ol prim cör.

La part piö cunusida de Sità Ólta l'è la Piassa Ègia col Palàss de la Resù, ol
Campanù che ai 22 al suna amò 180 ölte la campana, che öna ólta significaa la
sérada di pórte de la Sità. In Piassa Ègia gh'è anca la bibliotéca de Bèrghem,
ciamada "Angelo Maj".

De l'ótra banda de Piassa Ègia gh'è ol Dòm, La Capela del Coleù pensada de
l'architèt Giovanni Antonio Amadeo con dèt la tomba del Bartolomé Coleù, ol
(battistero) e la césa de Santa Maria Maggiore. L'öltima césa, che l'è mia de la
diocesi, la gh'à di sègn de töcc i pèriodi che l'è stacia cüstrüida.

La Sità Basa l'è la part piö granda de Bèrghem. Lè i gh'è ol Cümü, la proìncia e
la prèfetüra. La part céntral l'è facia de Pórta Nöa e dal Senterù che öna ólta
l'era la stassiù di baghér.

La strada piö imporanta de Bèrghem l'è vial Papa Gioàn XXIII, che 'l va de la
stassiù 'n fena a Porta Nöa.

Söl Sentierù gh'è ol Téater, dédicat a Gaetano Donizetti. Ün óter laùr de èt l'è
ol monümét ai partigià, de Giacomo Manzù.

In de la part piö a nort gh'è l'Accademia Carrara, fundada de Giacomo Carrara in
del 1796.

De la stassiù i part d'i tréni ch'i và a Milà e i pasa per Treì o per Carnàt, a
Brèsa, Lèc o Crèmuna. A Bèrghem i gh'è varie società de autobus ch'i colèga töta
la proìncia.

Bèrghem gh'à öna squadrà del balù che la zöga in de la serie A: l'Atalanta
Bergamasca calcio. A i è famùse po di ótre squadre, chèla de la pallavolo d'i
fòmne (Foppapedretti) e chèla de football mericà, i Lions.



https://lmo.wikipedia.org/wiki/Albert_Einstein

L'Albert Einstein l'è staa vün di püssee grand scienziaa dela storia. L'era un
fisich, e in de la sò vida l'ha faa un bel poo de scuvert che han cambiaa tüt in
del mund de la fisica.

L'è staa però minga dumà un fisich, ma el s'è ucupaa anca de filusufia e, in di
sò ültim ann in America, anca de pulitica (eren i ann dela segunda guera
mundial).

Albert Einstein l'è nassüü a Ülma, in Germania, el 14 de marz del 1879; i sò
gent eren dü giüdee, sa ciamaven Hermann Einstein e Pauline Koch e gh'eren un
stabiliment de machinari eletrich. Vist che la sò familia l'è stada spess in
dificultà ecunomich, l'ha duvüü cambià cà un muntun de völt quand l'era amò
piscinin; l'è stà de cà a Münegh, a Pavia, e pö amò a Berna, in Svizzera.

Propi per quest, Einstein l'era un bagain cunt i sò prublemi (forsi al gh'era
anca la dislessia), e al nava minga begn a scöra (adiritüra sa dis che l'era un
asen in matematica).

In tüt i modi, l'è andaa inanz cunt i scör e l'ha ciapaa ul diploma ad Aarau,
semper in Svizzera, in del 1896.

In del 1898 l'ha cugnussüü una tusa serba che la se ciamava Mileva Maric;
quatr'ann dopu gh'han avüü una tuseta, Lieserl (ca però l'è morta amò
piscinina). Intant, Albert l'era riüssii a utegnì la citadinanza svizzera e a
entrà in del Pulitecnich de Zürich (Eidgenössische Technische Hochschule).

In del 1905, intant che 'l lavurava a l'üfizi di brevet a Berna, Einstein l'ha
püblicss un articul de fisica, ciamaa in tudesch "Zur Elektrodynamik bewegter
Körper ("L'eletrudinamica di rob in muviment"), induve che se parla de
l'interaziun di rob carich (vör dì cunt una carica eletrica) cunt ul camp
eletrumagnetich, e de cume tüta 'sta roba la cambia a segunda che la persuna che
la varda l'è ferma o la se möv. Da chi la sa svilüparà, in di ann, la teuria de
la Relatività ristreta. Semper del 1905 l'è un alter articul che parla de l'efet
fotueletrich; da quel articul chì, dopu un quai ann, la nassarà la broca dela
Fisica ciamada mecanica quantistica. Per finì quel'ann triunfal, l'à anca metüü
in pee la teuria del motu brownian.

Intant che 'l faseva tüta 'sta roba, l'à anca cuminciaa a insegnà in di
üniversità (prima a Berna, pö a Praga e, dopu ul 1914, a Berlin).

In del 1915 Einstein l'ha pö prupost una teuria relativistica della gravitaziun,
che la sarà pö cugnüssuda cumè la teuria de la Relatività general; l'è chì che
se cumencia a parlà del cuncet del spazi-temp a 4 dimensiun. Da sübit 'sta
teuria l'ha cuminciaa a stàgh in süi bal ai alter scienziaa: prim, perché l'era
inuvativa, e a dàgh a trà a la teuria el vureva dì trà via un bel toch de la
fisica clasica; segund, perchè l'era una teuria che la vegniva da un ragiunament
matematich, e minga dai uservaziun; terz, perchè la matematica che l'era
duperada l'era tropa dificila.

Ma Einstein l'ha sugütaa a cercà de validàla, e 'l gh'è riüssii in del 1919, ann
che gh'è stà un eclissi de Sù; han faa dü misüraziun e 'l s'è vist che la massa
del Sù ghe faseva cambià la traietoria a la lüs di stel. Per ul sò lavurà a
pruposit del'efet fotueletrich gh'han daa, in del 1921, ul Nobel per la Fisica.

In di quii ann lì Einstein l'è partii cunt i sò ricerch de truvà di spiegaziun
diferent per i fenomen quantistich, vist che anca a lü la mecanica quantistica
la ghe nava un poo de travers (vist che se parla de prubabilità e minga de efet
reai); ai gent che inveci ghe piaseva 'sta teuria ghe respundeva "Diu al giüga
minga a dadi".

In del 1933, intant che l'era diretur de l'istitüt de fisica a Berlin, ul
guvernu de Hitler l'ha faa una legg aposta per cascià via tütt i prufesur
giüdee; a quel temp lì Einstein l'era anca prufesur a l'üniversità de Princeton,
in America, e alura l'à ciapaa sü e l'è scapaa da la Germania. In del 1940 l'ha
ciapaa la citadinanza americana.

In di sò ann in America, Einstein l'ha lavuraa per truvà una teuria per met
insema la gravità e la forza eletrumagnetica. Lü l'era minga amò a cunuscenza di
alter dò forz fundamentai: la forza nüclear forta e la forza nüclear debul, che
hin staa scuvert dopu che lü l'è mort. La teuria che l'è vegnüda fö l'era minga
però tüta giüsta.

In del mund dela scienza, Einstein l'è stà verament rivulüziunari, instess de
Isaac Newton ai sò temp. L'è stà però anca un scienziaa unest, che l'ha minga
negaa i rob che ghe piaseven nò (ad esempi cume l'ha faa cun la mecanica
quantistica).



https://lmo.wikipedia.org/wiki/Albania

L' Albania (Shqipëria in albanes) a l'è un pais de l'Europa balcaniga. A l'è
tacada al Muntenegher a nord-ovest, al Kosovo a nord-est, a la Macedonia a est e
a la Grecia a süd. El mar Adriatich e'l mar Joni bagnen i sò cost. La capital a
l'è Tirana. La gh'ha una süperfiss de 28.748 km² e una pupulaziun de 3.619.778
abitant. La lengua ufizial del paes l'è l'Albanes.

L'Albania a l'è una repübliga. La denuminaziun ufizial l'è Repüblica de Albania,
en albanés: Republika e Shqipërisë, parnunziaa [ɾepuˈblika e ʃcipəˈɾisə] El
president a l'è el Bujar Nishani. El Prim Minister a l'è Edi Rama.

L'Albania a l'è divisa in vari entità aministrativ: a gh'è 12 prefetür (qarke),
che hin spartii in 36 distret (rrethe), e in ogni distret a gh'è di münicipalità
(i cità püssee gross) e di cumün. A partì del 1998 però i distret gh'han minga
valur aministrativ, perchè i sò cumpit hin staa spartii tra prefetür e
münicipalità e cumün. A hin cunservaa dumà per el fat che a cuntrari di
prefetür, cunserven la divisiun de l'Albania in regiun storich e cultüral. I
münicipalità (bashkia o anca qytete) albanes a hin 65, i cumün (komuna) inveci
309.



https://lmo.wikipedia.org/wiki/1963

Ul Paul Cohen al mustra che l'ipòtesi dal cuntínü a l'è mia demustràbila in la
teuría di cungjuunt basada süj assiòom da Zermelo-Fraenkel.

13 03 - Barcelona: i conferíssan la Lletra d'Or a "Nosaltres els Valencians", de
Joan Fuster.

26 05 - Mallorca: sa celebra el finissimeent del "Diccionari
Català-Valencià-Balear".

14 11 - Paris (Francja): Le Monde al püblica di declarazziun de l'abaa de
Montserrat, Aureli Maria Escarré, in che lüü al defensa la identitaa nazziunala
Catalana che finissaran comportaant che i autoritaa fanquiist l'espulsan del
staa spagnöö, el 12 03 de 1965.

11 04 - la Citaa del Vatican (Roma): Joan XXIII püblica l'encíclica Pacem in
Teris.

04 03 - Rutherford (Nova Jersey, SÜA): William Carlos Williams, poeta
Noort-american (n. 1883).

05 03 - Camden (Tennessee, SÜA): Virginia Patterson Hensley, cognossüda coma
Patsy Cline, Lloyd Estel Copas cognossüü coma Cowboy Copas e Harold Franklin
Hawkins cognossüü coma Hawkshaw Hawkins, cantaant de country, moort in accident
d'aviazziun (n. respet. el 1932, 1913 e 1921).

10 10 - Grassa (la Provença): Édith Giovanna Gassion, cognossüda coma Édith
Piaf, cantaant Francesa (malgraa ofizzialameent al consta che la möör a Paris
l'indoman, l'istess dí che el sò graant amiis Jean Coteau) (n. 1915).

11 10 - Milly-la-Fôret (l'Ísola de Francja, Francja: Jean Coteau, scrituur,
pituur e diretuur de cínema Francées, l'endeman de la moort de la sò granda
amisa Édith Piaf (n. 1889).

22 11 - Dallas (Texas, SÜA): John Fitzgerald Kennedy, presideent di Staa Ünii
(n. 1917).

1963 - El Cairu (Egitt): Abd el Krim, Caudill Marochin (n. Tafersit, Marocch
1882)



https://lmo.wikipedia.org/wiki/1960

Sa mustra che l'ipòtesi dal cuntínü la fà paart di prupusizziú indecidíbele da
la teuría di cungjuunt.

19 05 - Barcelona: Fets del Palau de la Música (Fatt del Palass de la Müsica) la
interpretazziun del Cant de la Segnera la pròvoca mesüür de repressiun contra el
Catalanism par la paart di autoritaa franchiist.

21 04 - el Brasiil: Brasília la deventa ofizzialameent la capitala del paees e
Rio de Janeiro al desmett de 'l vess.

22 05 - Valdivia (Cili): al süceed el moviment sísmich püssée poteent mai
registraa: al gh'eva una magnitüd de 9.5 degrée de la scala de Richter e al
causava debott 5.000 moort; al à provocaa un tsunami che al à parcurüü
l'Pacífich e al à faa 138 moort al Gjapun, 61 a Hawaii, 32 a i Filipinn e dagn
consideràbil a tüti i còost de cheest Ocean.

06 08 - a Urtizèi, Al Gardéna, Bolzà: fundàt dal sciùr Robert Moroder, l'vé
dervìt fò 'l Museum Gherdëina in de la Cësa di Ladins.

04 08 - Valladolid (Spagna): José Luis Rodríguez Zapatero, presideent del
Governameent de Spagna a partí del 16 04 del 2004 e Segretari generaal del PSOE
a partí del 22 07 del 2000.

30 10 - Villa Fiorito, Buenos Aires (l'Argentina): Diego Armando Maradona,
futbolista Argentin.

05 01 - Sant Celoni (el Maresme): Francesc Sabaté i Llopart, cognossüü coma
Quico Sabater, militaant anarchista e maqui, sassinaa par la Guàrdia Civil.

25 11 - Ojo de Agua (pruvíncia de Salcedo, la Repüblica Dominicana): i fradej
Mirabal, in un accideent de la circülazziun provocaa par agents de Trujillo.



https://lmo.wikipedia.org/wiki/03_03

Ol dé 3 de mars l'è 'l 62 ( 63 si l'an al è biseest ) dé de l'an del calendare
gregorià; manca 304 dé a finí l'an.

Ul dí 3 de mars al è ul dí da pòost 62 ( 63 si l'an al è biseest ) dal an dal
calendari gregurian; i manca 304 dí a finí l'an.

1976 - Vitòria (ol Paes Basch): con miníster de Gu·ernassiú Manuel Fraga, gh'i
mör sich persone e plö d'ü centenér ghe i resölta feride quan la polisséa
Spagnöla la spara per fa zò öna assemblea de stödénc e trabascadur che la se
selebrava a la gesa de San Francisco (vardí la pàsena).

1979 - Spagna: se ghe i sélebra di elessiú generale: la UCD, comandada per
Adolfo Suárez, i adagna per masöransa relatía.

2000 - Santiago (Sile): Augusto Pinochet al ghe ría daspus de ser zödegat a
Londra acüsat de crímen contra la ümanità.

2002 - Svízzera: i votanc i asseta in referéndum l'entrada de chèst paes a
l'ONU.

2005 - Salina (Kansas, SÜA): daspus de 67 h, 2 m e 38 s da partí-n con
l'öltralisér GlobalFlyer Virgin Atlantic, al ghe ría Steve Fossett, con che al
de·enta l'òm plö ràpid a fá la ölta al mont per ària, in solitare e sensa scaj.

1895 - Oslo, Norwesa: Ragnar Frisch, economesta norwench conferit del Premi
Nobel d'Economéa ol 1969.

1176 - castel de Coltort, Sant Feliu de Palerols (la Garroca): Ramon Folch III
de Cardona vescont de Cardona, sassinat a tradiment per Guilem de Berguedà (in
acorde a otre fonte ol 1175; n. 1151).

1111 - Canosa de Pöja (la Pöja, Itàlia: Boemond I, prínsep d'Antiochia (in
acorde a otre fonte ol 1110; n. 1052).

1707 - Ahmadnagar (Maharashtra, l'Índia): Abu Muzaffar Muhiuddin Muhammad
Aurangzeb Alamgir, imperadur de l'Impere Mughal (n. 1618).

1959 - Los Angeles (Califòrnia, SÜA): Louis Francis Cristilo, cognossit come Lou
Costello, atur de sínema Stadünindench (n. 1906).

1982 - Ivry-sur-Seine (Val-de-Marne, ísola de Fransa, Fransa): George Perech,
scritur Franses (n. 1936).

1983 - Brüssèl (Bèlzica): George Rémi, cognossit come Hergé, autor de còmich
belga, creadur de Tintin (n. 1907).

1987 - Los Angeles (Califòrnia, SÜA): David Daniel Kominski, cognossit come
Dangn Kaye, atur de sínema e cantant Stadünindench (n. 1913).

1991 - Honolulu (ísole Hawaii, SÜA): Murray Teichman, cognossit come Arthur
Murray, balerí Stadünindench (n. 1895).

1995 - Salt Lake City (Utah, SÜA): John Wiliam Hunter, religjus Stadünindench,
president de la Gesa de Zesücrist di Sanc del Darér Dé (n. 1907).

2005 - Aalst (Flandes, Bèlzica): Rinus Michels, futbolesta e intranador de
futbol fiamengh che al a alenat ol Barça (n. 1928).



https://lmo.wikipedia.org/wiki/Ven%C3%A8zia

Venezia (Venexia in Venezian; Venice in ingles; Venise in frances; Venedig in
todesch; Venecija in di lengov slav; Vignesie in forlan; Benátky in cech;
Venecia in spagnoeu; Venetiæ in latin; Venetië in olandes; Venedik in turch;
Velence in ungheres; Vaniesa in istriòt) l'e ona cità de 260.000 abitant,
capital della provincia cont l'istess nòm e dèla region Vènet. L'è diventada ona
putenza comerciàl in del quell de des secol e l'haa stabilii el contròll sora de
cità e territòri bej distant come l'isola de Ròdi e quèla de Candia. La flòta de
la repùblica Serénisima la gh'ha avuu minga dij par per un mucc de secoj in del
Mediterrani, tant che el storich Fernand Braudel l'ha definii Venèzia la prima
capital econòmica del capitalìsm. Dòpo de un period de decadenza la republica
l'è finida cont el trataa de Campoformio che in del 1796'l dava el sò territòri
al Govern austriach.

Tra i sò momument pussee famos a gh'hinn la catedral de San March e el pont de
Rialt, faa su in del 1588 cont un progett de Antoni del Pont che l'haa vinciuu
on concors che l'aveva partecipaa anca el Michelangiol. Finna al 1854 el Rialto
l'è staa l'unich pont a pasaa dessoravia al Canal Grand.



https://lmo.wikipedia.org/wiki/Loton

El loton l'è ona liga metallega fada de ramm (Cu) e zinch (Zn). Oltra ai loton
binari (faa su de la fusion de 'sti duu metai), a gh'è anca i loton ternari,
indove gh'è anca on terz element chimegh, che 'l ghe da a la liga ona quai altra
caratteristega. Per esempi, el manganes e 'l stagn fann cress la resistenza a la
corosion, el ferr el fa cress el caregh de rottura, e via inscì. A gh'è anca di
loton quaternari. El loton el vegna doperaa per tanti lavorà che vann, per
esempi, de la elettricità a l'idraulega, de l'industria chimega ai strument
musserai.

El nomm loton, doperaa anca in venezian e piemontes, el dovaria vegnì de ona
parolla siciliana derivada de l'arab lātūn, che 'l voeur dì "ramm". De lì la
parolla la s'è spantegada per tutta l'Europa, e l'è doperada in tucc i lengov
neolatinn ocidentai (catalan llautó, spagnoeu latón, frances laiton, ocitan
laton, portoghes latão, forlan leton), oltra che in de l'islandes látún e in del
russ, bieloruss e ucrain latun', . In italian se dis ottone, perchè la L inizial
l'è stada interpretada comè on articol determinativ.



https://lmo.wikipedia.org/wiki/Lod

Lod (Lodi in italiàn; Laus Nova in latìn; Lauden in tudèsch) l'è 'na cità
italiàna de 44 945 abitant (dàto del Dic 2015 ) d'la Lumbardìa
céntro-meridiunàl. La se tröva ind la basa Val Padana lungh el fiüm Ada. L'è la
capitàl de l'umònima pruìncia, furmàda ind el 1992.

L'è stàia fundàda el 3 agùst dal 1158 da Federìch el Barbarùsa, dopu la
distrüsión del burgh antìch de Laus Pompeia, bele municipium rumàn, sit vescuvìl
e liber cumün. Ind el curs dal Rinasimént, la gh'ha avüd un perìud de grand
splendùr artìstich e cultüràl, dopu che l'ha uspitàd ind el 1454 el storich
tratàd tra i stat regiunài italiàn cunusüd cume la Pace de Lod.

Al dì d'incö, Lod l'è un impurtànt nöd stradàl e cénter indüstriàl (ind i setùr
d'la cuzmézi, dell'artigianàd e d'la prudüsión de lat e furmài). L'è ancasì el
punt de riferimént de un teritòri vutàd a l'agricultüra e a l'alevamént. Par
mérit de quést, la cità l'è stàia scelta cume sit dal Parch Tecnològich Padàn,
vün di cénter de ricérca püsè qualificàd a livèl européo ind el camp d'le
biutecnulugìe agrualimentàr.

I èn svilüpàde anca atività ligàte al setùr tersiàri; dai an dümila, in
particulàr, l'è in espansión el türìzm: Lod la fa part dal grüp d'le cità d'art
d'la Pianüra Padàna, anca parchè la gh'ha d'impurtànt munümént, tra cui el Dom,
el Témpi Civich de l'Incurunàda, la Céza de San Francesch e'l Palàs Mozzanica.

Lod la se tröva ind la part céntro-meridiunàl d'la Lumbardìa, lungh l'Ada. El
grüp püsè antìch dal cénter stòrich el nas sül col Eghesón, una muntagnéta de
furma a trapési sü la riva destra dal fiüm; el rest d'la cità la se tröva in
part süra un teràs murfològich creàd da l'òpera de eruzión dell'Ada, e in part
ind l’àrea gulenàl.

Il teritòri dal cumün l'è 'traversàd da altor curs d'àcqua: el canàl d'la Müsa
che ségna el cunfìn a ovest, la rògia Bertònega e la rògia Mülìna che ind el
trat citadìn l'è incö quàzi dal tüt suterànea.

Dürànt l’età de méz la cità l'era tucàda dal Lagh Geründi: el teritòri l'era in
gran part paludùz, ma gràsie ale òpere de ingegnerìa idràulica e al laurà di fra
cistercéns e benedetìn, i terén i èn stai bunificàdi insì tant bén che i èn
diventàdi i püsè fertil d'Euròpa. L'agricultüra l'è favurìda anca da le àcque
irìgue d'le tante surgìve prezént ind el teritòri.

In del specìfich el terén l'è furmàd dai depòsit glaciài e flüviài che i han
riempìd la Pianüra Padàna tra el Pleistocéne süperiùr e l'Olocéne, ind el curs
de l'ültima glaciasión.

I litotip prezént i èn divèrs e distribüìd in mod iregulàr; generalmént i èn
abastànsa rich de matrìz. Lòd la se tröva néla fàscia ciamàda "basa pianüra"; i
terén i èn in magiùr part sabiùz e sabiùz-limùz.

El Dipartimént d'la Prutesión Civìl el diz che el teritòri ludezàn el gh’ha ‘na
clasificasión sìzmica de Zona 4 ("sizmicità miga rilevànt").

El clima dal teritòri Ludesàn, cume quél dal rest d'la Val Padana, el prezénta
le particularità de l’aréa cuntinentàl: l’està l’è calda cun un imputànt fenòmen
de afa (in baz a le infurmasión dal perìud de riferimént 1961-1990, la
temperadüra màsima média d'la stagión estìva l’è de +29,7 °C); invéce l'invèrn
l'è de solit frég (la temperadüra mìnima média l'è pari a -0,8 °C) e i èn difüse
le fiucàde, raramént de granda purtàda.

El fenòmen par el quàl l’è famùza la zona de Lod , l’è la nébia che l’è frequént
ind el curs dal perìud invernàl e che la pöd anca dürà püsè se gh’en miga i vént
sinòtich a livèl dal terén. L'autün e la primavéra i èn le stagión cun le magiùr
precipitasión. La clasificasión climàtica di cumün italiàn la mét Lod ind la
Zona E, cun 2592 grad dì.

I urìgin de Lod i èn legàde a la distrüsión de Laus Pompeia, antìch vilàg abitàd
dai Celt Boi e dopu municipium rumàn, ribatezàd ind el 89 a.c. in unùr dal
cunsul Gnaeus Pompeius Strabo che propi in quél an l'eva dai el dirìt latìn ai
abitànt d'le comünità in Galia Transpadàna.

Datu che la cità la se tröva sura l’incrùz d'le strade che da Placentia
(Piazénsa) e da Acerrae (Pisighetón) purtèvun a Mediolanum (Milàn), e ind el
punt de incrùz cun la strada che da Ticinum (Pavìa) l’andèva fin a Brixia
(Brésa), Laus l'era un nöd stradàl de primària impurtànsa e par quést l’è
diventàd un rich burgh cumerciàl e agrìcul.

Pasàda suta el cuntròl lungubàrd ind el sest sécul, el 24 mag 1111 Laus Pompeia
l’è stàia distrüta dai milanéz dopu un lungh perìud d'asédi. I acòrd de pace i
prevedèvun de recustrüì miga amò i palàs demulìd.

Quàzi cinquant'an dopu, el 3 agùst 1158, la cità l’è stàia rifundàda da
l'imperadù Federìch I el Barbarùsa miga sura le ruìne de Laus Pompeia (indùe
incö gh’è Lod vec) ma lungh le rive de l'Ada, par dagh 'na puzisión de cuntròl
sül teritòri. L'imperadù l’ha dai a Lod straurdinàrie pusibilità, par ezémpi
quéla de custrüì punt sü tüti i curs d'àcqua dal circundàri e de navigà par tüta
la Lumbardìa sénsa pagà i tas.

Dürànt el Cuncìli de Lod, che’l s’è tegnüd ind el 1161 par vuluntà de l'antipapa
Vitùr IV, Federìch el Barbarùsa l’ha numinàd arcivèsch de Magunza Curàd de
Wittelsbach, par fa finì el scizma tra Rudùlf de Zähringen e Cristiàn de Buch.

Pürtròp, anca cun tante facilitasión la növa Lod l’è cresüda cun dificultà e ind
el 1167 l’è stàia ubligàda dai milanéz a fa part d’la Léga Lumbàrda e a
partecipà a la batàia de Legnàn dal 1176.

Ind el XIII sécul Lod l’ha cuntinuàd a svilüpàs gràsie a la prutesión de
Federìch II. Dal 1251 l’è un seguitàs de signurìe dai Vistarini ai Turiani, par
cuntinuà cun i Visconti, i Fissiraga e i Vignati che ligàrun Lod a Piazénsa,
finché ind el XIV sécul Lod se tacò al Dücàd de Milàn, inisialmént suta i
Visconti che i han fai tirà sü el maestùz castél de Porta Regàla (1355-1370) e
dopu suta i Sforza che, cun Francèsch, i han ingrandìd e cunsulidàd el sistéma
difensìu cun la costrüsión de dù furtificasión a l’inìsi e a la fin dal punt ins
l'Ada. Dopu cal perìud chi, la cità l’è stàia cuinvòlta ind le guère cun la
vizìna Repüblica de Venésia.

Ind el perìud rinascimentàl a Lod gh’en stai impurtànt avenimént stòrich: ind el
1413 l'antipàpa Giuàn XXIII e l'imperadù Sigismùnd i han cunvucàd dal Dom de Lod
el Cuncìli de Custànsa, che l’avarés pö risulvìd el Scisma d'Ucidént. El 9 aprìl
1454, apùz al castél de Porta Regàl, sed lucàl d'la curt de Francèsch Sforza, i
stat regiunài italiàn i han firmàd la Pace de Lod, che l’ha garantìd quàrant'an
de stabilità pulìtica. Chel perìud chi l’è stai anca vün di püsè bei d'la stòria
ludezàna dal punt de vista cultüràl, suratüt suta el vescuvàd de Carl
Pallavicino (1456-1497).

Chel avenimént chi el giüstìfica la prezénsa in tante cità, francéz de strade e
piàse dedicàde al punt de Lod, par ezémpi ind el VI arrondissement de Parìz se
tröva la Rue du Pont de Lod.

A l'Ünità d'Itàlia, Lod l'èra amò circundàda da i vec mür medievài. L’è stai in
chi an lì che l’abitàd el s'è svilüpàd lungh i strad föra di mür par la crésida
demugràfica che la gh’è stàia dopu l'apertüra d'la linea feruviària
Milàn-Piazénsa dal 1861 e l'insediamént d'le prime indüstrie tra cui el
Lanificio Varesi-Lombardo ind el 1868, el Linificio Canapificio Nasiunàl e la
Polenghi Lombardo ind el 1870.

Gh'é el palási del vèsch (Maurizio Malvestiti), ma ghé anca una cumünità
Urtudósa, suratüt chi végnen de la Rumania e anca una cumünità Müsülmana.

Ind el 2005 i han inaugüràd el Parch Tecnulògich Padàn specializàd in
biutecnulugìe agru-alimentàr.



https://lmo.wikipedia.org/wiki/Lecch

Chela vus chi la parla de la citaa lumbarda - olter signifegaa i truee chinsci:
Lech (desambiguassiun)

Lecch (Lecco in italiàn, Leucum in latìn; Leck in tudesch) l'è ona città
italiana de 47 999 abitant (dato del Dicember 2015), cont ona süperfis de 45,9
km² e ona densità de 1 046 ab./km². L'è la capitàal de la Pruvincia cunt
l'istess nomm.

Lecch la se tröva in de la part püssee a süd del ram del lach de Comm che'l
gh'ha el sò istess nomm, in sü la spunda urientàal, in duvè dal lach vegn föra
il fiüm Adda. Lecch l'è culegada a l'oltra spunda del fiüm da trìi punt: el Punt
Kennedy o Punt Nöf (de la metà di ann Cinquanta del secul passaa), el Punt
Azzone Visconti o Punt Vècc (el pussee vècc, che l'è del Mediuéf) e'l Punt
Alessandro Manzoni o Terz Punt (inaugüràa in del 1985) La cità l'è circundada
da'n frach de muntagni: el San Martìn, el Düü Mann, el Melma, el Piz d'Erna, el
Resegùn e'l Magnöden hin i pussee impurtant. Lecch l'è traversada da trìi
turent: el Gerenzùn, el Caldùn (per la gran part interàa), e'l Biùn.

El teritori del cumün de Lecch inscì cumè l'è al dì d'incö l'è stàa fàa sü tra'l
1923 e'l 1928, quand hann metüu insemm i teritori de vündes cumün: Lecch,
Castèll, San Giuàn, Rancc, Laurca, Ulàa, Quàa, Germagnee, Belee, Magiànech e
Ciüs. Incö el cumün de Lecch l'è divìs in cinch circuscriziùn:

L'ecunumia de la cità de Lecch la se basa amò incö sül setùr de la siderurgia,
anca se i vecc fabrich pussee famùs (Fiocchi, Badoni e Caleotto) sun sparidi u
ridimensiunàa de bun, cumè anca la Leuci (fabrica de lampadini), la Riello
(fabrica de caldai) e l'Icam (fabrica de ciculàt, che nel gir de pöch ann la
narà a Ursenich, in Pruvincia de Comm). In di ültim ann s'è svilupàa'l turism,
atiràa dai (pöch) spiagi del lach, dai muntagni d'inturn e dai Sit manzuniàn,
val a dì i sit in duvè il Manzoni l'ha ambientàa el sò rumanz pussee famùs, I
Promessi Sposi.



https://lmo.wikipedia.org/wiki/Danubi

El Danubi (Donau in Todesch; Duna in Ungheres; Dunaj in Slovacch e Polacch;
Dunav in Crovatt; Dunav/Дунав in Serb, Ucrain e Bulgher; Dunarea/Дунареа in
Romen e Moldav), cont i sò 2845-2902 chilòmeter l'è el segond fiumm pussee longh
de tutta l'Euròpa (despoeu del Vòlga).

El Danubi, che el tacca su a scorr in de la Foresta Negra (a Donaueschingen, a
la confluenza de duu fiumm minor, el Brigach e 'l Breg) e el sbocca in del Mar
Negher cont on delta bell largh, el và per 2845 chilometer (o 2888, o anca 2902
a segonda del moeud de mesurà). In del sò cammin, el traversa el nord di Alp, la
pianura de la Pannònia e la "bassa Romena" e, a chella manera chi, el dacqua la
pupart del sud de l'Euròpa Centrala e de l'Euròpa del Sudest. El traversa vari
capitaj europee, come Vienna, Bratislava, Budapest e Belgrad. El sò delta, che'l
se troeuva al confin intra la Romania e la Bulgaria l'è consideraa de l'UNESCO
vun di Patrimòni de l'Umanitaa.

El Danubi l'è semper staa consideraa ona importanta via de navegazion e
comunicazion. Giamò conossuu come frontera de l'Imperi Roman, el fiumm el corr
tra i confin de 9 Statt modern: Germania, Austria, Slovacchia, Ungaria, Croazia,
Serbia, Bulgaria, Romania e Moldavia.



https://lmo.wikipedia.org/wiki/Cipru

L'isùla de Cipru la sa tröva in del Mar Mediteraneu uriental, a 65 km de
distanza dala costa türca e a 85 da chèla siriana. L'isùla la gh'ha una furma
slungada da òvest inver est. Ul sò teritòri l'è custitüii da dü cadèn de
muntagn, i Pentadautylos (Πενταδαύτυλος, c'al vör dì cinch dida) a N e i munt
Troodos (Tρόοδος) a S, cunt in mèzz una pianüra (ciamada Mesarìa u Massarìa); i
cost inn pütòost volt dala part del Nort, püssee bass e articulaa in del süd
(indué sa tröven i dü gulf de Larnaca e Famagusta).

L'isùla de Cipru l'è metüda a una latitüdin de 35°N e chel fatu chì al g'à
inflüenza in sül clima, ca l'è de tipu mediteraneu, pütòost colt e sèch; in dela
capitàl, Nicosìa (ca l'è però in de l'internu del paess) la temperadüra media de
genaar l'è inturnu ai 14 °C, chèla del mess de lüj l'è de 29 °C. I
precipitazziun a borlen giu praticameent dumé in autünn e in invernu, quasi mai
in estaa; mediament a inn pütost puch e inn minga assee per l'agricultüra e
l'alevament, che defatt a inn pussibil dumé in dii zòn irigaa.

La vegetazziun l'è dunca anca lè minga tròp svilüpada, e l'è fada da praterii
sèch in dii pianüür intern, de buscaja mediteranea in dii còost, cunt un quaj
sitt quataa de furèsta dumé in dii muntagn.

L'isula de Cipru l'è semper stada, fin da l'antichitaa, ul sitt de incunter per
un muntun de popul ca viveven in del basin del Mediteran. In dii sécul, g'an
vivüü e g'an cumandaa tanti pupulazziun diferent:

Ul primm censimeent del 1881 (urganizaa daj inglees) l'à daa un resültaa de
186.000 abitaant, per ul 20% türch. Una stima dela pupulazziun inver la metà del
sécul XIX la dava un tutaal de 80.000 abitaant; chel nümer chì l'è ul resültaa
de püssee de treseent ann de dumini türch, ca l'à purtà persecüzziun ed
emigrazziun (in dela metà del sécul XVI, primm de l'inizzi del dumini dii türch,
la pupulazziun l'era stimada vèss inturnu aj 300.000 persun). In de l'epuca
rumana la pupulazziun sa diss ca la pudeva vèss adiritüra inturnu al mèzz miliun
de abitaant.

Al dì d'incöö la pupulaziun de Cipru l'è furmada al 78% da greech, de religjun
cristiana urtudossa; praticameent tütt ul rèst l'è faa de türch, musülman. Ul
saldu natüraal a l'è in pusitiff, a diferenza del rèst de l'Europa ucidentaal;
la pupulazziun ürbana l'è inturnu al 70%.

Ul setuur püssee dinamich de l'ecumunìa de Cipru l'è ul terziari, custitüii daj
cumpaart del türismu, dala finanza (center finanziari off shore e banch), al
trafic cumercjaal via maar; al dì d'incöö al cunta per ul 73% del PIL.

Ul setuur primari l'à perdüü impurtanza, vist anca i cundiziun natüraj de
ariditaa: sa cultiven cereaj (40% dela süperfiss cultivada), üga, limun, araanz.
L'alevameent al riguarda per ul gròss i pecuur e i caver, ch'inn püssee adatt a
l'ambieent sècch. Una particularitaa de Cipru l'è la pesca dii spügn.

L'indüstria, preseent dumé in dela part greca, l'è puch svilüpada (cumpaart
tèssil e agrualimentaar); gh'è un pu' de indüstria mineraria (sa caten gèss,
crumiit, mineraj de fèr e de ram).



https://lmo.wikipedia.org/wiki/Alcol

In chimiga, un alcol a l'è un cumpost urganigh induè che al post d'un atum
idrogen al gh'è ligaa un grüp funziunal idrossid -OH. Un alcol al gh'ha dunca la
furmula bruta CnH(2n + 2)O se la cadena a l'è verta.

I alcol püssee leger a hinn - a la temperadüra ambient - liquid vulatij senza
culur, cunt un udur carateristigh e che se mes'cen cun l'aqua. A bun cumand, se
mes'cen ben in aqua i alcul che gh'hann fina a 4 atum de carboni per atum de
ussigen. El fat che i alcol se mes'cen ben in de l'aqua e che gh'hann un punt de
büjziun volt rispet ai alter cumpost urganigh de dimensiun e strütür cumpagn
se'l mustra ben cun la furmaziun de ligam a idrogen intra l'idrogen del grüp OH
e l'ussigen di mulecul arent (semper de l'alcol, o de l'aqua,...).

I alcol se utegnen de la nadüra o per sintesi. Alcol cumün a hinn el metanol
(CH3-OH) e l'etanol (CH3-CH2-OH). Quest chì a l'è pö quel che ciamum alcol tücc
i dì, e'l s'utegn de la fermentaziun di zücher e l'è dent in del vin, in de la
bira e l'altra roba de bev alcoliga.



https://lmo.wikipedia.org/wiki/Alber

L'Àlbor (anca arbor o alber) l'è una pianta che la viu tanti an, e per quést l'è
buna da crés in volt cun un füst drit e legnùz che'l se ciàma trunch, e che'l
pöd avègh di ram che s'aliméntun cun la linfa, grasie ai radìz e a le föie.

I albor i èn divérs dai arbüst miga apena per i dimensión, ma anca parché i
gh'han un ünich trunch chel partìs da tera.

El légn di albor el servìs principalmént par fa i mobil e i finèstor d'le cà, ma
anca la carta o par és brüzàd par scaldàs.

L'albor da grand l'è 'na pianta legnùza che a diferénsa dell'arbüst el gh'ha un
füst perèn e un trunch cun ramificasión néla part süperiùr. El trunch l'è furmàd
da püsè strat: la part püsè estèrna l'è la rüsca, el scund strat l'è ciamàd
libor, el ters l'è el cambi e in ültim gh'è el cilìndor centràl che l'è furmàd
dal légn. Ogni albor el gh'ha la so furma caraterìstega che la dipénd dala
cunfurmasión dal trunch (svilüp in altésa e diàmeter) e dall'inséma d'le
ramificasión. L'albor cun la püsè granda circunferénsa dal trunch l'è el baobab
che el riva anca a püsè de 40 metor. La zgiàfa dell'albor l'è faia dale föie e
dai ram e la pöd és:



https://lmo.wikipedia.org/wiki/23_04

Ol dé 23 de bril l'è 'l 113 ( 114 si l'an al è biseest ) dé de l'an del
calendare gregorià; manca 253 dé a finí l'an.

Ul dí 23 de bril al è ul dí da pòost 113 ( 114 si l'an al è biseest ) dal an dal
calendari gregurian; i manca 253 dí a finí l'an.

1303 - la Val d'Aran: d'acord col conveni d'Argelers (acorde d'Argelers), Sanç I
de Mallorca al restitüiss chèst teritore al rei Català Jaume II.

2001 - Madrid: Gjoan Carl de Borbú al declara: «Nunca fue la nuestra lengua de
imposición, sino de encuentro. A nadie se le obligó nunca a hablar in Castejano.
Fueron los pueblos más diferent quiene hicieron suyo, por voluntad libérrima, ol
idioma de Cervantes.»

1564 - Stratford-upon-Avon (Regn Ünit: Wiliam Shakespeare, scritur e dramatörgh
Angles. (In acorde al calendari zölià.)

1858 - Kiel (Zermania): Max Planck, físegh, autor de la teoria quàntega (m .
1947).

Madrid (Spagna): Miguel de Cervantes, scritur Spagnöl. (In acorde alcalendare
gregorià).

Stratford-upon-Avon (Regn Ünit): Wiliam Shakespeare, scritur e dramatürgh
Angles. (In acorde al calendare zülià).

Dé festif de Sant Jordi:, patrònn de la Cavaleria e de diferent paes e
popülassiú: Portugal, Rössia, Anglatèra, Lituania, Georgia (SÜA), Georgia;
Alcoi, Bagnere de Mariola (l'Alcoià), Zénua, Reggio de Calàbria, e Moscòa.



https://lmo.wikipedia.org/wiki/20_03

Ol dé 20 de mars l'è 'l 79 ( 80 si l'an al è biseest ) dé de l'an del calendare
gregorià; manca 287 dé a finí l'an.

Ul dí 20 de mars al è ul dí da pòost 79 ( 80 si l'an al è biseest ) dal an dal
calendari gregurian; i manca 287 dí a finí l'an.

1925 - Catalunya: malgrat iga promess a la Liga Regionalesta (Catalunya) che al
faress mia, (in cambe del sò söport), ol Primo de Rivera al desfa zò la
Mancomunitat de Catalunya (Ditadüra de Primo de Rivera).

1980 - Catalunya: se i sélebra i prime elessiú al Parlament, a partí del tep de
la Repüblega; Heribert Barrera al sarà elesit president e Jordi Pujol al
de·entarà president de la Generalitat.

2001 - i Paes Català: se posa a disposissiú di internàucc la Viquipèdia
Catalana.

1815 - Napoleú Bonapart al torna a Fransa, daspus de scapá de la ísola d'Elba,
per gu·erná dürat i Sènt Dè.

1956 - Tünísia: Habib Bourguiba al signa col president del goèrn Franses Edgar
Faure ol Tratat ch'al proclama la independensa del paes.

1995 - Tòkio, Zapú: atach de l'organisassiú teroresta Aum Shinrikyo al metró de
Tòkio.

2003 - l'Iraq: tröpe eStadünindenche e britàneghe i scumensa la invasiú del paes
conchistant la sità portöària d'Um Qasr: al è l'inissi de la guèra de l'Iraq.

2004 - Mont: se fan di manifestassiú möltitüdinàrie contra l'ocüpassiú de l'Iraq
a i principale sità del mont ossidental.

2005 - Naseerabad (ol Balucistan): ün atentat contra ü santuari si·ita al fa plö
de trenta-sich morc.

1809 - Sorochintsy (Poltavska -o Poltava-, Ucraina): Nikolaj Gogol, scritur
Ucraines in lengua Rössa.

1840 - Schroda (Posen, Prössia, atöalament Sroda, Polònia): Franz Mertens,
matemàtegh Todèsch.



https://lmo.wikipedia.org/wiki/1977

01 08 - Catalunya: el governameent Spagnöö al legaliza Esquerra Republicana de
Catalunya.

11 09 - Barcelona: profitant de la Diada Nacional de Catalunya, se ghe la fa öna
manifestassiú de massa a favur del Statüt (tranzissiú democràtega).

29 09 - Catalunya: el governameent Spagnöö al restaura la Generalitat
(Generalitat provisional).

23 10 - el Prat de Llobregat (el Baix Llobregat): el presideent Tarradellas al
turna indrée de l'esili.

06 12, Barcelona - Se ghe cositüiss ol pröm Consej Esecütif de la Generalitat de
Catalunya daspus ol franchism.

24 01 - Madrid (Spagna): un cechin d'ültradrita Spagnöla al sassina ciinch
avucaa laburaliist da CCOO.

10 03 - Ithaca (Növa York, SÜA): una echip d'astrònom de la Üniversitaa de
Cornell, dirigjüda par James L. Elliot, la confirma l'esistenza d'anej inturna
al pianeta Üran.

27 03 - Los Rodeos (Tenerife, ísul Canàrii): düü Boeing 747 a cjòcan int una
pista de l'aeropoort e pròvacan la moort de 583 personn.

01 04 - Spagna: el governameent al süprimm la Segretaría Generala del Movimiento
Nacional.

01 04 - Spagna: el governameent al autoriza la libertaa de sindicazziun
d'impresari e lauraduur.

11 04 - Spagna: Gabriel Pita de Veiga y Sanz, miníster de Marina, al dimissiuna
a causa de la legalisassiú del PCE du dé pröma.

30 04 - Spagna: ol goèrn al signa i pacc internassiunaj di drecc civil,
polítegh, econòmegh e sossiaj, ch'i inclüd ol drecc de libertà sindicala e ol
drecc de negossiassiú coletía.

02 06 - Spagna: ol goèrn al àbroga la sindicassiú obligatòria al sindicat
vertical franchesta.

04 06 - Nederland (Colorado, SÜA): Supertramp i resitra, a Caribou Studios, Even
in the Quietest Moments, che conté ol sò sössess Give a Little Bit.

15 06 - Spagna: se ghe i sélebra i prime elessiú democràteghe de la Segonda
Repüblega Spagnöla: UCD i adagna con masöransa relatia.

04 07 - Spagna: Adolfo Suárez al züra a la càrega de president del goèrn per la
segonda ölta.

27 07 - Ol stat Spagnöl al ratifica ol Pat Internassiunal di Drecc Civils e
Polítegh, che, in del sò Artícol 1, al proclama: Töcc i pòpol i gh'a ol drecc a
l'autodeterminassiú

29 11 - sée di Nazziun Üniit (Növa York): i Nazziun Üniit a scernissan chesta
dada coma Dí internazziunaal de solidaritaa con Palestina.

04 08 - Madrid (Spagna): Antonio Lugo Machín cognossüü coma Antonio Machín,
cantaant Spagnöö d'orígen Cubana (n. 1903 o 1904).

16 08 - Memphis (Tennessee, SÜA): Elvis Aaron Presley cognossüü coma Elvis
Presley, cantaant de rock Noort-american (n. 1935).

19 08 - Los Angeles (Califòrnia, SÜA): Julius Henry Marx cognossüü coma Groucho
Marx, atuur de cínema e ümorista Noort-american (n. 1890).

14 10 - La Moraleja (Madrid, Spagna): Harry Lillis Crosby, cognossüü coma Bing
Crosby, cantaant e atuur de cínema Noort-american (n. 1903).

25 12 – Corsier-sur-Vevey (Lausana, Svízzera): Sir Charles Spencer Chaplin,
atuur, diretuur, copionista e composituur Anglées (n. 1889).



https://lmo.wikipedia.org/wiki/1941

04 03 - i ísol Lofoten: l'esèrcit Britànegh al scomenza l'Operazziun Claymore
(II Guèra Mondiala).

06 09 - III Reich: i autoritaa nazzi a obligan tütt i gjüdée de püssée de 6 agn
a portá sura la roba una stèla de David con la paraula jude (gjüdée in
Todèesch).

11 09 - Washington (i Staa Ünii): el presideent Roosevelt al órdena a l'Armada
che la spari contra quaal-sa-vöör vassell Todèesch ch'al nàveghi intra la costa
orientala di Staa Ünii e Islanda (II Guèra Mondiala).

07 12 - Pearl Harbor (Oahu, ísul Hawaii, SÜA): l'aviazziun e la flota Gjapunées
a bombardan chesta basa navala di Staa Ünii, la qual cosa la pròvuca che chest
paees al entra a la Segonda Guèra Mondiala (bataja de Pearl Harbor).

24 de macc: Bob Dylan, nòmm veer Robert Zimmermann, al nass a Duluth in dii
Staat Ünii

08 01 - Njeri (Kenya): Robert Baden-Powell, militaar Anglées, fondaduur del
scultiism.

12 08 - Saint Felix de Valois, Québec, Canadà: Réjean Ducharme, scültuur,
scrituur e dramatüürgh in lengua Francesa.

20 08 - Požarevach, Sèrbia: Slobodan Milosevic, polítegh, ex-presideent de
Sèrbia.

04 03 - Ginevra (Svízzera): Ludwig Quidde, sturiaduur e pacifista Todèesch,
premi Nobel de la Paas de 1927 (n. 1858).



https://lmo.wikipedia.org/wiki/16_12

Ol dé 16 de dezèmber l'è 'l 350 ( 351 si l'an al è biseest ) dé de l'an del
calendare gregorià; manca 16 dé a finí l'an.

Ul dí 16 de dezèmber al è ul dí da pòost 350 ( 351 si l'an al è biseest ) dal an
dal calendari gregurian; i manca 16 dí a finí l'an.

1980 - Barcelona: al casino de l' Aliança del Poble Nou, se la fa l'assemblea
fundassiunala de Nacionalistes d'Esquerra.

2003 - Barcelona: ol Parlament de Catalunya al eles Pasqual Maragal president de
la Generalitat de Catalunya.

1774 - Boston (SÜA): ü gröp de colonn traesticc d'indi mohawk i lansa al mar ol
caregament de café di vassej ancoracc in chèsta sità Americana. Chèst a l'è
l'orísen de la Revolüssiú Americana.

1935 - Madrid (Spagna): s'al cositüiss ol Front Popülar format per repüblicà,
sossialis·c, comünis·c e nassiunalis·c basch.

2004 - Brüssèl (Bèlzica): i líder Öropé i dessidiss che ol 03 10 del 2005 i
comensarà a negossiá con Türchia per che la pöda formá part de la Üniú Öropea.

2004 - Londra (Anglatèra): ü tribunal de nöf zödes de la Càmera di Lords al
declara ilegala la les antiteroresta apröada per ol goèrn de Tony Blair daspus
l'11 09 del 2001.

2004 - Paris (Fransa): l'Ofissina Internassiunala d'Esposissiú (BIE) la nönsia
che Saragossa la sarà la sé de l'Esposissiú Üniversala del 2008.

1485 - Alcalá de Henares (Spagna): Caterina d'Aragó, fiöla pita di Rei Catòlegh
e reina consorta d'Anglatèra.

1899 - Teddigton (Regn Ünit): Noel Coward, dramatürgh, atur e copionesta
Britànegh.

1965 - Niça (Fransa): Wiliam Somerset Maugham, dramatürgh e novelesta
Britàneghh.



https://lmo.wikipedia.org/wiki/08_04

Ol dé 8 de bril l'è 'l 98 ( 99 si l'an al è biseest ) dé de l'an del calendare
gregorià; manca 268 dé a finí l'an.

Ul dí 8 de bril al è ul dí da pòost 98 ( 99 si l'an al è biseest ) dal an dal
calendari gregurian; i manca 268 dí a finí l'an.

1455 - la Sità del Vaticà (Roma): ol conclaf al serniss papa ol cardenal Alfons
de Borgja, ch'al regnarà col nom de Calest III.

1900 - Lleida (ol Segrià): s'al pöblega ol pröm nümar del setimanari "La Comarca
de Lleyda".

1546 - ol Consej de Trent al adota la Vulgata come versiú ofissiala de la Bíbia.

1742 - L'oratore "Ol Messia" de Georg Friedrich Händel s'al representa per la
pröma ölta a Dublí.

1942 - Segonda Guèra Mondiala: i tröpe de la Üniú Soviétega i conseguiss de
derví la línia de camí de fer de Leningrad, s·cepant l'ases di tröpe Todesche.

1966 - Ol comitat central del Partit Comünesta de la Üniú Soviétega al serniss
Leonid Brézhnev come Secretare Zeneral.

1972 - Kjel Isaksson al bat, con 5,51 m, ol récord del mont de salt d'alsada
mascülí.

2003 - Bagdad (Iraq): ol periodesta Galech José Couso, e ol fotògref Taras
Prostyuk, i mör come conseguensa d'ün atach Nord-americà a l'Hotel Palestina.

2003 - Basora (Iraq): i tröpe italiane i ocüpa la sità in la Segonda Guèra
d'Iraq.

2005 - Sità del Vaticà: interament del Papa Gjuà Paol II, con partissipassiú de
masse.

1938 - Kumasi (Ghana): Kofi Annan, polítegh Ghanes, Segretare Zeneral de l'ONÜ e
Premi Nobel de la Pas l'an 2001.

1931 - Stocolma (Suéssia): Erik Karlfeldt, pueta Suench e Premi Nobel de
Literadüra ol 1931.

1936 - Uppsala (Suéssia): Robert Baragn, medi Austríach e Premi Nobel de
Medesina ol 1914.

1973 - Mougins (Proensa): Pablo Picasso, pitur e scültur Spagnöl (in acorde a
otre fonte, ol 03 04).

2010 - Malcolm McLaren, produtùr discogràfech, müzicista e manager di Sex
Pistols nasìt in del 1946.



https://lmo.wikipedia.org/wiki/T%C3%BCr%C3%AC

Türì (Italià: Torino; Piemontés e 'n vàrie lèngue d'Euròpa: Turin; Portoghés:
Turim; Olandés: Turijn) l'è öna sità de l'Italia Nord-Ucidentàl, capitàl de la
regiù Piemùt, con 902 137 abitàncc (dàto del Dicember 2013), 'na superfice de
130,2 km² e 'na densità de de 6 929 ab./km². La sò "area urbana" la rìa 'nfina a
ü miliü e més d'abitàncc. I abitàncc i è ciamàcc Türinés.

Ol sò nóm 'l sömèa che vègne dal cèltich Tau ch'a 'l völ dì Mùt, pò latinizàt in
Augusta Taurinorum, in onùr de l'imperadùr Aügüst.

In del sich-sent la sità l'è dientàda la capitàl del Dücàt de Savòia e de alùra
'nàcc la sò stòria l'è 'ndàca 'nacc compàgna de chèla de la faméa sabàuda. Türì
l'è stàcia la prìma capitàl del Regn d'Italia, dal 1861 al 1865.

La sità la se tróa i pé di Alp e l'è traersàda fò dal Po e da la Dora Riparia
che pròpe a Türì la se böta 'n del Po.

La sò economìa la stà 'n pé sö l'indüstria automobilìstica e la FIAT l'è la sò
'ndüstria piö grànda.

Ol sìmbol de la sità l'è la Mole Antonelliana, ü grand palàs nasìt per vèss öna
sinagoga e che al sò tép l'éra 'l piö ólt del mónd.



https://lmo.wikipedia.org/wiki/Stagn

El stagn l'è on element chimegh. El sò numer atomegh l'è 'l 50, e 'l sò simbol a
l'è Sn. L'è on metall de post-transizion putost ladin, dificil de ossidàss e che
'l resist a la corosion. L'è doperaa in d'ona motta de legh (la pussee
importanta l'è 'l bronz), e per quattà alter metai che se coroden pussee
facilment (per esempi piomb, zinch e azzal). El stagn el se tira foeu soratutt
de la cassiterite e de la stannite. A l'è de color bianch argentaa e 'l gh'ha
ona forma de cristall. L'è staa vun di primm metai a vess doperaa de l'omm,
soratutt per fà su el bronz (insemma al ramm). I primm miner de stagn hinn
nassuu in Cornovaja, e de lì el metall el s'è spantegaa in tutta l'Europa.

La parolla stagn la riva del latin stannum, con l'istess significaa. L'è doperaa
in tutt i lengov romanz (italian stagno, catalan estany, frances étain, spagnoeu
estaño, romen staniu, portoghes estanho, sardegnoeu istangu). La parolla la s'è
spantegada anca in di lengov celtegh goidelegh (irlandes stán, scozzes staoin,
manx stainney) e in del basch (eztainu).



https://lmo.wikipedia.org/wiki/San_Marin

La Serenissima Republega de San Marin l'è on stat piscinin (61,19 km², 32.471
abitant) de l'Europa meridional. La lengua oficiala l'è l'italian ma la gent la
parla anca la lengua romagnoeula. L'è vun di stat pussee picinin del Consili
d'Europa. La Capital l'è Città de San Marin.

Per la leggenda, el San Marin el nass del ann 301, quand che el San Marin sl
tira in pè ona comunità de cristian , perseguitaa dal imperador Dioclezian. La
prima traccia storega l'è ona pergamena de fin agn 800. Del 1243 vegnen nominaa
i primm "Capitani Reggenti, anca incoeu a cap del San Marin.

Lung l'Unità d'Italia, el Garibaldi 'l se rifugia a San Marin In del 1906
l'Arengo scancella l'oligarchia e mett la democrazia, anca se tra el 1923 e el
1943 el Giuliano Gozi mett in pee on regime fascista

El parlament del San Marin 'l se ciama Consiglio Grande e Generale e gh'hà 60
member . I Capitani Reggenti hinn nominaa dal Consili e resten in cariga ses
mes. La Republica l'è dividuuda in 9 castelli, ch'hinn :

I Castelli hinn dividuu in curazie. El center pussee grand de la Republica l'è
Dogana, ona curazia.



https://lmo.wikipedia.org/wiki/Po

El nass dal Pian del Re (comun de Crissolo, in Provincia de Cuni), pròppi sota
al Monvis, e el corr vers orient per tutta la granda pianura che la ciappa el
nòm de lù; dòpo 652 chilòmeter de percors el se trà dent in del Mar Adriatich
cont on delta spartii fra l'Emilia Romagna e el Veneto. I fiumm pussee important
che se trann dent hinn la Dora Baltea, el Tisin, l'Adda, el Bremb, l'Òli, el
Mincio da manzina e el Tanaro, el Taro, el Panaro da dritta.

El cadì idrogràfich del Po l'è de lè de 71.000 km² e la sò portàda l'è bèla
bondànta perchè 'l càta sö 'na gran part de l'àiva del versànt meridiunàl de le
Alpi (el sò cunfì orietnàl l'è 'l grùpo de l'Ortles-Cevedale), gràsie ai sò
aflüèncc de mansìna che i è chèi che i ghe pórta la pàrt piö gròsa.

De sòlet el fiöm l'è piö gròs en primaéra e autùno e l'è piö sèch a le fì de
l'istàt. Le piéne piö dizastrùze de sòlet el i a fà 'ndèi més utunài.

La portàda màsima l'è stàda registràda endèle inondasiù del 1951 e del 2000, con
de piö de 13.000 m³/s endèl córs medio-bas del fiöm.

El Pò 'l streèrsa trè cità capolöch de pruvìncia Türì, Piacènsa e Cremùna, ma 'l
ghe pàsa derènt a divèrsi óter cèntri 'mportàncc compàgn de Pavìa, Feràra,
Rovìgo ecc.

Endèla zòna de Feràra, el Pò 'l cumìncia a slargàs endèn dèlta bel deèrt e
grànt, 'nfìna a cuarcià zó 'na superfìce de 380 km². El se divìt en sich ram
principài (Po de Maestra, Po de la Pila, Po de le Tole, Po de Gnoca e Po de
Goro), En óter ram segondàre (el Po de Volano) el pasàa per la cità de Feràra.

El delta del Po, per vìa del sò valùr ambientàl, l'è stat deciaràt endèl 1999
Patremóne de l'Umanità de l'Unesco,

Dré al sò percórs endèla Pianüra Padana, el Po 'l se divìt de spès en divèrsi
ram, isé de furmà ìzole fluviài, la piö grànda de chèste, se se làsa fò chèle
del Delta, l'è l'Ìzola Serafini, sitüàda en corespondènsa co la conflüènsa de
l'Arda e che la mizüra presapóch 10 km².

I prim aflüèncc de dèstra i vé zó töcc de le Alpi Còsie e Lìguri, dei quài i piö
'mportàncc i è:

El Pò l'è sèmper stat cunsideràt el fiöm piö lónch d'Itàlia, ma l'è mìa 'l fiöm
piö lónch che 'l tóche alméno per en ciapèl e teretóre italià, perchè la Drava,
che la nas endèl cümü de Dobbiaco, e che dòpo la và a sbötàs endèl Danubio, coi
sò quàze 750 chilòmetri, l'è piö lónga. El Pò 'nvéce l'è 'l fiöm piö lónch che
'l scóre per entréch söl teretóre italià.



https://lmo.wikipedia.org/wiki/Piemont

El Piemont l'è ona region de l'Italia del nòrd; la confina a sud con la Liguria,
a est con la Lombardia, a nòrd con la Svizzera e a òvest con la Franza. El gh'ha
ona superfis de 25.399 km2 e ona popolazion (al dicember del 2011) de 4.464.399
abitant. L'è spartii in vòtt provinz e 1.206 comun. El president l'è 'l Sergio
Chiamparino.

El Piemont l'è faa su del tòcch pussee occidental de la Pianura Padana, tajaa
dal Po. Tutt intorna gh'è i montagn, i Apenin al sud, pussee bass (sòta i 2.000
meter) e i Alp a òvest e a nòrd (che inveci riven a toccà i altitudin maggior
de). In Piemont gh'è minga una zenta de montagn bass e de ronch come i Prealp de
la Lombardia e del Veneto, e pròppi per quella reson chì la region la gh'ha
quell nòm chì, ch'el voeur dì a i pè di montagn.

I fiumm pussee important hinn el Po, ch'el nass in de la region, e i sò
tributari de drizza e de mancina: i pussee gròss hinn la Dòra Baltea, el Sesia,
el Tesin (ch'el scusa de confin con la Lombardia), el Tanaro. La fà part del
Piemont la riva occidentala del Lagh Maggior.

El capp-loeugh l'è Turin, voeuna di città pussee important d'Italia; la gh'ha on
poo manch de on milion de abitant, anca se in dij agn indree l'è rivada anca a
superàll; a cuntà anca i paesòtt intorna, la riva à toeu dent asquas la mità de
la popolazion piemontesa intrega. Gh'è minga alter città gròss, vist che i
capp-loeugh de provincia (Novara, Vercej, Cuni, Lissandria, Ast, Verbania)
gh'hann di 30.000 a i 100.000 abitant; alter paesòtt hinn Civass, Ivreja, Alba,
Bra, Mondovì, Fossan, Pineroeu.

In Piemont l'è parlaa comè lingova regionala el Piemontes (nòmm nativ:
Piemontèis) che l'è voeuna di lingov galloitàlegh (comè el Lombard), ma gh'è
anca di territòri indoe hinn parlaa olter dialett: in de la Provincia de Noara e
in quela de Verbania e Versèj se parla dialett insùber, in vargoeuj comun de la
Provincia de Cuni se parla el ligur e in di vallad de la provincia turinesa
inveci l'arpitan, el frances e l'occitan. Bögna desmentegà no poeu la comunidaa
di Walser (che l'è on dialett del Todesch) sù a Alagna (Provincia de Versèj). Ma
la lingova pussee parlada l'è l'Italian.



https://lmo.wikipedia.org/wiki/Parlament_de_Gibilterra

El Parlament de Gibilterra (in inglés Parliament of Gibraltar) l'è 'l Parlament
monocameral de Gibilterra. El gh'ha 17 scagn. Dal 1969 finna al 2006 la gh'aveva
el nòmm de Cambra de l'Assemblea

L'è staa fondaa con la Costituzion del 1969, con 15 member elegiuu e 2 nominaa
dal governador. Con la noeuva costituzion del 2006 l'ha ciappaa pussee podè e
sovranitàa, e tucc i 17 member hinn elegiuu.

La legg elettorala l'è particolara: I cittadin de Gibilterra pòden votà 10
candidaa, e donca on Partii el gh'ha de fà votà i sò 10 candidaa. Normalment i
10 candidaa del partii pussee votaa vegnen elegiuu in blocch, e i olter 7 vegnen
dal second partii pussee votaa.

La Cà del Parlament l'è stada fada su in del 1817 e l'era la sed de la Libreria
de Stat. Dal 1951 la vegn sed del Gibraltar Legislative Council, per poeu vess
inaugurada el 28 de agust del 1969 comé cà del Parlament dal governador Varyl
Begg

Ai ultim elezion la s'è formada ona maggioranza in tra el Partii Liberal de
Gibilterra (3 scagn) e 'l Partii Socialista del Lavor de Gibilterra (7 scagn).

A l'opposizion gh'è 'l Partii Socialdemocrategh de Gibilterra (6 scagn) e la
diputada independenta Marlene Hassan Nahon.



https://lmo.wikipedia.org/wiki/Magnoliophyta

Magnoliophyta l'è 'l nòm d'en taxon de piànte colocàt endèla categurìa
tasonòmica de divisiù, che 'ndèl sistéma de clasificasiù del Cronquist (1981) el
cuincìt endèla sò circuscrisiù con chèla che 'ndèn quac óter sistéma de
clasificasiù l'è ciamàda angiospèrme (en latì: Angiospermae, come 'ndèl sistéma
de clasificasiù del Engler, e 'n inglés ansgiosperms compàgn che 'ndèl sistéma
de clasificasiù APG II del 2003).

I fiùr de le angiospèrme i è diferèncc de chèi del rèst de le spermatòfite
perchè 'l g'ha dei vertezèi o spirài urdenàde de sépali, pétali, stam e carpèi,
e i carpèi i g'ha dét i òvuli e i ricéf el pòlen 'nsìma a la sò superfìce
stigmàtica envéce che risiìl diretamènte sùra l'òvulo compàgn che 'ndèle
gimnospèrme.

La paròla Magnoliophyta l'è duzìda al fat che fìna a mìa tat tép fa, se pensàa
che le magnòlie i éres i fiùr che se 'nsömeàa de piö a le "angiospèrme
ancestrài" (la prìma piànta con chèste caraterìstiche, de la qual saès nit fò
töte le ótre angiospèrme).

La paròla Angiospermae 'nvéce la vé de l'uniù de dò paròle del gréc antìc:
αγγειον (angíon- vas, ánfora) e σπέρμα (sperma, somésa); isé, chèsta paròla
cumpunìda la völ dì "somésa che stà 'ndèn vas", e la fa riferimènt al fat che i
sò òvuli (e piö tàrde la sò somésa) i è enciurciàcc sö 'ndèna fòia fèrtil che la
pórta i òvuli o carpèl. Isé, 'l granì de pòlen per fecondà l'òvulo, el g'ha de
tocà 'na superfìce del carpèl preparada apòsta per chèsto (el "stigma") envéce
che 'na zó diretamènte sùra l'òvulo compàgn che 'ndèle gimnosperme.

La strütüra particular dei sò fiùr l'è mìa l'ünica diferènsa che gh'è col rèst
de le spermatòfite, i óter caràter distintìf i è: la ridusiù del gametòfito
feminìl a póche cèlule, la dópia fecondasiù (co la formasiù de 'na fìbra
nütritìva tìpica, triplòida, ciamàda endospèrma, al momènt che se fùrma
l'òvulo), e 'n xiléma e floéma distintìf.

La diversificasiù che gh'è stat endèle Angiospermae l'è 'mpresionànta. Endèl
regìster fòsil compàr al prensépe del Cretácic (130 miliù de agn fa), e de chèl
momènt lé compàr 'na möcia de fòsii de spéci con grànde diferènse 'ntra de lùre,
compàgn che se i ìes comparìde de cùlpo con töta la sò diversità. Darwin stès
l'è restàt deànti a chèsto fat e 'l ìa ciamàt en "mistéro spaentùs". Amò 'ncö,
presapóc el 90 % de le piànte de tèra le aparté a chèsto 'nsèma. Sö 257.000
spéci vivènti (Judd et al. 2002), le angiospèrme i è le responsàbii de la part
piö grànda de la diversità 'ndèle spermatòfite, embriofite e viridofite.

Isé come che 'l g'ha 'na möcia de spéci, chèsto 'nsèma 'l g'ha apò a 'na gran
diersità de portamènt, caraterìstica chèsta che la g'ha pirmitìt de ocüpà töcc i
ambièncc ecològic pusìbii. Gh'è dei arbùsti e gh'è dele erbácee, ghe n'è de tèra
e ghe n'è de àiva, se le càta 'ndèi dezèrcc isé come che 'ndèle mòte, tat al
lièl del mar come che söi mucc piö alcc. La diersità de le spéci l'è piö grànda
'ndèle zòne tropicài e ömede (entùren al 60 % de le spéci i è tìpiche de le zòne
tropicài e ìl 75% le pöl crèser al mèi endèn clìma tropicàl), e le càla de nömer
de menemà che se va sö de latitùdine, 'nfìna a rià a 'na reprezentànsa
minuritària 'ndèle zòne piö frède compàgn che 'ndèla tùndra (che amò 'ncö l'è
duminàda de le cunífere).

Le piànte che fa part de le Angiospèrme le reprezènta la fónt principàl de i
alimèncc cönsömàcc de l'òm, de materie prìme e prodócc natürài. El piö gròs de
la alimentasiù del mónt la vé de apéna quìndes spéci, töte de Angiospérme.



https://lmo.wikipedia.org/wiki/James_Cook

James Cook (Marton, Yorkshire, 27 de utùer del 1728 – Hawaii, 14 de febrér del
1779) l'è stat 'n esploradùr, navigadùr e cartògrafo britànich.

Cook l'è stat el prim a cartografà l'ìzola de Tèra Nöa, prìma de 'mbarcàs per i
sò tré viàs endèl Océano Pacìfich coi quài el g'ha realizàt e prìm contàto
europeèo co le còste de l'Australia e le ìzole Hawaii e pò a la prìma
circumnavigasiù uficiàla de la Nöa Zelànda.

Cook el s'è 'mbarcàt endèla marìna mercantìl quan che l'ìa amò 'n s•cèt e 'l sè
aruolàt endèl Marìna Militàr Ingléza (Royal Navy) 'ndèl 1755. El g'ha partecipàt
a le operasiù de la Guèra dei Sèt Agn, e piö tàrde, el g'ìha ambiàt a esplorà e
a cartografà l'entràda al fiöm San Lorèns ai tép de l'asédio de Quebec. Chèsto
g'ha pirmitìt al generàl Wolfe de mèter en òpera l'atàco a sorpréza famùs a le
Pianüre de Abraham, e g'ha sintìt car a Cook per tirà sö de lü l'atensiù de
l'Amiragliàt e de la Società Real. Chèsto l'è sücidìt endèn momènt crüciàl tat
per la sò cariéra come per la pulìtica de espansiù ingléza envèrs i teretóre de
là del mar, e 'l g'ha significàt la sò nòmina, endèl 1766, a comandant de l'HM
Bark Endeavour per el prim dei sò tré viàs endèl Pacifich.

Cook el g'ha cartografàt divèrse regiù e 'l g'ha registràt l'ezistènsa de
divèrse ìzole e linee de còsta sö càrte europèe per la prima ólta. Chèsti
rezültàcc i pöl véser mitìcc en cönt a 'na cumbinasiù de art marinarèsca, en
gran talét per l'esplorasiù e per la cartografìa, coràgio endèl nà a esplorà
pòscc periculùs per confermà i facc (per ezèmpe l'è riàt divèrse ólte 'nfìna al
Cìrcol Polàr Antàrtich e 'l g'ha circumnavigàt la Gran Bariéra Coralìna), la
braüra a guidà i sò òm en situasiù difìcii, e coràgio tat per la grandèsa de le
sò esplorasiù, tat per la olontà de nà pò a de là de le istrusiù che gh'ìa dat
l'Amiragliàt.

James Cook l'è nasìt endèna famìa mìa tat sciùra, sò pàder (che 'l se ciamàa pò
a lü James Cook), de urìgin scoséza, l'ìa 'n masér empiegàt endèna faturìa e sò
màder la se ciamàa Grace e l'ìa ingléza. L'è nasìt a Marton endèl North
Yorkshire, citadìna che al dé d'encö l'è tacàda 'nsèma a Middlesbrough. L'è stat
batezàt endèla céza del paés (St Cuthberts Marton), e 'l sò nòm l'è segnàt endèl
regìster dei batès. La famìa alùra la cöntàa zamò sich fiöi (i spus Cook i ghe
n'harà nöf), e la s'ìa stabilìda a la faturìa Airey Holme à Great Ayton. El
padrù de sò pàder el g'ha finansiàt la formasiù del zùen James a le scöle
primàrie. A l'età de 13 agn, el g'ha ambiàt a laurà con sò pàder a la gestiù de
la faturìa.

Endèl 1745, a 17 agn, Cook l'è stat aprendìsta endèna mercerìa de Staithes, en
paés de pescadùr. Segont la legènda, Cook el g'ha sintìt per la prìma ólta el
riciàm del mar a ardà föra dela finèstra del magazì. Endèl gir de 'n an e mès,
William Sanderson, el padrù de la mercerìa, el s'è cunvincìt che Cook l'ìa mìa
taiàt per el comèrcio e 'l l'ha minàt al pórt de Whitby endóche l'è stat
prezentàt a John e Henry Walker, du quàcher che comerciàa carbù e padrù de
divèrsi batèi. Cook l'è stat engagiàt come aprendìsta de la marìna mercantìl
endèla sò compagnìa. El pasarà isé quach agn a fà la spöla 'ntra el Tyne e
Londra. Entàt però, el stüdiàa l'algebra, la trigonometrìa, la navigasiù e
l'astronomìa.

A la fì dei tré agn de aprendistàt, Cook el g'ha lauràt sö dei batèi comerciài
endèl mar Baltich. L'è stat crisìt de gràdo bastànsa 'n frèsa, e 'ndèl 1755,
gh'è stat prupunìt de comandà 'l batèl Friendship. El decidarà 'nvéce de aruolàs
endèla marìna reàl ingléza (la Royal Navy). La Gran Bretagna a chèl tép là l'ìa
dré a preparàs per la Guèra dei Set Agn e Cook el pensàa che la sò cariéra la
sarès progradìda piö 'n frèsa endèla marìna militàr che nó 'n chèla comerciàl.
Chèsto 'l comportàa però de ìga de ricumincià del bas de la gerarchìa e difàti
l'è come marinér sèmpe che l'è saltàt sö la HMS Eagle, ai ùrdegn del Capitàno
Hugh Palliser. El vegnarà prumuvìt en póch tép al gràdo de Master's Mate. Endèl
1757, dòpo de du agn pasàcc endèla Navy, el g'ha pasàt l'ezàm de perìsia che 'l
ghe pirmitìa de püdì ciapà 'n mà 'l comàndo de 'na 'mbarcasiù de la flòta reàl.

Endèl cors de la Guèra dei Sèt Agn, James Cook el g'ha partecipàt al asédio de
la cità de Québec prìma de la batàia de le Pianüre de Abraham endèl 1759. El
g'ha dimustràt en chèsta ocaziù en talét sigür per la topografìa e la
cartografìa: difàti el gh'ìa cartografàt 'na gran part de la 'mbocadüra del fiöm
San Lorèns, e chèsto 'l g'ha pirmitìt al generàl James Wolfe da minà l'atàco
decizìf a le Pianüre de Abraham. Quach agn dòpo 'l g'ha stabilìt le càrte de la
còsta de Tèra Nöa, e del pasàgio a Nord-Ovest (1763 – 1764), la còsta
meridiunàla 'ntra la penìzola de Burin e Cap Ray (1765 – 1764), e pò amò la
còsta ocidentàla en 1767. Endèi sich agn pasàcc a Tèra Nöa el g'ha mitìt zó le
prìme cartes percìze sö scàla grànda de le còste de l'ìzola.

Endèl 1766, la Royal Society la l'ha 'ncargàt de fà 'n viàs endèl Océano
Pacìfich per püdì oservà Venere pasà deànti al Sul e per nà a sercà le pröe de
l'ezistènsa de 'n cuntinènt ciamàt "Terra Australis" che sèrte lüminàre del tép
i pensàa che duzìes ezìster.

L'è salpàt endèl 1768 sö la naf HMS Endeavour, (en brigantì a tré àlber, che stà
a l'urìgin del nòm che ai nòst dé gh'è stat dat al Space Shuttle Endeavour) e ai
13 de bril del 1769, dòpo ìga pasàt Capo Horn, l'è riat a Tahiti, endóche 'l
g'ha fat fà sö 'n furtì e 'n oservatóre en previziù de l'evènt astronòmech che
'l gh'ìa ùrden de oservà.

'Na ólta portàt a fì l'encàrch de le oservasiù, James Cook el g'ha dirvìt la
büsta co le istrüsiù per la segónda part del sò viàs: chercher le pröe de
l'ezistènsa de la "Terra Australis", el corespondènt meridiunàl ipotétich de
l'Euràzia. La Royal Society, e suratöt l'Alexander Dalrymple, l'ìa cunvìnta de
la sò ezistènsa e la gh'ìa töte le intensiù de fà che la bandiéra de Regn Ünit
la svintulàes prìma de ògna ótra. Per chèsta rizù, s'ìa pensàt de doprà 'na
'mbarcasiù che, per le sò dimensiù, la res•ciàa mìa de fà nàser dei sospècc, e a
'na misiù scentìfica come copertüra. Cook però 'l dübitàa che 'n cuntinènt con
chèle caraterìstiche lé l'izistìes.

Aidiàt de 'n tahitià de nòm Tupaia che 'l cunusìa bé la geografia locala, l'è
riàt enfìna a la Nöa Zelanda. L'ìa 'l segónt Europeo (dòpo del Abel Tasman endèl
1642) a mitìga pè. Cook el n'ha desegnàt le còste condèna preciziù ecesiunàla
per chèl tép là, föra che per en pér de erùr: la penìzola de Banks che lü 'l
gh'ìa töt fò per 'n ìzola e l'ìzola de Stewart che lü 'l pensàa tacàda a l'ìzola
del Sud e 'nvéce l'è destacàda. El scopresarà 'nvéce 'l strèt che sepàra l'Izola
del Nord de chèla del Sud, che Tasman el gh'ìa mìa scuprìt e che 'l ciaparà 'l
nòm Strèt de Cook en sò unùr.

A chèsto pónt Cook el ciaparà diresiù òvest, per sercà de rià a la tèra de Van
Diemen (al dé d'encö ciamàda Tasmania), che l'ìa stàda avistàda per la prìma
ólta del Tasman, per rià a capì semài che la fàa part o nò del lezendàre
cuntinènt austràl. Gh'è tocàt però tègner 'na róta piö setentriunàla per vìa dei
vèncc fòrti che 'l g'ha 'ncuntràt. Quan che a la fì i è riàcc a troà tèra, Cook
el ghe darà nòm Pónta Hicks, dezà che 'l prima 'ntraidìla l'è stat Leuit Hicks.
Cook el pensàa che la püdìes véser la Tèra de Van Diemen, ma 'nvéce l'ìa la
costa sudorientàla de l'Australia, e isé i è stacc i prim europèi cunusìcc a
troà la còsta orientàl de l'Australia.

De lé Cook el g'ha ciapàt diresù nord sènsa mai pèrder de vìsta la còsta per
cartografàla e dàga 'n nòm ai pòscc che ghe sömeàa piö significatìf. Dopo de 'na
setemàna o póch de piö, la spedisiù la s'è 'mbüzàda dét endèn fiòrdo lónch ma
póch profónt. Dòpo ìga sbatìt zó l'àncora denàcc de 'na pónta bàsa con deànti
dele düne de sàbia — pòst che al dé d'encö 'l pórta 'l nòm de Kurnell, a 'na
vintìna de chilòmetri a sud de Sydney — el Cook e i sò òm i sbàrca per la prìma
ólta 'n Austràlia: l'è 'l 29 de bril del 1770.

Cook el repartarà e 'l ciaparà amò la diresiù nòrt, sèmper co la còsta a vìsta.
Ai 11 de zögn l’Endeavour, endèl pasà per la Gran Bariéra Coralìna, l'è restàt
danegiàt 'n maniéra bastànsa séria. La spedisiù la g'ha duzìt fermàs per sèt
setemàne sö la spiàgia (encö endèl cümü de Cooktown) per mèter a pòst i dagn.
Joseph Banks, Herman Spöring e Daniel Solander i 'na prufitarà per catà sö 'n
bèl pó de campiù de la flora locàla, per lùr completamènt descunusìda.

Quan che 'l viàs l'è riprindìt l'Endeavour el riarà a la fì a pasà per el pónt
piö setentriunàl del Capo York, e dòpo 'l se metarà per el strèt de Torres,
'ntra l'Australia e la Papua Nöa Guinèa. A sté pónt del viàs el Cook el gh'ìa
gnemò pirdìt gne 'n òm per el scorbùto, malatìa tìpica a chèi tép là per i òm
che stàa 'n mar per isé tat tép. Difàti 'l Cook, sö 'na recomandasiù de la Royal
Society püblicàda 'ndèl 1747, el gh'ìa fat adotà ai sò òm 'n alimentasiù a bàze
de cràuti e agrùmi. Se saìa alùra che 'l scorbùto l'ìa cauzàt de 'na alimentasiù
poch variàda ma 'l ligàm co la carènsa de vitamìana C l'ìa gnemò stat scuprìt.
Per éser riàt a mantègner en bùna salùte i i sò òm, a Cook endèl 1776 ghe egnarà
consegnàt la medàia Copley.

El streersamènt del strèt de Torres el darà la pröa finàl che l'Australia e la
Nöa Guinèa i éra mìa tacàde 'nsèma. Dòpo tré setemàne de sòsta a Savu,
l'Endeavour el partarà per Batavia (al dé d'encö Giakarta), la capitàl de le
Indie orientàle olandéze, per fà 'n quach riparasiù. Batavia l'ìa famùza come 'n
pòst empestàt de la malària e prim de ambià 'l viàs de ritórno, 'ndèl 1771,
divèrsi òm del equipàgio i s'ìa malàcc e i éra mórcc. 'Ntra chèsti ghe sarà 'l
Tahitià Tupaia, el botànich Herman Spöring, l'astrònomo Charles Green e
l'ilüstradùr Sydney Parkinson.

Pasàt póch tép dòpo che l'ìa turnàt del sò prim viàs, el Cook l'è stat pasàt de
gràdo e 'l g'ha ciapàt chèl de Comandànt (en inglés: Master and Commander) e pò
l'è stat encargàt, sèmper de la Royal Society, de turnà a nà a sercà la "Terra
Australis". Col sò prim viàs el gh'ìa zabèla demostràt, co la circumnavigasiù de
la Nöa Zelanda, che l'ìa mìa tacàda a nesöna màsa cuntinetàla e co 'l laurà de
cartografìa che 'l gh'ìa fat el gh'ìa ach demostràt che l'Australia la gh'ìa la
dimensiù de 'n continènt. Dalrymple, col sostègn apò a de divèrsi óter mèmber de
la Society, i éra östès cunvìnti che gh'ìa de ésega 'n cuntinènt amò piö grant e
che 'l gh'ìa de troàs amò piö a sud.

En chèsto viàs, Cook l'ìa 'l comandànt de la naf HMS Resolution, e Tobias
Furneaux el comandàa la HMS Adventure. La spedisiù la g'ha circumnavigàt la tèra
a 'na latitùdine sud bèla àlta, 'nfìna a sorpasà (la prìma ólta per en òm) el
cìrcol polàr antàrtich: ai 17 de zenér del 1773, l'è riàt a tocà i 71º 10' sud.
En chèsta spedisiù 'l g'ha scuprìt Georgia del Sud e le ìzole Sandwich del Sud.

Endèle nèbie de l'Antàrtich, le dò 'mbarcasiù le s'è pirdìde de ìsta. Furneaux
'l g'ha dicidìt isé de puntà sö la Nöa Zelànda, endóche 'l g'ha pirdìt quach
vergü dei sò òm endèna batàia cùtra i Maòri, e dòpo 'l g'ha ciapàt la róta per
la Gran Bretàgna. Cook envéce l'è nat en nacc a esplorà i mar de l'Antàrtich.
L'è pasàt arènt al cuntinènt ma la spedisiù l'è mai riàda a avistàl. Riàcc a 'n
sèrto pónt el Cook el g'ha duzìt turnà 'nvèrs de le latitüdegn piü bàse, 'nvers
Tahiti, per fà rifurnimènt de pruìste.

El percórs del ritórno el la minarà a le ìzole Tonga, a l'ìzola de Pàsqua, a
l'ìzola Norfolk, endèla Nöa Caledònia e a le Nöe Ébridi. El sò rapórt el
permetarà de esclùder 'na ólta per töte l'ezistènsa de la "Terra Australis" isé
come che i se la figüràa i scensiàcc de chèl tép là.

A la cuncluziù del sò segónt viàs, Cook l'è stat pasàt amò 'na ólta de gràdo e
l'è stat fat capitàno de vascèl (el tèrmen giöst en inglés l'è: "captain") a la
Royal Society la g'ha izibìt 'na pinsiù onorària come uficiàl del Greenwich
Hospital. La stèsa Società Reàl la la ametarà come mèmber e la la premiarà co la
Medàia Copley. Pò a la Càmera dei Lord la la unurarà col tìtol de piö grant
navigadùr de töta Euròpa.

Ma lü 'l püdìa mìa stàga delóns del mar, e 'l g'ha ambiàt prèst a preparà 'l sò
tèrs viàs, l'öltem. El progèt el prividìa de troò 'l pasàgio a Nord-Ovest. De
l'Océano Pacìfich, el g'harès navigàt en diresiù Est co l'intensiù de rià a
sbüzà fò amò 'ndèl Océano Atlàntich, e al stès momènt 'n ótra 'mbarcasiù la ghe
sarès nìda 'ncùtra per el stès percórs ma 'n diresiù contrària.

Per el sò öltem viàs el Cook el comandàa tùrna la HMS Resolution e al sò fiànch
gh'ìa el capitàno Charles Clerke che 'l comandàa la HMS Discovery. La rizù
uficiàl del viàs l'ìa de riportà a la sò cà el tahitià Omai, embarcàt endèla
segónda spedisiù quach agn prìma. Le dò 'mbarcasiù le g'ha esploràt per prìme le
ìzole Kerguelen endóche le g'ha sbatìt zó l'àncora el dé de Nedàl del 1776, pò
le g'ha fat scal en Nöa Zelànda.

'Na ólta lasàt zó Omai a Tahiti, Cook el fà róta 'nvèrs el Nord, el scoprés a la
igìlia del Nedàl del 'an dòpo (1777) l'ìzola de Christmas e 'l deènta el prim òm
Europèo a mèter pè sö le ìzole Hawaii endèl 1778.

Piö tàrde 'l s'è spostàt envèrs la còsta ucidentàl del cuntinènt nord-americà, e
'l g'ha discriìt endèl sò diàre le tribù indiàne de l'ìzola Vancouver, de le
còste de l'Alaska, de le ìzole Aleutìne e de le dò spónde del strèt de Béring.

Dòpo de divèrsi tentatìf, el strèt de Béring el s'è mustràt empusìbil de
streersà per vìa del giàs che gh'ìa amò a 'ndèl més de óst.

La spedisiù l'è riturnàda a le Hawaii l'àn dòpo e dòpo de òt setemàne pasàde a
esplorà l'arcipélago, Cook e i sò òm i g'ha dicidìt de sbarcà a Kealakekua Bay
se chèla che al dé d'encö l'è ciamàda la Big Island (ìzola grànda) 'ndóche i se
fermarà per en més.

La spedisiù de Cook la g'ha de éser riàda a le ìzole Hawaii quan che le
popolasiù locài i éra dré a festegià la stagiù ciamàda Makahiki consacràda a
Lono 'l sò dìo de la pàce. Se pènsa che 'n pó per el momènt en che i éra
capetàcc lé, en pó fórse apò a per el percórs che i gh'ìa fat (i gh'ìa fat en
gir entréch töt entùren a l'ìzola e chèsto el se 'nsomèaa a 'na seremónia che i
locài stès i fà 'n unùr al sò dìo), i Hawaià i g'ha tratàt el Cook compàgn che
se 'l födès stat 'na persunificasiù del dio Lono e i g'ha tratàt lü e i sò òm
con töte le atensiù e le gentilèse.

Ai 14 de febrér del 1779 al Cook gh'è nit a mancà giöna de le sò scialùpe; per
fàsela dà 'n dré, 'l Cook el g'ha pensàt, come che 'l gh'ìa zabèla fat divèrse
ótre ólte en ocaziù sìmii, de ciapà 'n ostàgio en quach locài per dòpo molài
quan che la scialùpa la vignìa portàda 'ndré. I Britànich i gh'ìa pensàt de
ciapà 'l càpo de l'ìzola, el Kalaniopu'u, ma a 'n sèrto pónt gh'è s·ciopàt fò
'na béga coi abitàncc che i g'ha atacàcc co le lànce e co le préde. Gh'è partìt
a 'n quach tir de s·ciòp ma ai òm de Cook ghe tocàt ritiràs de töta frésa 'nvèrs
la spiàgia. Endèla baraónda el Cook l'è stat culpìt al có e l'è burlàt zó 'n
tèra. I Hawaià i gh'è ulàcc adòs, i l'ha 'mpinìt de pète e de scortelàde 'nfìna
a copàl e pò i g'ha portàt vià 'l sò còrp. La tradisiù Hawaiàna la cönta che l'è
stat copàt del càpo ciamàt Kalanimanokahoowaha

Sö quàla che la sàpe stàda la fì del sò corp gh'è de le ipòtezi che le pàrla apò
de canibalìsmo, l'è piö fàcil però che 'l sàpe stat tratàt compàgn che i locài i
éra üs tratà le personalità per le quàle i gh'ìa 'n sentimènt de reverènsa e
timùr (del rèst póch més prìma l'ìa stat töt fò per la presunificasiù de 'na
divinità), cioè se pènsa che 'l sàpe stat ödàt de le bödèle, cüzìt per püdì
destacà piö facilmènt la càrne e i òs snetàcc bé e conservàcc ad üzo de 'na
relìquia. I sò òmm i riarà a fas dà 'ndré dei locài 'na quach rèscc per püdì
dàga 'na sepultüra formàl endèl mar.

El sarà 'l Charles Clerke, comandànt de la HMS Discovery a ciapà 'n mà la
situasiù e a comandà la spedisiù per la cuntinuasiù del viàs. El prufitarà de
l'ospitalità de 'n pórt rùso de la Kamciàtka per pröà amò 'na ólta a troà la
stràda per pasà 'l strèt de Bering, ma sènsa fürtüna. Quan che pò a Clerke el
mör de tìzi 'ndèl més de óst del 1779 el sarà el luogotenènt John Gore a ciapà
'l comàndo e a guidà la spedisiù per el rèst del viàs. Endèl més de dezèmber i
diàre de bórdo i è stacc cunfiscàcc al scal de Macao e Canton per vìa de la
guèra de 'ndependènsa dei Stati Ünìcc. Gore però 'l riarà scundìn 'na còpia. La
HMS Resolution e la HMS Discovery le riarà 'n Gran Bretagna ai 4 de utùer del
1780. El rapórt de Cook el sarà completàt del capitàno James King.



https://lmo.wikipedia.org/wiki/Italian

L'italian o, de spess in Lombard Oriental taià (nòmm nativ: Italiano), o anca
toscan l'è ona lengua latina moderna. L'italian l'è anca, in d'on quaj canton,
ona lengua franca, perchè i sò parlant parlen anca lengov different e i doperen
l'italian domà per parlà con i gent forest, ma l'era ona situazion pussee
spantegaa in del secol quell de 19-20, perchè poeu i politegh de genocidi
lenguistegh del Stat italian han portaa la noeuva lengua a la pupart di italian.
L'italian l'è lengua offizzial de l'Italia, de San Marin, de la Svizzera (insema
al franzes, al todesch e al romanc) e de la Citaa del Vatican (insema al latin).
L'è lengua offizzial in Istria insema al Croatt e al Sloven. L'è parlada anca in
del Principaa de Monaco, a Malta, in Corsica, a Nizza e provincia, e minga tropp
in Albania, Tunisia e in Libia. I so dialet de spess hinn influenzaa da vari
lengov regional e local parlaa in 'sti teritori chì.

La lengua italiana la vegn del dialett fiorentin del Toscan del XIV secol. A l'è
pròpri duranta sto temp chì che l'è nassuda la literadura toscana, eree de
quèlla siciliana (che l'è staa el primm volgar italian dopraa dij poeta). Hinn
staa di autor comè Bonagiunta Orbicciani de Lucca e Guidon d'Arezz in d'on primm
moment e poeu quij de la scoeura del Dolz Stil Noeuv a fà diventà el Toscan la
lengua literaria pussee importanta de la penisola. El pussee grand autor del
temp l'è staa el Dant Alighiee, seguii del poetta Franzesch Petrarca e del
scrittor Gioann Boccaccio. Duranta el Renassiment e in di secol dòpo, tucc i
autor italian scriveven o in latin o cont el Toscan di quij trii litteraa. Donca
se pò dì che l'Italian medieval l'è restaa in vida a longh (basta pensà a quij
che in ann vesinn scriveven anmò degl'impiegati, de', allor che etc.).



https://lmo.wikipedia.org/wiki/DNA

L'Acid desossiribunücleich, cugnusüü cun la sigla DNA, a l'è un acid nücleich
che'l tegn dent i infurmaziun genetigh ch'a hinn dupraa per el desvilüpp e'l
funziunament de tücc i urganism vivent. El laurà principal del DNA l'è la
cunservaziun di infurmaziun per un temp lungh. I toch (segment) del DNA che
gh'hann i infurmaziun genetigh a hinn ciamaa "gen", anca se alter sequenz de DNA
gh'hann alter funziun per la strütüra o el regulà i prucess che dupren i
infurmaziun genetich. El DNA l'è un lungh pulimer che l'è faa de ünità piscininn
ch'a hinn ciamaa nücleutid, che gh'hann un schelter de zücher e grüp fusfaa
giuntaa insema cun ligam esterigh. Tacaa al zücher la gh'è vüna di quater bas
azutaa. A l'è propi la sequenza de 'sti quater bas del schelter chì che la
cudifega i infurmaziun; la sequensa la se legg cunt el codes genetigh che'l
specifega la sequensa di aminuacid de la pruteina. El codes a l'è legiüü sü toch
de RNA, che l'è la cobia del DNA. El prucess de cobia el se ciama "trascriziun".



https://lmo.wikipedia.org/wiki/Cit%C3%A0_del_Vatican

El Staat de la Cità del Vatican (in latin Status Civitatis Vaticanæ, in italian
Città del Vaticano), comünement ciamaa Citaa del Vatican, l'è un stat
indipendent de l'Europa sott la suvranità de la Santa Sede, a travers l'uturità
del Papa de la Gesa Catolica ch' al v'esercita i pudè de munarca assolüt. Cunt
una süperfiss de 0,44 km, inserida in dal tessüt urban de la cità de Roma, in
dai press de la riva dester d'al Tevar, su in dal Col Vatican, a l'è 'l pussee
picul stat indipendent del mond, in termin de populaziun e in termin de
estenziun teriturial.

El Staat de la Gesa, ca per circa un mileni al s'era estendüü su bona part de
l'Italia central, a l'era staa definitivament ocupaat in dal 20 de setembar
1870, ch'a i Bersajee del Regn d'Italia eren andaa dent a Roma a travers la
porta Pia. El Papa Pio IX al vureva nò l'anessiun con l'Italia, inscì in nasciüü
brut raport intra l'Italia e la Gesa, quela che l'è ciamada la Questiun Romana.
La questiun a l'è stada risolta el 11 de febrar del 1929, quand i dö Alt
Cuntendent hann firmaa i pat del Lateran, segund i quai l'Italia al ricugnuss la
citaà del Vatican come un stat indipent in tütt e per tütt.



https://lmo.wikipedia.org/wiki/Canis_lupus

Canis lupus l'è 'l nòm scentìfich del luf, en mamìfer carnìvor de la famìa dei
Canidae.

La spéce la s'è trasfurmàda endèl córs de la stória 'nfìna a diferensiàs en
divèrse sotaspéci, compàgn del luf europèo (Canis lupus lupus), el luf artich
(Canis lupus arctos) e tàte ótre. Pò a 'l cà demèstech l'è cunsideràt 'na
sotaspéce del Canis lupus e difàti la pórta 'l nòm scentìfich de Canis lupus
familiaris. Gh'è de notà che mìa töte le sotaspéci del Canis lupus le rièntra
'ndèl ensèma de animài che la lèngua de töcc i dé la ciàma luf. El cà, apéna
lüminàt, l'è 'n ezèmpe, ma pò a i dingo de l'Austràlia e vergöne ótre spéci
minùr de cànidi i è ach enserìde 'ndèla spéce biològica Canis lupus ma le pórta
'n nòm popolàr diferènt.

I ezemplàr de la spéce Canis lupus i pöl vìga aspèt diferènt a segónt de la
regiù de urìgin. I lùf i è dei anemài predadùr che vìf e càcia 'n ròs organizàcc
segónt 'na gerarchìa sociàl cumplicàda.



https://lmo.wikipedia.org/wiki/Buddism

El buddism l'è la religon (o la filosofia) basada sora i insegnament de
Siddharta Gautama (che l'è deventaa el Buddha).

Questa religion chì la toeu origen in de l'India e la se diffond osca a l'Asia
cental, el Tibet, el Sri Lanka, el sud-est de l'Asia, la Cina, la Corea e 'l
Giappon. Incoeu, el buddism l'è deventaa relativament popolar anca in del mond
occidental. Se calcola che gh'hinn intra 230 e 500 milion de buddista al mond.

Siddharta Gautama a l'era fioeu d'ona fameja ricca e influenta. Però, a l'etaa
de 29 agn el bandona tutta la soa ricchezza e 'l comenza ona vita d'asceta, con
l'andà in gir per el mond. El s'introduiss al cognossiment di upanishads e, a
l'etaa de 35 agn, el conseguiss quell che l'eva dree a cercà: immobel al pee
d'on arbor per quarantanoeuv dì, el descovriss el misteri de la liberazion, el
nirvana. Inscì, el se convertiss in del Budda, che 'l voeur dì l'"Inluminaa". El
moeur a l'etaa de 80 agn, dopo d'avè ottegnuu per primm la fin del desideri e de
l'azion (quell chì l'è 'l nirvana).

Despoeu la soa inluminazion, el comenza a cuntà sù in gir el sò dharma, o la
veritaa buddista. El nucli del Buddism l'è faa sù del Sermon di Quatter Nobel
Veritaa:



https://lmo.wikipedia.org/wiki/27_03

Ol dé 27 de mars l'è 'l 86 ( 87 si l'an al è biseest ) dé de l'an del calendare
gregorià; manca 280 dé a finí l'an.

Ul dí 27 de mars al è ul dí da pòost 86 ( 87 si l'an al è biseest ) dal an dal
calendari gregurian; i manca 280 dí a finí l'an.

2004 - Miami (la Florida, SÜA): ol Comitat Sentral de la Federassiú
Internassiunala de sporc de Patinas (FIRS) al assepta provisionalament come
mémber la Federassiú Catalana de Patinas; mia-de-manch, ol 25 11 del 2004, chèst
istess comitat ratificarà mia chèst acorde a Fresno (Califòrnia).

1513 - la Florida (adess i SÜA): l'esploradur Juan Ponce de León al de·ental
pröm Öropé che al ria a i coste continentale de Nord-América credint che i era
öna otra ísola.

1973 - Holywood (Califòrnia, SÜA): Marlon Brando al refüda l'Òscar che la ghe
consed l'Académia di Arte e i Siènse Sinematografighe.

1977 - Los Rodeos (Tenerife, ísole Canàrie): du Boeing 747 i s&middt:cjoca in
d'öna pesta de l'aeroport e i provoca la mort de 583 persone.

1990 - Miami (la Florida, SÜA): TV Martin ghe scumensa a emet propaganda
anticastresta vers Cuba.

1996 - SÜA: Daa fò a la véndital pröm ordinadur de sacrsèla Palm Pilot, col
sistema operatiu Palm OS.

1987 - Barcelona: Frederic Escofet i Alsina, polítegh e militar Català (n.
1898).

1993 - València: Vicent Andrés e Estelés, pueta e periodesta Valencià (n. 1924).

2005 - Madrid (Spagna): Fernando Jiménez del Oso, psichiatra e parapsicòlegh
Spagnöl (n. 1941).



https://lmo.wikipedia.org/wiki/Ucean_Pacifich

L'Ucean Pacifich a l'è l'ucean püssee grand del mund e'l quata un terz de la
süperfiss terestra, cunt un'area de 179.7 miliun de km². A l'è lungh pressapoch
15.500 km e'l scumincia a nord cunt el mar de Bering (che'l fa anca lü part de
l'Ucean Pacifich) e'l riva a süd fina arent a l'Antartid (el mar de Ross); la
sua largheza massima est-ovest la se tröa a cinch grad de latitüdin Nord, a l'è
de 19.800 km, e l'è la linea che la va de l'Indunesia fina a la costa de la
Culumbia. El limit ucidental de l'ucean a l'è situaa de suenz in del stret de
Malacca. In de l'Ucean Pacifich al gh'è anca el punt püssee fund de la superfiss
terestra, la fossa di Mariann.

El Pacifich al gh'ha dent pressapoch 25.000 isul, püssee de tücc i alter ucean
miss insema, e la püssee part a l'è sota l'equadur.

Ai burd del Pacifich a gh'hinn un bel poo de mar e quij püssee grand a hinn el
Mar Cines uriental, el mar del Giapun, el mar de Sulu, el mar de la Tasmania e'l
mar Giald. El stret de Malacca al giunta l'ucean Pacifich e quel Indian a ovest,
e'l stret de Magelan el Pacifich e l'Atlantich a est. Quij dü ucean chì a hinn
anca ligaa a travers el canal de Panamà in de l'America Centrala

L'espluradur purtughes Fernando de Magelan l'aveva ciamaa l'ucean cunt el nom de
Pacifich, perchè l'era un ucean quiet. In del sò viagg de'l stret de Magelan
fina ai Filipinn, el Magallanes l'aveva truaa un mar calm. El Pacifich a l'è
però minga semper quiet ma de spess a gh'hinn tifun, üragan che culpissen i
isul. In di isul a gh'hinn anca vulcan e poden süced anca teremot e tsunami.



https://lmo.wikipedia.org/wiki/Tim_Berners-Lee

Sir Timothy "Tim" John Berners-Lee, l'è nasìt ai 8 de zögn del 1955 a Lóndra. El
s'è laureàt en fìzica 'ndèl 1976 al Queen's College de l'Università de Oxford.
L'è cunsideràt el bubà del web.

Denàcc al bezògn de destreböéser e scambià enformasiù sö le sò ricérche endèna
maniéra piö eficàce, Tim el g'ha svelöpàt le edèe che pò i è nìde a furmà el
web. Lü e 'l sò grùpo i g'ha greàt chèl che per vìa de le sò inisiài en inglés
el vé ciamàt: Linguàgio HTML (HyperText Markup Language); el protocòl HTTP
(HyperText Transfer Protocol), e 'l sistema localizasiù de ogècc endèl web URL
(Uniform Resource Locator). Nömerùze de le edèe del Berners-Lee se le retróa
endèl progèt Xanadu.

I sò genitùr i éra matemàtich e i fàa part de la squàdra che g'ha mitìt en pé 'l
Manchester Mark I (giü dei prim compiùter) a l'Università de Manchester endèl
1949. Berners-Lee el g'ha cuminciàt a stüdià a la Sheen Mount Primary School e
dòpo l'è nat en nacc al Emanuel School de Wandsworth.

L'è stat 'n aliévo del The Queen’s College de Oxford endóche 'l g'ha partecipàt
a la custrusiù de 'n compiùter fat co circùiti TTL, en procesùr Motorola 68000 e
'na televiziù ècia. El s'è laureàt en fìzica 'ndèl 1976.

El g'ha cunusìt la sò prìma spùza 'ntàt che l'ìa a Oxford e i g'ha cuminciàt a
laurà a la Plessey Telecommunications Limited (Poole) come programadùr. Endèl
1978, el g'ha lauràt a la D.G. Nash Limited (ach amò a Poole) endóche 'l g'ha
scriìt en sistéma operatìf.

Endèl 2001, l'è deentàt càpo del East Dorset Heritage Trust e per chèsta rizù 'l
g'ha duzìt na a stà a Colehill.

Endèl dezèmber del 2004 el g'ha acetàt la càtedra de 'nformàtica a la scöla de
eletrònica e informàtica de l'Università de Southampton, isé de püdì lauràga dré
al sò progèt nöf, el Web semàntich.

Berners-Lee el g'ha lauràt al CERN del zögn del 1980 enfìna al dezèmber del stès
an. En chèsto perìodo, el g'ha prupunìt en progèt bazàt söl hypertext per rènder
piö fàcil la maniéra de condivìder e agiornà le 'nformasiù 'ntra ricercadùr. En
chèsto perìodo, el g'ha apò mitìt zó 'n progràma ciamàt ENQUIRE che però l'è mìa
riàt a completà.

Dópo che 'l g'ha lasàt el CERN, endèl 1980, l'è nat a laurà a la John Poole
Image Computer Systems Ltd., ma 'ndèl 1984 l'è turnàt a nà al CERN.

Endèl 1989, el CERN l'ìa el gróp de Internet piö grant de töta Europa e
Berners-Lee el g'ha capìt che gh'ìa la pusibilità de de mèter ensèma l'Internet
e l'hypertext (HTTP e HTML), e de chèsta uniù sarès nit fò che che adès l'è
cunusìt come World Wide Web. El g'ha svelöpàt la sò prìma propòsta de Web endèl
més de mars del 1989, ma 'l g'ha mìa utignìt granchè atensiù, isé, 'ndèl 1990 e
co la colaborasiù de Robert Cailliau, i g'ha fat 'na reviziù del progèt che la
vegnarà acetàda del sò dirigènt, Mike Sendall. El g'ha doperàt edèe e intüisiù
mìa tat diferènte de chèle che 'l gh'ìa dopràt endèl sistéma Enquire per mèter
sö 'l World Wide Web, e isé gh'è stat piö fàcil fa sö apò 'l prìm navigadùr
(ciamàt WorldWideWeb e svelöpàt col NEXTSTEP) e 'l prim server Web che 'l
ciamarà httpd (HyperText Transfer Protocol daemon).

El prim server Web l'ìa al CERN e l'è stat mitìt en lìnea ai 6 de óst del 1991.
El CERN el g'ha furnìt 'na spiegasiù sö che ròba che l'ìa 'l World Wide Web, a
che lauùr che ucurìa ìga 'n navigadùr e come mèter en pé en servidor Web. Chèsto
l'è stat apò la prima directory Web del mónt, perchè 'l Berners-Lee el mantignìa
'na lìsta de óter sìti Web a parte 'l sò. Dàto che tat el software del server
come 'l client i è stacc rindìcc acesìbii a gratis del CERN, el cör del internet
Europeo a chèla época, la sò difuziù l'è stàda 'n gran svèlta. El nömer de
server Web l'è pasàt de ventesés del 1992 a duzènt en utùer del 1995, e chèsto
'l dimustràa come che la nàa de léna la difuziù del internet.

Endèl 1994 el Berners-Lee l'è nat al Laboratòrio de Scènse de la Computasiù e de
l'Inteligènsa Artificiàla del Massachusetts Institute of Technology (MIT). L'è
nat a stà 'n Amèrica e 'l g'ha mitìt en pé 'l W3C, che amò 'ncö 'l dirìge. El
W3C l'è 'n organìsmo 'nternasiunàl de standardizasiù de le tecnologìe Web,
dirigìt en colaborasiù 'ntra 'l MIT, l'ERCIM fransés e l'Università de Keio en
Giapù. Chèsta organizasiù la g'ha dicidìt che töcc i sò stàndard i g'héres de
éser lìber, cioè, che töcc i püdìes doprài sènsa nesöna spéza, e chèsta sènsa
döbe l'è stada giöna de le rizù perchè el Web l'è riàt a ìga la 'mportànsa che
'l g'ha al dé d'encö.

Endèl sò lìber Weaving the web (Tèser la talamóra), püblicàt endèl 1999, Tim
Berners-Lee el spiéga pechè la tecnologìa web l'è lìbera e gràtis. El se
cunsìdera al stès tép l'inventùr e 'l protetùr de la rét web.



https://lmo.wikipedia.org/wiki/Servizzi_feroviari_suburban_de_Milan

El servizzi feroviari suburban de Milan a l'è on sistema de strapòrt publegh
local de l'area metropolitana milanes. Al settember del 2016 a l'era componnuu
de 12 lign, 11 gestii da Trenord (prima ciamaa Trenitalia-LeNord) e vona gestida
da on'associazion tempuranea de impres (ATI) fada-sù da Trenord e l'Azienda
Trasporti Milanesi (ATM).

La red la conliga i center de l'area metropolitana e la cittaa de Milan indue a
gh'hinn interscambi cont i tren velos, la metropolitana e i lign urban de l'ATM.

El center del servizzi a l'è 'l passant feroviari, ona galeria che la traversa
la cittaa da nord-ovest a est, indue a passen i "lign S" cont ona freguenza de
ses megnuu. El passant el g'ha el compit de distribuì i passegger in su tuta la
red metropolitana e i lign che a hinn insu la superficia. La stazion cont el
pussee grand numer de lign, indue se poden fà pussee scambi de lign a l'è la
stazion de Milan Porta Garibaldi: chì a passen vott di vundes lign del servizzi.

La linia S1 del servizzi feroviari suburban de Milan la conliga Saronn a Lod, a
travers la cittaa de Milan dent el Passant feroviari de Milan. El servizzi el
vegn efettuaa da Trenord. I tren de la linia S1 a hinn regolaa a freguenza de
mezz'ora, e entermettuu indel tocch da Saronn a la Bovisa cont i tren de la S3.

La linia S2 la conliga Seves a Rogored, percorend on tocch de la ferovia
Milan-Ass e a travers la cittaa de Milan dent el passant feroviari de Milan.
Domà duu tren, in di or de ponta de la matinna, a gh'hann comè capo-linia de
partenza la stazion de Marian. I tren de la linia S2 a hinn regolaa a freguenza
de mezz'ora (esclus la matinna, foeura di or de ponta), e entermettuu indel
tocch da Seves a la Bovisa cont i tren de la S4, inscì da avegh quater tren per
ora. El servizzi a l'è efettuaa domà in di dì de lavô, esclus el sabet; la sira
el servizzi a l'è sostituì da i lign S1, S4 e S13

La linia S3 la conliga Saronn a Piazzal Cadorna, percorend la ferovia
Milan-Saronn, che a l'è la pussee vegia de tuta la red di Ferovii Nord Milan. I
tren de la linia S3 a hinn regolaa a freguenza de mezz'ora, e entermettuu indel
tocch da Saronn a la Bovisa cont i tren de la S1, inscì da avegh quater tren per
ora. La sira la linia chì la sostituiss la S1 insula banda istessa.

La linia S4 la conliga Camnagh-Lentaa a Piazzal Cadorna, percorend on tocch de
ferovia Milan-Ass de Ferrovienord. I tren de la linia S4 a hinn regolaa a
freguenza de mezz'ora, e entermettuu indel tocch da Seves a la Bovisa cont i
tren de la S2, inscì da avegh quater tren per ora. La sira la linia chì la
sostituiss la S2 insula banda istessa.

La linia S5 la conliga Vares a Trevij a travers la cittaa de Milan. I convoj
percorend el passant feroviari de Milan e i ferovi Pòrto Ceresi-Milan e
Milano-Trevij. Dal 2008 la linia a l'è gestida d'ona ATI fada-sù da Trenord e
ATM. Indela banda Rò - Trevij i servizzi a hinn entermettuu a chei de la linia
S6, inscì da avegh quater tren per ora.

La linia S6 la conliga la stazione de Noara a chella de Trevij. El servizzi a
l'è efettuaa da convoj Trenord che percoren la ferovia Torin-Milan, el passant
feroviari de Milan e la ferovia Milan-Venezia. El servizzi el finiss indela
stazion de Trevij domà indel'ora de ponta, menter foeura di chì orari chì i tren
a vengnen fermaa a Pioltell-Limit. Indela banda Rò - Trevij i servizzi a hinn
entermettuu a chei de la linia S6, inscì da avegh quater tren per ora.

La linia S7, fada comenzà dal 14 desember 2014, la conliga la stazion de Lecch a
chella de Milan Porta Garibaldi a travers Moltee con ona via desferenziada da la
linia S8 che la fà el servizzi intra i cap-linia istess. La percor la linia
Monscia-Moltee e on tocch de la linia Comm-Lecch. La S7 a l'è, a bon cunt, el
potenziament del servizzi regional Milan-Moltee-Lecch che 'l gh'era prima, estes
anca indi dì de festa cont on orari regolaa a ogn'ora. I servizzi a g'hann
freguenza de on'ora, cont on quaj rinforz a la mezz'ora on quaj period de ponta.

Indel marz 2015 a l'è stada progetada la costrusion de la noeuva fermada Monscia
Est Parch - che la sarà a circa mezza strada intra i stazion de Monscia
Sobborghi e La Santa - che a l'è preveduu che la sarà dervida per el 2016.

La linia S8 la conliga la stazion de Lecch a chella de Milan Porta Garibaldi
percorend la linia Milan-Carnaa-Lecch. I servizzi a g'hann cadenza oraria foeura
di or de ponta de la matinna e de mezz'ora indel rest de la giornada.

La linia S9 la conliga Saronn a Albairaa. A l'è stada, in vorden de temp, la
prima linia suburbana a intrà minga indel passant feroviari. I convoj a percoren
i lign Saronn-Seregn, Ciass-Milan, la linia de cintura milanes, la cintura sud e
la linia Milan-Murtära. Grazie a l'istituzion de la linia S9, la cintura sud a
l'è tornada, depos 10 agn, a vess anmò servida di tren in servizzi local. La S9
la se entermett a la S11 intra i stazion de Seregn e Grech Pirelli, inscì da
avegh on tren ogni quindes megnuu fin ai vott or de la sira.

La linia S11 la conliga la stazion de Ciass a chella de Rò, percorend la ferovia
Milan-Ciass, a travers i cittaa de Comm, Seregn, Monscia e Milan. La S9 la se
entermett a la S11 intra i stazion de Seregn e Grech Pirelli, inscì da avegh on
tren ogni quindes megnuu fin ai vott or de la sira. La linia S11 a l'è stada
slongada el 26 april 2015 da Milan Porta Garibaldi a Rò in ocasion de l'inizzi
de Expo 2015. Dal primm de noember, a la fin de la manifestazion, in di dì de
lavô, esclus el sabet, la suguterà a andà fin a la stazion de Rò, menter el
sabet e i dì de festa la tornerà a attestass a la stazion de Milan Porta
Garibaldi.

La linia S12, attivada in del 2016, la conliga la stazione de la Bovisa a la
stazion de Meregnan, a travers la cittaa di Milan dent el passant feroviari. A
l'è attiva cont duu cobbi in di dì de lavô. Al di d'incoeu, el gh'è el progett
de aumentà el numer de tren de chesta linia chì e anca de slogala, prima finn a
la stazion de Corman-Cusan e poeu finn a Vared.

La linia S13 la conliga la stazion de la Bovisa a la stazion de Pavia, percorend
el passant feroviari e la ferovia Milan-Pavia. La linia S13 a l'è nassuda comè
slongament de la vegia linia S10, che la conligava la Bovisa a Rogored.

La linia S10, attiva dal 2004 al 2011, la conligava la stazion de Rogored cont
la stazion de la Bovisa. A l'era ona linia de rinforz per tucc i lign che
passaven indel passant feroviari. A l'è stada slongada fin a Pavia cont el cambi
d'orari del 2011, e a l'è stada renominada comè linia S13 inscì da minga andà a
creà confusion cont la linia S10 del Canton Tesin ne l'ottica de avè
on'interazion di servizzi feroviari ne la region insubre.

La linia S14 la conligava, per el period de l'Expo 2015, la stazion de Rogored
cont la stazion de Rò, inscì da servì, specialment, la stazion de Rò Fera, a
servizzi de l'esposizion universala. La linia la percoreva el passant feroviari,
e la serviva comè rinforz a tucc i alter lign che a gh'hinn per i conligament
intra la cittaa de Milan e 'l loeugh espositiv. El servizzi a l'è staa efettuaa
tucc i dì a cadenza de mezz'ora, per tuta la durada de l'esit.

Depos a l'avertura de la prima banda del passant feroviari de Milan, da la
Bovisa a Porta Venezia el 21 desember 1997, el Grupp Ferovie Nord Milan ha creaa
on servizzi metropolitan, regolaa cont ona freguenza de quindes megnuu, che l'è
diventada de dees menutt a partì dal 22 mars.

El 30 magg 1999, a l'è staa dervii el tocch da la stazion del Vial Lancetti a la
stazion de Certosa inscì che l'era possibel el conligament cont la red FS; al
temp istess i tren metropolitan a hinn staa slongaa vers Vares (a travers la
Certosa), vers Saronn e vers Seves (a travers la Bovisa).

El 30 giugn 2002 el passant l'è staa slongaa da Porta Venezia finna a Piaza
Dateo e a l'è stada dervida la stazion de Villapizzon in su la banda de la
Certosa.

A hinn staa creaa sett lign S: a hinn staa nomeraa i conligament che a gh'eren
gemò e la freguenza a l'è stada regolada a mess'ora. I lign a eren:

El sucesiv 24 desember l'è stada istuida la linia , gestida da TiLo cont ona
freguenza de on'ora, in su on percors completameent noeuv, fora dal passant
feroviari.

El servizzi suburban chì el doveva vess diveers dal servizzi regional, ispiraa a
la RER de Paris e a i S-Bahn di cittaa todesch, sguizzer e austriach.

I primm progett d'agn Votanta a voeureven fà passà in del passant tucc i sistem,
regionaj e suburban (il passant l'era infatti ciamaa "comprensorial"). Pussee
taard, però, per minga creà tropp trafich in del passant, a s'è deciduu de fà
passà minga i tren regionai chì gh'inscì ma de lassaj in di stazion de coo.

A partì dal 12 de settember a l'è stada pientada-sù la linia S12 che la conliga
la stazion de Meregnan a chella de laBovisa a travers el passant feroviari de
Milan.

Per viaggià sora i lign del servizzi feroviari suburban de Milan a l'è
sufficient comprà on bijett putost che on abbonament feroviari varid per quel
tocch emetuu da Trenord. Per i viagg tra i stazion in del comun de Milan a hinn
varid i bijett putost che i abbonament urban, anca se hinn staa emetuu da l'ATM.

A partì dal primm de fevree del 2011 a hinn intraa in vigor i noeuv tariff
integraa, ciamade IoViaggio Ovunque in Lombardia, che permetten de viaggià in su
tucc i mezz de straport de la Lombardia cont on prezz fiss. L'abonament chì el
pò vess giornalier, pluri-giornalier (duu, trii putost che sett dì), mensil,
trimestral putost che annual.



https://lmo.wikipedia.org/wiki/Seoul

Seoul (curean: 서울특별시 Seoul Teukbyeol-si) a l’è la capital de la Curea del Süd, e
prima de la Segunda guera mundiala, de tüta la Curea. La cità l’è sitüada vesin
la costa del Mar Giald al oest, e la Zona demilitarizada cureana al süd, e l’è
traversada dal fiüm Han.

A l'è la prima cità del paes, cun püssee de 10 miliun d'abitant (2005). Anca l’è
‘l center pulitich e ecunumich del paes.

La cità l’era cunussüda uriginalmént cume Wirye-seong (위례성; 慰禮城). El so nom l’è
diventaa Hanseong (한성; 漢城) dürant la dinastia Goryeo, e pö Hanyang quand la cità
l’era capital de la dinastia Joseon. Dürant l’ucupaziun giapunesa, la cità l'era
ciamada Gyeongseong (경성; 京城). Quand la Curea l’era liberada in del 1945, la cità
l’era renüminada Seoul (da Seorabeol, el nom uriginal de la cità Gyeongju,
capital de la dinastia Silla).

Seoul l’è sitüada in del center de un’area ürbana granda. Al oest, gh’è la cità
metrupulitana de Incheon, e al nord, al est, e al süd gh’è la pruvincia de
Gyeonggi.



https://lmo.wikipedia.org/wiki/Piano

El piano (el nomm intregh l'è pianufort, ch'al ven del talian pianoforte) l'è un
strüment müsegal cunt una tastera. Un piano nurmal al gh'ha 88 tast. I piano
druven i tast per möv di martell che i pica sura i cord lé denter, e pöj i fann
son. I piano i henn in do misür de bas: grand piano e piano a mür. El piano a
l'è staa un strüment devera popular ind la müsega classega de l'Ucident fina del
tard XVIII secul. Chel lü ch'el suna el piano al ven ciamaa pianista.

El piano l'è staa inventaa del Bartolomeo Cristofori de Padua, in Italia. Lü
l'ha faa sö 'l so prim piano ind el 1709. Ind el principi, el strüment el se
ciamava "fortepiano", ch'al vör dì "fort-pian" in talian. El Cristofori l'ha
desvelüpaa del clavicembal che'l par cume un piano, ma i cord del clavicembal i
henn picaa de una lama picinina de metal. Ind el piano i cord i henn picaa de un
martell. I prim strümencc a tastera, cume el clavicembal e l'orghen, ch'i eren
druvaa a chel temp lé, i even una tastera debon püssee cürta respett a incö.
Gradüalment la tastera l'è devegnüda püssee lünga fina a quand l'è rüvada a i 88
not (7 utav püssee tre not) del piano d'incö.



https://lmo.wikipedia.org/wiki/Pavia

Pavìa (insì anca in talian) l'è una cità de la Lombardia cun 72 576 abitant
(dato del Dicember 2015), e l'è la capital de la pruincia cun l'istess nom. La
se tröva ins el Tisin, un po' a nord da indè ch'el va drent int el Po, a 35 km a
sud de Milan. El teritori aministraa del cumü de Pavia al cuacia gio una
süperfis de 9,2 km².

Pavia l'è la capital d'una pruvincia fertil, dedicaa suratüt a l'agricultüra
(prodüzion de vin, ris e cereal). J'indüstri j'hinn poch, e i atività de la cità
j'hinn l'Üniversità e el Policlinich San Mateo.

A l'epuca di Ruman la gh'aveva el nom de Ticinum, e l'è staa capitala del regn
di lungubard. Da l'età Medieval l'è la sed de vüna di üniversità püssee antich
d'Italia. La cità l'era furtificaa fena al 1872, quand che i bastion j'hinn staa
trasfurmaa in vial e giardin püblich. La püssee part di müraj l'è supravissüü
fena al 1901, quand che j'hinn staa trat zü per fa sü i vial de la
circunvalazione.

Cità da j'urigin antich, la ofra un müg de rob cultüral e türistich. In
particular, j'hinn da visità el Museo del Castel di Viscont, San Peder in Ciel
d'Oro, el Dom, San Michel Magiur, San Teudor ed il famus Pont Veg ins el Tisin,
ultre al Palazzi Botigela. A pochi chilometri da la cità gh'è la Certusa de
Pavia.

Pavia l'è vüna di tap impurtant ins la via Francigena, senter de pelegrinag che
culega Ruma e Canterbury.



https://lmo.wikipedia.org/wiki/Nikola_Tesla

Nikola Tesla (en alfabét cirìlich: Никола Тесла; Smiljan (Imper austroungàrich,
al dé d'encö Croàsia), 10 de löi del 1856 – Nöa York, 7 de zenér del 1943), l'è
stat en enventùr, ingineér mecànich e elètrich e giü dei prumutùr piö 'mportàncc
de comercializasiù de l'energìa elètrica. L'è cunusìt suratöt per le sò 'nvensiù
rivulusiunàrie endèl camp de l'eletromagnetìsmo, svelöpàde a la fì del sècol XIX
e al presépe del sècol XX. I sò brevècc e i sò stüde teòrich i g'ha furmàt le
bàzi dei sistémi modèrni de potènsa elètrica corènt alternàda, inclùzo 'l
sistéma multifàze de distribusiù de leletricità e 'l mutùr a corènt alternàda,
che isé tat i g'ha cuntribüìt a fà nàser la Segónda revulusù 'ndüstriàla.

Tesla l'è nasìt endèl paés de Smiljan, endèl Imper autroungàrich (ma al dé
d'encö Croàsia) de 'na famìa sèrba. Piö tàrde el g'ha ciapàt la nasiunalità
statünitènsa.

Dòpo la sò dimostrasiù de comunicasiù sènsa fìi per mès de ónde ràdio del 1894 e
dòpo la sò vitòria endèla guèra de le corèncc, l'è stàt ricunusìt come giü dei
piö grancc inginiér elètrich de töta l'Amèrica.. Bùna part de la sò atività
inisiàla l'è stàda piunirìstica per l'ingenierìa modèrna e divèrse de le sò
scopèrte i è stàde de 'mportànsa fondamentàl. En chèsto perìodo endèi Stàti
Ünìcc la fama del Tesla l'ìa al leèl dei piö grancc inventùr e scensiàcc de la
stória ma per vìa de la sò personalità ecèntrica e de sèrte sò afermasiù sö le
posibilità de la scènsa che parìa incredìbii, Tesla a la fì l'è stat en pó
cunsideràt come 'n scensiàt mat .

Tesla el g'ha mai dat tàta 'mportànsa a le oportunità econòmiche che le sò
'nvensiù le ghe izibìa e l'è nat a finì de mörer poarèt a 86 agn.

L'ünità de mizüra del camp magnétich B del Sistéma Internasiunàl de le Ünità
(ciamàt apò densità del flùso magnétich e indusiù magnética), el Tesla, l'è stat
ciamàt isé 'n sò unùr de la Conférence Générale des Poids et Mesures (Parìgi,
1960), isé come che l'efèt Tesla de trasmisiù de energìa sènsa fìi a dispuzitìf
eletrònich (che Tesla 'l g'ha dimustràt sö scàla pesèna co la làmpada a
'ncandescènsa 'ndèl 1893) che 'l NIkola Tesla 'l pensàa de doprà per la
trasmisiù de 'n continènt a l'óter de energìa sö scàla 'ndüstriàl, progèt che
l'è restàt mìa finìt, la Wardenclyffe Tower (Tor de Wardenclyffe).

Óltre al sò laurà söl l'eletromagnetìsmo e l'ingenierìa eletromecànica, Tesla 'l
cuntribüìt e maniéra diferènta a svelöpà la robòtica, el control a distànsa, el
radar, le scènse computasiunài, la balìstica, la fìzica nüclear, e la fìzica
teòrica. Endèl 1943, la Cort Supréma dei Stàti Ünìcc la l'ha acreditàt come
l'inventùr de la radio.



https://lmo.wikipedia.org/wiki/Namibia

A l'è tacada al Südafrica, al Botswana, a l'Angola e al Zambia e 'l a bagna
l'Ocean Atlantich. La capital a l'è Windhoek. La gh'ha una süperfiss de 824.292
km² e una pupulaziun de pressapoch 2 miliun d'abitant.

La Namibia l'aveven minga esplurada ben i espluradur eurupei prima del secul
XIX, quand che la tera a l'è passada a la Germania cunt el nom de Africa Tudesca
del Süd-Ovest, asca dumà la Baja de Walvis, che la restava sota el cuntrol
britanich. La culonia l'ha ucüpada el Südafrica in del temp de la Prima guera
mundiala e l'ha aministrada la Sucietà di Naziun fina a la fin de la Segunda
guera mundiala, quand che pöö el pussediment südafrican l'ha utegnüü el
recugnussiment internaziunal.

In del 1966 l'Urganizaziun pupulara de l'Africa del Süd-vest (SWAPO) a l'ha
scuminciaa una guerija per rivà a l'indipendenza, ma a l'è dumà in del 1988
che'l Süd Africa a l'ha desmetüü la sua aministraziun de la Namibia.
L'indipendenza a l'è rivada in del 1990 e la Baja de Walvis a l'è stada giuntada
insema a la Namibia in del 1994.

Inanz l'indipendenza (1990), l'ünega lengua ufiziala a l'era l'ingles. Dopu de
l'indipendenza eren l'afrikaans e'l tudesch. A bun cünt, la prima lengua del 50%
de la pupulaziun a l'è l'Oshiwambo; la segunda a l'è l'afrikaans. El 32% dela
pupulaziun eurupea la parla el tudesch, intant che dumà el 7% la parla in
ingles.

La Namibia (nom ufizial: Republic of Namibia) a l'è una repübliga. El president
a l'è l'Hifikepunye Pohamba (del 2005). El prim minister a l'è el Hage Geingob
(del 2012).



https://lmo.wikipedia.org/wiki/Lombardia

La Lumbardia (Lombardéa in Bergamasch; Lombardia in Italian) l'è una regiun de
l'Italia del nord; la gh'ha una süperfis de 23.861 km2 e una pupulaziun de
9.973.397 abitant (2013).

La cunfina cunt i regiun italian del Piemunt a ovest, del Veneto a est, de
l'Emilia-Rumagna a süd e del Trentin-Süd Tirol a nordest; a setentriun la
cunfina cun la Svizzera.

El sò teritori l'è furmaa da una part de muntagna a nord, cunt i Alp e i Prealp
e da un tocch de la Pianüra Padana a süd; el cantun de südovest (Pruvincia de
Pavia) el riva a tucà i muntagn de l'Apenin.

La Lumbardia l'è rica de aqua: gh'hinn tanti fiümm che vegnen giò da i muntagn e
gh'hinn anca di lach, che hann ciapaa el post di giazzee che gh'eren in di ann
indree. Tra i fiümm, i püssee gross hinn el Po, l'Ada, el Tisin, l'Oli, el
Minciu, el Lamber, el Bremb, el Seri; i lach püssee impurtant hinn quei de Comm,
Lügan, Garda, Magiur, Isee.

El clima l'è pütost temperaa: d'invernu el fà un pu' püssee frecc che in di cost
del Mar Mediteran, inveci in estaa la temperadüra l'è l'istessa. In di muntagn
el clima l'è de tipu alpin, püssee fresch che in pianüra.

La Lumbardia l'è piena de gent (l'è la segunda in Italia per densità de
pupulaziun, dopu de la Campania); tüta la zona inturna a Milan la tegn dent
püssee de quater miliun de abitant, e la sò conürbazziun ne gh'ha ses milliun e
mezz; ma anca el rest de la pianüra l'è bell pien, cun tanti cità e paes. La
part de muntagna l'è inveci püssee vöja, föra che in di valad.

La Lumbardia l'è pupulada da un muntun de temp: gh'eren di omen fin da la
preistoria, cumè per esempi i antichi Camüni, che hann lassaa anca in eredità el
simbul de la regiun (la rösa camüna).

Dopu, la Lumbardia l'è stada pupulada da i Etrüsch e dopu ammò, un quai secul
prima de Cristu, da i Celti, ch'hinn staa quiet de per lur per un para de secul
(e hann fundaa anca di cità, cume per esempi Milan). Inturna al 200 a.C. hann
cuminciaa a rivà i Ruman, che in d'una quai desena de ann hann cunquistaa tüta
l'Italia del nord.

L'Imperu Ruman l'è düraa fin al 400-500 dopu Cristu; quand l'è cruaa, el sò post
l'hann ciapaa prima i Lungubard, una pupulaziun germanica che gh'ha daa anca el
nomm a la regiun, e pö dopu i Franch de Carlu Magn, ch'hinn restaa fin a un bel
tocch dopu l'ann mila.

Dopu de lur, i lumbard hinn staa guvernaa da i cumün e da i signurii, cume ad
esempi i Viscunt a Milan e i Gunzaga a Mantuva; in del Rinasciment la Lumbardia
l'ha vist passà i Frances, i Spagnöö, i Asburgh, fin al 1861 che l'è entrada in
del növ staa italian ünii.

La Lumbardia l'è spartida in dudes pruvinz e 1.546 cumün (el püssee pupulaa l'è
quell de Milan, quell men pupulaa l'è Murterun, in Pruvincia de Lech, sota al
Resegon).

La Lumbardia l'è una regiun a statüt urdinari, e l'è guvernada da una Giünta; el
president l'è el Roberto Maroni.



https://lmo.wikipedia.org/wiki/Lengua_ulandesa

L'Ulandes (nom nativ Nederlands) el fa part di lenguv germanich ucidental, e l'è
parlaa principalment in Ulanda, Belgio e in Surinam, ma incasì da grüpp püssè
picinitt in Francja, Germania e int i ex culoni ulandes. L'è imparentaa cun
lenguv cume l'ingles, el frisian ucidental e el tudesch, e el gh'ha una
parentela püssè a la luntana cun i lenguv nord germanich. L'ulandes muderen el
vena zü da un grüpp de dialet franch che j'eran parlaa int el medio-evo, e anca
un po' dal frisian che l'era parlaa da i prim gent che j'hinn vissüü in Ulanda.
L'ulandes l'è incasì la mader d'un bel po' de lenguv creul e de l'afrikaans, che
l'è vüna di lenguv uficial del Süd Africa e l'è parlaa da tanta gent anca in
Namibia. L'ulandes e l'afrikaans j'hinn mütualment intelegibil, ma i g'han di
standard urtugrafich diferent.

Onze Vader Die in de Hemelen zijt, geheiligd zij Uw Naam. Uw Rijk kome, Uw Wil
geschiede op aarde als in de Hemel. Geef ons heden ons dagelijks brood en
vergeef ons onze schulden, gelijk ook wij vergeven aan onze schuldenaren. En
leid ons niet in bekoring, maar verlos ons van het kwade. Amen.



https://lmo.wikipedia.org/wiki/Lengua_basca

El Basch (nom natif: euskara) a l'è la lengua (che l'è minga ne rumanza ne
Indo-Europea) che la parla la gent basca che la vif arent al cunfin intra el
nort de la Spagna e'l süd-ovest de la Francia. A parlen questa lengua de pü o de
men un quart dij Basch, e quij ch'a hinn bun de parlà viven suratüt in del area
cuntinua che la va del center de la Biscaja a Guipuzcoa (che la gh'ha el nümer
püssee grant de parlant), el nort de la Navara e toch del Labourd fina a la
bassa Navara e'l Soule, 'sti dü chì pupulaa poch. Per i quas 40 agn de
pruibissiun per el regim franchista, cunt la criminalisassiun e la persecüssiun
de quij che la parlaven, la lengua basca l'ha ris'ciaa de scumparii. Dopu che el
regim franchista l'era finii, cun la növa Custitüssiun spagnöla del 1978 e
l'Estatuto di Gernika, la lengua basca la turna anmò una lengua ufissiala in dij
Paes Basch spagnöl e in del nort de la Navara. La lengua basca a l'è ciamada
euskera o euskera batua perchè a gh'è el bisogn de giuntà i dialet cunt un
insema de istess regul linguistech umugeni per insegnà la lengua in dij scör. I
dialet de la Biscaja e del Soule a hinn quij püssee diferent del Basch ünificaa.

El Basch el gh'ha ses dialett principal: biscan, gipuskuan, navares de sura,
navares de suta, lapurdian, e züberuan (in Francia). Cume al solit, i cunfin
dialetal i curispondan no con cui pulitich.

A gh'è incasì un dialett standardizà che el se ciama batua ("basch ünificà") e
che l'è el dialett püsè druvà int i scöl e int i cart uficial. El batua l'è basà
ins'el dialett gipuskuan ma el gh'ha incasì di parol e una quai strütüra
gramatical ch'i venan dal navares. L'è ciamà incasì basch standard.

El prim tentativ de svilüpà un basch ünificà l'è stat del 1935, ma pürtrop l'è
'ndat coi gamb int'l'ari.

Del 1940, el grüp Jakintza Baitha ("la cà di sag") insema a Federico Krutwig
j'han cercà de furmà un basch standard basà ins' el dialett laburdin perchè cul
chí l'era el dialett che l'ava druvà Joannes Leyçarraga per scriv la Bibia di
prutestant. Ma pürtrop anca cul prugett chì el ghe l'ha minga fata a veggh un
ricunusiment uficial.

Del 1944, Pierre Laffite l'ha püblicà el Navar-Laburdin Littéraire, basà ins'una
version classica del dialett laburdin. Cul dialett chì l'è pö dventà una furma
standard de laburdin, e adess l'è mustrà int'una quai scöla e l'è druvà incasì
per radio, in cesa, e dal giurnal Herria.

Gure aita zeruetan zerana Santu izan bedi zure izena Etor bedi zure erreinua
Egin bedi zure nahia zeruan bezela lurrean ere Emaiguzu gaur egun hontako ogia
Barkatu gure zorrak Guk ere gure zordunei barkatzen diegun ezkero Eta ez gu
tentaldira eraman Bainan atera gaitzazu gaitzetik.



https://lmo.wikipedia.org/wiki/Ho_visto_un_re

Ho visto un re l’è öna cansù del 1968 cantada dal Enso Janaci, che l’è stacia
püblicada come 45 gir e ‘l B side l’è Bobo Merenda, ma l’è dét po’ ‘n del album
Vengo anch'io. No, tu no.

La cansù l’è stacia scricia dal Dario Fo e la müşéga l’è del Omicron e gh’è öna
versiù cantada ‘nsèma al Cochi e Renato che i canta ‘l ritornèl.

L'è quase töta scricia 'n Italià, ma 'l riornèl de spès l' gh'à dét di tòch 'n
milanés.

L’è stacia öna di cansù piö cantade in del 1968, desà che, ach se la sömèa dóma
öna cansunèta ‘mpó stüpidèla, l’è ‘n realtà öna satira che la şgrafa bé ‘l potér
e i potèncc.

Ol Janaci nel 1969 l' völia portà chèla cansù ché a Canzonissima, ma la Rai ghe
l'à mia lasàt fà e l'à döşìt cantà Gli zingari. Gh'è però restàt pròpe mal e
sömèa che l' sìes pròpe per chèsto che l'è 'ndacc 'n Süd Áfrega e 'n di Stacc
Ünìcc a stödia de cardiochirurgo e l'è stai vià per 4 agn.

Dai dai, conta su...ah be, sì be.... Ho visto un re. Sa l'ha vist cus'è? Ha
visto un re! Ah, beh; sì, beh. Un re che piangeva seduto sulla sella piangeva
tante lacrime, ma tante che bagnava anche il cavallo! Povero re! E povero anche
il cavallo! Ah, beh; sì, beh. è l'imperatore che gli ha portato via un bel
castello... Ohi che baloss! ...di trentadue che lui ne ha. Povero re! E povero
anche il cavallo! Ah, beh; sì, beh. Ho visto un vesc... Sa l'ha vist cus'è? Ha
visto un vescovo! Ah, beh; sì, beh. Anche lui, lui, piangeva, faceva un gran
baccano, mordeva anche una mano. La mano di chi? La mano del sacrestano! Povero
vescovo! E povero anche il sacrista! Ah, beh; sì, beh. è il cardinale che gli ha
portato via un'abbazia... Oh poer crist! ...di trentadue che lui ce ne ha.
Povero vescovo! E povero anche il sacrista! Ah, beh; sì, beh. Ho visto un ric...
Sa l'ha vist cus'è? Ha visto un ricco! Un sciur! Sì...Ah, beh; sì, beh. Il
tapino lacrimava su un calice di vino ed ogni go, ed ogni goccia andava...
Deren't al vin? Sì, che tutto l'annacquava! Pover tapin! E povero anche il vin!
Ah, beh; sì, beh. Il vescovo, il re, l'imperatore l'han mezzo rovinato gli han
portato via tre case e un caseggiato di trentadue che lui ce ne ha. Pover tapin!
E povero anche il vin! Ah, beh; sì, beh. Ho vist un villan. Sa l'ha vist cus'e`?
Un contadino! Ah, beh; sì, beh. Il vescovo, il re, il ricco, l'imperatore,
persino il cardinale, l'han mezzo rovinato gli han portato via: la casa il
cascinale la mucca il violino la scatola di kaki la radio a transistor i dischi
di Little Tony la moglie! E po', cus'è? Un figlio militare gli hanno ammazzato
anche il maiale... Pover purscel! Nel senso del maiale... Ah, beh; sì, beh. Ma
lui no, lui non piangeva, anzi: ridacchiava! Ah! Ah! Ah! Ma sa l'è, matt? No! Il
fatto è che noi villan... Noi villan... E sempre allegri bisogna stare che il
nostro piangere fa male al re fa male al ricco e al cardinale diventan tristi se
noi piangiam, e sempre allegri bisogna stare che il nostro piangere fa male al
re fa male al ricco e al cardinale diventan tristi se noi piangiam!



https://lmo.wikipedia.org/wiki/Gibiltera

Gibiltera (Gibraltar in ingles e in spagnöl; Calpe in latin) a l'è un
pussediment del Regn Ünì al süd de la penisula iberiga. La gh'ha una süperfiss
de 6,5 km² e una pupulaziun de pressapoch 27.925 abitant (2005).

Gibiltera la se tröa in sü la costa eurupea del Strecc de Gibiltera, che'l
separa el Mar Mediterani e l'Ucean Atlantich. El sò teritori a l'è una penisula
piscinina sota de la Roca de Gibiltera (volta 426 meter).

El nom de Gibiltera el vegn del arabu Jabal Ţāriq (جبل طارق), che'l vör dì "Munt
de Tariq", el prim àrabu che, in del 711, al se metüü a la cunquista araba de la
Spagna. I ingles e i ulandes l'hann ucüpada in del 1704 (Güera de sücessiun
spagnöla). In del 1713 el Trataa de Utrecht l'ha daa Gibiltera a l'Inghiltera.
La Spagna l'ha semper rivendicaa el pussess de Gibiltera, ma i sò abitant a sun
minga d'acordi. In del 2002, püssee del 98% di eletur l'ha vutaa per restà cunt
el Regn Ünì.

La lengua ufiziala a l'è l'ingles. El dialet lucal el se ciama llanito e a l'è
spagnöl e ingles mes'ciaa insema.



https://lmo.wikipedia.org/wiki/Facebook

Facebook a l'è un social network e sit internet nassud ind el Febrar 2004. Al
partegn a Facebook, Inc. Del Setember 2012, Facebook al g'ha plussee de du
milion de drovador ativ. I drovador pœden far su un cunt personal, juntar-g
olter drovador 'me amix, e inviar-g messaj. Disponibil a l'è anca l'opzion de
verer su grupp: i plussee comun inn qii miss in pè de students (grupp de scœla)
o de lavorador, o anca grupp de vari interess. El nomm del servizi al ven de
qell del liber dait ai students a l'inizi de l'ann scolasteg de una quai
universitaa ind i Stats Unids: qii liber qì a vuten i students a cognosser-ss
mei intra de lor. Facebook al permett de dervir un cunt a condizion de ver-g
minim 13 agn.

Facebook a l'è stad cread del Mark Zuckenberg cont i so compagn de college e
olter students de informatega, come Eduardo Saverin, Dustin Moskovitz e Chris
Hughes, come idea domaa per i students de Harvard. Plussee tard l'ha tacad su a
tœr insema olter scœle ind l'area de Boston, l'Ivy League, e la Stanford
Univeristy: a segutar l'ha vert su per i students de oltre universitaa. Apos de
qest, l'ha vert anca per students di Licee, e, a la fin, per tuts qii de almanc
13 agn. Segond una stima de ConsumersReport.org, ind el Maj del 2011, a g'era
7.5 milion de bagaitt de sota i 13 agn cont di cunts: qella roba qì a l'è contra
i regole del sit.



https://lmo.wikipedia.org/wiki/Canis_lupus_familiaris

Canis lupus familiaris l'è 'l nòm scentìfich del cà, en mamìfer carnìvor,
demestegàt de l'òm de la famìa biològica dei Canidae. Del pónt de vìsta genétich
el reprezènta 'na sotaspéce del luf (Canis lupus) del quàl par che 'l sàpe 'n
discendènt. Le dimensiù, la fùrma e 'l culùr del pél i pöl véser a bèi diferèncc
a segónt de la ràsa. El g'ha 'n udìto e 'n olfàt en grànt svelöpàcc, e 'l nas se
pöl dì che 'l sàpe 'l sò òrgano sensoriàl piö 'mportànt. Le ràse de dimensiù piö
pesèna le pöl rià 'nfìna a 20 agn de vìta se i è cüràcc bé dei sò padrù, sedenò
la sperànsa de vìta l'è presapóch entùren ai 15 agn.

Endèl sècol XXI, i ricercadùr i è riàcc a 'n consènso quàze totàl sö l'ipòtezi
che dà per probàbil fés che la demestegasiù la sàpe cuminciàda piö che óter per
adatasiù spontànea del cà a vìver arènt a l'òm piötòst che per la volontà de
l'òm.. Chèsta tendènsa la sarès duzìda al fat che per el cà l'ìa vantagiùs vìver
tacàt a l'òm perchè 'l costàa méno fadìga troà de maià a stà coi òm piötòst che
a vìver al stàt salvàdech.

In di agn l'òm l'ha selesiunàt dièrse rase de cà, piö de 300, e 'l laurà de
selsiù l'è dré che l' và 'nacc amò al dé de 'ncö, ach se gh'è de regordà che la
piö part di cà i è mia de rasa e per chèsto de sólet i è ciamàcc bastardì.
Menimà tra i ràse de cà se regórda ol pastùr bergamàsch che l'è öna ràsa de cà
de pastùr che la s'è uriginàda 'n Lumbardéa sö sö i mucc de la Pruìnsa de
Bèrghem.



https://lmo.wikipedia.org/wiki/Atum

Un àtum a l'è la paart püssee piscinína de un sistéma chímich; saría a dí ca l'è
la quantità mínima de un elemeent chímich ca la mantègn i sò prupietà. Anca sa
la paròla àtum la vègn dal grech atomos, c'al vöör dí minga spartíbil, al s'è
descuveert dòpu ca l'è cumpòost de trí partisèj püssee piscinítt ammò:

I prutúni e i neütrúni insèma, ciamaa nücleúni, ga stann deent in del nücli,
invéci i eletrúni ga gírenn intuurn; chèla visiun chí a l'è in acòort al mudèll
de l'àtum de Bohr. Seguunt i régul de la mecànica quantística, invéci, i
partisèj a g'ann una funziun de unda ca la definíss la prubabilità de la
partisèla de truvàss, in d'un bèll mumeent, in d'un quaj spazzi; dunca, l'òrbita
a l'è dumè ul spazzi de prubabilità püssee vólta.

I àtum a inn generalmeent néuter (g'ann minga de càrica elétrica); quaand un
àtum al pèert u al ciàpa un eletrún, al cambia e al devénta un jún, pusitíff
(catiún) sa n'al ciapa, negatíff (aniún) sa n'al pèert.

Ul cuncètt de àtum a l'è staa prupòost per la prima völta da i filòsuf greech
cumè Demòcrit e ul grupp dii Epicüree; in dii sécul dòpu g'inn minga staa pass
inaanz, anzi a s'è desmentegaa tüscòss, fin almaanch a dopu l'Età de mèzz. La
teuría l'è stada rimetüda in pè dal John Dalton, chímich inglees; l'Amedeo
Avogadro, in del sécul XIX, al cumencia a tegnii spartii àtum e mulécul. Ul
primm scenzià a mètt in ciaar la strutüra de deent de l'àtum a l'è staa, in del
1911, ul Rutherford; dòpu de lü, un quaj ann adree, Niels Bohr al püblica in
d'un librètt ul sò mudèll de la strutüra de l'àtum. Per rivà a vècch magiuur
detàj ammò, ga vöör però specià un quaj ólter ann fin al nassimeent de la física
quantística e del micruscòpi eletrònich.



https://lmo.wikipedia.org/wiki/25_12

Ol dé 25 de dezèmber l'è 'l 359 ( 360 si l'an al è biseest ) dé de l'an del
calendare gregorià; manca 7 dé a finí l'an.

Ul dí 25 de dezèmber al è ul dí da pòost 359 ( 360 si l'an al è biseest ) dal an
dal calendari gregurian; i manca 7 dí a finí l'an.

800 - Carlmagn al è coronat a Roma imperadur de l'Impere Romà d'Ossident per ol
Papa Leú III

1989 - Nicolae Ceauşescu, president de Rumania al è föselat conzuntament con la
sò dona, Elena, a Targoviste

1933 - Barcelona: Francesc Macià i Llussà, polítegh e militar Català, president
de la Generalitat de Catalunya.

1948 - Prada de Conflent (ol Conflent): Pompeu Fabra, filòlegh e inzegnér
Català.

1977 - Corsier-sur-Vevey (Losana, Svízzera): Charle Spencer Chaplin, cognossit
come Charle Chaplin (e popülarment apó come Charlot, ol sò principal personas),
atur de sínema Stadünindench d'orísen Anglesa.

Nadal: per la Cristianità ossidentala, comemorassiú del nassement de Zesücrist,
la festa cristiana plö importanta.



https://lmo.wikipedia.org/wiki/19_07

Ol dé 19 de löi l'è 'l 200 ( 201 si l'an al è biseest ) dé de l'an del calendare
gregorià; manca 166 dé a finí l'an.

Ul dí 19 de löi al è ul dí da pòost 200 ( 201 si l'an al è biseest ) dal an dal
calendari gregurian; i manca 166 dí a finí l'an.

1936 - Spagna: lideracc per i zeneraj Mola e Sanjurjo, e seguint l'esempe di
facc del dé anteriur, la gran masöransa di ünità militare, col söport di
fassis·c sivil, se i reölta contra la Segonda Repüblega Spagnöla, con ün ésit
desigual; aj Paes Català i faliss despertöt, esset a Mallorca.

1936 - Spagna: Mort ol pröm brigadesta internassiunal: l'atleta Austríach
Mechter ch'al se tröàa a Barcelona per partissipá int i Olimpíade popülare.

711 - riu Guadalete (Andalusia, Spagna): ghe la scumensa la bataja de Guadalete
(che la dürarà fí al dé 26), in che i tröpe del cabdill mor Tarik ibn Ziyad i
trà zò chèle del rei Visigot Roderic, fat ch'al comportarà la posteriur
ocüpassiú de töta la Penísula Ibérica.

1848 - Nöa York (i Stacc Ünicc): se la reüniss la pröma Convensiú di Drecc de la
dona.

1979 - Managua (Nicaragua): ol FSLN al ocüpa la sità e al trà zò la ditadüra de
Somoza.



https://lmo.wikipedia.org/wiki/17_07

Ol dé 17 de löi l'è 'l 198 ( 199 si l'an al è biseest ) dé de l'an del calendare
gregorià; manca 168 dé a finí l'an.

Ul dí 17 de löi al è ul dí da pòost 198 ( 199 si l'an al è biseest ) dal an dal
calendari gregurian; i manca 168 dí a finí l'an.

1935 - Barcelona: Josep Sunyol i Garriga, ch'al sarà sassinat per i franchés·c
ol 06 08 de 1936, al de·enta president del Barça.

1936 - Melilla: a i 5 ure de la sira ghe la scumensa la sölevassiú militara
contra la Repüblega: ol tenet coronèl Yagüe al met a disposissiú de Franco töcc
i efetif de la Legiú.

2004 - l'Algher (Sardegna): la cunsejéra d'Edücassiú de la Generalitat de
Catalunya Marta Cid e ol síndech de la sità Marco Tedde i signa ün acorde de
colaburassiú per promöf l'üs del Català in l'àmbit edücatif creant la Costura,
la pröma scöla d'immersiú linguístega in Català de l'Algher.

1891 - Ejersa Goro, Etiòpia: Tafari Makonnen, ch'al regnarà come Haile Selassié
e al sarà ol darér imperadur d'Etiòpia.



https://lmo.wikipedia.org/wiki/01_02

Ol dé 1 de febrér l'è 'l 32 dé de l'an del calendare gregorià; manca 334 (335 si
l'an al è biseest) dé a finí l'an.

Ul dí 1 de febrér al è ul dí da pòost 32 dal an dal calendari gregurian; i manca
334 (335 si l'an al è biseest) dí a finí l'an.

1984 - Mequinensa (ol Baix Cinca): ü gröp de síndech i signa la Declarassiú de
Mequinensa, ü docüment in che i recugnuss che la lengua Catalana, parlada a la
Franja de Ponent, la partegn al patrimone cültüral de l'Aragó.

1979 - Teherà (l'Iran): l'ajatolah Ruholah Kòmini al ghe ría de Paris, indóe al
viéa esiliat.

2003 - Texas (SÜA): ol trasbordadur spassial Columbia, con set persone
d'equipagg a bord, al se desíntegra in del vegní det a l'atmosfera poch menücc
agual d'aterá.

2004 - Darwin (ol Teritore del Nord, Austràlia): al ghe ría, vegnint d'Adelàida
ol tren The Ghà, ol pröm de viasadur che al percór la nöa línia de 2.979 km
intra cheste dò sità; ol 15 de zener ghe sírculal pröm tren de mercansé·e.

1886 - Lons-le-Saunier (ol Jura, Fransa): Rouget de LislI, compositur, autur de
la Marsejesa, inn statal de Fransa.

1932 - El Salvador: Farabundo Martin, líder popülar salvadorench, al mör
föselat.



https://lmo.wikipedia.org/wiki/Zinch

El zinch l'è 'n elemènt chìmich enserìt endèla tàola periòdica dei elemèncc col
sìmbol Zn. El g'ha nömer atòmich 30, che völ dì che 'l nùcleo de 'n àtom de ram
el g'ha trènta prutù.

El zinch l'è 'n metàl de culùr gris che tìra al celèst. A temperadüra e presiù
stàndard l'è al stat sòlit. L'è mediamènt reatìf, el se cumbìna co l'osìgeno e
quach óter "mìa-metàl". El g0ha caraterìstiche che se 'nspomèa a chèle del
Calcio ma 'n confrónt a chèst l'è méno reatìf.

Mes•ciàt al ram el fùrma 'na léga ciamàda utù che l'è 'na léga metàlica cunusìda
zabèla ai tép dei Romàni.

El zinch ene natüra el se prezènta sota fùrma de sich izòtopi: 64Zn (chèl che
bónda de piö, 48,6%), 66Zn, 67Zn, 68Zn e 70Zn.

I izòtop66Zn, 67Zn e 68Zn i è stàbii, envéce 64Zn e 70Zn i g'ha 'na emivìta de
2,3 × 1018 e 1,3 × 1016 agn, divérsi ùrdegn de mizüra de piö de la vìta de
l'ünivèrs, tat che l'è pusìbol pensài come stàbii e mìa tègner en cönt la póca
radioatività.



https://lmo.wikipedia.org/wiki/Z%C3%A8ner_(biolog%C3%ACa)

En sistemàtica, el zèner l'è 'n ranch tasonòmich che 'l reönés en sèrto nömer de
spéci che g'ha 'n cümü 'n ensèma de caràter che se 'nsömèa. El zèner l'è 'l sèst
ranch principàl de la sistemàtica clàsica de le spéci vivènte.

L'è 'na nusiù astràta e bastànsa 'ntüitìva, che l'ìa zamò 'n üzo endèle lèndue
corènte prìma de éser adotàda endèla terminulugìa scentìfica. Isé, 'n botànica,
zamò de la alta antichità se sèmper recunusìt la prezènsa de caràter en cümü
'ntra le rùer, ma s'è apò sèmper recunusìt la diferènsa 'ntra chèle de mut
(Quercus pubescens) e chèle piö gròse de pianüra (Quercus robur).

Ogna spéce vivènta (apò a chèle estìnte, anemài, piànte, fóns, batéri...) l'è
asegnàda a 'n zèner, segónt el schéma de la nomencladüra binomiàla, intruducìda
del Carl von Linné.

Per ezèmpe, el Pinguìno imperadùr (nom scentìfich: Aptenodytes forsteri) e 'l
pinguìno reàl (Aptenodytes patagonica) i aparté töcc dù al zèner Aptenodytes.

Sèrte disciplìne, come per ezèmpe la miculugìa e la botànica, le amèt dei
ragrupamèncc intermédi 'ntra 'l ranch de zèner e chèl de spéce, come per ezèmpe
el sota-zèner', la sesiù, la sóta-sesiù e la tribù o stìrpa.



https://lmo.wikipedia.org/wiki/Videogioch

I Videogioch hinn di gioeuch controlaa elletronicament, despess hinn 'me di
compiuter che se tachen a la television o che se porten a drè in man . Hinn
formaa da un controller che l'è 'mè un manuber che 'l permett de interagì cont
el gioeuch e on video indoe te poeudet vedè i tò prugress.

El prim esperiment de videogioch l'è sta creàa in del 1952 faa Università di
Cambridge e praticament l'era domà ona veraion cumpiuterisada del Tris (el
gioech indoe te gh'het de mett tri cros o tri cerchi visin per vinc). Despoeu di
migliorament di quest tecnologii chi, in del 1970 gh'arriva quel che l'è
cunsideràa el primm gioch de la storia , che l'è el Pong (Atari,1970) che gh'ha
avuu on succes in di Stat Unii perchè l'era venduu in di casson in di bar o in
di sal gioeugh. L'è inisiada alora a partì dai agn 70 al 90 l'epoca d'or dìi sal
gioeugh,indoe hinn nassui tucc i pussee grand success de videogioch 'me el Pac
Man, Super Mario, Space Invaders, Tetris In di agn 90 al taca anca la ghera sul
mercàa di putent console di gioeuch, indoe sa podea gioeugà anca in sul
televisor de ca , senza besogn de andà in sala giochi o in di bar.



https://lmo.wikipedia.org/wiki/Ucean_Indian

L'ucean Indian (in arab Bahr al-Hind) a l'è el terz ucean püssee grand del mund,
e'l quata pressapoch el 20% de la süperfiss de la Tera. I sò cunfin a hinn: a
nord l'Asia, a ovest la penisula Arabiga e l'Africa, a est la penisula de
Malacca, isul de la Sonda e l'Australia, e a süd l'Antartid. L'ucean Indian e
l'ucean Atlantich ja spartiss el meridian 20 grad est, a süd de l'Africa, menter
el meridian 147 grad est al spartiss l'ucean Indian de l'ucean Pacifich. El punt
püssee setentriunal de l'ucean Índian al se tröa a pressapoch 30 grad nord de
latitüdin, in del gulf Persegh. L'ucean Indian a l'è largh pressapoch 10.000 km
intra i punt meridiunaj de l'Africa e de l'Australia; la sua area a l'è de
73.556.000 km², cun dent anca el mar Russ e'l gulf Persegh. El sò vulüm a l'è
stimaa in 292.131.000 km3. I sò isul principaj a hinn: el Madagascar, la quarta
isula püssee granda del mund, i Comore, i Seychelles, i Maldive, i Mauritius e
Sri Lanka. L'Indunesia a l'è al cunfin intra l'Indian e'l Pacifich ma la fa part
de'l Pacifich. L'ucean Indian a l'è impurtant 'me via de cumünicaziun intra
l'Asia e l'Africa.



https://lmo.wikipedia.org/wiki/Twitter

Twitter a l'è un servizi de social networking e microblogging. I drovador, cont
telefon portatii o computer, invien e lenjen messaj, ciamads "tweets". I tweets
pœden vesser long massim 140 carater e i comparen in su la pajina del cunt del
drovador. I pœden vesser lenjuds de tuts, ma qii qe ie invia g'ha anca l'opzion
de tener i mesaj privads: i tweet privads inn veduds domaa de qii denter la
lista de amix. I drovador pœden nar-g adree anca ai tweets de oltre jents: qella
roba qì a l'è ciamada following, e qell qe la pratica al se ciama follower. Del
tard 2009, i drovador pœden anca segutar liste de autor. Drovar Twitter a l'è
gratis, ma inviar o ciapar tweets de SMS al pœ vegnir a costar.

El sit internet al g'ha cà a San Francisco, in California. Twitter al g'ha anca
di server e ofizzi a San Antonio in Texas e a Boston in Massachussetts.

El sit a l'è deventad devera famos in tut el mond de quand qe'l Jack Dorsey l'ha
cread ind el 2006. Adess al g'ha plussee de 100 milion de drovador..



https://lmo.wikipedia.org/wiki/Terra_crea

La terra crea (variant: creda, crena, greda, cleda), ciamada anca terra rossa o
gisc l'è on deposet che 'l vegn de la decomposizion di sass che contegnen el
feldspad (per esempi el granii). La nass in d'on process natural de temp
variabel de desenn de mier de agn. Ona voeulta generada, la terra crea la se
produs in su lisivazion a oriziont de cumulazion. Del pont de vista fisegh a l'è
on coloid, cont ona particola proppi piscinina e 'na superfis lissa. El diameter
di particoi el gh'ha de vess sotta i 0,002 mm. In la frazion testural la terra
crea la pò 'vèggh anca di particoi minga minerai, i fitolitt. Del pont de vista
chimegh, inscambi, l'è on silicad idrataa de l'alumini. A l'è ona terra ladina
che la ven doperada despess per fa su di vas e di laterizzi.

El nomm crea el vegn del latin "crēta", in del sens de "terra che la riva de
l'isola de Creta". El termen l'è cognossuu in lombard, piemontes, arpitan, venet
e romagnoeu, oltra che in napoletan e sicilian. Inscambi, in italian la creta
l'è apena vuna di varietà de la crea. A l'è spantegaa anca l'italianism argilla
(de origin greca), che l'è 'l termen pussee doperaa in di lengov romanz. Inoltra
cre(d)a l'ha faa nass di nomm de sit, indè che probabilment a ghe n'era ona
motta: per esempi Credera, in del Cremasch.



https://lmo.wikipedia.org/wiki/Sicilia

La Sicilia (Sikelía in grech; Sicile in frances) l'è l'ìsola piö granda del Mar
Mediteraneo e l'è pò a' öna regiù a statüt ispeciàl de la Repüblica italiana.

La Sicilia l'éra ciamada Trinacria che l'è ü nòm gréch che l' völ dì trè pónte e
l' nas da la furma de la Sicilia che l'è pròpe ü triàngol in mès al mar. I trè
pónte i è ol capo Peloro a matina (est) apröf a Mesina, ol capo Boeo o Lilibeo
di bande de Marsala a sira (ovest) e 'l capo Passero di bande de Portopalo a
mesdé (sud).

I rèscc archeològich gréch, specialmènt la Al di Templi a Agrigento, che l'è
Patrimòne de l'Ümanità de l'Unesco.

I méla testimonianse del baròch sicilià che i è 'mpó despertöt in Sicilia e
specialmènt a Noto.

La Sicilia l'è stacia abitada da i Fenici e da i Cartaginés suertöt ol tòch a
sira (est) de l'isola e da i Greci suertöt ol tòch a matina (ovèst) de l'ìsola.

Dòpo i guère tra Roma e Cartagine la Sicilia l'è pasada sóta 'l contròl de Roma
fina a che i è riàcc i barbari. Gh'è riacc pò i Arabi che i restàc in Sicilia
fina al 1060 quando i Normani i à casàcc vià.

Per sücesìù dinastega la Sicilia l'è finida a Federico II, suernominàt stupor
mundi, imperadùr del Sacro Romà Germànech Impér che l's'è stabilìt pròpe 'n
Sicilia. Ol sò s-cèt Manfredi in del 1266 l'è stacc isconfìt dal Carlo d'Angiò e
isé pò la Sicilia l'è dientada angioina e dopo i Angiò gh'è riàcc i Aragonés e i
Spagnöi.

In del 1713 la Siclia l'è pasada a i Savoia, pò in del 1718 a l'Austria e in del
1734 ü cadèt da la famèa di Burbù che la regnàa 'n Ispagna, ol Don Carlos, l'
conquistà la Sicilia e töt ol süd italia.

A l'època del Napoleù la Sicilia l'è töt chèl che ghe rèsta a i Burbù, desà che
'l süd italia l'è gornàt dal Gioachino Murat.

La dinastia di Burbù la fenès quando in del 1860 l'isbarca in Sicilia ol
Garibaldi, i sò mèla e tace óter melér de soldàc piemontés, dòpo che i gh'à dacc
öna bèla mà la flòta 'nglésa a sbarcà. Se dis che ol Garibaldi l' sìes stacc
ötàcc pò da la Mafia.

Va regordàt che la Sicilia l'à mai soportàt ontéra i dominasiù straniére, basta
regordà i Vespri, i méla riólte contra i Burbù, desà che Palermo la ölìa mia stà
sóta Napoli, i riólte e la quase guera civìl che gh'è stacc in del 1946 quando
col Finocchiaro Aprile e 'l bandìt Giuliano la Sicilia l'à sircàt amò öna ólta
de dientà autonoma e 'ndipendenta, ma l'à portàt a cà dóma o' Statüt Ispeciàl.

In sicilia l' se tróa 'l vulcà piö ólt de töta l'Eüròpa, l'Etna che l'è in
Pruinsa de Catania.

La Mafia, ciamada pò Cosa Nostra, l'è öna orgnaisasiù de criminai nasida 'n
Sicilia e de lé l'è riada 'n töt ol mónt e l'è 'l probléma piö grand de la
Sicilia.



https://lmo.wikipedia.org/wiki/San_Pederburgh

San Pederburgh (Санкт-Петербург/Sankt-Peterburg in rüss; Sankt Petersburg in
tudesch; Saint Petersburg in ingles; Saint-Pétersbourg in frances; San
Pietroburgo in italian; San Petersburgo in spagnö; Sint-Petersburg in ulandes;
São Petersburgo in purtughes) a l’è, cun 4.568.047 abitant (2008), la segunda
cità de la Rüssia per pupulaziun e 'l port püssee impurtant.

San Pederburgh a l'è al nord-ovest de la Rüssia, in sül delta del fiüm Neva, in
del toch püssee a est del Golf de la Finlandia.

La cità l'ha fundada in del 1703 el zar Peder el Grant che'l vureva fala vegnì
la növa capital de l'Imperi Rüss. El so nom al vegn de l'ulandes Sankt Piter
burkh. In del 1914, al principi de la Prima Guera Mundiala, la cità a l'è stada
ciamada Petrograd (Петроград), perchè el sò nom uriginal al pareva trop tudesch.
In del 1924 l'ha müdaa el nom in Leningrad (Ленинград), in unur del Lenin. A la
fin, in del 1991, l'ha ciapaa anmò el sò prim nom, San Pederburgh. I sò abitant
la ciamen intra de lur Pìter (Питер).



https://lmo.wikipedia.org/wiki/Samoa

Samoa a l'è un paes de l'Uceania. A l'è faa de la part ucidentala del rosc de
isul di isul Samoa, a metà strà intra la Növa Zelanda e i Hawaii. La part
urientala del rosc de isul la se ciama Samoa Americann e l'è un pussediment di
Stat Ünii d'America.

La gh'ha una süperfiss de 2.831 km² e una pupulaziun de pressapoch 215.000
abitant. La capital a l'è Apia.

El rosc di isum Samoa a l'è staa spartii, in del 1899, intra la Gërmania e i
Stat Ünii. In del 1914 la Növa Zelanda l'ha ucüpaa la part tudesca e l'ha
ministrada fina al 1962, quand che l'ha utegnüü l'indipendenza cunt el nom de
Samoa Ucidentaj. In del 1997 l'ha müdaa el nom in Samoa.

El sport naziunal a l'è 'l rugby. La squadra naziunala (cunt el suranom Manu
Samoa) l'ha partecipaa a quater Campiunaa del Mund e l'è intra i 12 püssee fort
al mund.

Samoa (nom ufizial: Malo Sa'oloto Tuto'atasi o Samoa / Independent State of
Samoa) a l'è una repübliga. El cap del stat (el sò titul in samoan a l'è O le Ao
o le Malo) a l'è el Tufuga Efi (del 2007). El prim minister a l'è el Tuilaepa
Aiono Sailele Malielegaoi (del 1998).



https://lmo.wikipedia.org/wiki/S%C3%BCdtirol

El Südtirol, (definiziun üfiziai: Tudesch: Autonome Provinz Bozen–Südtirol;
Talian: Alto Adige, u Provincia Autonoma di Bolzano–Alto Adige; Ladin: Provinzia
Autonòma de Balsan–Südtirol), l'é part de la pruvinzia taliana püssée a nord e
insema a la pruvinzia de Trent la fa sü la Regiun Ütonuma Trentino-Südtirol.
Grazia 'l "Pachet de Ütonumía" ("Südtirol-Packet") del 20 de Sgenee del 1972, el
Südtirol el gh'ha un bèl puu de driss speciaj. La capital del Südtirol l'è
Bulsan.

Püssée de düü terz de la pupulaziun la parla el Tudesch, un cicinin püssée de un
quart la parla Talian, e un tuchelin de la pupulaziun che la viv int i Dulumit,
la parla Ladin. I Ladin fan sü el 4% de la pupulaziun del Südtirol.

El Südtirol el fa part de l'Üroparegiun Tirol-Südtirol-Trentino, che la ocüpa
l'area istorega del vegg Tirol.

Segund el Hans Heiss (2000) han tacaa sü a druà el nom Südtirol in del designà
'l toch de Tirol a süd del pass del Brenner per la prima völta int el 1762
(„Tirolis pars meridionalis“).

El nom talian Alto Adige (che in Lumbard el vör dì "Ades Volt") l'è staa faa sü
del naziunalista talian Ettore Tolomei che l'ha vultaa, inscí cuma l'era, el nom
franzes "Haut-Adige": per tri agn (1810–1813) di toch del Südtirol eren staa
part del Regn Italegh de Napuleun. La denuminaziun del Tolomei, ciuè Alto Adige,
che l'è stada rendüda ufiziala del Stáa Talian dürant el fascism, l'è mai
piasüda a la pupulaziun ütòctuna e la resta una parola cuntruversiala.

Pö gh'è 'l prublema, 'ncamò al didindicö, di ültranaziunalista sía d'una part
che de l'oltra: i naziunalista talian vören sentì dumà 'l nom "Alto Adige" (Ades
Volt) perchè veden tüt quel che l'è tudesch cuma 'l füm int i ögg, menter ch'i
naziunalista südtirules insisten in de'l refütà minga dumà 'l termen "Ades
Volt", ma anca "Südtirol", già che pensen che dumà 'l nom "Süd Tirol" u
"Süd-Tirol" el faga capì a la gent che 'l Südtirol 'l duaría fà part de'l
Bundesland Tirol in Austria, e minga de la Regiun Trentin-Südtirol in Italia. I
südtirules muderaa sía talian che tudesch che ladin, al cuntrari, hin cuntent de
ciamà la sua tera "Südtirol" e se ufenden no se la gent de lengua taliana quand
che parlen intra de lur, le ciamen "Alto Adige" (Ades Volt).

El nom ladin l'è „Sudtirol/Südtirol“, e a nivel üfizial in Ladin se dis
Provinzia Autonòma de Balsan – Südtirol.

Tudesch e Talian hin i düü lenguagg üfiziaj de tüta la regiun. El Ladin,
inscambi, a l'è dumà int un quej tuchelin de la regiun una lengua üfiziala.

Int el Südtirol el se parla un cuntinuum dialetaa de püssée de 40 dialet. Chi
patuaa Bavares chi gh'han tücc di parol e di strütür gramategaj ünegh ma vegnen
cunprendüü senza gran prublema e in Nordtirol e in Osttirol. Despess el gh'è
anca un bel puu de parol talian ch'hin staa germanisaa (per es. "Patent" -
Tudesch: "Führerschein") e un bel puu de parol talian ch'hin staa vultaa in
Tudesch ("Erste Hilfe" - Tudesch: Notaufnahme).

La püpart di Talian la viv int i zità püssée grand: Bulsan, Meran, Barsenun,
e.i.v. e pö anch int i cumün püssée a süd cuma Bransol, Salurn, e.i.v. Menter
che la püpart di Tudesch e di Ladin la viv int i paesit püssée piscinit.

Föra che a Bulsan, Laif e Salurn, i cartej stradaj e i cartej püblegh (bilengh)
gh'han la part tudesca u sura u inans de quela Taliana. I növ cartej di staziun
di tren gh'han despess dumà 'l Tudesch anca quand ch'i cartej püssée vegg
gh'even tücc e düü i lenguagg. Tücc i lauradur püblegh gh'han de cognuss sía 'l
Tudesch che'l Talian, e int i cumün Ladin gh'han de cugnuss anca 'l Ladin
(almanch in teuría, pö int la pratega la püpart di Talian di zità el Tudesch el
capissen poch, e tanc Tudesch che viven int i paesit a fan anca lur la so fadiga
a cunprend el Talian).

I Südtirules de tücc i grup lenguistegh hin per la püpart Catolegh e pertuchen
al Vescuváa de Bulsan-Barsenun (a la fin de l'ann 2004, chel Vescuváa chí el
cüntava 461.184 person batesáa. El Vescuv l'è stáa, fin al dí de la so mort, el
16 de Avust 2008, el Wilhelm Egger.

La cumünidáa de la Gesa Evangelega Lüterana de Bulsan l'è la püssée forta in
Südtirol e la cünta 600 fedej, una gesa e un Pastur. Anca quela de Meran l'è
assée granda. El gh'è anca un prugrama Evangelegh a la TV trasmetüü de la RAI de
Bulsan.

Scernì föra i muntagn püssée bej int una tera inscí bela e piena de muntagn cuma
'l Südtirol l'è minga na roba fazil. Se pò però dì che l'Ortles cunt i so 3905
meter l'è 'l munt püssée volt del Südtirol. Fin al 1918 l'era 'l munt püssée
volt de l'Imper Asbürgegh. I Dulumit, in generáa, hin cugnussüü in tüt el mund e
reciamen tücc i agn una mota de türista d'asquas tücc i cantun d'Üropa, sía in
invern cunt i so pist neváa de prima categuria, e sía in istáa cunt i so sentée
amáa d'escürsiunista de tücc i nivej.

I Vallad püssee grand hin: Val de l'Ades, Val Isargh, Val Venosta und Val
Püstaría.

I fiüm püssee impurtant in Südtirol hin: l'Ades, l'Isargh, el Riensa, el
Passiri, e 'l Talvara.

I lagh püssee cugnussüü hin: El Lagh de Resia (a Cüren in Val Venosta a 1520
meter in sül nivel del mar), el Lagh de Coldee (a Coldee in sü la Straa del
Vin), el Lagh de San Valentin (a Cüren in Val Venosta arent a San Valentin), el
Lagh de Caressa (Lagh Alpin in de Val d'Ega arent a Nöa Ladina), e 'l Lagh de
Brajes (a Brajes, a 1494 meter in sül nivel del mar).

In Südtirol el clima 'l va de sübartegh in sü i scim di munc e int i val püssee
volt, fin a temperáa int i valad püssée bass.

L'om l'ha vivüü int la zona inturn a l'Ades, Isargh e Riensa fin de l'edáa de la
preja. A chi temp chi la püpart de la gent in istáa la viveva in sü i munc
desura de l'area buschiva. Chess chi l'è pruáa di tanc repert archeulogegh truáa
in chela zona chi. Vers la fin de l'edáa de la preja, l'omm l'ha scumenzáa a viv
anca püssee in bass, ciuè in lögh indua gh'era di gran pasquee erbus, e indua
vün el pudeva cultivà la tera. De chel temp chí gh'è'l repert archeulogegh
püssee famus de tüt' Üropa: Ötzi, l'Om vegnüü del Giazz. Pö in de la prima edáa
del bruns, el gh'è stáa un bel desvilüp ecunomegh, grazia ai miner de ram. A la
fin de l'edáa del bruns e vers el prinzipi de l'edáa del fer, el Südtirol l'è
stáa abidáa de gent de la cultüra de Laugen-Melaun. I pupulaziun Retegh (ciamáa
Retii di Ruman), riváa in Südtirol a la fin de l'edáa del fer, hin cunsideráa i
prim pupulaziun di Alp centráj. De la lengua e de la cultüra Retega, en sèm
minga trop, föra d'un quej nom e d'un quej repert de chi e de lá, e del
"sübstráa" lenguistegh ch'han lassáa drée.

De l'an 59 denans Christ fin ai Migraziun Germanegh el Südtirol l'è stáa part
del Imperi Ruman. In chel'epuca chi, hin minga stáa fáa sü di gran robb, föra di
prej mijar lungh la via che la purtava de la Penisula Talina al Nordüropa. Dumà
int el quart secul despö Christ, l'è stada fáa sü una Vila Rumana d'una quej
impurtansa: chela cà chi, cunt musaegh ruman de valur, a l'è stada descuvrida
vesin ad Appian in sü la Stráa del Vin.

Intra 'l 6° e 'l 9° secul, la zona del Südtirol d'incö l'è 'gnüda abitada di
Bavares, che s'hin messedáa ai pupulaziun Celtegh-Retegh che s'eren giamò
messedáa cunt i Ruman. I Bavares s'hin spingiüü pö giò fin a la Strècia de
Salurn indua s'hin incuntráa cunt i Lumbard: chichinscí i düü popuj Germanegh
s'hin svardáa, s'hin üsmáa, ma pö han decidüü de fermass lí e fass minga la
guera. La Strècia de Salurn la resta, anmò al didincö, el cunfin lenguistegh e
cultüraa intra l'area Lumbarda e l'area Bavaresa.

Vers la fin del prim mileni, cunt el fà part del regn di Franch prima e pü tard
del Sacher Ruman Imperi, el Südtirol l'ha utegnüü un impurtansa strategega minga
de poch, perchè i so stráa purtaven int la Penisula Italega. Int el 1004 e int
el 1027 di toch bej grand de tera hin stáa regaláa ai vescuv de Trent e de
Barsenun.

Despö ch'i sò vassaj, i cunt de Tirol, even tráa la tera suta 'l sò dumíni,
chela zona chi, insema ai valad a nord del Brener, la ciapàa 'l nom de "Tirol".
Al didincö, el Südtirol l'è vün di sit cunt el püssée volt nümer de
furtificaziun in Üropa, e chi furtificaziun chi, gh'è di castej ben famus: el
Castell de Tirol, el Castel de Rúnchel, el Castel de Cúira, el Castel de Apian,
el Castel de Türes, e'l Castel de Curnéd.

Infin, int el 1363, graza a la Margherida de Tirol, la Cunteja de Tirol l'è
gnüda int i man de la Cà dij Asbürgh e lí gh'è restada fin al vündes de Nuember
del 1918, quand che ij Asbürgh han perdüü tüt el sò pudè e tüc i sò dumíni.

Bögna anca menziunà che int l'an 1810 un toch de Südtirol, insema a tüt el
Trentin, l'è crudáa int i man di Napuleun e de la Repüblega Italega. Però giamò
int el 1813 sía 'l Südtirol che 'l Trentin hin turnáa aj Asbürgh.



https://lmo.wikipedia.org/wiki/Ram_(element_chimich)

El ram l'è 'n elemènt chìmich enserìt endèla tàola periòdica dei elemèncc col
sìmbol Cu (de la paròla latìna "Cuprum" che la indicàa el ram che vignìa de
l'ìzola de Cipro). El g'ha nömer atòmich 29, che völ dì che 'l nùcleo de 'n àtom
de ram el g'ha vintinöf prutù.

El ram l'è 'n metàl che g'ha 'n culùr che tìra al ròza o al rós. El g'ha 'na
cunducibiltà elètrica alta fés, süperàda apéna de chèpla de l'arzènt; el patés
mìa tat la curuziù (per vìa de 'na pàtina che se fùrma sö la sò superfìce, prìma
de culùr maròn scür e dòpo vérda o vérda-celèsta). L'è mìa magnétich e 'l
favorés mìa la difuziù de batéri sö la sò superfìce. El g'ha du izòtopi stàbii:
63Cu e 65Cu: töcc i óter i è mìa stàbii e 'n grant radioatìf.

Mes•ciàt al stagn el fùrma 'na léga ciamàda bróns che l'è 'n materiàl metàlich
che g'ha ìt 'na grant emportànsa endèla stória de l'evulusiù tecnològica de
l'òm, zamò ai albùr de la stória: artefàcc de ram e bróns i è stacc troàcc en
siti archeològich de cità sumére del 3000 prìma del Signùr e piö o méno
contemporànee del Egìto. Endel muzèo statàl de Berlìno gh'è conservàt el prim
tübo de ram cunusìt, che l'è stat ddatàt entùren a 2750 agn prìma del Signur.

L'üzo del bróns, el s'ìa difundìt isé tat endèla stória che 'l g'ha dat el nòm a
töt en stàde de l'evulüsiù de la civiltà de l'òm: l'età del bróns. El perìot de
tranzisiù 'ntra el perìot prìma (neolìtich) e l'età del bróns l'è ciamàt
calcolìtich e l'è caraterizàt de la prezènsa ensèma de atrès en préda e atrès en
ram.

'Ntra i tacc compòscc che 'l ram el pöl furmà, giü dei piö cunusìcc l'è el
solfat de ram, ciamàt apò "sùlfer" o "ram" che vé dopràt come fungicìda endèla
cultiasiù de la ìcc.



https://lmo.wikipedia.org/wiki/Quercus

El Quercus l'è 'l zèner de la famìa botànica de le Fagaceae 'ndóche gh'è dét le
piànte che s'è üs ciamà rùer (in Bergamàsch róer - rùer - lùer; en Lombàrt
Ucidentàl: rùgura).

Chèsto zèner l'è uriginàre del emisféro nòrt, e gh'è dét piànte che fa crödà le
fòie 'n envéren e piànte che le fòie i a té sö. Le spéci de chèsto zèner se le
tróa de le latitùdegn frède 'nfìna a l'Asia tropicàl e 'n America.

Endèl zèner Quercus gh'è dét divèrse spéci de piànte che vé sö spontànee 'n
Itàlia. De spès el portamènt l'è de àlber gràncc ma gh'è apò a dèle spéci che
g'ha portamènt de boscài (arbüstif). Le fòie, altèrne, de spès i è lobàde, a
ólte capetàde e söndèna stèsa piànta se pöl troà fùrme de fòia diferènte, per
vìa de la diferènsa che gh'è 'ntra le fòie zùine e chèle piö ècie.

Le piànte del zèner Quercus i è monòiche, (sö la stèsa piànta gh'è tat i fiùr
mascc come i fiùr fèmina). I fiùr mascc i è reünìcc en amèncc de culùr zalt,
chèi fèmina i è de culùr vért.

En chèsto zèner gh'è dét presapóc 400 spéci. Le vé clasificàde en du sotazèner
(Quercus e Cyclobalanopsis). El sotazèner Quercus l'è ac dividìt en sesiù:
Quercus, Mesobalanus, Cerris, Protobalanus e Erythrobalanus (ciamàt apò
Lobatae). Le spéci che se tróa piö facilmènt endèl'Itàlia del nòrt de sòlit le
aparté al sotazèner Quercus, sesiù Quercus.



https://lmo.wikipedia.org/wiki/N%C3%BCmar_%C3%A0uri

La resú àuria, sezziú àuria u divina prupurziú al è la relazziú intra düü
segmeent a e b (u par estensiú, chela intra dò quantitaa a e b) si intra ul
total e ul segmeent magjuur a gh’è la istessa relazziú che intra ul segmeent
magjuur e ul segmeent minuur, u, in d’otre parole, si ul tütt al è al segmeent
magjuur istess che ul magjuur al è al segmeent minuur. Cjamaant a ul segmeent (u
nümar) magjuur e b ul minuur, la furmulazziú matemàtega da la definizziú sa la
pöö scriif cuma:

Ul quozzieent da cheste dò quantitaa al resülta vess un nümar irazziunaal
cugnussüü cuma nümar auri u nümar d'òor, e designaa abitüalameent par la lètera
grega Φ (fi majüscula) in unuur al Fídia, scültuur e architett greech dal
Partenú:

Le furme definide cun la resú àuria i è stade fisc da spess cunsiderade
estéticameent agradàbile in la cültüra d'ucideent, da manera che la prupurziú
divina al è stada duvrada da frequeent luungh la Stòria in l'aart e íntal
disegn. Uviameent, apó al è staa duvrada la inversa da la resú àuria, da nurmaal
representada par la lètera ϕ {\displaystyle \phi \,} (fi minüscula) dal alfabett
greech.

Però la resú àuria apó al è pussíbil la truvá in la natüra. Ul nümar d'òor al
gh’a da plüü un bell puu da prupietaa cüriuse e interessante che i a faa inscí
che la resú àuria l’àbies diventaa fascinanta par un bell puu da stüdiuus.

Cuma al è staa definii in l'incapsülameent, dò quantitaa a e b (cun a > b) i è
in resú àuria si la suva suma al è a la quantitaa magjuur istess che la magjuur
al è a la quantitaa minuur, i.e.:

Da manera equivaleent (par vidé l'equivalenza noma al cuventa mültiplicá in
cruus e reurdená), dò quantitaa a e b i è in resú àuria si intra la magjuur e la
menuur a gh’è la istessa prupurziú che intra la menuur e la suva diferenza,
i.e.:

Da la prima equazziú (u apó da la segunda), uperaant sa riva a la seguenta
equazziú: a 2 − a ⋅ b − b 2 = 0 {\displaystyle a^{2}-a\cdot b-b^{2}=0} , d'indúe
sa l uteegn:

indúe la darera igualtaa s'efetua traant fö fatuur cumü da b. Finalameent, si sa
dividiss a banda e banda par b (che al è mia nüll), s'i uteegn le dò seguente
valuur par a b {\displaystyle {\frac {a}{b}}} :

Ul nümar d'òor Φ = a b {\displaystyle \Phi ={\frac {a}{b}}} al è noma la valuur
positiva gja che al gh’a mia sentüü da parlá d'una quantitaa negativa par la
resú intra düü segmeent.

Resú fisc pròssime a l'àuria s'i a truvaa in le pusizziú e prupurziú da le
piràmide da Giza, inscí che al sembra vess che i primm a duvrá la resú àuria i è
staa i andeegh egizzià. Al è mia inscí cjaar si i je duvrava cunscjameent par da
le qualitaa estétiche da la resú u si la suva prima aparizziú al è früit d'otre
resú u dal asaart.

In l’andega Grecja sa i cugnussea bé vargüne prupietaa geumétriche da la resú
àuria, par la suva frequenta aparizziú in geumetría; epüür, al sembra mia ceert
che i en pröves la valuur estética. Malgraa tütt, int un bell puu da munümeent,
cuma íntal Partenú, sa al pöö ga truvarde le prupurziú divine u fisc pròssime a
chela. Al è staa mia pruvaa che cheste relazziú i füdess espressameent cercade,
però molta geent la creet che al pöö mia vess ünicameent una questiú d'asaart.

In l'architetüra rumana apó sa i pöö truvá resú àurie, però al è mia staa pruvaa
che i füdess espressameent druvade int i diseegn.

Daa un segmeent AB, sa diis che ul puunt S al custitüiss sezziú àuria dal
segmeent AB (u al dividiss da furma àuria) si la paart plüü granda al è média
geumétrica intra ul segmeent AB e la paart petita. Si la part petita a l’è SB,
cuma in la figüra, matemàticameent vargott sa al diis:

Apó sa la veet l'equivalenza intra cheste definizziú e chela da càpsüla: in
efett, si AS al misüra a e SB al gh’a una misüra b (e alura AB al gh’a una
misüra a + b) e tütt cheest-chí sa l süstituiss in la segunda espressiú, sa l
uteegn

I triàngul d'òor i è chij triàngul isòscej i custaa di quaj i è in resú àuria.
N'a gh’è da düü tiip: chij che custaa iguaal custaa desiguaal = Φ {\displaystyle
{\frac {\mbox{custaa iguaal}}{\mbox{custaa desiguaal}}}=\Phi } , che i è
acutàngul e i che custaa desiguaal custaa iguaal = Φ {\displaystyle {\frac
{\mbox{custaa desiguaal}}{\mbox{custaa iguaal}}}=\Phi } , che i è utusàngul.
Chiist darée da spess i è apó numenaa triàngul d'argeent, però i gh’a mia
vargott a vidé cul nümar d'argeent (che al gh’a mia vargott a vidé cun φ,
l'invers da Φ).

I triàngul d'òor i gh’a düü àngul da 72º e ü da 36º; i triàngul d'argeent i gh’a
düü àngul da 36º e ü da 108º. Chiist i è i istess àngul ch’i pariss apó íntal
Pentàgon regülaar e ul pentàcul, indúe al è mia surprendeent da retruvá i
triàngul d'òor e la resú àuria.

La custrüzziú d'un retàngul d'òor cun cumpass sa la pöö fá fàcilmeent a partí
d'un quadraa par la segunda custrüzziú chí-da-sura. Puntaant al céntar d'un di
custaa e derveent fí a un di düü àngul upòost, noma al cuventa bassá l'aarch fí
al prulungameent dal custaa indúe al è staa puntaa. Vöna da le prupietaa di
retàngul d'òor al è che ul retàngul resültaant da l’eliminazziú dal quadraa da
custaa b ch’al pöö generá (vidée la figüra), apó al è d'òor. Chesta prupietaa al
è devüda al fatt che la resú àuria la cumpiss la prupietaa seguenta, gja vidüda
in sezziú da prima:

Ul Pentàgon regülaar e le suve diagunale, che i furma un pentalfa (u pentacle) i
suunt un mücc da prupietaa relazziunade cun la resú àuria. Vargü i creet che
cheest-chí al pudaress vess ü di mutiif paj quaj cheest símbul al è staa scernii
par Pitàgura par la fradelanza che al creaa e presidea: i pitagòrich.

Par tratá-ss da Pentàgon regülaar, s'i identífega dees àngul da 108º, ciinch
íntal Pentàgon esteriuur e ciinch plüü íntal interiuur. A partí da chiist dees
àngul s'i en pöö truvá ciinch plüü apó da 108º (par àngul upòost pal vèrtes) e
dees àngul da 72º (par àngul süplementari. Da chesta manera, s'i identífega
ciinch triàngul d'òor, ch’i furma le punte dal pentàcul. Apó s'i identífega 15
triàngul d'argeent (da dò misüre diferente). Noma a gh’è dunca trii tiip
d'àngul: da 36º, 72º (ul dobi da 36º) e 108º (ul trípel).

Sa l pöö custruí, a partí d'una sequenza da retàngul d'òor e quadraa (vidée la
figüra), una spirala trazzaant quaart da circumferenza in cada quadraa e
tangeent a chel. Chesta spirala l’apròssima la'spirala d'òor, una spirala
logarítmica da céntar la intersezziú da le dò diagunale indicade in la figüra e
d'equazziú pulara:

Sa l nòmina àngul d'òor chel àngul utegnüü par la partizziú d'un círcül (la
circumferenza dal quaal al gh’a una lunghezza c) in düü setuur circülaar, ul
plüü graant cunt un aarch da lunghezza a e ul minuur, cunt un aarch da lunghezza
b, da manera che

Cuma che sa trata d'una partizziú dal círcul, apó sa al gh’a che c = a + b
{\displaystyle c=a+b\,} , e par taant, a + b a = a b {\displaystyle {\frac
{a+b}{a}}={\frac {a}{b}}} (vidée ul paraleliism cun la sezziú àuria d'un
segmeent).

Gja che Φ al resülta da la sulüzziú d'una equazziú pulinòmica, al furma part dal
cungjuunt di nümar algebràich. Al pöö vess demustraa apó che Φ al è un nümar
irazziunaal.

Una otra prupietaa surprendenta relazziunada cun la recurenza da Fibonaci al è
che ul quozzieent intra tèrmin cunsecütiif d'una sequenza definida cun chesta
recurenza (intra cheste, la sequenza da Fibonaci) al teent al nümar d'òor. In
efett, si ( F n ) n ∈ N {\displaystyle (F_{n})_{n\in \mathbb {N} }} a l’è una
sequenza taal che ∀ n ∈ N , F n + 1 = F n + F n − 1 {\displaystyle \forall n\in
\mathbb {N} ,\quad F_{n+1}=F_{n}+F_{n-1}\,} , alura:

Cuma che Φ = 1 + 1 Φ {\displaystyle \Phi =1+{\frac {1}{\Phi }}\,} , sa pöö
representá Φ in furma da frazziú cuntínua:

Cuma che Φ 2 = 1 + Φ {\displaystyle \Phi ^{2}=1+\Phi \,} , Φ sa pöö representá
apó cunt una iterazziú infinida d'ariis quadrade:

Ul nümar d'òor al presenta apó prupietaa interessante si s'al dövra cuma basa
d'un sistema da nümar (vidée basa d'òor).

In trigunumetría, ul nümar d'òor al è fisc relazziunaa cuj àngul ch’i pariss int
un pentacle: (36º, 72º e 108º) e cun le suve metaa: 18º e 54º:

In 1509, Luca Pacioli al püblica Divina Proportione, indúe al tratava mia noma
cun le cüriusitaa matemàteghe dal nümar d'òor, ma apó cul sò üüs in
l'architetüra. Vargott al prupízzia l'acetazziú da la idea che un bell puu da
artiist dal Renassimeent, ga i metess la resú àuria int i söö diseegn. Un bú
esempi da chiist miit al è in le pitüre dal Leonardo Da Vinci, indúe, da la
istessa manera che íntal Partenú, sa pöö truvar da le relazziú àurie, malgra ga
síes mia da le pröve evidente ch’i cunfírmes che i füdess intrudüide
espressameent pal istess autur.

Gja íntal sécul XIX, l’architett Svízzer Le Corbusier al püblica Le Modulor,
indúe al tratava, intra d’òolt, cun la resú àuria in l’architetüra e suratütt in
l’ürbaniism.

La resú àuria al a stada druvada in custrüzziú plüü recente cuma in scale,
edifizzi e d’òolt, cuma par esempi in la misüra stàndard da carnet e carte da
crédit ch’i s’apròssima a retàngul d’òor. Forsi l’edifizzi plüü emblemàtich al è
la sò dal ONU a Növa York, un graant prisma cun vöna da le suve fasce in furma
da retàngul d’òor.

La resú àuria apó al a stada druvada apó in müsica, tant par la dürada da le
note (par esempi pal cumpusituur Ungarées Bela Bartok e ul francées Olivier
Messiaen), cuma par l’urganizazziú da le parte d’un pezz (par esempi in vargüna
övra dal cumpusituur Messicà Silvestre Revueltas) u apó in la relazziú intra le
frequenze da növe note fö da la scala crumàtega (par esempi in For Ann (rising),
da James Tenney).

Resú aprussimadameent d’òor sa i pöö truvá in la ramificazziú da determinade
piante u in la dispusizziú di pétal da le dàlie e otre fluur. Apó sa i pöö truvá
spirale e àngul d'òor in le pigne d'un pí. Cheste relazziú i pudaress s’esplicá
par la presenza da la Sequenza da Fibonacci in chiist fenòmen, però cheest-chí
al è un tema debatüü.

Par altra banda, una bona aprussimazziú da la spirala d’òor sa la pöö truvá in
la cjosca dal nautilus u de le lümaghe da maar, però vargott sa l pöö mia
esplicá sjentíficameent.



https://lmo.wikipedia.org/wiki/Metropolitana_de_Milan

La metropolitana de Milan a l'è ona red de lign metropòlitan a servizzi de la
cittaa Milan e del sò retro-terra, assa portanta de la sò red de strapòrt
publegh.

La red l'è a componnuda de quatter lign, ognuna di quaj la gh'ha el sò color
caratteristegh: la rossa (M1), inaugurada in del 1964, che a l'è la segonda
linia de metropolitana dervida in Italia, la verda (M2), inaugurada in del 1969,
la gialda (M3), inaugurada in del 1990 e la lilla (M5), inaugurada in del 2013.
Al dì d'incoeu, a hinn dree a còstruì anca la bloeua (M4), intant che a hinn
dree a finì el slongament de la rossa vers la Bettola. El sistema el gh'ha 113
stazion, 95 di quaj a hinn sòtta-terra. El gestor de la red, che, al 2016, a l'è
la pussee longa de l'Italia, a l'è l'Azienda Trasporti Milanesi (ATM), menter el
costruttor a l'è la societaa Metropolitana Milanese.

El progett architettonigh, faa dal Franch Albini e da la Franca Helg, e la sò
segnaletega, pensada dal Bob Noorda, hann rezevuu in del 1964 el premi Compass
d'or.

Tutt i lign a hinn sòtta-terra, foeura la banda setentrionala de la M2 e 'l ramm
de Assagh. A gh'hinn des stazion de scambi:

I lign a hinn in del territòri del comun de Milan per l'80% de la longhezza
totala (con 75 stazion). A bòn cùnt, a hinn servii anca alter vundes comun:
Assagh, Busser, Cassina de Pecci, Cernusch, Cològn, Gessaa, Gorgonzoeula, Per,
Rò, Sest San Giovann e Vimodron. El sistema de metropolitana a l'è conligaa cont
i lign S del servizzi suburban de Trenord, con dodes stazion de scambi.

I primm progett per ona linea de la metropolitana a Milan gh'hann de vess cercaa
in del 1912, cont el progett de l'ingegnee Evaristo Stefani (che l'ha progettaa
la ferovia sotterania da Milan a Monscia) e de l'architett Carlo Broggi (che
l'ha progettaa ona linea che la doveva giontà Lorett a San Cristofen). El comun
de Milan ha fissaa el termin di lavô a marz 1913, ma però a l'è staa faa nagott
fin al 1938. In quest'ann chì, gh'è staa progettaa la costruzion de sett lign ma
a causa de la segonda guerra mondiala e la mancanza de danee anca quell progett
chì l'è staa fermaa.

El 3 de luj del 1952 l'amministrazion comunala l'ha votaa on progett d'on
sistema de metropolitana e 'l 6 de otober 1955 l'è stada fondada ona noeuva
compagnia, Metropolitana Milanese, che la doveva controllà la costruzion de la
noeuva infrastruttura El progett l'è staa pagaa del Comun 250 milion de franch e
alter 250 milion hinn staa daa cont on prestit. La costruzion a l'è partida el
quater de magg 1957 dal Vial Monte Rosa. I stazion hinn staa disegnaa del studi
di architett Franch Albini e Franca Helg, menter i segnaj e i indicazion a hinn
staa disegnaa del Bob Noorda: per el progett, Albini-Helg e Noorda hann vinciuu
el premi Compass d'Or.

El primm tòcch de la linea rossa da Lotto a Sest Marelli (21 stazion e 12,5
chilòmeter) a l'è staa dervii el primm de november 1964, depos sett agn de lavor
In quell ann chì, a hinn staa scominciaa anca i lavô de la linea M2. I gent che
doperaven el sistema a l'è cressuu semper pussee, e di 37 milion del 1965 a s'è
passaa a avegh 61 milion del 1969.

La linia verda da Caiazzo a Cassina Goeubba (7 stazion) ha dervii cinch agn
pussee tard. In di agn '60 e '70, la red la gh'aveva duu lign finii e alter duu
lign eren anmò dree a vess completaa. El sistema de metropolitana a l'è andaa a
ciappà el post di tram interurban de la Società Trazione Elettrica Lombarda, in
particolar la linia M2 per Gessaa.

El primm tòcch de la terza linia (la gialda), cont cinch stazion, a l'è staa
dervii el 3 de magg 1990, depos noeuv agn che i lavô a eren scominciaa. La linia
a l'è staa dervida apena prima di mondiaj Italia '90. Alter noeuv stazion de la
linia M3 a hinn staa dervii in del 1991 (Sondri, Central, Lod TIBB, Brenta,
Corvett, Port De Mar, Rogored e San Donaa) e la stazion de Maciachini l'è stada
dervida in del 2004.

La stazion de Piaza Biagrass, el tòcch meridional de la linia M2, a l'è stada
dervida in del marz 2005, e i stazion de Rò Fera e de Per a hinn staa dervii in
del desember 2012. El tòcch setentrional de la linia M3, fin a la Comasina (cont
quatter stazion), e 'l tòcch meridional de la linia M2, fin a Assagh (cont duu
stazion), a hinn staa dervii in del principi del 2011.

El 16 de luj 2012 a hinn staa scominciaa i lavô del tòcch Linaa
Aeropòrt-Forlanin per la noeuva linia M4.

Depos avè remandaa pussee d'ona voeulta e depos 23 agn da l'avertura de l'ultema
noeuva linia, el 10 de fevree 2013 a l'è stada inaugurada la linia M5, dervida
depos squas 7 agn de lavô, scominciaa el 16 de luj 2007. I lavô per la segonda
banda dal Vial Zara a Garibaldi a eren staa scominciaa semper in del 2007,
menter quej de la terza banda da Garibaldi a San Sir Stadi a eren scominciaa in
del 2010. El primm tòcch, che 'l gh'aveva sett stazion e ona longhezza de 4,1
chilòmeter. El primm de marz, la linia M5 a l'è rivada a la stazion de
Garibaldi, menter el 29 de april 2015 a l'è rivada a San Sir Stadi: a la fin la
linia a l'è deventada longa 12,9 chilòmeter e la gh'aveva 5 stazion pussee. I
alter stazion che mancaven in del ramm Garibaldi-San Sir a hinn staa inauguraa
intra el mes de giugn e ottober del 2015, menter l'ultema stazion, quella de
Trii Torr, a l'è stada inaugurada el 14 de noember 2015.

La linia M1 de la metropolitana de Milan la conliga la cittaa dal nord-est, cont
el capo-linia a Sest Primm de Magg (in del comun de Sest San Gioann, al
nord-ovest (cont el capo-linia a Rò Fera) o al sud-ovest (cont el capo-linia a
Bisceglie).

Ai stazion de Lorett e de Cadorna a gh'è l'inter-scambi cont la linia M2, a la
stazion del Domm a gh'è l'inter-scambi cont la linia M3 e a la stazion de Lòtto
cont la M5.

A gh'hinn di interscambi anca cont ona quaj stazion feroviaria, comè la stazion
de Sest San Giovann (lign suburban S7, S8, S9 e S11 e tren regionaj), la stazion
de Milan Porta Venezia (lign S1, S2, S5, S6 e S13), la stazion de Milan Cadorna
(lign S3, S4 e tren regionaj) e la stazion de Rò Fera (lign S5 e S6, tren
regionaj e nazionaj).

La linia M2 de la metropolitana de Milan la và dal nord-est (da Cològn Nòrd
putost che da Gessaa) a sud (a Piaza Biagrass putost che a Assagh).

A gh'hinn di inter-scambi anca cont ona quaj stazion feroviaria, comè a la
stazion de Lambraa (linia S9, tren regionaj e nazionaj), a la stazion Centrala
(lign regionaj, nazionaj e internazionaj), a la stazion de Milan Porta Garibaldi
(lign S1, S2, S5, S6, S7, S8, S11 e S13 e tren regionaj, nazionaj e
internazionaj), a la stazion de Milan Cadorna (lign S3 e S4 e tren regionaj), a
la stazion de Milan Porta Genoa (tren regionaj) e a la stazion de Milan Romul
(linia S9).

La linia M3 de la metropolitana de Milan la conliga la cittaa dal nord, cont el
capo-linia a la Comasina (in del comun de Milan), al sud-est, cont el capo-linia
a San Donaa (al confin meridional del comun de Milan, arent al comun de San
Donaa).

Ai stazion del Domm a gh'è l'interscambi cont la linia M1, a la stazion de la
Central cont la linia M2 e a la stazion del Vial Zara cont la linia M5.

A gh'hinn di inter-scambi anca cont divers stazion feroviari, comè a la stazion
de Affer (lign S2 e S4 e tren regionaj), a la stazion de Milan Porta Venezia
(lign S1, S2, S5, S6 e S13), a la stazion de Milan Central (lign regionaj,
nazionaj e internazionaj), a la stazion de Milan Republega (lign S1, S2, S5, S6
e S13), a la stazione de Milan Porta Romana (linia S9) e a la stazion de Rogored
(lign S1, S2 e S13, tren regionaj e nazionaj).

La linia M5 de la metropolitana de Milan la conliga la cittaa dal nord, cont el
capo-linia in via Bignami (in del comun de Milan), a l'ovest, cont el capo-linia
a San Sir Stadi. A l'è la prima linia metropolitana de Milan che la và minga
denter i Bastion e nanca denter el center storegh de la cittaa.

La linia M5 a l'è anca ciamada "linia lilla" perchè, in sui mapp, la linia a l'è
colorada de lilla. Anca in di stazion e sora i tren el color pussee doperaa a
l'è 'l lilla.

A la stazion del vial Zara a gh'è l'interscambi cont la linia M3, a la stazion
de Garibaldi cont la linia M2 e a la stazion de Lòtto cont la M1.

Gh'hinn inter-scambi cont i lign suburban S1, S2, S5, S6, S7, S8, S11 e S13, i
lign regionaj, nazionaj e internazionaj a la stazion de Milan Porta Garibaldi e
cont i lign S3 e S4 e i tren regionaj a la stazion de Milan Domodossola.

On bijett per domà on viagg urban, in del 2016 el costa 1,50 euro e 'l var per i
corrier, i tram, i lign S e M dent al comun de Milan (limet de tariffa urbana).
Se poden comprà anca alter tip de bijett, comè quej 24h, 48h e per la nocc. El
cost di bijett inter-urban (che a hinn i bijett per andà foeura del limet de
tariffa urbana) varien di viagg che se voeuren fà, e partisen de 1,90 euro fina
a 4,90 euro.

A partì dal primm de fevree 2011 a hinn intraa in vigor i noeuv tariff integraa,
ciamaa IoViaggio Ovunque in Lombardia, che fan viaggià sora tutt i mezz de
straport de la Lombardia cont on prezzi fissaa. L'abbonament chì el pò vess
giornalier, pluri-giornalier (duu, trii o sett dì), mensil, trimestral e annual.

El scartament di binari a l'è per tucc i lign de 1435 millimeter, che a l'è
l'inscì ciamà "scartament normal".

I lign M2 e M3 a doperen lign aerei de contatt per alimentà i tren cont
on'energia elettriga de 1500 volt. La linia M1, elettrificada a 750 volt, la
dopera el sistema de la quarta rodaja, anca se in del tocch da Pasteur a Vila
San Gioann a gh'è la linea aerea, inscì che anca i tren de la M2 e M3 poden andà
al deposet de Precott. La linia M5 la dopera on'alimetazion a terza rodaja.

In tucc i stazion a gh'hinn i scherm a LED che fan vedè la destinazion e 'l temp
de spetà el tren che 'l riva; a gh'è anca ona vos registrada che la dis el nomm
de la stazion ai passegger. Sora i tren pussee noeuv, i Meneghino e i Leonardo,
a gh'hinn scherm LCD e ona vos registrada la dis tucc i annunz in talian e
ingles.

I segnaj e l'allestiment di stazion de la metropolitana, che a hinn staa
inventaa, in del 1964, cont l'inaugurazion de la M1, a hinn vun di over de
comunicazion visiv pussee important a livel mondial, al pont che a hinn staa
imitaa da i metropolitan de tutt el mond. El Bob Noorda e 'l Franch Albini, che
a hinn i inventor de questi segnaj e de l'allestiment chì, gh'hann vinciuu el
Premi Compass d'Or in del 1964.

A partì del desember de 2009, despoeu de duu agn de lavô, tucc i stazion de la
red de la metropolitana de Milan a hinn quattaa cont la red UMTS.

Al principi del 2008, a l'è partida anca la quattadura HSDPA, cont la tecnologia
RF Over Fiber. I operador che hann partecipaa a la quattadura hinn TIM,
Vodafone, Wind e 3. El 21 de desember 2009, la quattadura de la red HSDPA a
l'era del 100% in su tucc i lign e per tucc i operador telefonegh. I operador
telefonigh TIM e Vodafone quatten tucc i galeri di metropolitan anca cont la
noeuva tecnologia 4G LTE.

Anca se 'l saria dovuu vess finii in del 2009, a partì dal 2012 hinn dree a
laorà per el slongament vers nòrd de la M1 cont on tòcch de circa duu chilòmeter
e duu noeuv stazion: Restellon e Bettola. L'assessor regional lombard ai
infrastruttur, el Raffael Cattaneo, ha dii, in ona dichiarazion, che la fin di
lavô a l'è spetada per el 2015, tutavia l'avertura di duu noeuv fermad a l'è
preveduda per el 2017. A l'è anmò in faa de progettazion on alter slongament de
la linia dent el comun de Monscia, cont la fermada Fossati Lamperti, che la se
doerïa trovà intra la via Francesch Guerrazzi e la via Carl Goldoni.

La gh'è anca ona proposta de slongà de 3 chilòmeter la linia M1 da Bisceglie a
Bagg, cont ona fermada in mezz, Valsesia.

A l'è dree a vess completaa, segond la societaa Metropolitana Milanese, el
progett definitiv in des agn del slongament in direzion nord-est, da Cològn Nòrd
a Vimercaa, cont fermaa in mezz a Brughee, Carugaa, Agraa Colleoni, Concorezz e
Vimercaa Torr Bianch. El tocch chì el sarà sòtterranei per l'83% del sò percors.

In del 2009 a l'è staa completaa el studi de fadabilitaa per el slongament de
1.200 meter da Gessaa a Cassina Pignon, ma l'agn apôs, a l'è partii el studi de
fadabilitaa per el slongament da Gessaa a Trezz; i quater fermaa da fà a hinn
Cassina Pignon (in del comun de Inzagh), Basian, Trescian e Trezz. La Fondazione
Cariplo ha stanziaa 70.000 euro per el primm studi e la Provincia de Milan ha
promettuu alter danee.

A l'è in studi dal 2012, l'ipòtes de l'avertura de on'altra fermada in del comun
de Cernusch, sora la diramazion per Gessaa: el se tratta de la fermada
de Malghera. In di progett origenaj di lign celer de l'Ada, la fermada la se
ciamava Cassina Molinett. Alter propòst a tornen a vardà slongament oltra Piazza
Biagrass e Assagh Forum.

Segond Metropolitana Milanese Spa, a l'è dree a vess completaa el progett
definitiv per el slongament vers sud che 'l conligherà San Donaa a Paù. In del
progett a gh'hinn ses stazion in mezz ciamaa San Donaa Center, Peschera Center,
Peschera Est Pantigliaa-Mediglia, Careppi Cerca, Paù Center e Paù Est. I primm
trii stazion gh'hann de vess sòtta-terra, i alter sora la superficia. Tutavia, a
l'è possibel che la banda la sarïa fermada a Peschera Est a causa del baa numer
de passegger che dopererïen el slongament chì.

Segond Metropolitana Milanese Spa, a l'è dree a vess completaa duu progett
definitiv: vun per el slongament vers a òvest, vers Settim cont l'avertura de
quatter stazion, e a nòrd, vers Cinisell Balsom a la Bettola, indue ghe sarà
l'inter-scambi cont la M1, e poeu cont alter quatter fermad fin a la Villa Reala
de Monscia.

La linia M4 de la metropolitana de Milan, che a l'è dree a vess costruida, la
conligarà la cittaa da est, cont el capo-linia a Linaa Aeroport, a sud-ovest,
cont el capo-linia a San Cristofen.

La linia M4 la sarà ciamada anca "linea bloeua" perchè in sui mapp la linia la
sarà colorada de bloeu. Anca in di stazion e in sui tren de la linia el bloeu el
sarà el color pussee doperaa. Tutavia, si come 'l color chì a l'è doperaa in sui
mapp per indicà el passant feroviari de Milan, a s'è dree a pensà de doperà on
alter color comè l'oransg.

La linia la incontrarà la M1 a la stazion de San Babila e la linia M2 a la
stazion de Sant'Ambroeus. Anca se el sò percors la incrocia quell de la linia M3
intra i stazion de Santa Sòfia e Sfòrza-Policlinigh, el ghe sarà minga on
inter-scambi.

Ghe saran anca inter-scambi cont i lign feroviari a la stazion de Piazza Dateo
(lign suburban S1, S2, S5, S6 e S13), a la stazion de San Cristofen (linia S9 e
tren regionaj) e a la stazion de Forlanin (lign S5, S6 e S9), che al dì d'incoeu
a l'è dree a vess costruida. La, oltra, gh'avrà anca l'inter-scambi cont
l'aeropòrt de Milan-Linaa.

I lavô per costruì el tocch Linaa Aeroport - Forlanin hinn scomincià el 19 de
luj 2012., menter quej per la banda Forlanin-Tricolor a hinn scomincià el 19 de
sgenee 2015. Al dì d'incoeu, l'avertura de tuta la banda a l'è preveduda per el
2022.



https://lmo.wikipedia.org/wiki/Mario_Monti

El Mario Monti (Vares, 19 de marz del 1943) l'è on economista, accademigh e
senator italian. In la soa carrera, el gh'ha 'vuu di incarigh a nivell europee
(sotta i Commission Santer e Prodi), oltra che a nivell universitari (l'è 'l
president de la Università Luigi Bocconi de Milan). El 13 de november del 2011
el President de la Repubbliga Giorgio Napolitano (che on quai dì prima l'aveva
anca nominaa senator a vita) el gh'ha daa l'incarigh de fà sù on govern noeuv
dòpo de quell del Silvio Berluscon, che'l s'era dimettuu el dì prima. L'è staa
el President del Consili del 16 de november del 2011 al 27 de april del 2013. El
sò governo (de natura tecnega) l'era sostegnuu soratutt del Partii Democrategh,
del Popol de la Libertà, de l'Union de Centro e de Futur e Libertà per l'Italia.
In del dicember del 2012 el PdL el gh'ha levaa via la fiducia. Per 'sta reson,
gh'è staa i elezion anticipaa. Monti el s'è presentaa 'me capp de ona coalizion
fada su de l'UDC, de FLI e de ona lista noeuva ciamada Scerna Civega. Ai elezion
del febrar 2013 l'ha ciappaa pu o manch el 9% di consens.



https://lmo.wikipedia.org/wiki/Mar_Negher

El mar Negher (en rüss: Чёрное море [Tsernoje More]; en türch: Karadeniz; en
grech Μαύρη Θάλασσα; en latì e grech antìch l'ìa ciamàt apò: Pontus Euxinus e
Πόντος Εὔξεινος) l'è 'n mar intèrno che fà de cunfì 'ntra l'Europa orientala e
l'Asia ucidentàla, delimitàt a sudèst de l'Europa, el Càucazo e la penìzola de
Anatolia (Türchìa).

El fà part, en öltema istànsa del sistéma del Océano Atlàntich al qual l'è
colegàt per mès de divèrsi strècc che i la coléga al Mar Mediteràneo e al Mar
Egèo: el stèt del Bòsforo el la coléga col Mar de Màrmara e 'l strèt dei
Dardanèi al mar Egeo (part del Mar Mediteràneo); en piö, en óter strèt, chèl de
Kerch, el la önés al Mar de Azov.

El Mar Negher el g'ha 'na superfìce de 436.350 km² e 'na profondità màsima de
2.214 m conden vülüm de 547.000 km³.

El fiöm piö 'mportànt che porta àiva dólsa endel Mar Négher l'è el Danubio che
g'ha 'na portàda de 200 km³/an.

I paés bagnàcc del Mar Négher i è: Türchia, Bulgaria, Romania, Ucraina, Rüsia e
Georgia. Le cità piö 'mportànte sö le sò spónde i è (de sudest en sènso oràre):
Istambul, Burgas, Varna, Mangalia, Constansa, Odesa, Sebastopoli, Yalta, Kerch,
Berdyansk, Mariupol, Taganrog, Azov, Novorossiysk, Sochi, Sujumi, Poti, Batumi,
Trebizonda, Samsun, Sinope e Zonguldak.



https://lmo.wikipedia.org/wiki/Louis_Pasteur

Louis Pasteur (27 de dezèmber del 1822 - 28 de setèmber del 1895) l'è stat en
chìmich fransés che g'ha fat dele scopèrte de 'mportànsa fondamentàl en divèrsi
camp de le scènse natürài, sùra de töt per chèl che riguàrda la chìmica e la
microbiologìa. El g'ha dat el nòm a la tècnica ideàda de lü stès de la
pasteurizasiù.

I sò contribùti en chìmica orgànica i è stacc la scopèrta del dimorfìsmo del
àcit tartàrich. Col sò microscòpio el g'ha oservàt che l'àcit racémich el
prezentàa dò fùrme de cristàl, en simetrìa a spècc. L'è stat per conseguènsa el
scupridùr de le fùrme destrùrsa e sinistrùrsa che le deviàa el piàno de
polarizasiù de la lùce col stès àngol ma 'n sènso contràre.

L'è nasìt ai 27 de dezèmber del 1822 a Dole, en Frància, endóche 'l g'ha pasàt
apò a la sò 'nfànsia. De zùen l'ìa mìa 'n stüdènt prometènt en scènse natürài;
de fat, semài che 'l demustràa 'na quach inclinasiù particulàr l'ìa piötòst
envèrs le matérie artìstiche e la pitüra. La sò prìma ambisiù l'ìa de fà 'l
profesùr de art. Endèl 1842, dòpo de éser stat maèstro a la Scöla Reàl de
Franche-Comté de Besançon, el g'ha utignìt el sò diplóma, condèna valütasiù de
"mediòcre" en chìmica. Sò pàder el l'ha mandàt a la Scöla Normàl Süperiur de
Parìgi, ma lé 'l dürarà mìa tat tép e pò 'l turnarà al paés endóche l'ìa nasìt.
L'an dòpo però 'l tùrna amò a Parìgi e dòpo éser pasàt a la Scöla Normàl
Süpériur, el deènta profesùr en Fìzica al Licèo de Digióne, aisebé che 'l sò
véro 'nterès l'ìa zamò la chìmica.

El g'ha realizàt dei gran stüde sùra la microbiologìa e 'l g'ha aidiàt a mèter
en bànda 'na ólta per töte la teorìa de la generasiù spontànea.

Endèl 1849 Pasteur el g'ha risulvìt el “mistéro” del àcit tartàrich (C4H6O6).
Chèsta sostànsa la parìa ezìster en dò fùrme che gh'ìa la stèsa idèntica
cumpuzisiù chìmica ma che gh'ìa dele caraterìstiche diferènte, a segónda de le
sò urìgign: l'àcit tartàrich che vignìa de materiàl vivènt (per ezèmpe, chèl del
vì) l'ìa 'n gràdo de polarizà la lùce, quan che 'nvéce chèl pruducìt en
laboratóre en maniéra sintética el gh'ìa mìa chèsta proprietà aisebé che la
fòrmula chìmica l'éres la stèsa.

Pasteur el g'ha ezaminàt col microscòpio dei cristài de sài furmàcc de àcit
tartàrich de laboratóre e 'l g'ha fat càzo a 'n laùr curiùs: gh'ìa dei cristài
de du tìpi diferèncc, precìs tra de lùr ma con strütüra a spècc, compàgn de le
nòste mà. La cumpuzisiù l'ìa la stèsa, ma la maniéra de asociàs dei sò àtomi la
püdìa éser diferènta e simétrica, e semài che giöna la polarizàa la lùce a
dèstra, l'ótra la la polarizàa al contràre, cioè a sinìstra.

Amò piö curiùs l'ìa che, quan che l'ezaminàa i cristài de àcit tartàrich de
urìgign natürài, i éra töcc de 'n tìpo apéna — che vülìa dì che i éser vivèncc i
pruducìa àcit tartàrich de 'n tìpo apéna, chèl che 'l polarizàa la lùce a
dèstra. Chèsta scopèrta la g'ha vülìt dì per lü la concesiù de la Legiù d'unùr
Franséza, quan che 'l gh'ìa apéna 26 agn de età. Endèl 1854 l'è stat numinàt
decàno de la Facoltà de Scènse a l'Üniversità de Lille. Sèt agn dòpo, a 33 agn,
l'ìa zà diritùr e aministradùr dei stüde scentìfich a la stèsa Scöla Normàl
Süperiùr endóche 'l gh'ìa stüdiàt.

En quach stüdiùs del sò tép, comprézo 'l chìmich todèsch famùs Justus von
Liebig, i insistìa a dì che la fermentasiù l'ìa 'n procès chìmich e che gh'ìa
mìa de bezògn de nisü organìsmi estèrni. Col sò microscòpio 'l Pasteur el g'ha
scuprìt envéce che entràa 'n zöch du microrganìsmi — dò varietà de leàcc — che i
éra la ciàf del procès. Giü 'l pruducìa l'àlcol e l'óter l'àcit làtich, che 'l
ghe dàa 'n saùr àgher al vì e 'l la fàa nà a mal.

El g'ha isé ideàt en método nöf per eliminà i microorganìsmi che pöl degradà 'l
vì, la bìra o 'l lat: dòpo de ìga seràt el lìquit en pröète bèle sigilàde, el la
scaldàa 'nfìna a rià a 44 gràdi centìgradi per póch tép.

Dòpo 'na prima reasiù negatìva dei prudutùr al pensér de scaldà 'l vì, en
esperimènt controlàt con dei lòcc de vì scaldàt e mìa scaldàt, s'è dimustràt che
'l procedimènt el funsiunàa. Gh'ìa nasìt la "pasteurizasiù", el procès che al dé
d'encö el garantés la sigürèsa de 'na möcia de prodócc alimentàr.

El Pasteur el g'ha dimustràt apò che ògna procès de fermentasiù de decumpuzisiù
orgànica l'è cauzàt de l'asiù de òrganìsmi vivèncc e che la multiplicasiù dei
microorganìsmi endèi bröcc de cültüra l'ìa mìa 'l rezültàt de 'na generasiù
spontànea. Per dimustràl, el g'ha ciapàt dei bröcc, el i ha facc bóer per
sterilizài e pò 'l i ha mitìcc 'na part en fiàsch sigilàcc condèn fìlter che
lasàa mìa pasà nesöna partezèla de pólver, e 'n ótra part en fiàsch che gh'ìa 'l
còl lónch e ripiegàt en zó, 'n maniéra che la pólver la fàes fadìga a pasà dét e
rià al bröt de cültüra.

Isé 'l Louis Pasteur el g'ha mostràt che i microorganìsmi i se fùrma mìa de per
sò cönt endèl bröt de cültüra, e isé 'l g'ha scontradìt la teorìa de la
generasiù spontànea e dimustràt che ògna éser vivènt el vé de 'n óter éser
vivènt (Omne vivum ex vivo), en prensépe scentìfich che l'è a la bàze de la
teorìa de l'urìgin micròbica de le malatìe e che g'ha significàt en cambiamènt
cencetuàl sö i éser vivèncc e l'inìsio de la Bcteriologìa modèrna.

El g'ha anunciàt i sò rezültàcc endèn gala a la Sorbona endèl 1864 e utignìt en
gran sücès persunàl.

A ìga risulvìt el probléma de l'indüstria vinìcola en maniéra isé brilànt, l'è
stat automàtich che quan che 'na malatìa dei bàchi de séda la g'ha 'ncuminciàt a
mandà 'n ruìna la prudusiù 'ndèl sud de la Francia, i ciamàes tùrna el Louis
Pasteur. Chèsto 'l saìa negót de sétoi, ma quan che 'l g'ha cuminciàt a mitìi
sóta 'l sò microscòpio el g'ha ést sübit che gh'ìa 'n parasìta che 'l i a
'mpestàa e isé pò a le fòie de le quai i se alimentàa. La sò diàgnozi la sarà
dràstica: töcc i sétoi e le fòie 'mpestàcc i gh'ìa de éser distrugìcc e
sustitüìcc con sétoi e fòie nöe.

Giü dei chirùrghi piö famùs che g'ha dat scult ai sügerimèncc del Pasteur l'è
stat el britànich Joseph Lister, che 'l g'ha svelöpàt le edèe del Pasteur e 'l i
ha sistematizàde endèl 1865. Lister l'è cunsideràt encö el pàder de la
antisepsìa moderna, e 'l g'ha realizàt en càmbe radicàl endèla maniéra de fà le
operasiù: i dutùr i gh'ìa de laàs le mà e doprà dei guàncc, i strümèncc i gh'ìa
de éser sterilizàcc prìma de doprài, gh'ìa de netà le ferìde condèn quach
sulusiù che copàa i mìcrobi. Prìma de Lister e Pasteur, ìga de pasà per le mà de
'n chirùrgo l'ìa, 'n divèrsi càzi, 'na sentènsa de gangréna e mórt.

El stès Pasteur, endèl 1871 el g'ha sügerìt ai dutùr dei öspedài militàr de fà
bóer i strümèncc e le bènde. El g'ha ideàt el fùren, ciamàt "fùren Pasteur", che
vignìa bù per sterilizà i strümèncc e töt el materiàl de laboratóre .

Endèl 1880, el Pasteur l'ìa dré a fà dei esperimèncc söi pói per capéser i
mecanìsmi de trasmisiù dei batéri che ghe fàa ègner el Coléra dei ozèi. Ensèma
col sò asistènt, Charles Chamberland, i ghe inuculàa el batério (Pasteurella
multocida) ai pói e i valütàa l'evulusiù de la malatìa.

Lasistènt, dizorientàt, l'ìa dré per copò töcc i pói e ambià de nöf, quan che 'l
Pasteur el l'ha fermàt: l'edèa de 'na vacinasiù l'ìa cunusìda zamò del 1796 e
Pasteur el la cunusìa. El g'ha ispunìt amò 'na ólta i pói al coléra ma amò 'na
ólta i è scampàcc perchè i gh'ìa elaboràt 'na risp'osta imunitària. Pasteur isé
'l g'ha mìa svelöpàt el prìma vacìno, ma 'l prim vacìno de batéri endebulìcc
artificialmènt — a pàrter de chèl momènt lé gh'ìa mìa piö de bezògn de troò dei
batéri adatàcc per fà 'l vacìno, se püdìa doprà i batéri de la malatìa stèsa ma
'ndebulìcc.

Pasteur el g'ha mitìt en pràtica chèsta scopèrta sübet endèl càzo de ótre
malatìe cauzàde de agèncc batérich. Endèl 1881, el dà 'na demostrasiù dramàtica
de l'eficàcia del sò vacìno cùtra 'l carbònchio: el g'ha inuculàt el sò vacìno a
'na metà de 'n ròs de pére e 'l g'ha inietàt el carbònchio (Bacillus anthracis)
a l'ótra metà. De chèle vacinàde n'è mórt gnè öna, le ótre i è mórte töte.

Endèi sò stüde cùtra la ràbia, el dopràa i conécc enfetàcc co la malatìa, e quan
che chèsti i mürìa el fàa sügà el tesùto nervùs per endebulì l'agènt patògeno
che 'l la provocàa, che 'ncö sóm che l'è 'n virus. Endèl 1885 en pipì, Joseph
Meister, l'è stat piàt de 'n cà rabiùs quan che'l vacìno de Pasteur l'ìa stat
pröàt apéna condèn quach cà. El pipì el sarès mórt de sigür semài che 'l
svelöpàa la malatìa, ma 'l Pasteur l'ìa mìa 'n dutùr, e se 'l ghe inuculàa 'l
vacìno sènsa ìga prìma fat de le pröe 'l sarès nàt encùtra a problémi legài.

Adognimòdo, dòpo ìga cunsultàt dei óter coléghi, el s'è dicidìt a inuculàga a
estès el vacìno al pipì. El tratamènt l'è stat en sücès totàl, el pipì l'è
guarìt de la ferìda e 'l g'ha mai svelöpàt la ràbia.

L'espuzisiù de la sò "teurìa micròbica de le malatìa contagiùze", segónt la quàl
töte le malatìe infetìve i è cauzàde de 'n quach mìcrobo che se difónt de 'na
persùna a l'ótra, la g'ha reprezentàt l'inìsio de la midizìna scentìfica. G'ha
vülìt dì che ògna malatìa l'ìa l'efèt evidènt (sìntom) de 'na càuza che püdìa
véser sercàda e eliminàda per mès de 'n tratamènt specìfich. Endèl càzo de le
malatìe contagiùze, bezognàa alùra sercà qual che l'ìa l'agènt che cauzàa ògna
malatìa e pò troà la maniéra de combatìl. Per le sò atività, el Pasteur, l'è
cunsideràt en pioniér de la microbiologìa modèrna.

Endèl 1973, l'Üniù Astronòmica Internasional la g'ha stabilìt de rindìga mèret
al Pasteur e la g'ha 'ntitulàt en cratér del pianéta Màrte.



https://lmo.wikipedia.org/wiki/Lengua_lituana

La lengua lituana (nomm nativ: lietuvių kalba) l'è voeuna di dò lengov baltegh
ch'esisten anmò al dì d'incoeu (l'altra l'è 'l letton). L'è la lengua offizial
de la Lituania (e donca anca de l'Union Europea) e l'è parlada de trii milion de
personn, che viven anca foeura de quell Paes chì.

A l’è considerada la lengua indo-europea pussee conservativa anmò parlada, cont
tant caratteristegh del Proto-Indo-Europee ch’hinn andaa perduu in di alter
lengov de la famija.

El Lituan l’è ona lingua indo-europea del cepp baltegh, attestada la prima volta
in d’ona traduzion del Pader Noster, de l’Ave Maria, e del Credo de Nicea de la
prima metàa del secol quell de sedes: i lituan hinn staa l’ultem popol de
l’Europa a devegnì cristian. El standard lituan l’è staa formalizzaa al
prenzippi del Noeuvcent in de la Grammatica de la Lengua Lituana (Lietuviškos
kalbos gramatika) del Jonas Jablonskis, e ‘l ciappa soratutt di dialett
centro-orientaj (Aukštaicių), cont ona quaj influenza di dialett occidentaj
parlaa di Lituan de la Prussia. A l’é devegnuu lengua offizial de la Lituania
del 1918.

El Lituan el deriva del Proto-Balto-Slavo e el gh’ha tant innovazion comun cont
i lengov slav in del lessegh, morfologia, fonologia, e accentuazion. El Lituan
l’è ona lengua baltega del cepp oriental; quest cepp chi el s’è destaccaa del
cepp occidental a partì del 400 d.C. e, intra i lengov baltegh orientaj, la
division intra el lituan e la sò lengua pussee prossima, el letton, l’è
scominciada a partì del 800 d.C. Lituan e letton hinn i unegh dò lengov baltegh
anmò parlaa al dì d’incoeu; intra i alter lengov de la famija, domà el Antigh
Prussian, lengua baltega occidentala, l’è attestaa.

La fonologia e soratutt la morfologia nominala del Lituan hinn tra i pussee
arcaegh intra i lengov indo-europee. L’è facil trovà paroll cognaa cont el
Letton e i lengov slav, e per la fonologia conservativa del lituan hinn anca
ciar i relazion cont paroll e declinazion di lengov antigh coma el Latin o el
Sanscrit:



https://lmo.wikipedia.org/wiki/Lengua_finlandesa

Ul Fínich (nom nativ: suomi) al è vün di idiomm ufizziaal (insema al svedees) da
la Finlàndia. Al è la lengua materna da 5 miliun da personn, al partegn a i
leench uraliann e la sa scriif cun l'alfabett latin. Al è un idiòma vesin al
èstunn e al ungarees.

Ul Fínich atüaal al gh'a 13 (u 14) cunsunaant (pvmtdnskhjlr e ng) e 8 vucaal
(eiaouäöy).

Anca i vucaal i pöö vess cüürt u luunch. I vucaal luunch i sa representa dopi
par la scritüra. L'aceent al burla sü la prima sílaba da la parola.

La funulugía Fínica la seguiss la régula da l'Armonia vucàlica, che la fa cambiá
i vucaal di süfiss in acòort a i vucaal da la parola radiis. In finees, i vucaal
i pöö vess anteriuur (aou), pusteriuur (äöy), u 'neutraal' (ei). Ogni vucala
anteriuur la gh'a una curespundeent pusteriuur: a/ä,o/ö,u/y. Int un'istessa
parola duma sa pöö vé-gh vucaal anteriuur u pusteriuur. I süfiss gramaticaal i
cambia vucala in acòort a la vucala da la radiis. La vucala da la sílaba
inizziala da la parola i deciit se ul reest di vucaal i sarà anteriuur u
pusteriuur:

Ul Fínich al è una lengua cuntun cumpless sistema da flessiun ch'al afeta mía
dumà i nomm. Sa cünta 15 caas difereent; in scambi, a gh'è mía una distinziun da
géner gramaticaal. Ul plüraal sa furma cunt una T. Par chel ch'al fa al sistema
di veerp, i esiist 4 cunjügazziun difereent, e, degna d'atenziun, l'assenza d'un
teemp fütüür. Dal puunt da vista Morfo-lògich, sa trata d'una lengua
aglütinaant.

Ul cumenzameent da la lengua al è scundüü da dree la mitologia nòrdica, parlaant
di Fínich cuma pareent di trolls i nan dal buusch cuntun idioma e una religjun
propi. Ul primm teest scrivüü in Finees al è una fòrmula màgica da l'Etaa
Mediana. Ul Fínich standard al è sussenn ligaa al Kalevala, grand'övra da la
leteratüra finesa. Dopu ul sécul XIX al esiist una lengua Fínica nurmalizada; al
sécul XX la sa spaant föra dal terirori natüraal a causa da l'emigrazziun.

Isä meidän, joka olet taivaissa. Pyhitetty olkoon sinun nimesi. Tulkoon sinun
valtakuntasi. Tapahtukoon sinun tahtosi myös maan päällä niin kuin taivaassa.
Anna meille tänä päivänä jokapäiväinen leipämme. Ja anna meille anteeksi
velkamme, niin kuin mekin annamme anteeksi velallisillemme. Äläkä saata meitä
kiusaukseen, vaan päästä meidät pahasta. Aamen.



https://lmo.wikipedia.org/wiki/Jean-Paul_Sartre

Jean-Paul Sartre (nasìt col nòm de Jean-Paul Charles Aymard Sartre ai 21 de zögn
del 1905 à Parigi e mórt ai 15 de bril del 1980 a Parigi) l'è stat en filòzofo,
scritùr (dramatürgo e romenzér) e crìtich fransés del sècol XX. La sò òpera la
g'ha l'è stàda centràla endèi ambièncc cültürài del sò sècol e la sò vìta de
'nteletuàl empegnàt la g'ha amiàt fò divèrse polémiche. Prolìfich e iperatìf,
l'è cunusìt per la sò òpera, suratöt i sò paradìgmi filozòfich che vé ragrupàcc
sóta 'l nòm de ezistensialìsmo e per el sò empègn pulìtich endèla sinìstra
radicàla.

L'òpera de Jean-Paul Sartre, en bànda a sàgi e tèscc filozòfich fondamentài
compàgn de L'Être et le Néant (L'Eser e 'l Negót - 1943) o L'existentialisme est
un humanisme (L'ezistensialìsmo l'è 'n umanézimo - 1945), la manca mìa de tèscc
de leteradüra co la sò racòlta de noèle püblicàda 'ndèl 1939 Le Mur (El mür) o i
sò romans: La Nausée (La nàuzea - 1938) - Les chemins de la liberté (I sentér de
la libertà - 1945). El g'ha scriìt apò dele òpere de teàtro compàgn de Les
Mouches (Le mósche - 1943), Huis-clos (A ös seràt - 1944) ou Les Mains sales (Le
mà spórche - 1948) - che i è ach 'na part importànte de la sò atività leterària
endèl perìodo ezistensialìsta.

Piö tàrde 'l g'ha püblicàt apò en tèst autobiogràfich Les Mots (Le paròle -
1964) che 'l pàrla dei sò prim öndez'agn de la sò vìta, e pò a 'n stüde
aprufundìt sö Flaubert (L'idiot de la famille, 1970-1971).

Intransigènt e coerènt con sè stès e co le sò edèe, el g'ha sèmper rifüdàt i
unùr (en föra però che 'l tìtol del Dutùr Honoris Causa de l'Università de
Geruzalème endèl 1976), suratöt el prémio Nobel per la leteradüra del 1964.



https://lmo.wikipedia.org/wiki/Giove_(pianeta)

Giòve l'è 'l quìnt pianéta del Sistema Solar. El fà part de chèi ciamàcc pianéti
estèrni o gasùs. El ciàpa el sò nòm del dio romàno omònim (Zeus endela mitulugìa
gréca).

L'è 'l pianéta che g'ha la màsa piö grànda de töt el Sistéma Solàr e de sùl el
fà dò ólte e mèza la màsa de töcc i óter mitìcc ensèma, 318 vólte chèla de la
Tèra e tré ólte chèla de Satùrno che l'è el segónt piö grànt dòpo de lü.

L'è de cunsistènsa gasùza, furmàt per lo piö de idrògeno e élio, sènsa 'na
superfìce intèrna definìda. 'Ntra le caraterìstiche particolàr de la sò
atmosféra la piö vistùza l'è la gran maciùna rósa, 'n anticiclù enòrme sitüàt a
latitüden trupicàla del emisfér sud. co la strütüra dei nìgoi a bànde scüre e
zòne löstre e la dinàmica de l'atmosféra globàla determinada dei vèncc fòrti
zonài a latitüdegn alternàde e velocità che rìa a 140 méter al segónt (504
km/h).

Dedét endel pianeta, l'idrògeno, l'élio e l'argon, i se cumprìme de menemà.
L'idrògeno molecolàr el se comprìme 'nfìna a trasfurmàs enden lìquit de caràter
metàlich a la profondità de presapóch 15.000 km de la superfìce. Piö sóta se
pènsa che ghe sàpe 'na armèla ruciùza furmàda perlopiö de materiài zelàcc e piö
spès che g'harès 'na màsa de sèt vólte piö grànda de chèla de la Tèra (aisebé
che 'n modèl piö recènt el g'ha calculàt che la podarès rià a 14 o 18 vólte la
màsa de la Tèra, ma ghe apò a sèrte stüdiùs che i pènsa che ghe sàpe pròpe nisü
nùcleo intèrno, L'ezistènsa de divèrsi leèi de materiài l'è determinàda del
stüde del potensial gravitasiunàl del pianéta mizüràt de le sónde spasiài che
gh'è stat mandàt a 'ndagà 'l pianéta. Semài che 'n nùcleo intèrno el g'hès de
ésega adilbù, la sarès 'na pröa a favùr de la teurìa segónt la quàla el sistéma
solàr el se sarès furmàt de 'n disch pianetézem (còrp rucùs primordiài). Giòve
el g'ha 'na màsa isé grànda che 'l g'ha gnemò liberàt el calùr cumulàt ai tép de
la sò furmasiù e 'l g'ha doca 'na fónt intèrna de energìa calòrica che l'è stàda
mizüràda con preciziù e la equival a 5'4 W/m².

Giòve el g'ha 'n sam de satèliti che ghe gìra 'ntùren (67 scuprìcc 'nfìna a al
2012) e 'n sistéma de anèi compagn de chèl de Satùrno ma en bèl pó piö déboi e
furmàcc perlopiö de pólver, isé déboi tat che i è stacc scuprìcc apéna endei agn
'90 del sècol XX, per mès de la sónda Voyager. Quàter dei sò satèliti, Ganimede,
Io, Calisto e Europa el i éra scuprìcc amò Galileo Galilei endel 1610.



https://lmo.wikipedia.org/wiki/Giovann_Paol_II

El San Giovann Paol II, nassuu Karol Józef Wojtyła (latin: Iohannes Paulus II;
polacch: Jan Paweł II; italian: Giovanni Paolo II; Wadowice, 18 de magg del 1920
- Roma, duu de april del 2005) l'è staa el papa quell de 264 de la Gesa
Catolega, e capp de statt del Vatican. Nassuu in Polonia e cressuu sotta i
ocupazion todesca e russa, l'è devegnuu on prevet a la fin de la Segonda Guerra
Mondial. L'è staa arcivescov de Cracovia e vun di simboi de la lotta di catolegh
polacch contra el comunism. L'è staa eleggiuu papa el 16 de ottober del 1978,
primm papa minga italian de 455 agn. El sò pontificad, duraa 26 agn, l'è staa el
terz pussee longh de la storia de la Gesa (superaa domà del Pio IX e del San
Peder).

El Giovann Paol II l'ha inviaa sin del princippi del sò pontificad ona azion
politega e diplomatega bella forta contra el comunismo, e l'è consideraa vun di
autor del crodà di regimm sotta el controll de l'URSS. L'ha combattuu la
Teologia de la Liberazion e invers ai simpatii de certi prevet invers al
marxismo. Inoltra l'ha condannaa anca el capitalism e 'l consumism. El s'è
mettuu contra, in del camp de la moral, a l'abort e l'utanasia, e l'ha confermaa
in tutt l'ategiament tradizional de la Gesa invers a la sessualità di personn,
el celibad di prevet e 'l sacerdozzi di donn.

El Giovann Paol II l'è staa critegaa de tanc personn intorna al mond per el so
roeul in del quattà sgiò i scandaj di prevet pedofij: inscambi de denonzià tucc
chi prevet ch'hann abusaa sesualment e hann violentaa e sodomizzà fiolitt e
bagaj de tutt i etaa 'l Giovann Pavol l'ha preferii mett tuttcoss a tasè e solvà
la reputazzion de la Gesa Catolega.

L'è staa vun di papa pussee popolar de la storia de la Gesa. L'è mort in del
2005 a Roma dopo vess staa malaa per tanto temp.

L'è staa proclamaa beatt del sò sucessor, Benedett XVI, e l'è staa proclamaa
sant el 27 de april del 2014 del papa Francesch.



https://lmo.wikipedia.org/wiki/Fr%C3%B6t

En botànica, el fröt (anca früt in Lumbard ucidental) l'è l'ovàre fecondàt de le
piànte de fiùr (Magnoliophyta). La parét del ovàre la se 'ngròsa e la se
trasfùrma 'ndèla parét del fröt ciamàda perecàrpe, che 'l g'ha la funsiù de
protèger la somésa. Endèle gymnospermae e 'ndèle piànte che fa mìa fiùr, gh'è
mìa dei fröcc véri, aisebé che a sèrte strütüre de reprodusiù compàgn de le
pìgne dei pì, de sòlit se le ciàpe per fröcc.

Divèrse piànte le vé cultiàde perchè le da dei fröcc che i è bù de maià; a
chèsti fröcc se ghe dà 'l nòm coletìf de fröta.

El fröt l'è, ensèma col fiùr, el rezültàt de l'adatamènt che g'ha cuntribüìt al
söcès evolütif de le angiospermae. Isé come i fiùr i g'ha la particularità de
tìra i 'nsècc per fà che i traspórtes el pòlen, apò a divèrsi fröcc i sérca de
tirà i anemài perchè i pórtes atùren la somésa. Quan che 'na bès•cia la màia 'n
fröt, divèrsi dei granì de somésa che chèsto 'l g'ha dét i percór l'aparàt de
digestiù de l'anemàl sènsa patéser dei dagn, e dòpo, condèn bris de fürtüna i
bùrla zó 'ndèn pòsto che 'l se adàta bé per turnà a bötà. Adognimòdo, mìa töcc i
fröcc i g'ha de éser maiàcc per fas minà atùren. Dei óter, compàgn dei càrdi, i
vé portàcc en gir del pél dei anemài endóche i se tàca. Dei óter i fùrma de le
strütüre a fùrma de àla perchè isé i vé tracc atùren del vènt, compàgn dei fröcc
del òpol e del fràsen. La varietà de tìpi de fröcc che le g'ha svelöpàt le
angiospèrme dré a la sò evulusiù la g'ha pirmitìt de colonizà töcc i habitat
pusìbii de la tèra.

La furmasiù del fröt l'è rezültàt de la trasformasiù del pestél dòpo de la
fecondasiù, o ale ólte sènsa fecondasiù (se pàrla alùra de partenocarpìa). Piö
de precìs l'è la parét del l'ovàre (part del pestél che la té dét l'òvulo) che
la diènta la parét del fröt, ciamàda perecàrpe, che sta töt entùren ai grà de
somésa. L'epidèrmide estèrna de chèsta parét la diènta l'epicàrpe, el parenchìma
el diènta el mesocàrpe, e l'epidèrmide intèrna, la diènta l'endocàrpe. A segónt
de le trasformasiù de chèsta parét, vé fò i tipi de fröcc discriìcc che sóta.

I pétali del fiùr i g'ha 'na zòna de "abscisiù" 'ndóche i se tàca a la strütüra
del fiùr e i se destàca a la svèlta del fiùr dòpo che gh'è stat la fecondasiù
dópia. Al contràre i sépali de spès i rèsta tacàcc al fröt per töt el sò svelöp,
come per ezèmpe endèl Physalis alkekengi, endóche 'l càles el vé ciamàt
adcrescente perchè 'l rèsta 'nfìna a la madürasiù del fröt e 'l se trasfùrma
'nfìna a furmà strütüra enfiàda töt entùren al fröt stès.

El peregóne el pöl dientà carnùs compàgn che 'ndèi mur (Morus) endóche, de fat,
el costetöés la pàrt bùna de maiù del fröt. I stam i smarsés a la svèlta e i
cröda, aisebé che i pödes rezìster en pó de piö o 'n pó de méno tacàcc al fröt a
segónda de la spéce. El tübo fiuràl o el resetàcol i pöl dientà carnùs compàgn
de chèi de divèrse rosaceae (póm, pér, maöla).

Apò a le bràtee àle ólte le pöl dientà part del fröt compàgn che 'ndèla giànda
de la rùer o de la nösöla. O sedenò pöl véser ciapàcc dét apò a i ramilì de la
'nfiurescènsa compàgn che 'ndèla (Hovenia dulcis), o 'l gambì compàgn che 'ndèl
fröt del cajú (Anacardium occidentale).

Quan che l'ovàre l'è sùpero de sòlit l'è lü che 'l partècipa de sul a la
formasiù del fröt. Envéce, quan che l'ovàre l'è ìnfero, de sòlit gh'è apò a dele
ótre strütüre che partècipa. Endèi fröcc che vé de 'n ovàre ìnfero, la part
extracarpelàr la ciàpa 'l nòm de clamidocàrpo. Endèn divèrse spéci, dele ótre
parcc del fiùr o de la 'nfiurescènsa le se asòcia al ginecèo per fa nì fò 'l
fröt..



https://lmo.wikipedia.org/wiki/Fi%C3%B9r

El fiùr l'è l'órghen (o l'ensèma de órghegn) de reprodusiù de töte le piànte
riünìde endèl ensèma de le angiospèrme. Dòpo de la pulinizasiù, el fiùr l'è
fecondàt e 'l se trasfùrma 'ndèl fröt che 'l conté la somésa.

Zamò 'ndel'antichità, i fiur i g'ha tiràt l'atensiù de l'òm che 'l i ha dopràcc
e 'l i a cultìa per paràs (ez. : curùna de fiùr), per fa bèle le sò cà (fiùr
taiàcc, bouquets, ikebana) e i giardì. I fiùr i g'ha ispiràt de spès i artìsti,
pitùr, poéti, scultùr e decoradùr.

El fiùr l'è l'ensèma dei órghegn de riprudusiù, de sòlit riünìt endèn aparàt
cumplicàt e cumpunìt de divèrse parcc che le pöl véser cunsideràde de le fòie
mudificàde. I fiùr i pöl véser sèsii o pedunculàcc, e söl resetàcol, la part
finàl de l'as, gh'è 'nserìt le parcc fiurài, che i è de quàter tìpi: sépali,
pétali (stérii) stam e carpèi (fèrtii). Ghe dei fiùr che i è ciamàcc encomplécc
(mìa complécc) che ghe mànca 'na quac vergöna de chèste parcc. Quan che ghe
mànca i stàm o i carpèi, el fiùr l'è ciamàt imperfèt. El nömer de le parcc
fiurài (nömer dei sépali, dei pétali, dei stam e di carpèi) el càmbia de famìa a
famìa e l'è giü dei caràter che sèrf per determinà le spéci 'ntra de lùre.

L'as fiuràl, el corespónt a la pursiù finàl del gàmp, l'è ciamàt resetàcol o
tàlamo e 'l se prezènta piö o méno slargàt fò e de sòlit mìa tat lónc, con dei
gróp bèi tacàcc ensèma. Endèle piànte de fiùr piö primitìve (compàgn de le
Magnoliaceae) i elemèncc fiurài i se 'nserés a spiràl söl resetàcol, endèle ótre
Angiospèrme en vertezèi furmàcc de elemèncc inserìcc töcc endèl stès pùnto.

Ciamàt apò tàlamo, el resetàcol l'è 'na estensiù piö o méno svelöpàda de la
pursiù finàl de l'as del gamp del fiùr, endóche se 'nserés i vertezèi fiurài
endèle piànte piö evulvìde. Endèle piànte che g'ha l'ovàre "sùpero" l'è
reprezentàt de 'n gunfiùr picinì picinì del gàmp apéna sóta 'l càles o sedenò 'l
gh'è prope mìa del töt. Endèle piànte a ovàre "ìnfero" o "semiìnfero" el pöl rià
a ìga 'na dimensiù e 'n svelöp mìa trascüràbii.

Endèna quac ensèma sistemàtic el contreböés a furmà 'l fröt (per ezèmpe endèle
spéci che g'ha 'l fröt a póm.

La pursiù estèrna del fiùr, furmàda dei prim du vertezèi, semài che chèsti i è
bèi diferensiàcc en càles e coròla l'è ciamàda pereànse. El pereànse el pöl vìga
'na funsiù de protesiù apéna o apò a chèla de reciàm. En quac óter càzi el g'ha
apéna la funsiù de reciàm, e 'l làsa chèla de protesiù a dei óter órghegn de la
piànta, (bràtee e guàine).

La pursiù estèrna del fiùr, furmàda dei prim du vertezèi, semài che chèsti i è
mìa bèi diferensiàcc. En chèsto càzo i elemèncc del fiùr i è ciamàcc tépali. El
peregóne l'è tìpic dei Monocotilédoni, ma se 'l càta apò 'ndèi Dicotilédoni che
g'ha l'empolinasiù anemòfila. La g'ha per lo piö 'na funsiù de protesiù e la fa
che 'l fiùr el dàghe mìa tat endel'öcc , ma 'ndena quac ensèma sistemàtic,
compàgn de le Liliaceae el g'ha apò a la funsiù de reciàm.

L'è 'l prim vertezèl del pereànse quan che chèsto 'l ciàpa 'na fùrma diferènta
del segónt. I elemèncc fiurài che i fùrma 'l càles i è ciamàcc sépali e de sòlet
i è vércc perchè i g'ha 'na funsiù de protesiù. D'en pónt de vìsta sistemàtic,
gh'è du tìpi de càles:

L'è 'l segónt vertezèl del pereànse quan che chèsto 'l ciàpa 'na fùrma diferènta
del prim. I elemèncc fiurài che fùrma la coròla i è ciamàcc pétali e quàze
sèmper i è culuràcc, per vìa de la prezènsa de antociàni che i scónt vià la
clorofìla. La coròla la g'ha 'na funsiù de reciàm, e per chèsta rizù endèi fiùr
a 'mpulinasiù entomòfila (fàda dei insècc), la g'ha 'n aspèt vistùs. Del pónt de
vìsta de la sistemàtica, gh'è du tìpi de coròle:

En divèrse spéci, l'òm l'è riàt a selesiunà dèle varietà che g'ha la coròla
furmàda d'en nömer indefinìt de vertezèi isé de rènder amò piö vistùs el fiùr.
Chèste varietà i è cultiàde come piànte ornamentài o per la prudusiù de fiùr de
taià e, tecnicamènte, i è ciamàde varietà a fiùr dópe.

I fiùr a 'mpolinasiù entomòfila i pöl vìga a la bàze dei pétali de le ghiàndole,
ciamàde netàre, che le làsa nà 'n lìquit dóls ciamàt nètare. El scópo biològic
dei netàre l'è chèl de completà la funsiù de reciàm de la coròla per ciamà i
'nsècc, che pò i è sfrötàcc per trasportà 'l pòlen.

L'androcèo l'è 'l tèrs vertezèl fiuràl, furmàt dei órghegn de reprodusiù
maschìi, ciamàcc stam. El stam l'è furmàt d'en filamènt piö o méno lónc che 'l
té sö l'antéra. Del pónt de vìsta de la sitemàtica g'ha 'na grant importànsa 'l
nömer e 'l svelöp dei stam, la sò dispuzisiù, la fùrma de le antére e come le
antére le se dèrf per lasà nà 'l pòlen.

En sìma al filamènt vé fò l'antéra, che la pöl vìga 'na fùrma bislónga, a öf, o
a balìna, de spès bi- o tetralobàda. L'antéra l'è furmàda de dò téche, che g'ha
ognöna giöna o dò scarsèle de pòlen.

Ciamàt apò pestél, l'è la pàrt feminìl del fiùr, furmàda de tré elemèncc
morfològic che i è fondamentài per la clasificasiù dèle spéci 'n botànica.
Endèla strütüra piö sèmplice, 'l ginecèo 'fa nì 'n mènt la fùrma d'en fiàsc, có
la part piö bàsa piö gròsa, ciamàda ovàre, furmàda de giü o piö carpèi, la part
de mès piö o méno bislónga (àle ólte la gh'è mìa) ciamàda stil, e la pàrt
ensìma, de fùrma vària, ciamàda stìgma.

L'ovàre l'è 'n órghen encaàt, dividìt en divèrse lòze o stansète, endóche dét se
fùrma i gametòficc feminìi, ciamàcc òvuli. I elemèncc de distinsiù per la
determinasiù sistemàtica i è 'l nömer de le lòze de l'ovàre, el nömer dei òvuli,
el rapórt anatòmic che l'òvulo 'l g'ha co l'ovàre, ciamàt placènta e, öltem, la
puzisiù de l'ovàre respèt al resetàcol e a i óter vertezèi del fiùr.

A segónda del nömer de lòze, l'ovàre l'è ciamàt uniloculàr, biloculàr,
pluriloculàr. La spartisiù en divèrse lozète l'è fàda 'n manièra che le sédi le
se desterböéses en simetrìa radiàl entùren al as del ovàre. Le placènte, per
fenéser, le se tróa sö la parét de l'ovàre o se nò endèla part centràl.

La puzisiù de l'ovàre 'n relasiù al resetàcol l'è giü de i aspècc de
clasificasiù piö 'mportànti e 'l vé discriìt co chèsta terminulugìa:

El stigma l'è la part ansìma al pestél e l'è l'órghen endóche se pòsta i granilì
del pólen endèl momènt de la 'mpolinasiù. La fùrma del stìgma l'è 'n óter
elemènt de clasificasiù sistemàtica. El pöl véser furmàt d'en còrp ünic, piö o
méno slargàt, o se nà dividìt en lòbi piö o méno bislónc 'nfìna a ciapà la fùrma
de filamèncc.

El schéma genèric discriìt de sùra el g'ha dèle variàcc a segónda de la prezènsa
o nò de l'androcèo o del ginecèo. El fiùr tìpo l'è ermafrudìt cioè el g'ha töcc
du i órghegn de reprodusiù. En fiùr ermafrudìt el pöl véser ünisesuàl de pónt de
vìsta fisiològic perchè i órghegn de riprudusiù de giü dei du sèsi i è stérii.

I fiùr ünisesuài i è discriìcc cóme staminìfer o maschìi, semài che i g'ha apéna
l'androcèo, e cóme pistilìfer o feminìi se i g'ha apéna 'l ginecèo. En prezènsa
de fiùr ünisesuài, le piànte i è ciamàde monòiche, se le g'ha fiùr mascc e fiùr
fèmina, o diòiche se le g'ha fiùr d'en zèner apéna. En chèsto öltem càzo se
pàrla de piante mascc e piànte fèmina.



https://lmo.wikipedia.org/wiki/F%C3%B2ia

En botànica, la fòia (dal latì folia, plüràl de folium) l'è 'n órghen de le
piànte, specializàt per fa la fotosìntezi. Per chèsta rizù, 'na fòia de sòlit
l'è piàta e sitìla, isé la pöl mostràga i cloroplàsti, cuntignìcc endèle cèlule
del parenchìma fotosintétic, ai ràgi del sul e fa sé che la lùce la fìltre dét
bé bé 'ndèi tesùti.

Le fòie le pöl apò 'nmagazinà i nütrimèncc e l'àiva e, 'n sèrte piànte, la fùrma
la se mudìfica per svòlger de le ótre funsiù e isé le pöl ciapà la fùrma de spì,
scàie, cavreöi (compàgn de chèi de la ìcc o del roaiòt), ecc. Strütüre che se
'nsömèa a fòie se le tróa 'ndèle féles e i è ciamàde frónde.

El gambì de la fòia (endèla terminulugìa scentìfica l'è de sòlit ciamàt con dei
nòm derivàcc del latì petiolus cioè pè picinì) l'è la part che la coléga a la
làmina de la fòia al gàmp o al ram de la piànta. La strütüra anatòmica del
gambì, coi masöi dei cundutùr dispunìcc segónt 'na simetrìa bilatéràl i
testemógna sènsa döbe de la natüra coerènta có la fòia e mìa col gamp de la
piànta.

Quan che 'l se slàrga fò 'nfìna a sostetöéser la fòia endèle sò funsiù, se pàrla
de filóde. 'Na fòia sènsa gambì o col gambì cürt fés la se ciàma sèsila.

Sö l'epidèrmide inferiùr gh'è i stòm, che i è dele spéci de puritì, furmàcc de
dò cèlule a fùrma de mèze lüne, che i làsa 'ntramès 'ntra giöna e l'ótra 'na
apertüra;

L'epidèrmide l'è 'l stràto de cèlule estèrne de la fòia. L'è 'n stràto che de
sòlit l'è trasperènte (le cèlule le g'ha mìa de cloroplàsti) e cuarciàda de 'na
cutìcole che g'ha 'n aspèt cerùs e che 'l permèt mìa pèrder tròp tàta àiva quan
che fa tròp calt. Endèle piàmte che vé sö 'ndèi clìmi sèc, chèsta cutìcola l'è
piö spèsa. Ale ólte chèsta cutìcola l'è piö fìna sö l'epidèrmide inferiùra che
'n chèla süperiùra.

L'epidèrmide inferiùra l'è piéna de puritì ciamàcc stòm. Chèsti stòm i permèt a
l'osìgeno e a l'anidrìde carbònica de nà dét e fò de la fòia. Pò a 'l vapùr el
pàsa per i stòm durànte la traspirasiù. El dèrver e 'l sarà el stòm el dipènt de
le cundisiù climàtiche (calùr, ümidità, ciarùr). Sèrte piànte (compàgn de le
Crassulaceae) le dèrf i stòm apéna de nòt per fa isé che se despèrde mìa tròp
tàta àiva.

El gròs de l'intèrno de la fòia , (cioè la part che gh'è 'ntramès entrà
l'epidèrmide inferiùra e chèla süperiùra, l'è furmàt del parenchìma. Chèsta
fìbra la g'ha 'n ruòlo 'n grànt importànte endèla fotosìntezi. L'è cumpunìt de
dò parcc:

La fòia la vé ciamàda sèmpe semai che la làmina l'è 'ntréga, o compòsta semài
che l'è retaiàda en divèrse fòie piö pesène che le vé ciamàde fuiulìne. A
segónda de la dispuzisiù de le fuiulìne sö l'as principàl de la fòia o ràchide,
se dis che la fòia l'è:

L'òrlo de la làmina el pöl véser entréc, ondulàt, sinuàt, capetàt, a capitìne
fìne, dentàt o crenàt.

La làmina la vé ciamàda: cordifórme, quan che la g'ha la fùrma d'en cör, ovàl
quan che la g'ha la fùrma d'en öf, lanceolàda, o palmàda quan che la g'ha la
fùrma de 'na pàlma.

Divèrse ótre caraterìstiche le vé cunsideràde quan che se descrìf la fùrma de
'na fòia: falciforme (quan che la g'ha la fùrma d'en fiochèl), auriculàda (quan
che la fòia la g'ha come de le uricìne a la bàze de la làmina), sagitàda (quan
che la g'ha la fùrma de 'na frècia), peltàde (quan che 'l gambì el se 'nserés en
mès a la làmina), decorènta quan che la làmina la se prolóngha söl gamp con dele
alète, perfoiàda quan che le uricìne le se sàlda e le dà l'impresiù che 'l gamp
el streèrse la làmina, conàde quan che dò fòie opòste le 'ha la làmina saldàda
'nsèma (compàgn de sèrte spéci del zèner Caprifolium).



https://lmo.wikipedia.org/wiki/Elio_e_le_Storie_Tese

I Elio e le Storie Tese (o anca Elii, EelST) l'è on grupp musegal italian,
nassuu a Milan al princippi di Agn '80. El sò fondador a l'è l'Elio (ver nomm:
Stefano Belisari). El grupp a l'è ben cognossuu per i sò test sureai e
umoristegh (despess ciamaa demenziai), ma anca per el sò nivell musegal bell
volt, per minga dì de la capacità de passà de on gener musegal a l'alter senza
tropp problema. Quei abelità chì gh'hann daa la possibilità de avèggh semper
pussee sostegnidor duranta la soa carera, che la va inanz ancamò incoeu cont on
bell poo de sucess. Hinn staa al Festival de Sanremm in del 1996 e in del 2013,
e tucc dò i voeult hinn rivaa segond. Tucc i sò album (ona desena), hann vinciuu
el Disch d'Or.

Del grupp fa anca part el Luca Mangoni (Milan, 26 marz 1961), o domà Mangoni,
che però el vegn ciamaa "artista a sé" (artista indeperlù) perchè 'l sona minga
(in realtà l'è on architett).

Infin a besogna regordà on component del grupp, el Feiez (Paolo Panigada, nassuu
a Crema el 12 luj del 1962), polistrumentista (ma che 'l sonava soratutt el
sassofen), mort per aneurisma el 23 dicember del 1998 duranta on concert.

L'Elio, el Rocco Tanica, el Cesareo, el Faso e 'l Mangoni a hinn anca i
condutor, insema al Linus (del 1993), del programa radiofonegh Cordialmente.

L'origin del grupp vera e proppia l'è minga inscì ciara, per via di vari version
che hinn saltaa foeura in di agn, che ona quai voeulta l'è in contradizion con
la storia ofizial. A bon cunt, a poeudom fissàlla in tra el 1979 e 'l 1981. El
nomm inveci de sicur el vegn giò de ona citazion di Skiantos, che in d'on disch
i parlaven de storie pese. Insemma a quell lavorà chì, a someja che l'Elio
l'abbia scernii quell nomm chì per podè rid a lengel in su 'n giornal.

El primm nucli del grupp el nass intorna al 1979-1980 al Licee Einstein de
Milan, indè che in de l'istessa classa i studiaven el Stefano Belisari, el Luca
Mangoni e 'l Marco Conforti (fradell del Sergio e, al dì d'incoeu, manager del
grupp). Del clima goliardegh nassuu in tra i banch de scoeula a l'è vegnuda
foeura l'idea de fà su on grupp, che 'l cantass di robb spiritos. El Belisari
l'era giamò bon de sonà la ghitarra e la flutta (che l'aveva studiaa a la
Scoeula Civega), oltra a savè cantà. El primm concert ofizial (segond la soa
biografia) a l'è staa faa in del luj del 1980 a la festa del CAF de San Sir, e
'l publegh a l'era faa su d'ona desena de pensionaa. I member del grupp a eren:

In 'sto period la vegn foeura la canzon Elio, che la ghe dà el nomm al cantant:
de quell moment, l'Elio el ghe darà on nomm de battaja noeuv a tucc i member
novei del grupp. Vun di member noeuv pussee important a l'è staa el Sergio
Conforti, fradell (come emm ditt) del Marco, che 'l sonava i taster e col passà
del temp a l'è vegnuu vuna di anem del grupp, autor con l'Elio de tucc i canzon
pussee famos e cognossu (anca 'dess). Col passà del temp, el Cortellino a l'è
staa sostituii cont el Fabio Gianvecchio ("Chiosco") e poeu, quand che lù l'è
partii per la naja, cont el "Scaffale" (a partì del 1984). Anca la battaria la
gh'ha 'vuu on noeuv sonador, per via del fatto che el Zuffellato el gh'aveva
minga tanto temp per sonà: inscì l'è rivaa el Roberto Sgorbati ("Cosma"), intant
che 'l Zuffellato l'ha faa per on poo de temp el mattator in sul palch. Ma anca
el Cosma, che 'l sonava minga tanto ben, l'è sortii foeura del grupp: per 'sta
reson, per circa sett agn (1982-1989), la battaria l'è stada sostituida de vuna
elettronega, sonada del Sergio Conforti (Confo).

In del 1983 el riva el ghitarrista Davide Civaschi (Cesareo), giamò cognossuu in
alter grupp musegai milanes. In 'sta manera, l'Elio l'ha poduu dedicàss soratutt
al cantà e a sonà la flutta. Intrattant, la produzion de canzon la sutava a
cress: dopo 'n primm period in del qual i sonaven soratutt di cover, i Elii hann
scominciaa a sonà di sò canzon. La pupart de quei là (per esempi Giorgio
Légnami, Elio, Il sciur Francesco) a l'è mai stada publicada. In del 1985-1986 a
gh'è on noeuv iscambi de bassista: el riva el Nicola Fasani, ciamaa Pasto e,
dopo 'n para d'agn, Faso. Poeudom dì che in del 1986 el s'era giamò formaa el
nucli che 'l dura anca indess. In del 1986 el Tanica el lassa per on quai mes el
grupp per podè sonà cont i Righeira in del tour de l'estaa, per podè poeu tornà
insemma ai alter in autunn. In quei agn là a gh'even anca on presentador:
Pierino De Luca ("Grussu"), che in del 1986-1989 a l'era anca el sò manager. In
compless, i agn '80 hann vist el grupp esibìss in d'on mucc de locai milanes e
de la provincia, in tra i quai a gh'emm de regorà almanch el Magia Music Meeting
e 'l Zelig, che l'era nassuu de poch. A cognossom poch quell period ma, a partì
del 1984, a gh'emm on bon numer de registrazion pirata di sò concert, faa su de
quei che vegniva a scoltài, e che poeu vegniven spantegaa in gir per el Nord
Italia. Inscì on bell poo de giovinott hann poduu cognoss canzon compagn de John
Holmes, Cavo, Faro, Alfieri, Cara ti Amo, Tenia (cover de Maniac del Michael
Sembello), La donna nuda (cover de I Want a New Drug del Huey Lewis), Silos,
Urna, Cateto, Abbecedario, Pork & Cindy, Carro, Vivi Rocco, No Gianni No, The
Peak of the Mountain e Piattaforma, e in 'sta manera hann faa la fortuna del
grupp. La registrazion pussee cognossuda de quell period a l'è quella del
concert faa in del 1987 a Borbanee. In quell period chì i Elio e le Storie Tese
cognossen e vegnen amis de tanta gent che poeu la saria deventada anca lee
famosa: Claudio Bisio (che 'l fa on mucc de spettacol cont el Rocco Tanica),
Antonio Albanese, Diego Abadantuomo, Gabriele Salvatores, Maurizio Milani, la
Gialappa's Band, Aldo, Giovanni e Giacomo, Marina Massironi e tanti alter.
Intant, on quai member del grupp (Elio e Cesareo) el lavora 'me impiegaa per
tirà sù on quai danee, menter i alter ghe dann ona man a on fracch de alter
artista italian 'me strumentista per i disch: el Tanica el vutta adirittura i
Righeira a scriv la canzon L'Estate sta finendo, oltra a compagnà in del tour
del '86 (come emm ditt pussee sora). On para d'ann dopo el lavora anca con
Massimo Ranieri, e per lù el sòna el piano in Perdere l'Amore. El grupp el fa
anca di ospitad in di programma de Italia1, var a dì Lupo Solitario (1987) e
L'Araba Fenice (1988), anca se probabilment la soa prima apparizion in TV l'è
del 1986, in occasion del Festival del Cabaret de Loano (Liguria). I Elio e le
Storie Tese gh'hann anca l'occasion de registrà i canzon Abbecedario, Pork e
Cindy e Silos in dò compilation de metà di ann '80 dedicaa aj noeuv grupp
milanes. In del 1987 toeuven part a ona diretta televisiva de Rete7 (la diretta
televisiva pussee longa del mond), e sonen per pussee de dò or la canzon Ti Amo,
ona canzon che la finiva mai e che de solet i doperaven per mandà via i gent
foeu di locai.

In del 1988 el s'è giontaa al grupp anca el polistrumentista cremasch Paolo
Panigada ("Mu Fogliasch", poeu Feiez), che 'l lavorava 'me turnista in di Psycho
Studios del scior Claudio Dentes ("Otar Bolivecic"). Quell lì, dopo avè scoltaa
on bootleg de vun di concert del grupp, el ghe proponn, finalment de fà su 'n
disch.

A la fin del 1989 donca l'è sortii el primm disch del grupp: Elio Samaga Hukapan
Kariyana Turu, che 'l gh'aveva dent on mucc di canzon scrivuu duranta tutt el
desenni (ma soratutt in di agn 1987-1989). A dìlla tutta, i Elio e le Storie
Tese gh'aveven giamò avuu di propost discografegh, ma je aveven semper refudaa,
perchè despess gh'aveven domandaa a lor de fà ona quei modifega ai test e ai
concett. Per sentìss liber de fà quell che voreven, i member del grupp aveven
spettaa fina a la proposta del Dentes, che ghe aveva lassaa la libertà piena. El
disch l'ha venduu pussee de centmilla copi, anca grazie ai bonn qualità musegai
tiraa foeura del grupp. Al temp, i Elii gh'aveven gnamò 'n baterista: per 'sta
reson, in del disch el sona on turnista, el batterista todesch Curt Cress; in
del tour inveci l'ha sonaa insemm a lor el batterista jazz Christian Meyer (de
origin svizzera), amis de Faso, e che on quai agn dopo el vegnarà member de la
band a tucc i efett. Inoltra, grazie al sucess otegnuu col disch, i Elii hann
poduu scomincià el sò primm tour in tutta la Penisola, ciamaa Il Tour
dell'Amore.

El 1990 l'è cognossuu per vess l'ann di cover di canzon de Sanremm: de fatt i
Elii eren staa bon de cognoss i test e i musegh di canzon in gara anmò prima de
la soa presentazion, e inscì aveven poduu fànn su 'na serie de parodii e cover.
Despoeu la prima sira, j'hann cantaa tucc in d'on local de Sanremm, e s'hinn faa
cognoss anmò pussee. In tra i canzon ciappaa in gir a regordom:

Tutt 'sti canzon, insemma a la canzon Arriva Clistere (parodia de Arriva
Cristina de la Cristina D'Avena) eren destinaa a finì dent al l'abum noeuv,
Tarati per la musica, ma i autor di test originari (soratutt Mogol) hann minga
voruu dàggh el permess. Ona sort compagna ghe l'ha 'vuda anca el singol
Sveliatevi! Born to be Abramo (e la soa segonda version: Saturday Night Strage),
sia per i protest di Testimoni de Geova (ma anca de ona part de la stampa
catolega), che per i editor de Born to Be Alive del Patrick Hernandez. Privaa
del repertori per el disch noeuv, el grupp l'ha pensaa de fà su 'n mini-disch
promozional per el Nadal del 1990, on album fint indove mett di canzonett on poo
brutt, tant per rid: ma la soa cà discografega inveci l'ha voruu vendel tant 'me
on disch, e inscì l'è staa (ma el grupp le considera minga on album ofizial). El
resultaa l'è staa The Los Sri Lanka Parakramabahu Brothers featuring Elio e le
Storie Tese, faa su cont i duu domestegh cingales del Dentes. De 'sto disch la
sortiss foeura la canzon Giocatore Mondiale (con la partecipazion del Pierangelo
Bertoli), che la vegn drovada de la Gialappa's Band comè sigla de Mai Dire
Mondiali. El 1990 l'è anca l'ann in del qual i Elio e le Storie Tese hann cantaa
al Teatro dell'Elfo de Milan la canzon Ti Amo (con test improvvisaa al moment)
per ben 12 or, fasend inscì on record. Inoltra, i Elii hinn staa invidaa a
l'Expo de Tokyo per rapresentà la città de Milan, e lilinscì hann poduu esibìss,
anca cont ona cover de Volare.

El 1991 inveci l'è staa on ann de pausa: el grupp el s'è dedicaa quasi domà a la
preparazion del disch noeuv, che 'l saria sortii l'ann dopo. L'unega esibizion a
l'è stada quella al concert del Primm de Magg a Roma, che però l'è vegnuda
memorabila. Lilinscì, inveci de mettes a cantà Cassonetto differenziato per il
frutto del peccato, i Elii hann taccaa a cantà ona version noeuva de Ti Amo,
dedicada a tutt i porcarii e a la coruzion de la class politega del temp (e col
fà i nomm de Giulio Andreotti, Remo Gaspari, Francesco Cossiga, Giuseppe
Ciarrapico). Stremida, la RAI l'ha censuraa in diretta l'esibizion (col fà, a
l'improvis, on colegament cont el Vincenzo Mollica che l'intervistava el Ricky
Gianco) e l'ha mandaa di personn a scasciài via del palco. El fatt a l'è staa
presentaa despess in television (per esempi a Mai Dire Tv), menter che l'audio
de l'esibizion l'è staa publicaa in vari singoi e in del CD Peerla del 1998
(cont el nomm de Sabbiature). In del 1991, oltra a dedicàss al disch, i vari
member del grupp hann lavoraa con di alter artista: per esempi, Faso e Christian
Meyer hann sonaa in de la tournée de l'Eugenio Finardi; Rocco Tanica inveci l'è
staa co-autor de tutt i canzon de Patè d'Animo, el primm (e unegh) disch de
Claudio Bisio, che 'l ved anca la partecipazion de l'Elio, del Feiez e del
Cesareo.

El 1992 a l'è l'ann de la sortida de Italyan, Rum Casusu Çikti, el segond album
ofizial del grupp. Quell disco chì a l'ha vist la partecipazion, in tra i alter,
de cantant compagn de Enrico Ruggeri e Riccardo Fogli. I singoi Pipppero e Servi
della Gleba, oltra a on bell poo de alter canzon (Il vitello dai piedi di balsa,
Supergiovane, Uomini col borsello, La vendetta del fantasma formaggino...)
gh'hann portaa on grandissem sucess al disch, che anmò adess a l'è consideraa el
pussee bell de tutta la discografia del grupp. Anca el tour de quell ann lì a
l'è staa on gran bell sucess, anca grazie a la presenza d'on componet noeuv del
grupp: Luca Mangoni ("Mangoni"), el vegg amis de l'Elio; quell lì el vegn ona
part fondamental di concert, in de l'interpretà i vari personagg di canzon del
grupp, e col vegnì vun di idol del publich: gh'è de regordà soratutt la soa
interpretazion de Supergiovane, la soa canzon-simbol. Mangoni el seguta a toeu
part ai lavorà di Elii anca al dì d'incoeu. Inolta la va inanz la colaborazion
con la Gialappa's Band: i sigli del programma Mai dire Gol di agn 1992-1996 hinn
tutt scrivuu e sonaa de lor medemm. I canzon eren:

Semper del 1992 on quai member de la banda el fa nass on noeuv progett musegal
parallel, la Biba Band: on gruppon pien de musicista che se ispiren a la musiga
di Weather Report. Tra i member de la Biba Band gh'è staa on fracch de
collaborador di Elii in di tour e in di disch che hinn vegnuu dopo el '92.

In del 1993, per via di pression de la cà discografega e di domand di vegg fan,
el grupp el tira foeura on disch noeuv: Esco Dal Mio Corpo E Ho Molta Paura.
Quell chì el ciappa el nomm de vun di vari manifest che i Elio e le Storie Tese
doperaven 'me titoi di spettacoi in di Agn '80; e defatti quell disco chì a l'è
ona regolta del mej de la veggia produzion eliatega. In de l'album vegnen
propost vegg sucess compagn de Catalogna, Abbecedario, La Saga di Addolorato, pù
ona quai canzon "noeuva" (compagn de Sono Felice, composta in del 1990). Insemma
al disch a l'era sortii on singol Aborto/In te (cont ona cover de In te cantada
del Mangoni), che però el gh'ha minga avuu sucess. Semper in del 1993 l'è sortii
la cassetta Chi ha incastrato Elio e le Storie Tese?, ona sorta de autobiografia
romanzada del grupp, cont intervist e registrazion de vegg concert: ma anca
quella chì la gh'ha minga avuu tant sucess. Inoltra, la vegn publicada con la
rivista Tutto on'audiocassetta con la registrazion de tre canzon: l'esibizion de
Volare fada in Giapon in del 1990, Gli occhiali dell'Amore (semper del '90) e
Alfieri (del 1989). Ma el 1993 a l'è important anca per on alter fatt: a
dicember, defatt, la nass e la scomincia la trasmission Cordialmente pista di
lancio (forse) in su Radio Deejay, che la ved a la conduzion el nucli storegh
del grupp pù Mangoni e Linus. Quella trasmission chì, che la gh'ha el spont per
on bell poo de tormenton di concert e anca on bell poo de idei per i disch e i
canzon che hinn vegnuu dopo, a l'è anmò adess la trasmission pussee veggia de la
radiofonia privada italiana. La colaborazion con Radio Deejay l'è andada inanz
anca in alter maner: per esempi, i Elio e le Storie Tese hann despess scrivuu di
canzon per la sigla de Deejay Chiama Italia, o i famos "canzon de Natal"; la
prima de quest a l'è Christmas With the Yours, cantada insemm al Graziano
Romani, cont el nomm de Il complesso misterioso.

Duranta el 1994 el grupp a l'ha giraa l'Italia cont el Playmobil Tour, menter
l'ha passaa el 1995 a preparà i canzon del disch che 'l saria sortii foeura
l'ann sucessiv.

A la fin del 1995 Pippo Baudo l'invida i Elio e le Storie Tese a toeu part al
Festival de la Canzon Italiana quell de quarantases a Sanremm. Dopo avèggh
pensaa sora on bell poo, el grupp l'acetta. Inscì, in del febrar del 1996, i
Elii se presenten in prima serada in su RAI1, e se fann cognoss de tutt el Paes.
La canzon che porten la se ciama La Terra dei Cachi, che la parla di problema de
coruzion, mafia e sanità present in de l'Italia del dì d'incoeu. Al contrari del
test, la musega inveci la sposa a la perfezion la melodia canonega de Sanremm
(la "canzonetta" italiana), e quell contrast chì el ghe fa impression a on bell
poo de personn, tant l'è vera che in de la prima classifega provisoria el salta
foeura che 'l grupp a l'è primm. Inoltra, per lassà el segn, el grupp el ghe fa
vedè a tucc di performances proppi particolar:

Per questa reson el grupp e la sò canzon gh'hann avuu on grand success de
publigh, duranta el Festival. E 'l somejava anca che gh'avarissen de vingg la
competizion, ma la giuria l'ha faa avègh la vitoria a la canzon de Ron e Tosca
Vorrei incontrarti fra cent'anni. El grupp el gh'ha avuu, a bon cunt, el segond
post, el premi de la critega Mia Martini e la fama de vincitor moral del
festival, fama che l'è cressuda per via di vos che parlaven d'on intervent del
Pippo Baudo (el presentador e direttor artistich del programma) per evità de
fàgghel vincc.. La quistion l'è mai stada ciarida, anca perchè i indagini di
carabinier hann mai portaa a on process e a di verità noeuv. Donca, ofizialment
i Elio e le Storie Tese hinn rivaa segond a Sanremm '96, e minga primm. Poeu
besogna anca dì che 'l grupp l'ha mai ciappaa sul seri quella storia chì, e anmò
adess la cunta su ai concert col ridegh sora, e gh'hann mai faa sora ona
polemega vera e proppia.

A bon cunt, la participazion al festival l'ha portaa a la consacrazion la band
milanesa: el sò disch noeuv, Eat the Phikis (sortii a la fin del marz del 1996,
on bell poo dopo la fin del Festival) a l'ha venduu pussee che 200.000 copi e
l'ha vinciuu anca el Disch de Platin, che gh'è staa consegnaa di sò mamm al
Mediolanum Forum de Assagh, in de l'ultem concert de la tournée de quell ann lì.
El disch el gh'ha dent i partecipazion de la Giorgia, de l'Enrico Ruggeri, de
l'Edoardo Vianello e, soratutt, de James Taylor, vun di idoi musegai del grupp.
Anca quell disco chì el contegn ona serie de canzon che gh'hann avuu on gran
bell sucess in tra i fan: oltra a La Terra dei Cachi besogna regordà
T.V.U.M.D.B., Mio Cuggino (cantada insemma a l'Aldo Baglio) e Tapparella. De
l'album hinn sortii foeura duu singoi: La Terra dei Cachi e Mio Cuggino. De la
Terra dei Cachi a l'è stada publicada ona version con l'Orchestra del Raoul
Casadei, sonada compagn d'ona canzon del liscio romagnoeu. In di duu agn che i è
vegnuu dopo, i Elii hinn staa invidaa a on mucc de event e trasmission
televisiv. Per esempi, poeudom regordà el Festivalbar e 'l Concert del Primm de
Magg a Roma. Al Festivalbar, per contestà el playback, hann faa parè de
desmentegàss i paroll de Mio Cuggino, per fà vedè che sotta gh'era ona base
registrada; a Roma inveci hann cantaa on poo de canzon de l'album noeuv, e hann
saludaa el publich con la Società dei Magnaccioni messedada con Revolution di
Beatles.

Oltra ai partecipazion televisiv, i Elio e le Storie Tese hann passaa el 1997 e
'l 1998 soratutt a fà concert, anca se l'è minga calada la produzion
discografega: in del 1997 l'è sortii foeura Del Meglio Del Nostro Meglio Vol. 1,
la prima regolta ofizial di canzon mejor del grupp. Oltra ai vegg canzon (e ghe
n'era verguna sonada cont on rangiament noeuv novent), a gh'era anca on quai
inedito: el pussee important a l'è Born to be Abramo, quella voeulta chì cantada
proppi insemm a l'Hernandez. In del 1997 hinn andaa a fà on minitour in di Statt
Unii, e per l'ocasion hann faa vend on disch de sò canzon voltaa in ingles, cont
ona tiradura bella limitada: E.L.I.O.. Ma el 1997 l'è cognossuu soratutt perchè
l'è staa l'ann de Rocco e le Storie Tese. Quell lì a l'è on film porno faa
insemma a l'attor e regista Rocco Siffredi. In quell film chì, el Rocco, amis
del grupp, l'organizza on gran feston in onor di Elii e donca el va in gir per
el mond a cattà foeura amis e amisett per menài a cà soa per la festa, che la
vegnarà on grand orgion. El grupp, s'intend, el ghe toeu minga part ai scenn de
sess, ma el compariss ogni tant per di scenn recitaa e cantaa. Rocco e le Storie
Tese l'è deventaa on cult, e 'l Siffredi a l'ha venduu anca in di Statt Unii
cont el nomm de Rock and Roll Rocco.. El film l'è staa venduu anca in di Statt
Unii cont el nomm del Rock and Roll Rocco e spartii in duu tocch.

In del 1998 l'è staa venduu Perle ai Porci, on cofenett con scià tutta la
produzion artistega ofizial del grupp, del 1989 al 1997. L'ultem CD però a l'era
quasi compagn d'ona bonus track, e 'l se ciamava Peerla. Lilinscì se troeuven
tutt i canzon de Mai Dire Gol e alter rarità ch'eren mai staa publicaa. Besogna
regordà, in tra i alter, Ti amo Campionato. Quella chì l'era ona noeuva version
de "Ti Amo", e l'era dedicada ai "eror" arbitrai del campionaa de folber del
1997-1998, eror che, a giudizzi de l'Elio, eren staa tucc a favor de la
Juventus. In del 2006, quand che l'è s'cioppaa l'iscandol de "Calciopoli", la
canzon l'ha ciappaa ona dimension squasi profetega.

I esibizion televisiv de quei agn che hinn regordaa con pussee piasè del grupp a
hinn quella cont el James Taylor in del 1997 al Night Express (Canale 5) e
quella cont el Santana a Taratatà (RA 1) in del 1998. Quell period chì però el
finiss a l'improvis e in manera tragica el 23 dicember del 1998, quand che 'l
Feiez el moeur duranta on concert de la Biba Band, per via d'on neurisma
celebral.

La mort del Paolo Panigada a l'è staa on pont de svolta per la carera del grupp:
in di mes e in di agn a vegnì, i Elio e le Storie Tese hann scurtaa de bon i sò
aparizion televisiv e la produzion artistega, e anca l'arriv de on noeuv member
in de la formazion (l'Antonello Aguzzi, ciamaa Jantoman) l'ha minga voruu
significà ona sostituzion del pòlistrumentista cremasch, in quant el Jantoman el
sòna nò el sax ma i taster elettrònich, soratutt duranta i concert. A bon cunt,
in del 1999, i Elio e le Storie Tese hann faa sortì duu noeuv CD: el primm,
Craccracricreccr, l'è staa asse manch brillant di quij precedent, anca se i
canzon La Visione e Discomusic gh'hann avuu on grand success de pubblich
(Discomusic l'è andada al Festivalbar, indove per la segonda voeulta el grupp
l'ha faa de tutt per fà capì che eren dree a cantà in playback: de fatt, menter
la musega e la vos andaven, lor eren mut e immòbil ); el segond, Tutti gli
Uomini del Deficiente, colònna sonòra de l'omònim film de la Gialappa's Band, el
contegniva, oltra a bran strumentai, anca canzon inedit e de veggia origin (Yes
I Love You, Risate a Denti Stretti) e participazion del Lucio Dalla
(Psichedelia) e de la Raffaella Carrà (Presidance) e ona cover de Hommage à
Violette Nozières del grupp di Area. Semper in quell ann lì hann vingiuu a
Dublin on premi di European Music Awards de MTV, quell de Best Italian Act. In
quell'occasion, i Elio e le Storie Tese hann voruu mostrà tucc i stereòtip sora
i italian: l'Elio, sul palch, l'ha dii nanca ona paròlla in Ingles, menter i
alter member del grupp faseven finta de vess nò interessaa a quell che l'era
dree de succed, per finì poeu a parlà de come l'è che la se fa ben la pasta .
Inoltra hann curaa el doppiagg italian del segond film de Austin Powers. El 1999
l'è restaa famos per i fan del grupp anca per la finta rissa fada a la
trasmission Night Express (Canale 5), indove hann fingiuu de piccàss con di gent
che ghe vosaven adree (e che in realtà eren member del fan club), tant che la
conduttris Tamara Donà, che la saveva nagòtta, la gh'ha 'vuu de domandà de mett
la pubblicità .

Del 2000 inveci l'è 'l famos concert de Lugan al qual hann tolt part anca
l'Oliver Skardy, el Riccardo Fogli e l'Ike Willis, cantant e ghitarista in d'on
mugg de canzon del Frank Zappa, musicista american al qual i Elio e le Storie
Tese hann semper dii de vesses ispiraa (tra l'alter, el concert l'è staa
registraa de la RTSI): on'antologia del concert l'è sortida a la fin del 2000 in
cassetta e, in del 2011, in DVD. In del 2000, in occasion di Campionaa Europee
de Folber, i Elio e le Storie Tese hann faa la canzon La gente vuole il Gol, su
la musega de Ùnanimi. El 2001 l'è staa l'ann de Made in Japan - Live at Parco
Capello, el primm CD live del grupp, con registrazion di concert tra l'ann 1996
e 'l 1999 (donca quand el Feiez a l'era anmò viv). In quell ann lì l'è staa
trasmettuu su RAI2 (vers i duu de nòtt, senza varguna campagna pubblicitaria)
Vite Bruciacchiate, seri televisiva in quatter pontad fada di Elii duranta el sò
tour in America, che la cuntava la participazion de l'Enzo Arbore.

Per vedè on noeuv album in studi el s'è dovuu spettà el 2003, quand el grupp
l'ha faa sortì Cicciput, che 'l retornava al stil e aj tematich di disch pussee
vegg che el gh'aveva i ospitad del Max Pezzali (Shpalman), de l'Enrico Ruggeri
(Gimmi I., Pagàno, Cani e padroni di cani), de l'Ike Willis (Gimmi I.), del
Maurizio Crozza (Shpalman, Pagàno), del Claudio Bisio (Gimmi I.) e del Gianni
Morandi (Fossi figo). In particolar, el gh'ha avuu on grand success el singol
Shpalman, in de la version cantada domà del Rocco Tanica (al contari de la
version del CD, che l'eva on duett cont el Max Pezzali). El video de questa
canzon (che 'l gh'ha come protagonista el Mangoni) l'ha vingiuu el premi de
Miglior videoclip italiano.

Bisògna anca regordà che tra la fin di ann '90 e l'inizzi del millenni noeuv
(soratutt el period 1999-2001), i Elio e le Storie Tese hann despess partecipaa
'me musicista a la trasmission Mai Dire Gol e Mai Dire Maik de la Gialappa's
Band. In quei occasion chì hann despess cantaa canzon del sò repertòri ma anca
ròbb de alter, despess in compagnia del Fabio De Luigi, del Maurizio Crozza ò de
la Paola Cortellesi.

In del 2004 l'è nassuda l'idea de vend a la fin di concert on CD con la
registrazion de la primma ora de l'istess (i CD brulé ). Semper in quell'ann l'è
nassuda anca la Hukapan, la cà discografega de proprietaa del grupp, che l'era
in polemega con la politega de la sò veggia cà. De quest iniziativ l'è vegnuu
foeura Ho Fatto Due Etti E Mezzo, Lascio?, la tracklist di CD brulé del tour
2004, segutada de Il Meglio di Ho Fatto Due Etti e Mezzo, Lascio? che 'l
contegniva el mej di registrazion. L'idea la va innanz anca adess (2005: Grazie
per la splendida serata; 2006: Coèsi se vi pare; 2006: Qualità Oro; 2008:
Supermassiccio). In del 2004 l'è staa publicaa anca el singol Oratorium, dedicaa
a la vita in di oratòri cattòlich. A partì del 2005, cont el concert de
Castellazz de Bollaa, a Villa Arconaa, la nass anca l'idea di DVD brulé: la
registrazion video del concert.

El tour del 2006 el s'è ciamaa Coèsi se vi pare: insemma a lor el participava
anca l'amis de veggia data Claudio Bisio, e 'l spettacol el contegniva canzon
sia del grupp che del còmich. Del concert de Mantova l'è staa faa on DVD, e 'l
filmaa l'è staa despess trasmettuu su SKY (canai Jimmy e Comedy Central). In del
2006 l'è sortii anca l'autobiografia del grupp, Vite Bruciacchiate - Ricordi
confusi di una carriera discutibile, che 'l cuntava anca di intervent de amis e
collega musegaj.

Duranta el tour del 2007, Emozioni Fortissime, hinn staa presentaa di canzon del
sò futur CD (Parco Sempione, Indiani, La Lega dell'Amore). A causa di laorà per
el noeuv album, el Rocco Tanica l'è restaa a Milan (minga semper, però) e 'l sò
ròl l'è staa ciappaa de on alter vegg amis del grupp, el Vittorio Cosma,
soranomenaa per l'occasion Clayderman Viganò.

Infin, dòpo cinch ann, in del genar del 2008 l'è sortii Studentessi, segutaa di
singoj Parco Sempione e Ignudi fra i nudisti (quest chì duranta l'estat). In
particolar, la canzon Parco Sempione (el qual video l'è staa premiaa come
Miglior videoclip de l'ann) l'è stada on grand success e, come tucc i success,
la gh'ha avuu di critich per come l'aveva parlaa de la Gionta de la region
Lombardia, accusada de avè fà tajà el Bosco di Gioia (on'area verda de Milàn)
per fàgh sù di pròpri edifizzi, contra el vorè de 16.000 persònn (traj quaj
gh'era anca el Rocco Tanica) che s'eren oppos a questa iniziativa.

El DopoFestival l'è stada ona sòrta de reappacifigazion tra el grupp e 'l Pippo
Baudo dòpo i avveniment del 1996. El presentador, òspit del programma, l'ha
lodaa la qualitaa de la trasmission e la conduzion di Elii, che, per lù, eren
riessii a fà on programma intelligent e spiritos senza cadè in volgaritaa ò ròbb
simel (e gh'è anca de dì che per tutta la durada del DopoFestival el grupp l'ha
voruu minga fà pubblicitaa a Studentessi, che 'l sortiva duranta quell period).
A l'ultima pontada del Festival, i Elio e le Storie Tese hann cantaa foeura
concors Largo al Factotum (aria ciappada de El Barbee se Sevija del Gioacchino
Rossini), definida di giornai vuna di esibizion pussee applaudii de la serada. A
la fin de l'esibizion, sonada con perucch e vestii del '700, l'Elio l'ha dedicaa
la canzon al Feiez, cont el regordà che anca lù l'era staa sul palch del Teater
Ariston on quaj de ann primma (varda el video de l'esibizion). El DopoFestival
l'è staa nomenaa vun di des programma miglior de l'ann 2007/2008.

Al concert del Primm de Magg, i Elii hann cantaa tré canzon: Gargaroz, Parco
Sempione e ona version de Largo al Factotum dedicada, come desvòtt agn primma,
al Ciarrapico, che l'era staa eleggiuu in Parlament cont el Pòpol de la Libertà
in seguit ai elezion del 2008.

El tour del 2008 (Supermassiccio tour) l'è staa dedicaa a la promozion del noeuv
album (Supermassicio l'è el nòmm de vuna di canzon de Studentessi), e l'ha vist
la participazion come corista de la Paola Folli. In del december del 2008 l'è
staa faa a Crema on concert in onor del Feiez, mòrt des ann primma, ciamaa
Panino Day, che el gh'ha avuu on grand numer de òspit. Semper in december, i
Elio e le Storie Tese hann refudaa l'Ambrosin d'Òr per protesta contra el comun
de Milàn, che l'aveva negaa l'onorificenza al giornalista Enzo Biagi e la
cittadinanza onoraria al Roberto Saviano, autor del liber Gomorra.

In del 2009, in occasion del LXI Festival de Sanrem, s'hinn propòst anmò come
possibil conduttor del DopoFestival, còssa che hann poduu minga fà a causa de
l'eliminazion de quell a òpera del noeuv conduttor e direttor artistich de la
kermesse, el Paolo Bonolis. In compens, el 13 fevree (duranta la trasmission
Parla con Me su RAI3) e hann faa i sò interpretazion di canzon che sarien staa
cantaa duranta el Festival (còssa ovviament assurda, vist che primma del
Festival nissun el pò savè come sien i canzon presentaa; e de fatt l'era ciar
l'intent umoristich e parodistich de l'esibizion). Duu mes pussee tard, el 19
april, hinn andaa a la pontada final del talent-show X-Factor (su RAI1), indove
hann faa on duetto con vun di finalista, i The Bastard Sons of Dioniso, cont i
quaj hann cantaa Uomini col Borsello (canzon che la se troeuva in Italyan, Rum
Casusu Çikty).

In occasion del terremòtt in Abruzz de l'april 2009 i Elio e le Storie Tese hann
participaa al progett Artisti Uniti per l'Abruzzo (Artista Unii per l'Abruzz),
cont el cantà la canzon de beneficenza Domani 21/04.2009 insemma a alter 55
cantant italian. In de l'autunn 2009 hann faa la sigla del programma radiofònich
de l'amis Linus Deejay Chiama Italia. Duranta l'ann hann participaa a la
trasmission Parla con Me, su RAI3, come band de compagnament del programma. In
quella occasion chì, oltra a introdù con jingle musicai i personagg invitaa al
programma, hann cantaa di canzon del sò repertòri e n'hann compòsta ona
quajvoeuna sora vari aspett de la vita politiga italiana .

In occasion different in del 2009, on quaj member del grupp l'ha diciaraa
l'intenzion de fà per quell ann chì on disch celebrativ per i vint ann de la
sortida de Elio Samaga Hukapan Kariyana Turu . A l'è fòrsi anca per quella reson
chì che 'l grupp l'ha faa, duranta l'estaa 2009, domà on concert .

El 2 ottober l'è sortii el primm singol del disch noeuv, Storia di un
bellimbusto, che l'è staa trasmettuu in anterprima su Radio Deejay el mattin del
dì prima. Semper in merit di celebrazion per i vint ann de la sortida de Elio
Samaga Hukapan Kariyana Turu, el 26 ottober 2009 i Elio e le Storie Tese hann
faa on concert celebrativ (oltra a vess ona sòrta de anteprima de Gattini) al
teater Arcimboldi de Milan, con la participazion de 48 musicista de la
Filarmonica Arturo Toscanini. Per el sò caratter unich, l'è staa anca trasmettuu
in diretta de SKY Primafila, prima voeulta in Italia per la stòria de quella
television satellitar chì.

On quai de dì dòpo, el 30 ottober, l'è finalment sortii el disch noeuv, Gattini.
In occasion de la sortida del CD (ona riproposizion cont orchestra de ona
quindesena de success de la stòria discografiga del grupp), i Elii hinn andaa
despess in television per presentàll. In particolar, hinn andaa a la semifinal
de X-Factor e a Quelli che il Calcio, indove hann cantaa Storia di un
bellimbusto. Per la prima occasion, s'hinn presentaa vestii come i Village
People, per la segonda (cont el regordà la perfomance che 'l grupp ingles di
Muse l'aveva faa on quaj mes prima pròppi in del programma condòtt de la Simona
Ventura), vist che cantaven e sonaven in playback s'hinn scambiaa i ròl
(Christian Meyer a la vos, Faso a la batteria, Cesareo al bass, Elio al
pianofòrt e Rocco Tanica a la ghitara).

El 17 genar 2010 l'è partii a Vicenza el noeuv tour teatral, spartii in duu
tòcch: Bellimbusti in Tour (inverna-primavera) e Bellimbusti Balneari
(estaa-autunn). L'ultimm concert del tour l'è staa faa a Milan el 12 november
2010, in occasion de on event de beneificenza per Telethon.

Dòpo el Festival de Sanrem del 2010 el grupp l'ha compòst di revisitazion de dò
canzon che hann partecipaa a la kermesse: Italia Amore Mio, cantada del princip
ereditari italian Emanuel Filibert de Savòia, del cantant Pupo e del tenor Luca
Canonici (segonda classificada); e Tutte le volte che, la canzon che l'ha
vingiuu el Festival e che l'è stada cantada del Valerio Scanu (el qual l'ha ditt
che a lù la parodia la gh'è piasuda ). Anca quella vòlta chì i parodii hinn staa
presentaa a Parla con Me e gh'hann avuu ona granda diffusion in su la red.

El 25 marz 2010 hinn staa trai òspit numeros de la trasmission-manifestazion
Raiperunanotte, condòtta del Michele Santoro in favor de la libertà de stampa,
danneggiada, segond lù, de la politiga del primm minister Silvio Berlusconi.

In de l'estaa del 2010, l'Elio l'è staa scernii per vess vun di quatter giudes
(insema a l'Enrico Ruggeri, la Mara Maionchi e l'Anna Tatangelo) de la noeuva
edizion de X-Factor, notizzia che però l'era dree a 'ndà in gir giamò de on quai
mes. Come giudes, l'Elio el gh'ha avuu ona popolarità granda e l'è riessii a
portà a la pontada final del programma (23 november 2010) duu di trii cantant de
la soa sqaudra, vun di quai, la Nathalie Giannitrapani, l'ha anca vingiuu,
menter l'alter, el Nevruz Joku, l'è rivaa terz.

Insema a l'attività de giudes per X-Factor, el cantant l'ha segutaa a collaborà
col grupp: la canzon Bunga Bunga compòsta a Parla con Me (a ottober) in occasion
del noeuv scandal sessual ligaa a Berlusconi l'è diventaa on noeuv tormenton de
la red, anca foeura de l'Italia. . Semper in del mes de november hann tòlt part
a l'ultima pontada del programma Vieni via con me, condòtt del Fabio Fazio e del
Roberto Saviano: chichinscì hann cantaa La Terra dei Cachi.

In del genar 2011 el sitt Rockol cont on sondagg j'ha nominaa i artista italian
pussee important del desenni 2001-2010.

Semper a cavall tra el 2010 e 'l 2011, la Gazzetta dello Sport l'ha promòss ona
distribuzion de asquas tutta la discografia del grupp, pù duu DVD de duu
concert: quell de Lugan del 2000 e quell de Piangipane (Ravenna) del 2010. In
del 2011 hann cantaa Pensiero Stupesce, canzon che la se troeuva in di titol de
cova del film Boris (sortii el 1 de april). In occasion di elezion amministrativ
milanes, el Mangoni el s'è candidaa con la lista de la Milly Moratti a sostegn
del candidaa del centro-sinistra Giuliano Pisapia. El grupp l'ha sostegnuu
attivament, tanto che poeu el Mangoni l'ha ciappaa addirittura 1068 preferenz.
La campagna politiga a sostegn de Pisapia l'è andada innanz anca per i quindes
dì prima del ballottagg, tanto che 'l venerdì 27 de magg hann cantaa al concert
in piazza del Dòmm che 'l metteva fin a l'istessa campagna. In del magg 2011 el
ven foeura el film Paul, indove l'Elio el dobbia el protagonista, che l'è on
marzian. In occasion di intervist faa in del period in del qual el film l'è
sortii al cinema, l'Elio l'ha dii che ghe sarà probabilment on noeuv disch in
del 2012 . El 20 de ottober el ven foeura la quinta stagion de X-Factor (quella
vòlta chì in sù SKY Uno, condòtt de Alessandro Cattelan), indove a troeuvom anmò
l'Elio 'me giudes, 'sta vòlta insemma al Morgan, a la Simona Ventura e a
l'Arisa. Anca in 'sta occasion l'è riessii a portà vun di sò protett in final (5
de genar del 2012), cioè 'l grupp turines de I Moderni (lù el gh'eva la
categoria di Grupp vocai), che poeu hinn rivaa segond denanz a la Francesca
Michielin. Per quest l'è staa confermaa anca per l'edizion che la vegnarà. A
X-Factor ghe toveven part anca la Paola Folli ('me vocal coach de la squadra de
la Simona Ventura, cioè la categoria di tosanett sòtta i 24 agn) e 'l Rocco
Tanica ('me "opinionista" per el Xtra Factor, che l'era el moment di comment
dòpo de la trasmission).

El 14 de genar del 2012 el scomincia in sù La7 el noeuv programma de la Serena
Dandini (che l'eva desmettuu de lavorà con la RAI) The show must go off, al qual
toeuven part, come grupp de compagnament, anca i Elio e le Storie Tese: la
primma pontada però l'è stada spostada a la settimana dopo, perchè quei de LA7
hann voruu fà ona pontada special del telegiornal per parlà de ona nav de
crociera che l'era fondada la nott prima in Toscana. Quand che l'è partida la
primma pontada (ona settemana dòpo) hann faa de l'ironia sora 'sta storia de la
nav e del pòcch coragg demostraa del sò capitan Francesco Schettino col cantà on
refasiment de Onda su onda de Paolo Conte, anca se inscì s'hinn portaa 'dòss ona
quai polemiga.

El 24 de genar hann faa la primma proeuva del sò noeuv tour denanz a domà ona
trentena de member del sò fan club e poeu el dì dopo hann scominciaa la tournée
teatral (Enlarge your penis tour), in de la qual hann presentaa dò canzon noeuv
(voeuna di quai la se ciama pròppi Enlarge your penis). Per 'sta reson lassen
perd per on poo la collaborazion con la Dandini, già che gh'hann de andà in d'on
fracch de sitt different per fà i concert e poden nò stà semper a Roma a
registrà el programma. In quei occasion chì el salta foeura la notizzia che in
de l'autunn del 2012 el sortirà el noeuv album, dopo quattr'ann de Studentessi .
Dòpo 'na quai settemana hinn tornaa a toeu part a la trasmission, fina a
l'ultima pontada.

In del genar del 2012 l'è anca sortida ona classifiga de la version italiana de
Rolling Stone (voeuna di revist musicai pussee important al mond), che l'ha
votaa Elio Samaga Hukapan Kariyana Turu el disco quell de quindes pussee
important de la storia de la musiga italiana .

I stori sora el noeuv disch seguten per tutta l'estaa, anca se la salta foeura
domà la notizzia de ona collaborazion cont i Area e on'altra cont el sò vegg
amis Curt Cress.

A la fin de magg Elio l'è staa confermaa anmò 'na voeulta a giudes de X-Factor
(l'edizion quella de ses), semper insemma a l'Arisa, Morgan e la Simona Ventura.
La trasmission l'è scominciada el 18 de ottober. Quella voeulta chì però l'è
minga riessii a portà vun di sò concorrent a la final.

El 26 de november, cont on referendum on line, vegnen scernii tant 'me i artista
indipendent pussee important de la storia de la musega italiana .

El 11 de dicember l'è sortii el noeuv singol del grupp, ciamaa Sta arrivando la
fine del mondo.

El tredesin de dicember dì dòpo inveci l'è saltaa foeura che tovarann part al
Festival de Sanremm del 2013 (dopo dersett agn de l'ultema voeulta): in quella
occasion chì besògna potrà dò canzon, e in del cas del grupp milanes i titol a
hinn Canzone mononota e Dannati forever. I canzon gh'hann avuu di bei recension
de part de la critega musical, che l'ha dii che 'l grupp l'era vun di promess
mejor de la kermesse. L'esibizion de la band (che l'ha deciaraa de vorè minga
rivà prima, ma quarta) la gh'è stada el 13 de febrar. Per la prima canzon
(Dannati forever) s'hinn presentaa vestii de cereghett (fòrsi anca per ridegh
sora al fatto che duu dì prima gh'era staa i dimission del Papa). A la fin, la
canzon che l'è passada a la serada final l'è stada La canzone mononota. In la
segonda serada l'Elio l'ha cantaa la canzon con scià ona giacchetta che la
gh'aveva duu brasc fint (compagn de quell che l'aveva faa anca in del '96). In
la terza serada (quella indè che se cantaven vegg canzon ch'even faa la stòria
del Festival), el grupp l'ha sonaa la canzon Con un bacio piccolissimo de
Robertino, presentada in del 1964. L'è staa compagnaa del Rocco Siffredi che
l'ha faa on'introduzion cont el lengg on zicch d'ona poesia de Jacques Prévert,
poeu l'ha sonaa con di strument pussee pinitt del normal. A la serada final del
16 de febrar hinn riessii a rivà in final, per poeu vess segond (anmò 'na
voeulta), dedree al Marco Mengoni e denanz ai Modà. Oltra a la segonda posizion,
i Elio e le Storie Tese hann vengiuu el premi de la critega (tant 'me in del
1996), el premi de la stampa e anca el premi per el rangiament musegal per
l'orchestra pussee bell. A marz l'è scominciaa el noeuv tour, e insemma ai
canzon sanremes hinn staa presentaa al pubblich alter dò canzon noeuv: Il ritmo
della sala prove e Complesso del Primo Maggio. Quest ultem l'è staa venduu 'me
singol e 'l gh'ha 'vuu on certo sucess, e l'è staa anca sonaa proppi al concert
del Primm de Magg a Ròma. El 7 de magg l'è staa publicaa, infina, el disch
noeuv, ciamaa L'album biango (citazion di Beatles e del sò White Album). In de
l'istess dì, in su Deejay TV l'è stada presentada ona pontada special de
Cordialmente, in ocasion di vint agn de la nassida del programma. Semper a magg,
l'Elio l'è staa confermaa on'altra voeulta 'me giudes de XFactor, insemma a la
Simona Ventura, el Morgan e 'l cantant ingles Mika. In de l'istess period, el
gh'ha daa la vos per on para de spot de la Vodafone. In di ultem concert del
tour de la primavera, al Concerton de Roma e anca duranta el tour de l'estaa, el
Rocco Tanica l'è minga vegnuu a sonà, e l'è staa sostituii (compagn del 2007)
del Vittorio Cosma. El tasterista l'è tornaa a fàss vedè al Concert de Sest San
Giovann del 14 de settember, anca se l'ha sonaa domà T.V.U.M.D.B.. In de
l'autunn del 2013 per la prima voeulta dopo vint agn, gh'è staa pu el pontament
con Cordialmente (el someja che sia el grupp che 'l Linus abbien vorsuu fà ona
pausa). A bon cunt, l'Elio l'ha segutaa a fà X-Factor (cont el Tanica a l'Extra
Factor), e l'ha portaa in final la soa cantanta Aba. Duranta la trasmission,
l'ha strengiuu on bon rapòrt cont el giudes noeuv, el Mika. A la fin del
programma, el salta foeura che l'Elio el farà pu el giudes in de la trasmission.
In de l'ann noeuv, el Rocco Tanica l'ha tòlt part a la giuria de qualità del
Festival de Sanremm del 2014. A metà de febrar l'è vegnuda foeura la notizzia
che 'l grupp el gh'avaria 'vuu on programma televisiv personal, su RAI 2. La
notizzia l'è stada poeu confermada: el 6 de marz l'è scominciaa el Musichione,
varietà musegal in segonda serada su RAI2, condott per ses pontad domà del
grupp. El programma (che 'l gh'ha in tra i sò ospet Nek, Mietta, Antonella
Ruggiero, Raphael Gualazzi, Fabio Treves, Pippo Baudo, Caterina Balivo, Federico
Russo, Frankie Hi-Nrg, J-Ax, Geppi Cucciari, Franco Cerri, Luca Parmitano,
Eugenio Finardi, i Area, oltra che di "intervist" del Rocco Tanica a Laura
Pausini, Valentino Rossi, Claudio Bisio, Marco Travaglio, Paola Cortellesi...)
però el gh'ha minga on gran sucess de publich, e l'ann dopo la vegna minga
confermada. Dopo el tour de concert estiv, ciamaa ancamò Neverending tour, in
autunn el grupp el torna (dopo on ann de assenza) a presentà la trasmission de
Cordialmente in su Radio Deejay. El 25 de november el sortiss foeura on cofenett
noeuv, ciamaa Dei megli dei nostri megli: ona regolta de trii CD pu on DVD.
Duranta l'autunn, l'Elio el va in gir per l'Italia cont on musical in su la
Fameja Addams, indè che lu l'interpreta el Gomez, insemma a la Geppi Cucciari
(che la fa la Morticia). A dicember el vegna presentaa el videoclip de la canzon
Luigi il pugilista, faa su del dissegnador umoristegh Sio (che l'ha semper
deciaraa de vess on gran fan del compless). In del 2015 el sortiss foeura el
singol Alcool Snaturato (una serata speciale), faa in colaborazzion cont el
Ministeri de la Salud. In del magg-giugn de quell ann, el Rocco Tanica (che 'l
se presenta semper meno cont el grupp in di concert) el fa on programma in
segonda serada in su RAI 2, ciamaa Razzolaser, con la Angela Rafanelli (indove
l'intervista personagg 'me Elisabetta Canalis, Max Pezzali, Luca Argentero,
Claudia Pandolfi, Nina Zilli, Vito Mancuso e olter anmò). Dopo de l'estaa (fada
quasi senza concert), vegnen foeura on poo de notizzi: l'Elio el torna a fà el
giudes de X-Factor (insemma a Mika, Fedez e a Skin). Duranta 'na quai intervista
el solta foeura che 'l grupp el saria dree a deslenguass, ma la noeuva la vegna
desmentida on quai dì dopo. El quatter de settember el sortiss foeura on singol
noeuv, Primo giorno di scuola, dedicaa ai fiolitt che scomincen i elementar. La
canzon la gh'ha on videoclip fada ancamò del Sio. In de l'autunn del 2015 i Elii
fann ona tourné che la va in vari center del Sud Italia. A X-Factor, l'Elio a
l'è bon de menà in final duu di sò cantant (Giosada e Davide Sciortino) e de fà
vengg pròppi el Giosada. El 13 de dicember del 2015 el vegna foeura che 'l grupp
el tovarà part, anmò 'na voeulta, al Festival de Sanremm, con la canzon Vincere
l'odio (titol che l'è 'l contrari de la canzon Perdere l'Amore del Massimo
Ranieri, indè che 'l Rocco Tanica l'aveva sonaa el pianofòrt). A la fin de
l'ann, el grupp el presenta Cacolatini: ona regòlta di primm trii album (Elio
Samaga Hukapan Kariyana Turu, Italyan, Rum Casusu Çikti e Esco dal mio corpo e
ho molta paura) con scià ona serie de DVD con dent filmaa de repertòri messedaa
cont on fals documentari in su la carriera soa de lor. In 'sti filmaa, el
soltaria foeura che 'l ver autor del sucess de Elio e le Storie Tese a l'è staa,
in realtà, el cantant ingles Mal, che in segrett j'avaria vuttaa a deventà vun
di grupp pussee famos de l'Italia. Al Festival ghe riven in d'ona formazzion
scurtada, cioè senza el Rocco Tanica: de fatti quell lì l'era staa tiraa dent al
Festival per fà on sketch a la fin di vari sirad del presentador Carlo Conti
prima anmò che la canzon la fuss scrivuda. L'esibizzion del grupp a l'è stada
fada in de la segonda sirada del Festival, el 10 de febrar del 2016. Duu dì dopo
l'è sortii foeura el sò album noeuv, ciamaa Figgatta de Blanc.

I Elio e le Storie Tese hinn staa despess definii come musicista de rock
demenzial. Ma a lor la ghe pias nò questa definizion, perchè voeuren evità de
vess accomunaa a grupp come i Brutos, i Skiantos ò i Gem Boy. L'è vera che se de
ona part (soratutt aj origin) el grupp el s'è ispiraa al stil "demenzial", per
modalitaa de umorismo e concert, de l'altra el s'è impegnaa a desviluppà ona
qualitaa de musega assee elevada, e ona capacitaa de passà senza tròpp problemma
a qualsessia stil, del rock (John Holmes, Yes I Love You, Essere Donna Oggi) al
blues (La Saga di Addolorato, Puliletti Blues), del metal ò hard-rock (Urna,
Omossessualità) al country (Indiani), del reggae (Abbecedario) a la disco (Born
to be Abramo, Discomusic, Pippero, La Chanson), del folk (Zelig: la cunesiùn del
pulpacc) a la musega latina (El Pube). Hinn capazz de fà canzon con domà tòcch
de alter musich (Indiani; Born to be Abramo), ò anca cont el sonà al contrari i
laorà de alter artista (Ignudi fra i nudisti l'è Suspicious Mind de l'Elvis
Presley al contrari).

Per i sò capacitaa musegaj, i vari member del grupp hinn staa despess ciamaa a
sonà in disch de alter cantant, traj quaj se pòden regordà el Roberto Vecchioni,
el Daniele Silvestri, el Fabrizio De André, la Mina, i Righeira e i Ricchi e
Poveri. Inscambi, on mugg de artista e musicista hann voruu participà come òspit
in di sò disch: Pierangelo Bertoli, Riccardo Fogli, Claudio Baglioni e l'Enrico
Ruggeri traj pussee famos.

A causa de quest messagg musegal originari, gh'è chi el voeur vedèi come member
de on grupp de rock progressiv a tucc i effett. L'è minga on misteri però che i
Elio e le Storie Tese se sien semper ispiraa, sia per la commistion di gener,
sia per el sò surrealism, al musicista american Frank Zappa (1940-1993), anca se
hann despess hann deciaraa de vorè creà on quajcòss de noeuv e original, per
podè ciappaa l'interess di ascoltador.

I Elio e le Storie Tese disen anca de avè inventaa on noeuv gener musegal, el
gezz che, a differenza del jazz, l'improvvisa nò sora on tema musegal ma sora on
argoment: canzon gezz hinn La Saga di Addolorato ma soratutt L'Indianata, che la
cambia paròll a ògni esibizion (la canzon l'è cognossuda anca come Casalinga
Alcolizzata, a causa de l'argoment fiss sora el qual la vegn fada
l'improvvisazion).

Vun di "pilaster" del success di Elio e le Storie Tese l'è staa el numer semper
pussee grand de fan che l'andava a scoltài dòpo d'avè sentuu voeuna di tanti
registrazion pirata. Per quella reson chì el grupp el gh'ha on rappòrt bell fòrt
cont el pubblegh, e donca per la pupart de l'ann l'è semper in tournée. Al
moment, i unigh agn in di quai el grupp l'è minga andaa in tour (foeura che on
quai concert isolaa o a la television) hinn staa el 1991, el 1995 e 'l 2009: la
reson l'è semper stada quella de la preparazion de on disch noeuv per l'ann che
'l saria vegnuu. El rappòrt cont i fans l'ha faa inscì che hinn nassuu di moment
quasi rituai, che vegnen ripetuu in tucc i concert, e che di volt veden anca la
participazion de quei che hinn i fans pussee fanategh.

Al dì d'incoeu, i Elii spartissen giò el tour in duu bròcch: vun
d'inverna/primavera, faa in di teater, e l'alter d'estaa/inizzi autunn, sonaa a
l'avert. Tendenzialment la scaletta del tour faa in inverna/primavera e quell de
l'estaa/autunn hinn different (in del 2004 e in del 2005 l'era staa spartii
addirittura in trii bròcch). El nòmm del tour el vegn foeura o de ona canzon che
la sarà sonada duranta i concert o per di ròbb che gh'è vegnuu in ment a lor.
Per esempi cognossom i nòmm de quei tour chì:

On moment tipich del concert el se presenta quand el riva el Mangoni in sul
palch: el pubbluch el se mett ad applaudìll, come se 'l fuss lù el protagonista
del concert, e minga el grupp. A 'sto pont, l'Elio el fingg de vess inrabii cont
el pubblich: di voeult el dis che 'l voeur andà via del concert per vedè quant
hinn quij che hinn vegnuu là per scoltàll e quant inveci hinn lì per el Mangoni.

On moment tipich inveci di concert di agn '80 l'è quell che 'l gh'eva primma de
la canzon Vivi, vivi Rocco: el Rocco Tanica el fingeva de avè sbajaa a sonà ona
nòta, e per la disperazion el voreva coppàss. Allora el rest del grupp el
scomenzava a sonà la canzon (parodia de We will rock you di Queen) per cercà de
fàll rid, ròbba che la succedeva semper. A 'sto pont, el concert l'andava innanz
(varda chì; on'altra variant la vedeva el Rocco Tanica che 'l fingeva de avègh
on infart; el vegniva reanimaa ma lù el diseva de vorè morì perchè menter l'era
dree de passà a mejor vida l'aveva vist ona lus bianca, e là gh'eren tucc i sò
vegg parent mòrt e donca voreva 'ndà con lor; a 'sto pont la partiva la canzon,
come se pò vedè chì).

Duranta la canzon Cara ti amo gh'è la fras Non è vero, tu non capisci l'universo
femminile ("L'è minga ver, ti te capisset nò l'univers femminin"): in tucc i
concert la paròlla Non la vegn prolungada per on quaj de mignuu. Istess l'avvegn
con Alfieri (la fras l'è: trae dall'Uomo del Giappooooooooone, var a dì el trà
de l'Òmm del Giappoooooooooon). Semper in Alfieri, quand gh'è la stròfa del
Cesareo, l'Elio e 'l Faso proeuven in tutt i maner de fàll rid, e despess ghe
riessen (hinn puu i vòlt in di quaj quest obbiettiv el vegn conseguii che quij
on di quaj el Cesareo el riess a restà impassibil, ò almanch a finì de cantà el
pròpri tòcch de canzon). In del CD Del Meglio Del Nostro Meglio Vol. 1, indove
gh'è la version offizial de Alfieri, senza el test vesin se pò minga capì come
la sia la stròfa del "pòver" ghitarista, vist quant el rid. In del tour del 1988
i Elio e le Storie Tese hann presentaa on'altra version de Alfieri (ciamada
Alfieri 2) a la fin de la qual el gh'era on longh assolo de ghitara sora i nòt
de Out in the daylight del Mike Rutherford. A la fin de l'ann, con l'entrada del
Feiez in del grupp, Alfieri a l'è stada presentada in d'ona ulterior version, in
de la qual el pòlistrumentista cremasch el cominciava la soa stròfa ma el
vegniva interrompuu di insult del rest del grupp.

In Oratorium, la maggior part di member del grupp el cambia el pròpri strument
musegal (el Faso a la batteria, el Christian Meyer al bass, el Rocco Tanica a la
ghitara, per esempi; e gh'è el Mangoni vestii come on bagaj, cont on berrettin
roeusa mettuu a l'invers e i pantaloni cont i bretell giald, che 'l giuga cont
ona balla).

In del tour del 1987, l'Elio, a linizzi di concert, el diseva che 'l sò grup a
l'era lì per sostistuì i Elio e le Storie Tese, e che in realtà lor eren on
grupp de musega greca (e lù donca a l'era Elios, el pianista Roccos eccetera).
Duranta el tour del 2000 i concert eren caratterizzaa de duu medley: el primm, a
l'inizzi de l'esibizion, el cominciava con Out in the daylight e 'l segutava
cont tòcch de canzon del repertòri pussee recent del grupp (Balla con i
barlafüs, Tonza patonza, Help me, L'astronauta pasticcione). El segond, che
l'era staa giamò propòst duranta i tour del 1987 e del 1990, el se ciamava Perdo
anche l'ultimo dente e cerco di riavvitarlo e 'l contegniva on mucc de canzon
che eren ann che i Elio e le Storie Tese je sonaven minga (compagn de El Sciur
Francesco, Abbecedario e Settore Giovanile Targato Travagliato) insemma a canzon
pussee recent (Presidance, La Terra dei Cachi) e a canzon e musegh de alter
artista (el Te Deum, Radio GaGa di Queen). I Elii cont el scherzà diseven de
vesses ispiraa, per quell medley chì, a quell che aveven faa i Pooh per el sò
anniversari quell de vintcinch. La tradizion di medley a l'è segutada in di ann
dòpo: duranta i tour de 2007 e del 2008 a l'è staa presentaa on medley de tutt i
canzon disco del grupp (in ordin: Pippero, La Chanson, Discomusic, Born to be
Abramo).

In Servi della Gleba, la telefonada final la fa el bassista Faso: menter l'è
dree a telefonà el bass l'è sonaa de l'Elio (prima del Feiez) Duranta la canzon
Tapparella (sonada de sòlit vers la fin del concert), el ritornell final (Forza
Panino) l'è dedicaa al Feiez: tutt el pubblich el se mett a cantà Forza Panino e
a batt i man a temp. Duranta l'esecuzion, anca l'Elio el sòna ona ghitara.



https://lmo.wikipedia.org/wiki/Dialett_ticines

Cula paròla Ticines a sa inteend i dialett che i è parlaa in Tesin (vün dai 26
cantón svizzer) e in Mesulcina e Calanca (dó vall dal Canton Grison).

Da na part a l'altra dal Canton a sa parla vari dialett e spéss i è anca
veramént diferént vün da l'altru: par esémpi i dialètt dala Leventina, dala Val
da Blégn, dala Val Magia e dala Val Verzasca i è cunsideraa dialett lumbard
alpin. Vist che gh'è tüta sta diferénza a sa parlarà sura tütt da chell püssée
parlaa: ul dialett da Lügan.

In dal dialett ticines i è staa dubiaa par la prima völta in lengua lumbarda düü
film american, ciuè Se ta cati ta copi e Düü testimoni scomod.

Besogna dì che 'l nom "tisines" el gh'ha una funziun suratüt pulitiga e 'l
serviss a ciamà in d'un modu cumpagn tücc i parlà del Cantun: intant podum truvà
una bela diferenza tra i dialet che se tröven a nord e a süd del Munt Scender:
quei de sota (ciuè quei de la zona de Mendris e de Lügan, ma anca quei de la
cità de Belinzona e de Lucarn), se sluntanen minga tant del mudel insübrigh
central (ciuè quel de Milan, Brianza, Com, Lech, Vares); quei de sura inveci
(dunca i parlà di distret de Belinzona, de Lucarn e di vai) gh'han di
carateristigh "alpinn", e hin el tisines ver e propi. Inultra di vai Magia,
Unsernun, Cent Vai e Verzasca (che varden in direziun del Lagh Magiur) gh'han
una sua inflüenza sura l'Alt Ussulan, intanta che quei de la Riviera e di vai
Bregn e Leventina hin ligaa a quei de la Mesulcina e de la Calanca e, in fund,
anca un poo al Rumancc. Tendenzialment, i dialet "tisines", cume 'l diseva anca
l'abaa Pietro Monti in del 1841, cunserven di carateristigh püssee arcaigh
respet ai dialet de la Lumbardia, püssee inflüenzaa di inuvaziun del Milanes (e
dunca, de luntan, de l'Italian):

Una roba interessanta l'è che in certi paes, spantegaa un poo per tüt el Tisin
(ma suratüt in de la zona central, in Val Mesulcina e in de la Bassa Leventina),
la [y] la s'è perdüda e la ven pü druvada, sustitüida de una nurmal [u]. Quel
lavurà chì el süced a Belinzona (in de la fraziun de Carass) Pronz, Lümin (in
dialet, Lumin/Limin), Molen, Cree, Crescian, Ludrin, Iragna, Personegh, Bodi,
Sovri, Cavagnai, Anzonegh, Chironegh, Isurn (in di fraziun de Arvess, Lögh e
Berzona), Musogn, Brissagh, Runch, Scona, Lusun, Mergöscia, Alt Malcantun
(fraziun de Fescogia e Bren), Cavriasca (in di fraziun de Cagial, Lupagn, Bidogn
e Ruvered), Sunvigh, Lügan (in de la fraziun de la Vila), Cader, Cama, Gron,
Legia, Ruree, San Vitur, Verdabi, Lustal, Suazza e Mesoch.

De norma quei là a hinn anca i sit induve la spariss anca la [ø], che la vegn
una [e] semplis (o 'na [o], a segunda de la pusiziun). Anca in d'un quai paes de
l'Ossula el se ved quel mestee chì (per esempi a Dravegn, che un temp el se
ciamava Dravögn). In ogni cas, cul passà del temp l'è nassüü una specie de
dialet cumün, una koinè basada suratüt sül dialet de Lügan e de Belinzona, i
cità püssee grand e impurtant del Cantun.

In di alter zonn de la Svizzera italiana (Val Bregaja e Val Pus'ciav) se parlen
alter variant de l'Insübrigh: in de la prima val, un dialet de transiziun cunt
el Rumancc, in de la segunda un dialet valtelines.

Un omen ul gh'ieva düü fiöö. El piü ponzel de 'sti düü u gess al pà: "Pà, dam er
part der mè robe ch'am vengg a mì!" e 'l pà u 'j dividè e de longh ugh dè 'r
part. Da gnò a poich dì, el piü ponzel el se tirè el tut sot lüi e 'l se 'n giè
da luntagn, dove 'l burdigò er sostanze malament con or bozerre. Quand u iva
'biüü magjou el tut, in quii part u vignè una gran carestia, e cominsiè a balà
biot. L'è näicc ad atacàss ad una cà d'un bon starent de quel paes, e u l'ha
mandou a pastürgà i purghi. Là a l'auress volüü impinì er büseghe der corobia
che maghiavan i porsei, ma nessün i 'gh davan brigh. Finalment, avend rifletrii,
ul dis: "Quäncc famej in er cà du mè pà i maghien assessenn, e mì assidi qui der
fam! A vuj levà, e pù a vuj nà dal mè pà, a 'gh vuj dì: Pà, hoo pecou contra er
siel e contra tì; mì ne son piü degn d'esser ciamou tò fiöö; fam servizzi de
metem co gli tuò famej". El s'è vultou intant, e l'è vegnüü con er pà. E l'era
ach mò da lungg e 'l sò pà ul vidè, u s'è metüü in compassion, l'è corüü a
vetàss sül ciul e u l'ha pasciou sü. "Pà", ugh dis el filiu, "hoo pecou contra
er siel e contra tì; mì ne son piü degn d'esser ciamou tò fiöö". Ma 'l pà ugh
dis ai servitor: "Portè chilò una sgiaghe 'r piü boriola e vestìl, metìgh nel
dit un anel, e metìgh sü i calzei in di pee; Menègh fuori un videl grass e
strübièl giù, maghièm e stèm alegri. Perchè 'sto mì fiöö l'era mort e l'è tornaa
a vivà; l'era perdüü e u s'è troväicc" e i han incominsiaa a fà festin. Intant
el fiöö maiuu, che l'era in er campagna, l'è tornäicc e quand l'è stäicc aprö
der cà, l'ha sentii ch'i sonavan e cantavan. E domandè a vügn di sò servitor:
"Quel chi fan in cà mea?" Ugh dis el servitor: "Qui l'è vegnüü el sò fradel, e
'l sò pà l'ha fäicc mazzà el videl piü grass, perchè l'ha ricüperou el filiu
sagn e sald". Quest ignora, rabiou, u n'ìva volüü piü nà en er cà; e lo pà,
näicc fora, u l'è metüü dress a pregàl. Ma lüi u gi ha respondüü al pà: "Guarda,
quäncc agn l'è che mì son er tò comandament; e ti m'è mai däicc un iörì perchè
stassom alegro con i mè amis; Ma l'è vegnüü el tò fiöö, che ti ha gh'la maghiou
tut er sò part der robe con i pitann, e tì ti j'è fäicc strübià giü er videl piü
grass". El pà u gh'ha respondüü: "Fiöö, tì ti see semper stäicc con mì, e tut el
mè l'è tò; Ma bentava ch'a stassom alegri e che a festeggiassom, perchè 'l tò
fradel l'era mort e l'è tornaa a vivà; l'era perdüü e 'l s'è tornaa a trovà".
Bernardino Biondelli, Saggio sui dialetti gallo-italici, 1853, pag. 44

Ün um o gh'eva doi fant. E r'ha dicc ol pü piscen de quigl: "Oh, pà, dem ra part
dra roba ch'o 'm toca!" e lü o gh'ha spartii ra roba. E 'd lì a poch, miss
insema tücc cuss, ol fant pü piscen o l'è nacc viagiand 'n ügn pais luntagn, e
là r'ha bütou ol facc sò vivend in bagurd. E dapù ch'r'ha 'biüü consümou tücc
cuss, r'ha facc 'na gran carestria in col pais, e corü r'ha 'menzou a ess
nessità. E r'è nacc e o s'è miss con ün zitadin 'd col pais; e 'l r'ha mandou a
ra soa campägna a pass i pörsc. E o bramäva d'impì ol sò botasc dil scörsa ch'i
majava pörsc, e onzügn ga 'n dava. Ma lü, tornou in sè stess, r'ha dicc: "Quancc
famej in cà dol mè pà i gh'ha pagn a sbach, e mì chì sbasiss dra fam! Am drizzrò
e narò al mè pà, e 'gh dirò: O pà, hoo pecou contr'or sciel e inass a voi; Mò 'n
sun mia degn d'ess ciamou vust fant; fèm cum vügn di vust famej". E o s'è alzou
e r'è nou da sò pà. E r'era ancamò luntagn lontagn che sò pà o r'ha vist e o s'è
möss a compasgion e, corend, o gh'è saltou al cöl, e o r'ha basou. E ol fant o
gh'ha dicc: "O pà, hoo pecou contr'or sciel e inass a voi; mò 'n sun degn d'ess
ciamou vust fant". Ma ol pà r'ha dicc ai sò famej: "Prest, tirei fora ol
sgiupogn dra festa, e meteigla indöss, e meteigh ügn anil in deit, e i calze in
pee. E tirei fora ol vedil ingrassou e mazzèl, e majem e fem past. Ché 'sto mè
fant r'era mört, e r'è resüssitou; r'era pers e r'è trovou". E i ha 'menzou a fà
past. Intratant ol sò fant majoo r'era in campägna e, quand r'è tornou e r'era
arent a cà, r'ha sentüü ol sangh e ol bal. E r'ha ciamou vügn d'igl famej e o
gh'ha dmandou cuss i era 'sti cuss. E corü o gh'ha dicc: "Vust fradil r'è tornou
e vust pà r'ha mazzou ol vedil ingrassou, perchè o r'ha ricovrou sagn e salv". E
o gh'è 'gnüü ra räbia e no 'r vurìa mia nà in cà; donca sò pà, vegnüü 'd fò,
r'ha 'menzou a pregà. Ma lü, rispondend, r'ha dicc a sò pà: "A ra fé, da tancc
agn mi a ov servia, e n'hoo maigl trapassou ugn vust prezet; e maigl no m'hei
dacc ugn cauret da fà past coi mè amis. Ma dapù che 'sto vust fant, ch'l'ha
majou ol facc sò coi sgualdrign, r'è vegnüü, hii mazzou per lü ol vedil
ingrassou!". Ma lü o gh'ha dicc: "Oh, fant, tì t'è sempra con mì, e tüta ra roba
mia r'è tou; Ma 'zügnäva bé fà past e stà alegro, perchè 'sto tò fradil r'era
mört, e r'è resüssitou; r'era pers e r'è trovou". ibidem, pag. 46

On um a l'ha 'vüd düü fiöö. E 'l piü giovan da custor o gh'ha dii al padar: "Pà,
dem la mea part ch'a 'm toca!" e 'l padar o gh'ha fai fora i part. Da lì a poch
dì, dop che l'ha metüü insema tütcoss, el fiöö piü giovan o s'è toi sü e o 's
n'è andai via luntan, e lì l'ha fai balà tütcoss in stravizzi. E pö, quand l'ha
'vüd finid da sgürà tant com o n'aveva, l'è vegnüda ona gran carestia in quel
paes, e lü l'ha comenzad a sentìssla in di cost. O 's n'è dunca 'ndai e o s'è
tacad adree a on sciur da quel paes, ch'o l'ha mandad in d'ona sova vila a cürà
i porscei. E costü o voreva pür anch podèss intesnà la büseca con quii giandasse
ch'a mangiava i porscei: ma nissün a ga 'n dava. Alora l'è tornad in sè stess e
l'ha dii: "Quanta servitoraja là in cà 'd mè padar la noda in bondanza, e mì
intant chinscì a crep da fam! A vöj propi tòm sü, e andarò dal mè pà e a 'gh
dirò: Pà, a l'hoo propi faia grossa col Signur e con vü; Ormai a no merit piü da
vess ciamad vost fiöö; fèm come vügn di vost servitur". E, tojendas sü, l'è
vegnüd dal sò pà. Quand pö l'era anch mò lontan, o l'ha vedüd el sò pà, e o s'è
movüd a compassiogn e, corendagh incontra, o si gh'è bütad sül col e o 'l basà
sü. E 'l fiöö o gh'ha dii: "Pà, a l'hoo propi faia grossa col Signur e con vü;
ormai a no merit piü da vess ciamad vost fiöö". Ma el padar l'ha dii ai
servitur: "Presto, portee chì el piü bel vestid e vestìl sü, metìgh l'anel in
did e i scarp in pee; E menee scià on vedel ingrassad, e mazzèl sgiò, e mangem e
fem past;<br perché 'sto mè fiöö l'era mort e l'è tornad in vita; l'era pers, e
o s'è trovad". E lì i s'è metüd adree a fà past. L'era mò el sò fiöö magiur in
campagna e, in dal vegnì e in dal vesinàss a la cà, l'ha sentid a sonà e cantà.
E l'ha ciamad on servitur e o gh'ha domandad quel ch'l'era 'sta roba. E costü o
gh'ha dii: "L'è vegnüd el vost fredel, e 'l vost pà l'ha mazzad sgiò 'n vedel
ingrassad, perché l'è tornad salv". L'è donca andai in colera, e o no voreva
miga andà in cà; peró l'è vegnüd fora el sò pà, e o s'è metüd adree a pregàl. Ma
costü, respondend, o gh'ha dii al sò pà: "Ecco, i è già tanci ann che mì av
stagh in obedienza, e a no son mai andai fora ona volta dai vost comand; e a
m'hii mai dai on cavret par stà on poo alegar coi mè amis. E inscambi, apena
ch'o l'è rivad 'sto vost fiöö, che l'ha consümad tüt el fat sò coi strasciunn, a
gh'hii mazzad sgiò 'n vedel ingrassad". Ma lü o gh'ha dii: "Fiöö, tì te seet
sempar con mì, e tüt el mè l'è tò; Ma bisognava fà past e stà alegar, perché
'sto tò fredel l'era mort e l'è tornad in vita; l'era pers, e o s'è trovad".
ibidem, pag. 47

Av disaroo donchia chie in di timp dur prim re de Cipru, dopu chie Gotifré de
Bügliom l'ha fäcc sova 'r Tera Santa, l'è chiapitoo che r'üna femna polida de
Guascogna l'è näcia a trovà 'r Santo Seporcro e, vignend indree, cand r'è büda a
Cipro, l'è stäcia urtregiada da certi discrianzä. E lee, sbofferomnazzo, tüta
marinconica de 'sta roba e sanz'un zich de cunsuraziom l'ha pansäcc de nà r'a
cerchià sgiüstizia dar re; ma intramezz o gh'è stäcc dicc chie la traress via er
fadighia, perchié lü l'era un umenazzu poch permaros e chie o s'an lassäva fä
aicì lü e o vendichiava né quij de lü stess né quij dei älcc, anzi o 'j
sustegneva: e ingora vüm che l'avess um poo de rabia o 's vendichiava e o 's
sfughiava col fägn a lü. Sentend 'sta roba quela femna e sanza vess pussibru fä
er vendeta, par pudè 'vègh um poo da pas l'ha pansoo de tuchiàl propi in du vivo
der suva vita; e näcia piansgind denanz a lü, la gh'ha dicc: "El mè sciur, mì a
vegni micia ar tova presenza par 'vègh sgiüstizia dei dispressi ch'i m'ha fäcc,
perchiè a m'an speci gnanchia; ma, par 'vègh um poo 'd pas, mostrum tì ar manera
de sufrìi cume tì quij chie 't vegn fäcc, e ignora a pudrò imprend ar manera de
supurtà cun pazienza 'r mea disgrazia, chie o 'r sa ur Signor, se mì 'r pudess
fàl, vuruntera 't daress ar mea, perchiè tì ti seet inscì bom de supurtài". Ar
re, fign ignora purtrom, squasi chie o 's dessedass, scumenzand da r'ingiüria
fäcia a 'sta femna, chie l'ha vendichioo, l'è daventoo tremendo perseguitor de
tücc chie contra r'unor der sò regnu quaicossa i fasess da quel dì inanz.
Giovanni Papanti, Parlari italiani in Certaldo, 1875, pag. 628-629

Donca a geva che in di tiemp du prim re de Cipru, dopu la cunquista dla Tera
Santa fada da Gotifré Bujon, una sciora de Guascogna l'è nada in pelegrinagg al
Santu Sepolcru; e quand, nel turnà indree, l'è rivada a Cipru, a j'ha truväcc di
baloss ch'a ghi ha fäcc di dispresi da vilan. Lii, 'sta povra femena, tuta
sciagrinada, e nö pudend meghia dàss pas, la j'ha pensov da nà a lamentàss cul
re; ma quichiün i ghi ha dicc che l'era fadeghia butada veia, perchè quel re
l'era tantu rilassov e inscì un linecc che l'era meghia dumà incapazz da punì i
tort de leit, ma con viltà vergognosa u 'n sufriva täncc ch'i 'gh feva a lui;
tant che chissesseia ch'a ghi ess 'biuu di querel, u 'j sfugava cul fàgh quech
dispet o insult. Quela femena, sentend inscì, e perdend vormai la speranza de
vendicàss, par truvà un poo de refrigeri al sé dulor la s'è metuda in ment da
ponsg i miseri da quel re. La s'è presentada donca piansgend da lui e la ghi ha
dicc: "Scior, mei a vign meghia inanz a tei par utignì vendeta du dispressi ch'i
m'ha fäcc; ma, par dàm sudisfazion, at pregh da insegnàm cumè ti fee a suportà
quij ch'i m'ha dicc ch'i 't fa a tei: par ch'a pussa imparà da tei a tulerà u
mié, che sa pudess, u 'l za 'l Signor sa te 'l daress vuluntiera, postu che ti
siee un fachegn inscì brav." U re, che fign alora l'era stov lent e pegrizios,
cumè ch'u 's dessedass dal segn, u j'ha cumenzov a vendicà durament da
l'ingiuria fada a quela femena, e pee l'è diventov un tremendo persegutor de tut
quij che de depos d'alora i fava calcossa contro l'unor dla só curona. ibidem,
pag. 630-631



https://lmo.wikipedia.org/wiki/Dialet

Un dialet (da la parola greca διάλεκτος, diálektos) l'è una variant d'una lengua
che l'è particulara d'un grüp de parlant. La categurizazion de dialet la
s'aplica de suvent ai carateristich di parlad regiunal, ma un dialet el pö vess
definii anca da alter fatur, cume la class sucial o el gener sessüal.

Int el parlà pupular, la parola "dialet" l'è druvaa de spess cume riferiment a
una lengua meno cugnussüü (püssee da tüt per i lenguv regiunal, presempi in
Italia o in India), suratüt quand che quej lenguv chì j'hinn no scrivüü o j'hinn
no standardizaa. De suvent, quela manera chì de druvà la parola "dialet" la
gh'ha una cunutazion pegiurativa perchè sturicamenet l'era cumpagnaa da un credo
che i lenguv minuritari i gh'aven mia d'impurtanza, e adritüra che i gh'aven no
un lessich o una strutüra sintatica. Per evità cunfüsion, i lenguista i dröven
de suent 'l termin varietà linguistega o semplicement varietà.

Un dialet el se distingua da j'alter per lessich, gramatica e parnonzia
(funulugia e prosudìa) Int i cas induè che se pö fa una distinzion dumà dal pont
de vista de la parnonzia, se dröva el termin "acent" inveci che "dialet", anca
se di volt int el parlà cumün de la gent i termin "dialet" e "acent" j'hinn
druvaa cume sinonim.

Un dialet che l'è tacaa a una class sucial particular el pö vess ciamaa
suciulet.



https://lmo.wikipedia.org/wiki/David_Hume

Ol David Hume (Edenbörgh 26 avrìl 1711 – 25 óst 1776) a l' è stàcc ü filosèf e
storègh scossés e, insèma a l'Adam Smith e al Thomas Reid, üna di figüre piö
importàcc d' ol iluminismo scossés. Tàcc i considéra ol Hume comè chèl di trì e
piö radicàl di British Empiricists (empirìsti britanègh), dopo l'inglés John
Locke e l'irlandés George Berkeley.

Chèsta compagnéa d'ol Hume, Locke e Berkeley, acassibé tradissionàl, la
considéra miga l'importàcc inflüènsa söl Hume de quach scritùr de lengoa
fransès, comè ol Nicolas Malebranche e ol Pierre Bayle, issé comè di óter figür
de inteletöài de lengoa inglés comè l'Isaac Newton, ol Samuel Clarke, ol Francis
Hutcheson e ol Joseph Butler.

I stòregh i considéra de solìt la filosoféa d'ol Hume comè üna fórma radicàl de
sceticismo, ma tàcc crétegh a i à dìcc che ol sò natüralismo a'l gh'à mia meno
importansa. La ressèrca in söl Hume la gh ' à dàcc a dondà co 'l passà del tép
tra chi che i ghe dà pis a la banda scetìca d'ol Hume (Reid, Greene, e i
positivìsti logìch) e chi che i ghe fà piö a mét a la sò banda natüralìsta (Don
Garrett, Norman Kemp Smith, Barry Stroud e Galen Strawson).

Ol David Hume l' è nassìt a Edenbörgh, segónd tus d' ü possidènt del
Berwickshire, contéa de la Scòssia meridionàl. Indela stèssa sità l' à inviàt là
i stöde de giürisprudènsa per fàga piassér a la faméa, pösta l' era piö
interessàt 'dré a la leteradüra e a la filosoféa. Indela sò ötobiograféa a l'
iscrìv:

Mé só stàcc ciapàt söbèt de öna passiù per la leteradüra che l' à dominàt la mè
eta e che per mé l' è stàcia ön' arès de godimécc a brondòs.

La cariéra de aocàt a Bristol a l'è 'ndàcia söbèt in rüina, issé lü l' à catàt
fò de 'ndà in Fransa, a La Flèche, doe l' è stàcc lé trì agn, del 1734 al 1737,
e doe l' à scrìcc la sò övra piö importàt, ol Tratàto in sö la natüra ümana, che
'l vegnerà fò dòpo de èss tornàt a Londra, ma sènsa caécc.

Tornàt in Inghiltèra, l' à püblicàt indel 1742 la prìma part di sò Sagi morài e
politègh. Chèst' övra la gh 'à ìt piö caècc tra la zét e i servelù, ma mia assé
per otègn öna catedra de filosofèa a l' üniversità de Edenbörgh e pò gnàch in
chèla de Glasgow; probabilmét la sò fama de erètech e la coragiùsa oposissiù del
sò crìtech piö enèrgech ol Thomas Reid i è stàcc la caösa del mör de la sièta 'n
del bèl de l' oselanda. Issè ol Hume l' è tornàt söl cóntinet e, tra ol 1745 e
ol 1748, l' à otegnìt tàcc incarèch politègh, e l' è stàcc tra i óter ach a i
règie de Viena e Türì.

Indel 1748 l' à pöblicàt a Lóndra la Ressèrca in söla resù de l' ómen. Indel
1752 l' à ciàpat ü pòst de bibliotecare a la facoltà de dirét de Edenbörgh,
laorà che 'l gh 'à lassàt tàt tép a disposissiù per riflèt, intrequerì e scrìv:
i è de 'sti agn la Stòria d' Inghiltèra, del Giulio Cesare fin a quand l' è
indàt sö ol Rico VII, e la Ressèrca in sö i prensépe de la moràl. Indel 1757 l'
à pöblicàt la Stòria natüral de la religiù; ön óter scrécc sö l stèss sogèt, per
tàcc ol sò capo d' opera stilistèch, l'è Ciciarade in sö la religiù natüràl,
egnìt fò dopo la mórt d' ol Hume indel 1779.

Indel 1763 a l' è deentàt ol segretàre d' ol ambassadùr d' Inghiltèra a Parìs,
sità doe l' restàt infena al 1766. Chechissé a 'l gh' à ìt l' ocasiù de
frequentà i ambiéncc 'löministègh e de conóss ol filosèf Jean Jacques Rousseau,
perdepiö de èss ospìt del barù Paul Henry Thiry d' Holbach a chèl tép ciapàt
indela sò batàia contra la religiù.Tornàt in Inghiltèra, l' à decidìt de ospità
ol Rousseau, ma la frequentassiù l' è fenìda co 'n d ' öna römurùsa rutüra per
dissensiù de caratèr e per la patologìca frenesèa de persecüssiù che la röstìa
ol scritùr d' ol Emilio. Oramai sciòr, ol Hume l' è crapàt fò serenamèt a
Edenbörgh ol 25 de óst 1776 per ü canchèr al bödel.

Ol pensér d' ol Hume, nassìt al ciàr di tendènse löministèghe del XVIII secól,
l' è amò féss importànt per la filosoféa del dé d' incö rispèt a chèl di óter
filosèf del sò tép. Ol Hume a 'l gh' era in có de mèt in pé üna siènsa de la
natüra de l' ómen, che la gh' èss la stèssa sigürèssa e organisassiù matematéga
che ol Newton l' ìa dövràt per la fisìca, indoe a 'l fà ön' analìsi per intrègh
de töcc i pià de la natüra de l' ómen, consideràda a i pè di óter siènse. Co 'l
Hume la reisiù critìca di sistémi di idée de la tradissiù la rìa a öna voltàda
sèca. Lü a 'l mèt zó ü modèl pratègh de conossiènsa che 'l se manifestarà
critègh vèrs la féde di ilüminìsti indela resù.

Per ol Hume a i gh ' è dù qualità de filosoféa, üna fassèl e scüntàda, chèl ótra
difissèl e campàda in aria, Chèla fassèl l' è sbolzunatòria, precètoria,
cunsulatòria e a la fì l' è ach tròpp bànal, l' ótra l' è campàda in aria, e la
servìss prope a ü bèl négot indela eta, perchè la ghe và adré a ràcole piö
finìde; e de spèss la bórla dét in d' öna fórma de “malatéa metafisìca” o saì
campàt per aria perchè la öl conóss chèl che invésse a's pöl mia conóss. Ol Hume
a 'l racomànda de passà fò d' sùra töcc e dù i qualità de fà filosofèa. Per lü
l' è ciàr, comè in d' öna sórt de presentimét, che ghe seès üna “stràda nöa” del
saì: trà 'n pé üna “siènsa precìsa de la natüra de l' ómen”.

Insóma, comè la funsiùna la natüra de l' ómen? A i fà comè a formàs i idée? L' è
possibèl èss sièntefegh indel conóss la nòsta natüra? Ol strasordinare vèdega
dét a 'l la zinza a scrìv la sò övra principàl, Tratàto in sö la natüra de l'
ómen co n d'ol significatìv sót titól Ü tentatìv de cassà dèt ol mètodo
sperimentàl de resunamét in di quistiù morài. L' è ciàr che ol Hume a 'l ghe và
'dré a chèl saì baconià inglés che i gh ' era ardàcc ol Locke e ol Newton e che
l' era miga stàcc fò del töt di gràncc reolüssiù politègh e economìche che l'
Inghiltèra l' era 'dré a trà 'n pé. Mè che ol mètodo sperimentàl a 'l se dovre
mia domà per stödià ol cél o la realtà fisìca, ma che 'l sèrva per capì mèi
l'ómen e la sò natüra. Issé a 'l se slarga fò chèl fass de zuègn inglés che a i
ghe crèd incöma a öna nöa filosoféa (Locke, Shaftesbury, Mandeville,Hutcheson,
ol medém Berkeley), che, pör co 'n di impostassiù dièrse, a i öl fondà ol lur
saì in sö l' esperiènsa e mia in sö i idée mia nassìde (aprioristéghe dedössiù
cartesià). Töt ol stöde de l' ómen a 'l gh ' avarà de invià là de l' oservassiù
reàl de la sò natüra , da l' analìsi del sentimét piö che de la resù e pò ach i
valütassiù morài a i dovrà èss fondàde in sö motiassiù natüralistéghe piö che in
sö di idealità campade in aria de dirìt natüràl o religiùse.

Töte i olte che nóter a 'm vèd dù efècc ü viadré chèl óter, l' è logich pensà
che a 'l ghe seès ü quach ligàm in tra de lur, e specialmét, che l' efèt che in
urdèn de tèp a 'l ria per prìm a 'l caöse chèl che 'l vé dopo, doca che l' efèt
A a 'l seès la caösa de l' efèt B. Ol Hume però a 'l refüda chèsta idéa: defàt a
'l se domànda co che procedimét e sö che pè a 's pöl trà B, a iga l' efèt A?

In söl prensepe de caösalità a i se fondàa töcc chèi procedimécc de <<preisiù>>
che a ün efèt a 'l ghe vègn dré ün óter teoricamét ligàt al prìm. L' esempe
famùs d'ol Hume l' è chèl de la bala de biliard tràda cóntra ön' ótra: la ghe
parerà sèmper a töcc öna bala che la se scùntra co 'n d' ün' ótra e pò l' inviàs
de la segónda. Issé, töcc chèi ch' i ghe fà bada, dòpo impö, a i pölerà dì che
la segónda bala la se möarà domà co 'l vèd la prìma bala tràda cóntra de lé.

Ol Hume l' à sircàt de capì che resunamét a 'l ghe fà preèd ol möimét de B a
conoss domà chèl de A.Söl söbèt l' à lassàt fò ü resonamét a priùr, var a dì ön'
inferènsa necesària che a A la ghe fà indà a dré per fórsa B, perchè tra dù
efècc l' è mia possebèl caà föra per fórsa i relassiù che s' völ.Ma s' pöl gnach
pensà a ü discórs empiristègh, perchè, cumè resonamét a posteriùr, 'l pöl èss
fàcc domà dopo i dù efècc. E pò a in de sto cas i ghe pöl miga èss di próe ch 'i
confirme che B a 'l seès la conseguènsa de A perchè la relassiù in tra A e B l'è
de cunsequensialità e mia de prodüssiù,var a dì che grassie a l' esperiènsa a s'
pöl domà sigürà che A 'l vé prìma de B e che A l' è féss apröf a B ma s' pöl mia
derià negót che 'l lighe indiscütibilmét l' efèt A a l' efèt B. Co l' Hume la
resù la descoergìss che la pöl mia mostrà per fórsa ol ligàm di efècc ma che la
pöl domà fissàl co la fantasìa.

Insóma, la bragherada che a ü efèt A a'l ghe vègne 'dré de miliù de agn ü efèt
B la pöl mia dàga la persöasiù che a A a 'l ghe vègne sèmper 'dré B e negót a 'l
ghe impedìss de pensà che ü dé i laùr i 'ndarà po' diersamét e che, presèmpe, a
B a 'l ghe vègne 'dré A. per remedià a chèst a 'l ghe ölerèss ü fondamént de
inguàliansa de la natüra che 'l se incaréche de mantegné salde per sèmper i legi
de la natüra, mestér che per ol Hume gnàch che 's pöl intraèd e gnach compröà.

Tàcc de notèr i pénsa a i laùr di tépp indàcc comè s' i fodèss üna régola sèrta
pò a per i laùr de l' aegnì. Presèmpe, i legi fiséghe che i ména i pianècc 'dré
a i sò orbìte de lur i và fèss bé per descrìv i comportamécc del passàt e issé
notèr a 'm pöl speciàss che a l' istèss i preèda otertàt bé pò a chèi de ün'
indomà. Ma fà comè a giöstificà chèsta presünsiù? Comè 'm pöl pensà che chèsta
teoréa la vàga bé töte i ólte? Ol Hume a 'l sögerìss ü pér de próe pussebéi e pò
i a contrabàt töcc e dù:

La quistiù l 'è èrta amò incö. Ol Hume a 'l se credìa che chèst' idéa la cassàa
i raìs indel sentimént di òmegn e che 'l sarèss mia stàcc pussebèl töla vià del
có. Chèst àbet méntal l' è però nessessare perchè i siénse (specialmét la
fiséga) i vaga inàcc a crèss sö.

Per ol Hume l' essènsa l' era nóma üna racòlta de qualità particolàr vàr a dì ün
insèma de stombèi e sensassiù materiàì ch' i vé dal de fò riünìcc del nòst
servèl fina a furmà ün' idéa de chèl che 'm s' è 'dré a squaià, e issé a'm gh' à
l' impressiù che chèl laùr lé a'l ghe seès pò a indel momét che me 'l vèd mia.

Söl sò sentér filosofègh ol Hume l' à tràcc dèt in chèsta riflessiù pò a ol mé.
Defàt lü 'l sircàa de descoergì qual a 'l fodèss chèl elemét che 'l ghe fà èss
notèr medém quad che töt ol nòst còrp a'l càmbia sènsa fermàss dé dopo dé.

Moràl che l' à capìt che ach l' essènsa del mé l' era nóma üna mesciansa de
sensassiù. Defàt, töte i ólte che 'm pàssa dét indel nòst mé, a'm troa sémper
üna quach sensassiù particolàr (piassér, dulùr, cóld, frècc) e se ' m ghe
riarèss a scassà ògne sensassiù del nòst mé a' l resterèss pròpe ü bèl negót.

Grassie a chèsta riflessiù ol Hume l' à dìcc issé che l' è inötèl sircà de
mostrà che l' anìma la mör mia, perchè del nòst mé a' s pöl parlà nóma se gh' è
di sensassiù.

Chèssce teorée i vegnerà de lé a mia tàt töce sà amò e svilüpade d' ol filosèf
todèsch Immanuel Kant. Moral, che per ol Bertrand Russell, ol Kant l' à mia
digerìt i quistiù del Hume , e la filosoféa del Kant l' è üna sòrt de
ragioneolèssa che la vè prìma del Hume (chèsta opiniù, ciaramént cóntra córrent,
ol Russell l'à esponìda indela sò Stòria de la filosoféa ocidentàl indela pàrt
söl Hume).

La critéga piö gròssa che 'l ghe fà a la moràl l' è chèla de èss condissiunàda
de bragherade del de fò ch 'i sircarèss de dì co l fà de precèt chèl che 'l
sarèss zöst e chèl che 'l sarèss fàlat ( la religiù l' è üna de chèssce
inflüènse): ol valùr de ün àcc l' è ( e 'l gh' à de èss) del töt indipendént da
la promèssa d' ü prémio e da la chigarölaza d' ü castìgh.

La moràl la crèss sö grassie a ün óter sentimét, chèl de la simpatéa, che 'l ghe
fà sentì isì a i nòscc sìmei e 'l ghe fà spartì felicità e infelicità.

Ol Hume gh' à fà a mét che tàcc scritùr i parlàa spèss de se 'l gh ' arèss de
èss al pòst de se l' è. Ma tra la proposissiù descritìa “èss” e chèla prescritìa
“düsì èss” a gh' è dét di bèle diferènse. Ol Hume a' l mèt a l' èrta i scritùr
de chèssce fassèi sostitüssiù, specialmént se compagnàde da üna catìa mötiassiù.



https://lmo.wikipedia.org/wiki/DOS

El DOS, acronim de Disk Operating System, l'è ona fameja de sistema operativ che
la vegniva drovada in di compiuter IBM compatibil in tra el 1980 e 'l 1995. Se
ghe mettom dent anca el Windows 95 e 'l Windows 98, basaa in sul MS-DOS, l'è
staa doperaa per 20 agn.

Ona motta de software hann drovaa in del sò nom "DOS", 'me 'l MS-DOS, el
FreeDOS, el PC-DOS, e 'l DR-DOS, ma nissun l'ha mai avuu 'me nom domà "DOS".

Anca di OS per i home computer se ciamaven "DOS", per esempi l'AmigaDOS,
l'AppleDOS el CommodoreDOS, l'AtariDOS e 'l ProDOS.

I sistema DOS vegnegn eseguii in di piattaform x86, anca se in di primm agn gh'è
staa di DOS per di olter processor, 'me 'l Motorola 68k. El DOS l'è on sistema
monoutent, monotasking e con kernel de bas, donca el pò eseguì domà on programma
a la volta e avègh domà on utent.

Gh'è di software, ciamaa TSR (Terminate and Stay Resident, Eseguiss e resta lì
(in memoria)) che dann di form primitiv de multitasking, ma i comand al sistema
resten semper bloccaa.



https://lmo.wikipedia.org/wiki/Br%C3%A8sa

Brèsa (en Lombàrt Ucidentàl: Bressa o Brèscia; en Cremunés: Brésa; en Italià:
Brescia; Latì: Brixia; en verunés: Bressia; en todèsch stòrech: Wälsch-Brixen),
l'è 'na cità dèla Lombardia e la g'ha 196 480 abitàncc (dàto del Dicember 2015).
L'è 'l capolöch de la sò pruvincia.

La cità la se tróa endel'àlta Pianüra Padàna a la bóca de la Val Trómpia, ai pè
del Mut de la Madaléna e del còl Cidneo. El teretóre — delimitàt a nòrt de le
Preàlpi Bresàne, a est de le Preàlpi Gardezàne e a òvest dei teretóre de la
Franciacürta — l'è perlopiö de pianüra però töta la còsta meridiunàla del mut de
la Madaléna (e pò a la séma) i è dét endèl teretóre del cümü , isé che 'l cümü
de Brèsa el se tróa a ìga 'n escursiù altimétrica de 770 méter.

El centro stòrich el rèsta al intèrno dei rèscc del sércol de le müre de l'época
medievàla, e l'è sormontàt del còl Cidneo endóche l'è bèl en móstra 'l castèl.
El rèst de la cità el se svelöpa sö töt el teretóre 'ntùren, enfìna a sfiorà le
còste de le preàlpi, compàgn del mut de la Madaléna (a est), e 'l mut de
Sant'Onòfre che però 'l rèsta zò sóta i cümü de l'hinterland Boès, Consés e Nàe.

El rés•cio de teremòt segónt chèl che gh'è riportàt endèl'ordinànsa PCM 3.274
del 20 de mars del 2003 l'è clasificàt cóme zona 3, cioè de bàsa sismicità,
aisebé che a póca distànsa ghe sàpe la zòna del Lach de Gàrda che l'è
clasificàda come rés•cio médio.

La cità la se tróa 'n mès a la tèrsa zòna 'ndüstriàl piö grànda de töta Itàlia,
gràsie prim de töt a la sò 'ndüstria mecànica e dèle màchine utènsili. Le
aziènde iè de sòlit médie o pesène e a gestiù familiàr. Pò a la finànsa la g'ha
'na cèrta 'mportànsa e ànche 'l turìsmo l'è mìa de póch per vìa del Lach de
Gàrda, del Lach d'Izé e del turìsmo invernàl endèle zòne de mut de la pruvìncia
(Val Camònega, Val Trompia e Val Sàbia).

Endèl sècol IV prima de Cristo, i Celti Cenòmani i g'ha 'nvadìt le tère a oriènt
del Àda e i g'ha fat de Brèsa la sò capitàl. Brèsa la cumìncia isé a guadegnà 'n
pó de 'mportànsa, ma l'è suratöt dòpo véser stàda ciapàda dét endèl'òrbita
Romàna (dòpo la vitòria söi cèlti dèla Gallia Cisalpina) che Brèsa la cumìncia
adilbù a vìver en perìodo de pàce e splendùr, endóche la cità la crès e la
diènta giü dei cèntri piö 'mportànti de l'Italia del Nòrt.

Al desfantamènt del Impero Romano, l'Itàlia la g'ha cuminciàt a patéser le
invasiù dei barbari, e Brèsa la s'è troàda isé a véser mitìda al sach prìma dèi
Gòti de Alarico, pó dòpo dèi Unni de Attila (452 d.C.).

Endèl 476 d C., Odoacre el ciàpa 'l contròl de la pianüra a nort del Pò, ma pò a
lü 'l vé batìt e casàt vià, méno de vint agn dòpo, dèi Ostrogòti de Teodorico,
che 'l farà de Brèsa (ensèma a Verùna) giöna de le sò cità piö 'mportanti.

Endèl 568 l'è la ólta dei Longobàrdi, che i farà deentà Brèsa la séde de giü dei
sò dücacc che cöntàa de piö. I restarà padrù de Brèsa e del Nort de l'Itàlia per
de piö de duzènt agn, enfina a quànche 'ndèl 774 el Re Desiderio l'è stat
asediàt a Pavìa e a la fì batìt e fat prizunér de Carlo Magn. Isé Carlo 'l g'ha
püdìt fas encurunà Re dei Longobardi e dòpo, 'ndèl 800, Imperadùr del Sacro
Romano Impero.

La scunfìta de Re Desiderio la g'ha significàt la fì dei Longobàrcc e 'l
prensépe de l'época Carulìngia 'n Itàlia. Se conós póch fés de le facènde che
g'ha 'nteresàt Brèsa 'nde chèl perìodo lé. Endèl 888 Brèsa l'è stàda el teré
dèle prìme batàie 'ntra Guìdo duca de Spoleto e Berengàre del Friuli. Guido 'l
mörarà 'ndèl 894, e isé Berengàre el pödarà ambiàs dré a mèter a pòst 'n pó le
ròbe 'n Itàlia, ma la presiù dei Ungari ai cunfì orientài la ghe 'mbroiarà i
progècc. Endèna batàia söl Brènta, Berengàre 'l vegnarà batìt e isé 'l perdarà
töta la stìma e la autorità che 'l gh'ìa guadegnàt dei sò feudatàre. Endèl sècol
X, dele ótre scuribànde dei Ungari e le béghe 'ntra Berengàre e i sò feudatàre
le farà vìver en perìodo 'n gran bröt 'n pó a töta l'Itàlia, e isè, per difindìs
i siòr de Brèsa e dei paés entùren i g'ha 'ncuminciàt a fa sö castèi 'n pó
'mpertöt. Pò a 'l Castèl de Brèsa, söl Cidnèo, l'è stat furtificàt en chèsti agn
ché e per difènder la popolasiù, i Bresà i g'ha 'ncuminciàt a mèter en pé 'na
milìsia che la sarà la somésa per l'autonomìa de la Brèsa comünàl.

El cümü de Brèsa 'l nas endèl 1090, có la istitusiù dei Cònsoi che i éra dèle
autorità politico-militàr che le gh'éra 'l doér de goernà 'l cümü. Endèl 1182 i
Cònsoi i vegnarà süstituìcc del Podestà.

Come töcc i óter cümü lombàrcc, pò a chèl de Brèsa 'l ga fat i sò prim pas en
cunflìt cól potére del vèscof e cónde 'na 'mpostasiù aristocràtica che giràa
'ntùren a la potènsa che i representàa i convèncc de S.Giulia e de S.Benedèt de
Lé.

Le milìsie de Brèsa le g'ha ambiàt a sercà de slargà i cunfì del cümü zà 'ndèl
1121, envèr la Gardezàna. De lé a póch ambiarà pò a le béghe cón Bèrghem per el
contròl de tré castèi de cunfì (Qualì, Vulpì e Seredèl), béghe che le fenesarà
'ndèl 1156 có la vitória de Brèsa, 'ndèla batàia dèle Grumóre combatìda 'ndèle
piàne 'ntra Palósch e Pontòi.

Aisebé che 'nde chel perìodo lé, l'éra 'na guèra dré a l'ótra, i cümü de la
Lombardìa i è stacc bù de meter en bànda le béghe, quan che 'n bèl momènt s'è
fat aànti 'n perìcol che 'l ghe fàa póra 'n pó a töcc. Endèl 1154, Federico I de
Svevia, dit el Barbarósa, rè de Germania e dei Romani, l'è nit zó 'n Itàlia per
fas encurunà Sacro Romano Imperadùr e per fàga capì ai cümü che chi che comàndàa
l'éra l'Imperadùr. I cümü però i éra mìa piö i fèudi de Carlo Magno e Ottone I,
e i gh'èra nösöna edèa de öbedéser.

Brèsa la g'ha aidiàt a Milà quan che chèsta la g'ha pröàt a rezìster ai
fonsiönàre todèsch. El Barbarósa isé 'l g'ha ìt l'ocaziù de fa éder la sò
severità per la prìma ólta. A tö sö de mès i è stacc i cümü de Asti, Chieri
(1154) e Tortóna (1155). Dópo de véser stat encurunàt Imperadùr del Papa Adriano
IV, 'ndèla Bazilica de San Piéro a Róma (més de Zögn del 1155), el Barbarósa 'l
riturna 'n sö 'n Germània. Ma 'ndèl 1158 ghe tóca turnà a nì 'n zó 'n Itàlia, en
pó per vìa de le béghe teològiche che 'l ghéra 'n bal col Papa, ma 'n pó apò a
perchè Milà la gh'éra turnàt a ciapà tròp tànta autonomìa. Brèsa e Piacènsa, che
le gh'éra fat aleànsa ensèma a Milà, i éra prónte a rezìster.

La vanguàrdia todèsca, menàda del re de Boémia Ladislào, la g'ha asediàt Brèsa e
la g'ha sbatìt pelària el teretóre töt entùren. Dòpo de 15 dé de asédio, 'l
cardinàl de Brèsa, Ottone, per schiàga la distrusiù total, el g'ha domandàt al
Imperadùr 'na réza con unùr. El Barbarósa 'l g'ha acetàt en càmbe de 'n sègn de
sotomisiù e de 60 ostàgi. L'imperadùr isé 'l g'ha fat la sò entrada trionfàl
'ndèla cità e pò dòpo 'l g'ha proseguìt per Milà che la se arendarà dòpo d'en
més de asédio (setèmber 1158).

Piacènsa la s'è rüfüdada de sbater zó i sò mür, Crèma e Milà le g'ha casàt vià i
fonsiönare todèsch, e iséni l'Imperadùr el g'ha turnàt a ciamà i sò soldàcc en
Itàlia per sistemà le ròbe.

Endèl més de Löj del 1159 cumincia l'asédio de Crèma che 'l dürarà òt més,
enfìna a la fì zenér del 1160.

El Giöedé Sànt del 1160 el Papa Lisander III (Alessandro III) el scomünica
l'Imperadùr amò per vìa de le béghe che i söghéta a vìga 'n bal le dò autorità
del tép. Chèsta nutìsia la fa óter che scaldà amò de piö el spìrit dei Milanés
che i prufìta dei póch soldacc che gh'éra restàt ensèma al Imperadùr per atacàl
a San Romà, ma 'l Barbarósa 'l se tìra 'ndré. Alùra i Milanés i decìt de nà a
atacà 'l castèl de Carcà, de le bànde de Cóm. E ché vé 'n bal tùrna pò a i
Bresà, che i cór a dàga 'na mà ai Milanés a asedià 'l castèl.

El Barbarósa per taiàga la stràda ai ezèrcicc de Milanés e Bresà, el càta sö 'n
pó de òm de Pavìa, Vercèlli, Cóm e Novàra e 'l ia mànda cutra a chèi de Brèsa e
Milà. L'8 de óst del 1160, s·ciòpa 'na batàia che la vét alcc e bass per töte dò
le parcc, ma a la fì, Milanés e Bresà i ghe rìa adòs al càmp del Imperadùr e i
bat el sò ezercit e a lü, 'l Barbarósa, ghe tóca de scapà a gàmbe leàde per mìa
fa 'na bröta fì.

Pò a staólta però la sarà mìa 'na vitória definitìva e difàti du agn dòpo (1162)
Milà la vegnarà asediàda e a la fì scunfigìda e completamènte desfàda fò del
Imperadùr e de le milìsie de chèi cümü che i cuàa nimicìsia envèrs Milà (Lodi,
Cremùna, Cóm, Pavìa, ecc.).

Dòpo la batòsta de Milà, pò a Brèsa (sò aleàda) gh'è tocàt de sbasà 'l có e
acetà le cundisiù del Imperadùr che fra le ótre ròbe el g'ha comandàt de sbàter
zó töte le tór e i mür de la cità.

Endèl 1166 el Barbarósa 'l túrna a ègner en Itàlia, staólta per mèter sö 'n Papa
che 'l ghe nàes bé a lü. Dré a la stràda, zà che 'l gh'éra dicidìt de pasà per
la val Camònega, quanche l'è stat de le bànde de Brèsa, per fa sènter la sò
presènsa, el g'ha sbatìt pelària en pó la contràda.

Entàt che 'l Barbarósa l'éra 'n Itàlia centràl, i cümü del Nort i se aleàa 'ntra
de lur e i se acordàa per difindìs de giü con l'óter. La tradisú la öl che i
pàcc de aleànsa i sàpe stacc züracc endèl convènt de San Giàcom de Puntìda el 7
de Bril del 1167. El cümü de Brèsa l'è giü de chèsti, ensèma a Cremùna, Màntoa,
Bèrghem e Milà.

A Róma, entàt, endèl'istàt del 1167, l'ezèrcit del imperadùr el vé decimàt de la
pèste. En chèle cundisù lé l'Imperadùr el decìt che l'è mìa 'l momènt de fa
guère e 'l se ritìra 'n Germània. Endèl pasà de Sùza però gh'è mancàt póch che
Federìco I el fàes 'na bröta fì. Sicóme che 'l gh'éra fat empicà 'n nòbil Bresà,
che 'l gh'éra dré come ostàgio, la zént la s'éra 'nversàda cùtra de lü, e gh'è
tocàt de scapà de nòt traistìt de servidùr, per mìa fenéser mal.

L'Imperadúr, el turnarà a vègner en Itàlia per la quinta ólta endèl 1174, ma la
batàia finàl la vegnarà combatìda a Legnà a le fì de Màgio del 1176. El
Barbarósa el gh'éra 'n ezercìt en pó mal trat ensèma, perché el s'éra ustinàt a
ülì ciapà Alesàndria (che l'éra stàda custrüida póch agn prìma da le fórse dei
cümü de la Lega) ma gh'éra tocàt lasà pèrder perchè la cità la cidìa mìa e l'éra
dré a pèrder trop tancc òm.

La rezistènsa de Alesàndria l'éra guidàda dal sò podestà Rodòlf de Consés, en
nòbil bresà.

A Legnà, dopo de 'na batàia füriuza, Federìco I el vé batìt e 'l sò ezercìt el
vé desfàt quàzi del töt.

El 15 de Löj del 1184 n'incèndio 'l gh'à brüzàt 'na tèrsa part de la cità; le
fiàme le gh'à sorpasàt a le müraie ècie e le gh'à tacàt föch pò a la pórta che
minàa a Milà, che de alùra la vegnarà ciamàda Pórta Brüzada.

El 17 de Löj del 1191 'na guèra sciopàda tra Brèsa e Milà de 'na bànda e Bèrghem
e Cremùna de l'ótra per el contròl de Sàrnech, la vegnarà a có 'ndèla batàia de
Pontòi, ciamàda ànche batàia de la Malamórt. El 'carroccio' cremunés el vegnarà
portàt a Brèsa e mitìt en móstra 'ndèl Dòm.



https://lmo.wikipedia.org/wiki/Arzent

L'arzènt l'è 'n elemènt chìmich enserìt endèla tàola periòdica dei elemèncc col
sìmbol Ag. El g'ha nömer atòmich 47, che völ dì che 'l nùcleo de 'n àtom de
arzènt el g'ha 47 prutù. Se 'l tróa en natüra sota fùrma de du izòtopi stàbii:
107Ag e 109Ag, dei quai el prim el bónda en bris de piö del segónt (51,839%
cùtra 48,161%).

El sò nòm el l'ha ciapàt del latì argentum e del gréco αργύριον, du tèrmegn
ligàcc a la raìs αργός che völ dì sterlüzét, bianch, löster. L'è 'n elemènt
cunusìt zamò dei albùr de le nòste civiltà e l'ìa zamò lüminàt endei tèscc
cuneiformi del III milenàre prìma del Signùr.

L'è 'n metàl mulzì, che se prèsta a éser laoràt, de culùr biànch e löster,
suradetöt semai che se 'l fréga conden stras o vergót del zèner. El g'ha la
cunducibilità elètrica piö alta de töcc i metài, de piö amò che nó 'l ram, che
però el costa de méno. L'arzènt pùro el g'ha pò a la piö àlta cunducibilità
tèrmica.

L'è stàbil a contàt co l'ària pùra e l'àiva pùra ma 'l vé scür semài che 'l vé
'n contàt co l'ozòno, e col àcit sulfìdrich o apò a co l'ària che g'ha dét tràse
de compòscc del sùlfer.



https://lmo.wikipedia.org/wiki/Alexander_Van_der_Bellen

L'Alexander Van der Bellen (Vienna, 18 de genar del 1944) l'è on politegh e
economista austriegh, candidaa in del 2016 per l'incaregh de primm minister de
l'Austria.

L'era professor d'economia a l'Universidaa de Vienna, e coma esponent del Partii
Verd Austriegh l'è staa parlamentar del 1994 al 2012, candidaa ai elezzion del
2016 in Austria 'mè indipendent sostegnuu di Verd. L'è verd, social-liberal e a
favor de l'Union Uropeja.

L'è nassuu a Vienna di gent nobij profugh de l'Estonia, invaduda da l'URSS, e
scappaa de l'URSS in del 1940. Lu l'è nassuu in d'on camp de profugh, e donca 'l
se definiss Fioeu de profugh. Poeu da piscinin l'è scappaa anca de Vienna,
invaduda de l'Armada Rossa per andà in Tirol.

In del 1962 el s'è diplomaa a Innsbruck, e l'ha ciappaa el dottoraa a
l'Universidaa de Innsbruck in economia. L'ha lavoraa 'mè assistent de
l'universidaa per poeu andà anca a Berlin.

El 4 de dicember del 2016 el Van der Bellen l'avaraa de scontràss ancamò contra
'l Norbert Hofer in de la repetizion del balotagg di elezzion presidenziaj
Austriegh. El Van der Bellen l'eva vengiuu de pocch el balotagg el 6 de mai ma
la vodazion l'è stada reputada minga valeda per via di "iregolaridaa" (la
parolla "Wahlbetrug", ciovè "broeuj eleturaj", però i media pussee gross l'hann
minga drovada)



https://lmo.wikipedia.org/wiki/Adolf_Hitler

L'Adolf Alois Hitler, (Braunau am Inn, 20 avril 1889 – Berlin, 30 avril 1945)
l'è staa on politegh austriech naturalizzaa todesch, Cancelliee de'l Reich
(Reichskanzler) del 1933 e Führer de la Germania del 1934 al 1945. L'è staa
Führer (Guida) del Partii Nazionalsocialista di Lavorador Todesch
(Nationalsozialistische Deutsche Arbeiterpartei), conossuu anca cont el nomm
abbreviaa de Partii Nazista, e el massim ideòlogh de'l nazionalsocialism.

L'Adolf Hitler l'ha conquistaa el podè dovrand el scontent e l'orgoeuj ferii del
popol todesch, a causa de la perdita ne la prima guerra mondial e de la vida
grama che la dava di pensee a la Repubblica de Weimar. Cont el drovà la soa
abilità oratòria e l'insoddisfazion di class medi, l'ha presentaa on manifest
politegh cont denter nazionalism, anticomunism e antisemitism, e dòpo fatt
different(fallii Putsch in del 1923, con vòtt mes de carcer) l'è rivaa a la
Cancelleria in del 1933 e l'ha creaa la dittatura, ciappand anca la carega de
capp del paes dòpo la mòrt del president Paul von Hindenburg.

Cont on grand ed efficaz programma de restrutturazion econòmega e riarm militar,
Hitler l'è staa dree a ona politega estera aggressiva, che la gh'aveva de slargà
el Lebensraum (spazzi de vida) todesch a spesa de le popolazion de l'Europa
oriental. In tant azion de sfida a la comunitaa internazional, l'è rivaa a invad
la Polònia el 1º settember del 1939, provocand el s'ciòpp de la seconda guerra
mondial. Battuu di esercit leaa, cont i trupp sovietegh giamò rivaa in città, el
s'è tolt la vida in del sò bunker de Berlin il 30 april 1945 insemma a la miee
Eva Braun (maritada on para de vor indree).



https://lmo.wikipedia.org/wiki/Abecee_latin

L'abecee latin, ciamaa anca Ruman, a l'è ul püssee duvraa intra i sistema
alfabétich dal mund, tant che al sa pö truvá in tücc i cuntinent, in dúe a l'è
staa purtaa dai culunizadur che a vegníven da l'Europa; da alura a l'è staa
adutaa anca par di lengu indígen, cuma ul Tagalog int i Filipinn o par
l'Indunesian.

Chesti lètar a hinn mía assee par representá i divèrs sun in tüti i lengui che a
dövren l'alfabet latin; par chest, a hinn a staa giuntaa sía di segn diacrítich
(tilda, çuveta, hacek, sura-lineatura, segn intal mezz ecc.) sía di liadür,
(es.: ß) sía impurtant lètar da precedent alfabet (es.: þ) sía diagraf, uvera
cumbinazion de püssee caratar come ll o ch.

L'alfabet latin al nass int al VIII secul p.d.C e al deriva da chel etrüsch,
basaa su chel grech. Finn a l'Etaa da mezz, a esistéven dumà i lètar grand. Cun
la fin dal imperi ruman, i lengu növ adòten l'alfabet latin, e inscí anca di
pòpul mía indo-europej cuma Ungares e Finlandes; dopu cun la culunizaziun
l'alfabet al sa spantega par tüt ul mund.



https://lmo.wikipedia.org/wiki/30_09

Ol dé 30 de setèmber l'è 'l 273 ( 274 si l'an al è biseest ) dé de l'an del
calendare gregorià; manca 93 dé a finí l'an.

Ul dí 30 de setèmber al è ul dí da pòost 273 ( 274 si l'an al è biseest ) dal an
dal calendari gregurian; i manca 93 dí a finí l'an.

2004 - Catalunya: la sanità püblega la ghe scumensa a aministrá gratüitament la
pílola de l'indomà.

2005 - Barcelona: ol Parlament de Catalunya ghe apröa ol proset de nöf Statüt
d'Autonoméa col vot faoràbel del 88'88 % de la cambra.

1399 - Anglatèra: daspus de fá abdicá Ricard II col söport de la Cambra di Comü,
Enrich IV se'n proclama rei.

1452 - Magönsa (Renània-Palatinat, Zermania): n acorde a testimoni oraj,
Gutenberg gh'al pöblega la Bíbia, ol pröm líber estes impress con caràter mòbil.

1868 - Sant Sebastià (Guipúscoa, ol Paes Basch): Isabela II se la esilia del
stat Spagnöl, fat ch'al donarà pass a la Costitüssiú d'ü goèrn provisional
dirisit per i zeneraj Prim e Serrano.

1888 - Londra (Anglatèra): Jack ol sbödeladur al sassina la tersa e la quarta
vítime, Elizabeth Stride e Catherine Eddowes.

1982 - Biarritz (Lapurdi, ol Paes Basch): ETA, daspus de sélebrar la VII
Assemblea, al nönsia che al bandona la löta armada.

2004 - l'Iraq: intat ch'i continua i bombardament Stadünindench sura Faluja e
Ramadi, tre esplosiú, in diferenc löch, gh'i causen öna siquantena de mort e ü
centenér de fericc. | Moscòa (Rössia): ol goèrn ratifica ol Protocol de Kioto e
assí s'al podarà zamò aplicá a tot ol mont.

1962 - Amsterdam (Olanda), Franklin Edmundo Rijkaard, cognossit come Frank
Rijkaard, futbolesta e alenadur Olandes; al dirisiss ol pröm equip del Barça de
2003.

992 - la Seu d'Urgell (l'Alt Urgell): Borrel II, cunt de Barcelona, Girona,
Osona e Urgell (n. circa 934).

420 - Betlem (Palestina): Sant Zeroni, autor de la Vulgata, la tradüssiú de la
Bíbia al Latí (n. circa 342).

1974 - Buenos Aires (l'Arzentina): Carlos Prats, zeneral de l'esèrsit Siles
fidel a Allende, sassinat zuntament con la sò dona per la DINA (n. 1915).



https://lmo.wikipedia.org/wiki/26_03

Ol dé 26 de mars l'è 'l 85 ( 86 si l'an al è biseest ) dé de l'an del calendare
gregorià; manca 281 dé a finí l'an.

Ul dí 26 de mars al è ul dí da pòost 85 ( 86 si l'an al è biseest ) dal an dal
calendari gregurian; i manca 281 dí a finí l'an.

1707 - Anglatèra e Scossia: daspus ch'i l'apröe i respetif parlamenc, al entra
in igur 'At de la Üniú: chès·c du paes i de·enta ün únegh stat: ol Regn Ünit de
la Granda Bretagna.

1953 - Pittsburgh (Pennsilvània, SÜA): Jonas Salk al descuvriss ol vassí contra
la poliomielit.

2000 - Rössia: se ghe i sélebra elessiú presidensiale: Vladimir Putin n'è sernit
president.

1715 - Barcelona: Josep Moragues, zeneral Català, decapitat per i filipiste come
represàja de la sò participassiú a la guèra de Sücessiú; dürat 12 agn ol sò cap
al era in öna gàbia de fer apesa al Portal de Mar de Barcelona (n. 1669).

1923 - Paris (Fransa): Henriette Rosine Bernard, cognossida come Sarah
Bernhardt, atura teatrala e sínematogràfega Fransesa (n. 1844).



https://lmo.wikipedia.org/wiki/23_02

Ol dé 23 de febrér l'è 'l 54 dé de l'an del calendare gregorià; manca 312 (313
si l'an al è biseest) dé a finí l'an.

Ul dí 23 de febrér al è ul dí da pòost 54 dal an dal calendari gregurian; i
manca 312 (313 si l'an al è biseest) dí a finí l'an.

1983 - Olesa de Montserrat (ol Baix Llobregat): ün insende al trà zò ol Gran
Teàter de la Passió d'Olesa de Montserrat.

1987 - Barcelona: fondassiú de l'organisassiú polítega Iniciativa per Catalunya.

1981 - Spagna: s'al passa l'intent de colp de stat cognossit come ol 23-F: a
Madrid ü gröp de guàrdie sivil i sequestra i parlamentare al Congress di
Depütacc Spagnöj e a València i car de combat del esèrsit i va fò per i íe de la
sità.

1997 - Edimburgh (Scossia): ü gröp de genetist de l'Istitut Roslinde, dirisicc
per Ian Wilmut, i nönsia che ol 05 07 de 1996 i conseguiss de fá nass ol pröm
mamífer clònich, öna feda (pégra) nomenada Dolly.

1685 - Hale an der Saale (Turínza, Zermània): Georg Friedrich Händel, compositur
Todèsch.



https://lmo.wikipedia.org/wiki/1975

04 03 - Londra (el Reegn Ünii): la reina Isabela II la nòmena cavalée Charles
Chaplin.

24 03 - Madrid (Spagna): Fernando Herrero Tejedor, minístar Segretari generaal
del Movimiento, al nomena Adolfo Suárez vice Segretari generaal del Movimiento.

09 05 - Madrid (Spagna): el governameent al apröva un decret-legg ch'al regula
la greva.

22 08 - Madrid (Spagna): el governameent al apröva un düür decret-legg
antiterorista, ch'al comporta la restrizziun d'amò püssée libertaa.

27 09 - Madrid e Burgos (Spagna); Barcelona: a füsílan trii mémbar del FRAP e
düü d'ETA.

01 10 - Madrid (Spagna): par cuntrastá la pressiun internazziunala contrària, el
règim franchista al convoca una gran manifestazziun de süpòort a Franco in la
plaza de Oriente.

12 10 - Madrid (Spagna): Franco al pariss in püblich par la darera völta, int un
att a l'Istitüto de Cultura Hispánica.

17 10 - Madrid (Spagna): sa celebra el darée consej de minístar presedüü par
Franco.

23 10 - Madrid (Spagna): una setmana dapress de patí el primm infaart, s'emet el
primm comünicaa ofizzial in che sa la recognoss la malatia de Franco.

20 11 - Madrid (Spagna): Francisco Franco, polítigh e militaar Spagnöö, cap del
staa; al podria vess mòort trii dí prima, in realtaa.



https://lmo.wikipedia.org/wiki/15_12

Ol dé 15 de dezèmber l'è 'l 349 ( 350 si l'an al è biseest ) dé de l'an del
calendare gregorià; manca 17 dé a finí l'an.

Ul dí 15 de dezèmber al è ul dí da pòost 349 ( 350 si l'an al è biseest ) dal an
dal calendari gregurian; i manca 17 dí a finí l'an.

1976 - Spagna: s'al sélebra ol referéndum ch'al plebissitarà la Les per la
Reforma Polítega.

1995 - La Cort de Zöstíssia de la Üniú Öropea la emet la nomenada Sentensa
Bosman.

2000 - Černobyl (Ucraina): La sentrala nöcleara de Cernòbil la sara sö
definitiament daspus del graf assident de l'an 1986.

1859 - Byalistok (Polònia): L. L. Zamenhof, físegh, scomensadur de l'idioma
esperanto. (m. 1917)

1909 - Barcelona : Francesc Tàrrega[
http://vila-realencs.vicentellop.com/index.php?method=showdetails&list=advertise
ment&rollid=43&fromfromlist=classifiedscategory&fromfrommethod=showhtmllist&from
fromid=30], ghitarista, nassit a Vila-real (Castelló) al 1852.

1990 - Barcelona (ol Barcelonès): Miquel Coll i Alentorn, polítegh, president
del Parlament de Catalunya intra 1984 e 1988. (n. 1904)



https://lmo.wikipedia.org/wiki/11_08

Ol dé 11 de óst l'è 'l 223 ( 224 si l'an al è biseest ) dé de l'an del calendare
gregorià; manca 143 dé a finí l'an.

Ul dí 11 de óst al è ul dí da pòost 223 ( 224 si l'an al è biseest ) dal an dal
calendari gregurian; i manca 143 dí a finí l'an.

897 la Vall d'Ora (Navès, ol Solsonès, Catalunya): in acorde a ergot ch'a la
cönta la mitoloséa Catalana ol rei franch al disegna i quàter bare col sangh de
Guifré ol Pilós, malferit al sò let de mort.

La Vall d'Ora (Navès, ul Solsonès, Catalunya): in acordi a vargott ch'a la cünta
la mitulugía Catalana, ul rei Fraanch al disegna i quàtar barr cul saangh da
Guifré el Pilós, malferii al sò lett da mòort.

1713 - Caldes d'Estrac (ol Maresme): la cavaleria del zeneral Rafael Nebot la
trà zò i filipiste.

2004 - ol Regn Ünit: l'Autorità de Fertilisassiú e Embrioloséa Ümana (AFEÜ) la
autorisa di sientífegh de la Üniversità de Newcastle a cloná di embriú ümà con
finalità terapéuteghe.

2004 - Seül (Corea del Süd): ol goèrn al nönsia la costrüssiú d'öna nöa capitala
del paes a la provínsa de Cungceong Süd.



https://lmo.wikipedia.org/wiki/10_05

Ol dé 10 de magio l'è 'l 130 ( 131 si l'an al è biseest ) dé de l'an del
calendare gregorià; manca 236 dé a finí l'an.

Ul dí 10 de magio al è ul dí da pòost 130 ( 131 si l'an al è biseest ) dal an
dal calendari gregurian; i manca 236 dí a finí l'an.

1475 - Cuntat del Rosselló: daspus de patí òt mes d'ases, i Perpinyànes i asseta
l'órden de Gjoan II de rendí-ss aj Franses.

1730 - Casteja: La Cámara del Consejo de Castilla acorda che «ha procedido
siempre con reflexión a que siempre sea mayor el número de castellanos en cada
sala que el de natura-les, y los fiscales siempre castellanos», aj òrgan de
representassiú Català.

1840 - Barcelona: se la funda la Mútua d'Obrers de la Indústria Cotonera, pröma
assosiassiú operara Catalana.

1940 - Öròpa: Zermania la scumensa l'atach contra Fransa, Bèlzica, i Paes Bass e
Lüssemburgh (Segonda Guèra Mondiala).

1452 - Sos del Rey (Província de Saragossa, l'Aragó): Ferran II ol Catòlich, rei
de Catalunya-Aragó (1479-1516), de Sicília (Ferran II) (1468-1516) e de Nàpoli
(Ferran III) (1504-1516); rei consort de Casteja (Ferran V) (1474-1504) (m.
1516).

1760 - Lons-le-Saunier (ol Jura, olFranch Contat, Fransa): Claude-Joseph Rouget
de Lisle militar e compositur, autor de La marsejesa, inn statal de Fransa (m.
1836).

1888 - Viena (Àustria): Maximilian Raoul Walter Steiner, cognossit come Max
Esteiner compositur de müsega per ol sínema (m. 1971).

1957 - Londra (Anglatèra): John Simon Ritchie, cognossit come Sid Vicious,
cantant e bassesta del gröp Sex Pistols (m. 1979).

Memorial Internassiunal de la Sida: pröm di du dé dedicacc a fá omas ai persone
afetade per la sida, la pandémia plö graf del sécol XX.



https://lmo.wikipedia.org/wiki/07_03

Ol dé 7 de mars l'è 'l 66 ( 67 si l'an al è biseest ) dé de l'an del calendare
gregorià; manca 300 dé a finí l'an.

Ul dí 7 de mars al è ul dí da pòost 66 ( 67 si l'an al è biseest ) dal an dal
calendari gregurian; i manca 300 dí a finí l'an.

1936 - Berlin (Zermania): Adolf Hitler al órdena ocüpá i zone desmilitarisade de
la Renània.

1938 - mar Mediterani, infront del cap de Palos: l'amiraj repöblicà Ubieta,
infront di crusadur Libertad e Méndez Núñez e sich destrutur, al afindal
crusadur Baleares de banda franchesta (Guèra Sivila Spagnöla).

1966 - Palomares (Almeria, Andalusia, Spagna): l'alura miníster Spagnöl Manuel
Fraga se bagna a mar in la zona indóe ía burlat öna bomba H Stadünidenca, per
demostrá che no ghe ía ris·c de radioati·ità.

1972 - Madrid (Spagna): la Conferensa Episcopal Spagnöla la eles come president
ol cardenal Vicent Enrique e Tarancón.

1989 - l'Iran: chèst paes al tronca le relassiú diplomàteghe col Regn Ünit a
causa de la pöblegassiú de la novela "Vers satànich", de Salman Rushdie.

1991 - Ol Congress di Depütacc Spagnöj al apröa la creassiú de l'Istitut
Cervantes.

1996 - Ramallah (Sis·zordània): s'al cositüiss ol pröm parlament palestí sernit
democràticament.

1880 - València: Vicent Boss e Ricarte, scritur in Català e in castellà e
Storiadur Valencià.

1274 - monastér de Fossanova) Priverno (la Campània, Itàlia): Tomàs d'Aquino,
filòsof cristià italià.

1724 - Sità del Vaticà (Roma): Michelangelo dei Conti, papa che al a regnat col
nom d'Inocensi XIII.

1890 - Madrid (Spagna): Claudio Moyano, polítegh Spagnöl, miníster de Foment,
autor de la pröma les d'Edücassiú Spagnöla, cognossida come la Les Moyano.

1944 - Buenos Aires (l'Arzentina): Miguel Andrés Camino, pueta Arzentí ch'al
signava i övre col pseudònim de Milon E. Mújica.



https://lmo.wikipedia.org/wiki/04_05

Ol dé 4 de magio l'è 'l 124 ( 125 si l'an al è biseest ) dé de l'an del
calendare gregorià; manca 242 dé a finí l'an.

Ul dí 4 de magio al è ul dí da pòost 124 ( 125 si l'an al è biseest ) dal an dal
calendari gregurian; i manca 242 dí a finí l'an.

1704 - Lisboa (Portugal): ghe desbarca l'arsidüch Carl d'Àustria, con la qual
cosa la scumensa la Guèra de Sücessiú.

1707 - Bugnol (la Foia de Bugnol): i tröpe borbòniche i ocüpa la éla (guèra de
Sücessiú).

1814 - Ferran VII de spagna al proclama a València ü decret per ol qual s'al
restabiliss l'assolütism e se nega validessa a l'övra costitüssionala di Corte
de Cadis.

1589 - La Corugna (Galíssia): ol corsare Angles Francis Drake al scumensa ol sò
plà d'atach contra la sità.

1640 - Reassiú violenta a Scossia per la rigorosa osservansa del cölt anglicà
propügnat per Carl I d'Anglatèra.

1675 - Greenwich (Sussex, Anglatèra): ol rei Carl II al órdena che se ghe
costrüisse ün osservatore astronòmegh.

1824 - Ludwig Van Beethoven, completament sord, al dirisiss la sò Sinfonéa di
nöf a Viena.

1968 - Gibraltar: i autorità Spagnöle i sara sö ol pas de frontera in chèsta
enclave.

1979 - Madrid (Spagna): s'al costitüiss ol Senat per la pröma ölta daspus del
franchism.

1979 - ol Regn Ünit: ol Parlament al nòmena Margaret Thatcher cap del goèrn: la
sarà la pröma dona che ocüpa la càrega.

1928 - Al-Minufiyah (Esit): Muhammad Hosni Said Mubarak, cognossit come Hosni
Mubarak, president d'Esit.

1938: Carl von Ossiesky, scritur e passifesta Todèsch, premi Nobel de la Pas ol
1935.

1980 - Ljubljana (Slovénia): Josip Broz, cognossit come Tito, militar e polítegh
croat, president de Jugoslàvia.



https://lmo.wikipedia.org/wiki/Udessa

Udessa (Одеса/Odesa in ücrain; Одесса/Odessa in rüss e in de la püpart di lenguv
del mund; Odesa in rümen; Οδησσός/Odēssós in grech; Ades in del tatar de Crimea;
אדעס in yiddish) a l'è una cità de l'Ücraina meridiunala. L'è 'l port sül Mar
Negher püssee impurtant del Paes. La cünta 1.010.298 abitant, e l'è la quarta
cità püsse granda de l'Ücraina. Inultra l'è 'l caplögh de l'oblast' umonima.

El teritori de Udessa (31 km püssee a nord de l'estüari del Nister) un temp
l'era abitaa dai Dach e dai Scita: chì l'è stada fundada una culonia greca
ciamada Udess (Odēssós). Questa tera traversada de un mücc de pupulaziun migrant
giamò a partì dal III secul, dopu vess stada per un poo de temp sota l'inflüenza
pulaca l'è finida, in del 1241, in di man di Tatar de l'Haçi-Bey. In del 1529 la
zona l'è stada cunquistada dai Utuman, che l'han tegnüda fina a la Guera
rüssu-türca del 1787-1791. In del 1794 i Rüss han fundaa ufizialment la cità de
Udessa, che l'è diventada ben prest el port püssee impurtant del Mar Negher (e
port franch in del periud 1819-1879), cul vegnì una cità rica e cosmupulita,
punt de incunter tra i cultür asiatigh e urupei. L'è stada bumbardada de brüt
düranta la Guera de Crimea (1853-1856), ma l'è turnada cress ben prest, tantu
che giamò in del 1866 l'è stada culegada cui treni a Kiev, Char'kov e Iaṣi.

Düranta la revulüziun del 1905, anca la cità la s'è rebelada al pudè di zar, e
in quest l'è stada sustegnüda da l'equipagg de la Curazzada Potëmkin, anca se pö
la cusa l'è finida in d'un massacher, regurdaa dal famus film del Sergej
Ejzenštejn. La revulüziun del 1917 l'ha vist anmò la cità prutagunista, vist che
l'è stada el center del cumitaa revulüziunari ücrain e l'è stada ucupada da
Frances, Cumünista e Anticumünista. L'Üniun Suvietiga l'è riessida a ciapala de
növ dumà in del 1920.

Düranta la II guera mundiala, in de l'agust del 1941, Udessa l'è stada ucupada
dai Rumen, leaa de la Germania nazista. El general Nicolae Macici, insema al növ
guvernadur de la cità, el Gheorghe Alexianu (numinaa dal ditadur rumen in
persona, el Ion Antonescu), l'ha urdinaa 'me vendeta de un atach di partisan, un
massacher: inscì, in de la not del 22 agust, hin staa cupaa püssee de 25.000
personn (la magiur part giüdee). Alter 280.000 hin staa depurtaa: in 'stu möd
hin mort 115.000 Giüdee e 15.000 zingher. L'Armada Russa l'ha recunquistaa
Udessa in del 1944. I Giüdee che eren restaa viv (703) hin migraa per la püpart
in Israel, menter la cità l'è turnada a l'impurtanza che la gh'aveva prima de la
guera. La fa part de l'Ücraina dal 1991.



https://lmo.wikipedia.org/wiki/Trevir

Trevir (Trier in todesch; Treviri in italian; Trèves in frances; Tréier in
lussemburghes; Tréveris in spagnoeu, portoghes e catalan; Augusta Treverorum in
latin) l'è ona città de la Germania occidental. L'è sede de on'università
(fondada in del 1483 e sarrada sù in del period 1796-1970) e de ona diòcesi
cattòliga.

La se troeuva in del Land de la Renania-Palatinaa e anca se l'è foeura de tucc i
circondariaa, l'è la sede de quell de Trevir-Saarburg. Trevir l'è situada longh
el fiumm Mosella, a quindes chilòmetri del Lussemburgh.

De origin molto antigh (di leggend disen che 'l fondador el sia staa vun di
fioeu del re assir Nino, Trebata), l'è stada voeuna di città pussee important de
l'Imperi Roman. De fatt prima l'è stada el capploeugh de la Gallia Belgiga,
poeu, con la tetrarchia, l'è vegnuda voeuna di quatter capitai de l'Impero. L'è
staa anca la prima sede vescovil de la Germania. Al temp del Sacher Roman
Imperi, el vescov de Trevir l'era vun di princip elettor de l'imperador. A
Trevir hinn nassuu el Karl Marx (el pader del comunismo) el vescov de Ascoli
Piceno Sant Emidi e soratutt el sant patrònn de Milan, Sant Ambroeus.

Di quatter capitai de la tetrarchia romana (con Milan, Sirmi, Nicomedia), Trevir
l'è quella con pussee trasc stòrigh anmò in pee al dì d'incoeu. Per esempi,
pòdom trovàggh la Porta Nigra, on pont sora el fiumm, i rest de on anfiteater e
di term imperiai e la Basiliga de Costantin. De on period pussee recent a gh'è
vari ges compagn de quella de San Paolin o anca la cà indè che l'è nassuu el
Karl Marx. Tant de 'sti monument hinn consideraa de l'UNESCO patrimòni de
l'Umanità.



https://lmo.wikipedia.org/wiki/Tren

On tren a l'è ona class de veicul in su rodaja. I veicul a hinn faa su de vagon.
El post indue on tren el se ferma per fà saltà-su e andà-giò la gent a l'è
ciamaa stazion.

I primm tren a doperaven la forza di cavaj per andà e a coreven in su binari de
legn o de metall: quest chì a vegneven doperà anca in dela età de mezz. El primm
tren ch'andava cont el vapor a l'è staa costruii in Inghilterra in di primm agn
del desnoeuvesim secol.

I tren de mercanzia a g'hann i vagon de mercanzia per straportà produu da on
post a l'alter. On quaj von di quest a hinn di vagon quattaa (cont on tecc per i
mercanzii pussee picinin), menter alter a hinn speciaj inscì ch'a poeuden
straportà mercanzii speciaj. A g'hinn tremoeusgg per la sabbia, el carbon, i
mineraj e gl'alter materiaj faa comè la granna, a g'hinn pianaj per veicul e
machinari, a g'hinn vagon a bott per gli sliquid, a g'hinn vagon contegnidor per
i container e a g'hinn anca i vagon a botteja per el metall gittaa. Squas tucc i
robb ch'a hinn no inscì gross da poeudè minga andà-dent i galeri e andà sota i
pont a poeuden vess straportà in su i vagon de mercanzi speciaj.

I tren di passegger a g'hann di vagon ch'a hinn faa su inscì che la gent la poeu
intrà e viaggià da ona stazion a l'altra. A g'hinn minga inscì tropp tren di
passegger di longa-distanza in di Staa Unii, ma ghe n'è pussee in Europa e in
Asia. La maggior part di vagon g'hann domà on pian, ma g'hinn ancà vagon che ne
g'hann dò de pian, comè on quaj tren del servizzi feroviari suburban de Milan o
i tren Inter-City finlandes.

I tren di passegger doven cercà de vess i pussee comod possibel. Donca i tren
pussee modern a g'hann pres elettrigh e pont del Wi-Fi per i calcolador, e anda
di vagon restorant speciaj per la scenna e 'l refresch. A g'hinn anca vagon
indue poeudè dormì (vagon lecc) per i viagg lungh de nocc.

On quaj tren di passegger velos ch'el viaggia in su di rodaj speciaj a l'è
ciamaa "tren a alta velocità". On quaj d'on di quest anmò pussee velos a l'è el
"tren a levitazion magnetiga" ch'el dopera di magnet per sollevà el tren da i
binari on cicinin inscì ch'el poeu avegh men attritt.

La maggior part di tren hinn tiraa on pes da i locomotiv. Prima del 1900, squas
tutt a eren locomotiv a vapor, ma si come quest tipo de motor doperava tropp
carburant per quell ch'el funzionava, i motor a vapor hann scomincià a fà post a
locomotiv diesel e a locomotiv elettrigh in di agn Trenta. Al dì d'incoeu, la
maggior part di locomotiv a hinn locomotiv diesel-elettrigh.



https://lmo.wikipedia.org/wiki/Sumalia

La Somalia (Soomaaliya in sumàlich, لصومال in arab) a l'è un paes de l'Africa
urientala.

A l'è tacada a l'Etiopia, al Sudan e al Djibouti e la bagnen el Golf d'Aden e
l'Ucean Indian. La capital a l'è Mugadiss. La gh'ha una süperfiss de 637.661 km²
e una pupulaziun de pressapoch 10 miliun d'abitant.

La Sumalia setentriunala a l'è stada un pussediment del Regn Ünii, cunt el nom
de Somaliland, del 1886 al 1960. La Sumalia meridiunala a l'è stada un
pussediment de l'Italia del 1890 al 1960, prima cume una culonia, pöö, dopu de
la Segunda guera mundialal, 'me un pruteturaa 'talian ONU (Amministrazione
fiduciaria italiana della Somalia in talian, Aministraziun taliana de fidücia de
la Sumalia. La Sumalia inglesa e quela taliana hann utegnüü l'indipendenza in
del 1960 e s'hinn sübit federaa. In del 1991 a l'è scuminciada una guera civila
che l'è minga anmò finida. La Sumalia setentriunala (quela che l'era una culonia
inglesa) l'ha pruclamaa in del 1991 l'indipendenza cunt el nom de Somaliland; a
l'è minga recugnussüda di alter stat, ma a l'è "de facto" indipendenta.

La Sumalia a l'è una repübliga. El president a l'è el Xasan Sheekh Maxamuud (del
2013). El prim minister a l'è el Cabdiweli Maxamed Cali (del 2011).

A bun cünt, per la sitüaziun pulitiga del dì d'incö, el guvernu el pò minga stà
in del paes e l'è custringiüü a guvernà in esili. Incö, de facto, la Sumalia la
gh'ha minga un guvernu ufizial.



https://lmo.wikipedia.org/wiki/Sudan

A l'è tacaa a l'Egit, a la Libia, al Ciad, a la Repüblica Centrafricana, a la
Repüblica Demucratica del Congo, a l'Uganda, al Kenya, a l'Etiopia e a
l'Eritrea, e 'l'a bagnà el Mar Russ. La capital a l'è Khartum. Al gh'ha una
süperfiss de 2.505.813 km² e una pupulaziun de pressapoch 37 miliun d'abitant.

El Sudan a l'è staa un pussediment del Regn Ünii e, furmalment, de l'Egit del
1899 al 1956, quand che l'ha utegnüü l'indipendenza. In del giügn del 1989 un
culp de stat l'ha daa el pudè e l'Omar al-Bashir, che anmò incö a l'è el
president. In del 2011 l'ha perdüü la banda püssee meridiunala del propi
teritori, che l'è vegnüda un stat indipendent cul nom de Süd Sudan.

Wl Sudan (nom ufizial: جمهورية جمهورية السودان / Republic of Sudan) a l'è una
repüblica. El president a l'è l'Omar al-Bashir (del 1989).

Ol 9 de Zenér del 2011 in del Süd Südan l' se tegnìt ü referèndum per
l'indipendènsa, de fati ol süd del Südan che l'è cristià e animìsta l' völ
destacàs dal nòrt del paìs che l'è islàmech.



https://lmo.wikipedia.org/wiki/Sp%C3%A9ce

En biulugìa, se ghe dà nòm spéce (del latì species) a ògna ü dei grùpi endèi
quài se divìt i zèner, cioè, la limitasiù del genèrich endèn ámbito
morfologicamènt coerènt. En biulugìa, 'na spéce l'è l'unità de bàze de la
clasificasiù biològica.

'Na spéce se la defenés de spès come 'n grùpo de organìsmi che i è bù de
'ncruzàs e fà nàser 'na discendènsa fèrtil. Endèna bùna part dei càzi, chèsta
definisiù l'è adeguàda, però de spès se dopèra apò a critéri piö percìs o che
diferènsia de piö amò, per ezèmpe sö la bàze de la corispondènsa del DNA o la
prezènsa de aspècc de local-adatamènt specìfich.

I nòm de üzo genèrich (nòm popolàr) per i taxa de le piànte e de le bès-ce i
corespónt a le ólte a le spéci: per ezèmpe, “liù”, “caàl” o “luertìs”. Ma l'è
mìa sèmper isé: per ezèmpe, la paròla “cèrf” la se referés a 'na famìa de 34
spéci diferènte.

El tèrmine "spéce" 'l se referés a tré concècc diferèncc ma relasiunàcc. El
ranch spéce, che l'è 'l leèl piö bas de la tasonomìa segónt el Linèo; i taxa
spéce, che i è 'n grùpo de organìsmi discriìcc e asegnàcc a la categurìa
"spéce", e le spéci biològiche che i è ènti bù de evòlver.

'Na ólta le spéci i éra definìde come indivìdui che se 'nsomeàa 'ntra de lur e
che i se diferensiàa dei indivìdui che apartignìa a le ótre spéci per
discontinuità morfològiche, cioè, le spéci le ch'ìa esènse imutàbii, che le
apartignìa, segónt la filozofìa aristotélica-platònica, al mónt de le edèe.
Chèsta concesiù l'ìa per fórsa fisìsta, cioè la sò esènsa l'ìa permanènta. Endèl
medioévo, s'è consolidàt la interpretasiù creasiunìsta 'ndèla qual ògna spéce
l'ìa 'na unità d ela creasiù, caraterizàda de la sò esènsa. L'ìa 'n realìsmo
idealìsta.

El nominalìsmo 'l g'ha ìt le sò raìs endèl sècol XIV col Guglièlmo de Ockham.
Chèsta dutrìna la segnalàa che ezisrìa nesöna entità 'ntramès al tèrmine e i
indivìdui ai quai chèsto 'l se riferìa, cioè, izistìa apéna i indivìdui. Segónt
chèsta dutrìna, le spéci i è fröt de la nòsta rasionalità e 'l concèt de spéce
se 'l dopèra apéna col fì de ragrupà i indivìdui segónt la 'nsomeànsa e dàga 'n
nòm. En póche paròle, el nominalìsmo el reconós mìa le spéci come entità reài.
Linèo e John Ray, de l'ótra bànda, i sustignìa l'edèa del caràter discrét e del
posèso de atribùti ogetìf de le spéci, que le primitìa la sò delimitasiù, cioè,
el realìsmo de le spéci. A pàrter de la püblicasiù l'urìgin de le spéci del
Charles Darwin endèl 1859, se g'ha cuminciàt a cunsiderà le spéci come 'n ensèma
de popolasiù morfologicamènt variàbii e co la capacità de evòlver. El concèt
aristotélich-lineà l'è stat en pó a la ólta sustitüìt de 'na concesiù evolutìva
bazàda sö la selesiù natüràla e 'ndèl izolamènt reprodütìf.

A metà del sècol XX s'è afermàt dò puzisiù respèt a le spéci: el realìsmo
evolutìf e 'l nominalìsmo. Chèsti öltem i sustignìa che 'ndèla natüra izistìa
apéna i organìsmi individuài e segónt i tasònomi evulutìf le spéci i éra entità
reài de la natüra e le custitüìa unità de la evulusiù. A pàrter dei agn '80 s'è
afermàt la puzisiù realìsta respèt a le spéci biològiche, ensèma al apròcio
filogenétich de la clasificasiù.



https://lmo.wikipedia.org/wiki/Renu

El Ren (pr: reen) (Italian, Reno (pr: réno); Ingles, Rhine (pr: ràain); Ulandes,
Rhijn (pr: rain); Tudesch, Rhein (pr: rain); Rumanc, Rein; Frances, Rhin) l'è un
fiüm de l'Europa central. Al nass in Svízzera, in dii Grigion, quand sa meten
insema i dü turent Hinterrhein e Vorderrhein (arent al paes de Reichenau); da
lì, ul fiüm al curr in direzziun nort cunt ul nòmm de Alpenrhein, al marca ul
cunfín Svízzera-Liechtenstein e Svízzera-Austria fin a che al sa pucja dent in
del Lach de Custanza. Dopu ca l'è vegnüü fö dal lach, ga sa büta dent l'Aare,
vün di sò aflüent püssee impurtant. Ul Renu al marca chì ul cunfin
Germània-Svízzera, prima de piegà inver N al ginöcc de Basiléa; al fà da cunfin
fra la Francja e la Germània, dopu de che al va dent in Germània per minga vegnì
fö püü. In del teritòri tudesch ul Renu al ricef i sò aflüent püssee impurtant,
saría a dì ul Neckar, ul Mèn e la Musèla. Fra Bingen e Bonn ul fiüm al traversa
ul sò trat püsse spetacular, in d'un paes de brich, runch e gur; a l'è ul tòch
ciamaa Renu rumantich, prutegiüü da l'UNESCO, quataa de vign e busch. Sübet
dopu, inveci, ul Renu al cumencia a curr in de la regiun de la Ruhr, al tuca
vüna dopu l'oltra i citaa de Culònia, Düsseldorf e Duisburg e al ciapa dent ul
fiüm Ruhr. Chell tòch chì a l'è ul püssee indüstrializaa del sò camín, e l'è
dunca anca ul tòcch indué ul fiüm a l'è püsse inquinaa e la sò aqua püssee
vuncia. Dopu de chì, ul fiüm al gira a òvest e al va dent in dii Paes Bass;
propi cuma l'è entraa ul fiüm al tuca la sò larghèzza massima (300 meter),
perché sübet dopu al sa spartiss in trì bròch: Waal, Nederrijn (Bass Renu) e
IJssel, ca vann ognidün per la sò strada fin ca sa trann dent in del Maar del
Nòort, furmant un delta insema a la Musa.

In del sò curs al passa per un badalücch de citaa impurtaant; via Culònia,
Düsseldorf, Bonn e Duisburg, gemò minzunaa, sa incuntrenn:



https://lmo.wikipedia.org/wiki/Quaterni%C3%BA

I quaterniú, i è una generalizazziú di nümar cumpless, da tala manera che, si un
nümar cumpless al definiss dò dimensiú gjuntaant la cumponeent i (al cuventa
recordá che i 2 = − 1 {\displaystyle {i^{2}}=-1} ), un quaterniú al definiss
quàtar dimensiú gjuntaant le cumponeent i,j,k, da manera che:

Un quaterniú, dunca, al è un nümar da la furma: z = a + bi + cj + dk, indúe i 4
nümar reaj a, b, c e d i definiss ünicameent ul quaterniú z. Ul valuur assulüü
dal quaterniú z sa l definiss cuma:

La mültiplicazziú da quaterniú la gh’a le prupietaa assucjativa e distribütiva
però mia la cumütativa: ul cungjuunt di quaterniú al è dunca un còorp mia
abelià.

I quatrniú i è staa ideaa par Sir William Rowan Hamilton, ul 16 de utuber dal
1843 (un lündesdí) dapress da pensá assée da teemp sü cuma mültiplicá "triplett"
da nümar (da fatt, al è impussíbil). Cura ca, caminaant cun la suva dona, al
nava a presedí una reuniú a l'Académia Reial Irlandesa, la idea la ga venía al
impruviis e al sa n alegrava taant ch’al scriíva la fórmüla pensada a ü di
pilàstar d'un puunt ch’a gh’eva sül sò camí.



https://lmo.wikipedia.org/wiki/Populus

L'albera (se dix anca "albara", "pobia", e, de rar, "pobla". Indel oltrepò paves
qella bianca la se ciama "tavarner") l’è un jener de pianta de la fameia de le
Salicaceae qe la comprend pressapoc trenta tipi de piante, qe in latin le se
ciama tœte populus, e qe le cress soratœt indel emisfer boreal.

L'alteza de le albere la va dai 15 ai 20 meter, cont el fust qe al pœl havir-g
plussee de 2,5 meter de circonferenza.

La crœsta de le piante jovine l'è lissa, e el color al va dal bianc, al virdisin
e al grix scur, e de spess l'è piena de macie picinine come de le pànere; le
crœste de le piante plussee veggie de solit le diventa derœçe e piene de crespe.

I bœtts i è forts e apicai, çoè i se trova a la fin dei ram (al contrare dei so
"cusin" salex). Le foie i è metide a spiral e la so forma la varia dal triangol
al sercc o, plussee de rar, la foia l'è lobada e la g'ha el gambin long.

Le speci qe le se ciama Populus e Aegiros le g'ha i gambin picen e piats, e
quand qe bofa el vent le foie le se mœv e par qe la pianta la treme tœta. Le
dimension de le foie le varia da una pianta a l’oltra e de spess le cambia de
color in autœm e le diventa jalde e dorade.

Tœte le speci de albere de solit i è dioiqe, çoè una pianta la g'ha tœts duu i
sess, però g'è de le speci qe i è monoiqe; se riess sœbet a capir quai i è le
piante feminii e qelle masqii: le prime le g'ha i ram grands, el foiam volominos
e i bœtts gross, invece le oltre i è plussee slanciade e le g’ha plussee tanti
bœtts picinin. Tant temp fa se pensava infina qe i era do speci diverse de
piante.

A 10-15 agn le albere le cominça a fa i fior e a moltiplicar-ss. I fior i
compariss al princepe de la primavera, prima qe vegne fœra le foie. I se
presenta con de le infiorescenze a ament slongads e pendents. I fior masqii i è
plussee curts e i compariss prima de qei feminii qe i g'ha i aments plussee long
e pendents. I frœts i è faits da capsule de color vird o ross scur, e i maruda a
meza estat. I g'ha dent tante armine maron qe le ven portade via dal vent con
dei piumin qe i se ciama papo e i someia al coton (in ingles defat le albere le
se ciama cottontree "alber del coton").

Le piante de la sezion Aegiros le de trova plussee indele zone umide e long le
rive dei fiœm. Qelle de la sezion Populus i è forse le piante latifoie qe i è
plussee facil de trovar indel emisfer boreal. L’è una pianta sempervirda, perqè
le foie anca se in autœm le diventa jalde, le resta tacade a la pianta per tœt
l'inverne.

El jener Populus l'è dividid in cinq sezion, e ognuna la g'ha el so nœmer de
speci:

In Italia, qe le cress de so, indel grœp dei Populus g’è noma le albere bianqe e
qelle tremole, e indel grœp dei Aigeiros g’è le albere nigre.

Ge vœl tanta lux per coltivar le albere e anca un terren umid e fertil, senza
restagn de aqua; se dovra anca dei trataments contra i parasiti dei tronc e de
le foie.

In natura le albere le se moltiplica con la somenza qe la viaja indei piumin
(aments), per la coltivazion invece se dopra dei toqei de pianta qe i è tratads
in manera de far-g meter fœra le radix (talea).

Indel'ultem censiment del 2000 in Italia g’era 83.368 etar de bosc de albere
dividids in 25.022 aziende agricole. Dopo g’era anca 35.000 etar de bosc de
albere miga inserids indele aziende agricole. Donca el total dei bosc de albere
in Italia l’è de pressapoc 120.000 etar.

Ogni etar de bosc de albere al produx in media 15 tonelade de legn tœts i agn.
La quantitaa totala de la legna de le albere l’è el 45-50% de tœta la produzion
nazionala de legnam.

La coltivazion de le albere l’è l’uneg esempe de produzion de alber qe l’è degn
de vesser regordad in Italia.

In Italia, la clonazion de qell jener de pianta qé l’è faita col control de la
Commissione nazionale per il Pioppo, çoè la Comission nazionala per l’Albera, qe
la classifega i cloni dent ind un rejister fait aposta (in italian, el “Registro
nazionale dei cloni forestali”) perqè i sies certifegats con la so jœsta
identitaa e le so carateristege.



https://lmo.wikipedia.org/wiki/Piomb

El piomb l'è on element chimegh. El sò numer atomegh l'è 'l 82, el sò simbol a
l'è Pb. El partegn al grupp numer 14 e al period numer 6 de la tavola di
element. A l'è on metall tender, dens e facil de lavorà. El gh'ha on color
bianch-azur apena tajaa: se l'è miss a l'ari el ciappa on color gris iscur. L'è
doperaa in de l'edilizia, in de la produzione de batterii per autotrazion e de
proiettil per s'ciopp. In de l'istatt liquid el serviss tant 'me refreggent in
di reator nuclear, certi voeult insemma al bismutt. El piomb a l'è on component
del pelte e de ligh metallegh doperaa in de la saldadura. L'è staa scovert tanto
temp indree, e l'era giamò cognossuu ai temp di Egizzi. I Roman le doperaven per
i tubadur (e verguna de quei che hann faa lor la fonziona anca incoeu).

La parolla piomb la riva del latin "plumbum", con l'istess significaa. L'è
doperaa in tutt i lengov romanz (italian piombo, frances plomb, catalan plom,
spagnoeu plomo, portoghes chumo, romen plumb, ligur ciongio, forlan plomp,
napoletan chiummo, sicilian ciummu, sardegnoeu brummu, romanc plum). De lì el
s'è spantegaa anca ai lengov celtegh brittonegh (breton plom, galles plwm).
L'agettiv "plumbeum" l'è doperaa anca in italian (plumbeo) cont el significaa de
"gris iscur".



https://lmo.wikipedia.org/wiki/Norbert_Hofer

El Norbert Hofer (nassüü 'l 2 Mars del 1971 a Vorau) l'è un pulitegh austriegh.
De l'Utuber del 2013 l'è 'l ters president de la camara austriega (Nationalrat)
e, in del avril del 2016, el s'è candidaa a la presidensa federala austriega
indua la vengiüü in möd strepitus e l'ha ciapaa pü u manch el 36% di vot in de
la prima andada.

El Norbert Hofer l'è chersüü sü a Pinkafeld. Dopu de vesses tolt la Matüra in de
l'an 1990 l'ha lauraa un an in qulaidaa de cunsülent de architetònega interiura
e designadur technegh a la Pinkafelder E-Werke. Pö l'ha lauraa fin al 1994 in
qualidaa de ingegner di Sistema a la Lauda Air. In del 1994 l'ha tacaa sü a dass
a la pulitega ativa de la FPÖ in Burgenland. Del 1996 al 2000 l'è staa Purtavus
del guerna del Burgenland. Del 1996 al 2007 el Hofer l'è staa segretari de la
FPÖ del Burgenland e del 2010 al 2015 l'è staa respunsabel social del guerna del
Burgenland.

Del 1997 al 2007 l'era member del cunsej cumünaa de Eisenstadt. De 1994 al 2006
l'è staa a cuu de la FPÖ de la citaa de Eisenstadt Norbee del 2004 al 2010 del
destret de Eisenstadt.

El 29 Utuber del 2013 el Hofer l'è staa elegiüü president de la camara
austriega. In chela pusissiun chi l'è 'l sücessur del Martin Graf.

La FPÖ l'ha presentaa 'l Norbert Hofer 'l 28 de Sgenee del 2016 a cadidaa ai
elessiun presidensiaj austriegh del 2016. A l'ha vengiüü la prima 'ndada
eleturala cunt un süper gross margen (35,05%) e l'avaraa de scuntrass in de la
repetissiun de la segunda 'ndada 'l 4 de dicember 2016 contra l'Alexander Van
der Bellen di Verd.

In del 2003 el Hofer l'è crudaa sgiò cunt el Paraglider a Stubenberg am See e 'l
s'è faa un gran maa a la s'cena. Despö de chela crudada chi a l'è restaa in part
paraplegegh e 'l camina dumà cunt un tarel.

El Norbert Hofer l'è al moment spusaa cunt la so segunda miee e 'l gh'ha quater
bagaj. Sein Hauptwohnsitz befindet sich im Südburgenland.



https://lmo.wikipedia.org/wiki/Matera

Matera (Matàhr endèla parlàda locàl; Materia 'n latì) l'è 'na cità italiàna, de
la regiù de la Basilicata, capolöch de la pruvincia omònima. El cümü de Matera
'l g'ha presapóch 57.075 abitàncc (stìme del 2001), 'na superfìce de 387,40 km²
e 'na densità de 147,1 ab./km². El cunfìna coi cümü de Altamura (BA), Ginosa
(TA), Gravina in Puglia (BA), Grottole, Laterza (TA), Miglionico,
Montescaglioso, Santeramo in Colle (BA).

La cità l'è cunusìda 'n töt el mónt per i sò riù ciamàcc Sassi, recunusìcc endèl
1993 come Patremóne de l'umanità de l'UNESCO (prim pòst de l'Itàlia meridiunàla
a risiì chèsto recunusimènt).

Matera l'è apò 'ntra le cità decoràde al Valùr Militàr per la Guèra de Liberasiù
(Medàia d'Arzènt al Valùr Militàr) per le soferènse de la sò popolasiù endèla
Segónda Guèra Mondiàl, perchè l'è stàda la prìma cità del meridiù a soleàs cùtra
'l nazifascismo.

A Matera gh'è stat giràt divèrsi cìne per vìa del paezàgio ünich che la ezebés
la cità, 'ntra i óter La pasiù de Crìsto (2004), del Mel Gibson.



https://lmo.wikipedia.org/wiki/Martin_L%C3%BCter

El Martin Lüter (nassüü 'l 10 de Nuember del 1483 a Eisleben, in Germania; mort
el 18 de Fevree del 1546 in del medem sit indua l'era nassüü) l'è staa un mönegh
gustin, un prufessur de teulugia e 'l teòlegh de la Refurma Prutestanta. El
Lüter l'ha furmaa 'l so pensee e la sua fee refurmatori despö che l'ha tacaa sü
a basass ünigament in sü la Parola fada carna travers el Signur Jesüss Crist.

A chela manera chi lü 'l vuleva liberà la Fee Cristiana dij erur che la Gesa de
Ruma l'eva cumpii in del destacass de la Vera Parola del Signur inscí 'ma l'è
repurtada in del Nöf Testament. El so enfatizzà la Grassia del Signur, i so
predegh, i so scrít e suratüt la sua Bibia han daa 'na müdada al mund mudern che
fin al Lüter l'era staa duminaa de la Gesa Catolega. La sua Refurma l'è pö stada
druada de vargün prenzipaa üropee in del raspà via un puu de pudè del Papa e de
l'Imperadur. Pö, suta l'inflüss del Lüter, ma cuntra la sua ideja, la Gesa la
s'è s'cepada e di nöf Ges Evangelegh Prutestant hin staa faa sü.



https://lmo.wikipedia.org/wiki/Lingua_piccarda

El Piccard a l'è ona lingoa d'oïl compagna del frances parlada in dò region
frances, Picardia e Nòrd-Pass de Calais, e in quela del Belgi de l'Hainaut. A
l'è conossuu con nòmm different:

Tucc i dialett del Piccard a hinn intelegibil intra de lor. In Francia el gh'ha
minga on statut offizial, inveci in Belgio l'è staa reconossuu comè lingoa
regional de la Valònia insema al Valon in del 1990.

El Piccard l'è insegnaa minga a scoeura (a part per iniziativ minga officiai) e
l'è parlaa domà in d'on scenari privaa, minga publich. Probabilment a l'è stada
la scoeura francesa a fà sparì i personn che parlaven el Piccard comè lingoa
mader. A bon cunt, el Piccard a l'è studiaa in di Universitaa de Letter de Lila
e d'Amiens. Comè succed ai lingov regionai in Italia, el Piccard tend a
uniformàss al frances del loeugh. Ma, al contrari de quell che se pò pensà, el
Piccard l'è anmò ona lingoa viva, parlada sia in di citaa che in de la campagna
e el resta on element important del folklor di region del nòrd.

In del 2008 el film commedia frances Bienvenue chez les Ch'tis del Danny Boon,
parlaa anca in ch'timi, el gh'ha avuu in Francia on success enòrm, tanto che l'è
diventaa vun di pussee gròss success de tutta la stòria del cinema frances.

Tous chés ètes humains is sont nés libes et égals in dignité et pi in drouots.
Is sont dotés ed raison et d' conschienche et pi is doétte agir les uns invèrs
les eutes din un ésprit ed fratérnité.

Vous no Pa, qu' vos ètes ô Cièl, Qu' vo nom sunche sanctifieu, Qu' vo rin.gne
ariviche, Qu' tout chô qu' vos voleuz sunche fét Dôchi, come é ôt. Douneuz-nous
ôjordwî eùl pin qu' nos d' avons danjeu tous lès joûs. Pardouneuz-nous chô qu'
nos avons fét d' mô dë l' min.me maniêre quë nos pardounons à lès ciuns qui nos
ont fét du tôrt. Èt fètes quë nos n' sunche gneu ratireus pô djâle, mès
dèlèbèreuz-nous dou mô. Âmèn.



https://lmo.wikipedia.org/wiki/Lenguv_indoeuropej

I lengu indoeuropej i cumprendan una familia de cent e pü lengu imparentaa tra
lur. Qula familia chì la ciapa drenta quasi tütt i lengu dl'Europa, el nord del
cuntinent indian (Asia del Sud), el plató iranian (Asia del Süd-òvest), e un bel
po de l'Asia central La familia indoeuropea la gh'ha el nümer püssè grand de
parlant de tütt i famili linguistich ricunusü, e i so tusann j'hinn parlà da pü
o meno tri miliard de gent.

Al cumprent l'area dii paes ca parlenn una lengua ca la vegn dal latin vulgaar
(leench rumaanz); a inn metüü suratüt in de l'Europa del süd, föra che la
Rumanía e la Muldavia. I grandi lench neulatin a hinn l'italian, ul spagnöö
(castejan), ul frances, ul purtughes e ul rümen. I lench neulatin a hinn parlaa
in di chii paes chì, püü un quaj tocch de olter staat: ul Belgi meridiunal
(cjamaa anca Valonia), un quaj cumün in de la penisula de l'Istria in Cruazia, i
cantuni Grisgjun e Tisin in Svízzera e un quaj sit in Ungaría indué sa parla ul
rümen. In part a lur gh'inn dii lench ca gh'hann no ul status de lench uficjaj,
ma a hinn dumé lench regjunaj:

Chel grupp chì al tegn deent tüta l'Europa de nurdovest e un tocch de quela
central. Ul gross de l'Europa germanica l'è de religjun prutestant, anca se in
del süüt de la regjun (Baviera, Austria, Svízzera) sa prufessa la religjun
catolica L'area germanica la quata la Germania, la Danimarca, la Svezzia, la
Nurvegja, la Finlandia (dumé i cumün ca parlen ul svedees), l'Islànda, i isul
Faroer, i Paes Bass, un tocch del Belgju (la regjun dii Fiander), l'Austria, la
Svízzera tudesca, i dü isul britanich. In dii sécul indree un badalücch de
tudesch a inn naa a vif in de la Rüssia e in del Kazakhstan: adess a furmen ul
grupp dii tudesch del Volga; ul tudesch l'è parlaa anca da i abitaant del Süüt
Tiröö, in de l'Itàlia del nòort. Dii dialett de urigin germanica a inn parlaa in
part de la Francja (Alsazzia, regjun de la Musela, Lurena), in del Lüssemburg
(lezeburjeesh); una quaj cumünitaa germanofuna la gh'è anca in Itàlia, in dii
Dulumiit e in sü l'altupiaan de Asiach. Olter leench regjunaj germanich a inn
duperaa in Germania (l'Alemann, ul voolt tudesch. ul frisun). Una lengua
curiusa, in del muunt germanich, a l'è l'yiddish: l'è una derivazziun del voolt
tudesch, duperada da i gjüdee de l'Europa de l'est; la sa scriff cunt l'alfabet
gjüdaich.

In part a chii leench uficjaj chì, recugnussüü a livell nazziunaal, sa pöden
incuntrà anca dii leench regjunaj, minga uficjaj, cumé ul cassübian (parlaa in
de la regjun de la Pumerania in Pulònia) e ul surab, parlaa in d'un quaj cantun
de la Germania de l'est.

Ga fann part un pu' de leench, parlaa in de la zona dii isul britanich; chii
leench chì g'ann minga ul status de leench uficjaj. I leench celtich a inn i
leench Gaelich (parlaa in Irlanda, Scozzia, Galess, isul del Canaal, Curnuvaja)
e ul bretun (parlaa in Francja, in de la regjun de la Bretagna).



https://lmo.wikipedia.org/wiki/Lengua_rumancia

Rumancc, Returumanich, Retich u Grigiun a hin i nom cunt i quai se cugnussen tüt
i lenguv returumanich che se parlen in di valad del cantun muntagnus di Grigiun,
Svizzera. El rumancc a l'è vün di quater idioma ufizial de la Svizzera, e le
parla el 1% de la sò pupulaziun. A gh'è staa un temp che i lenguv returumanich a
eren parlad in d'una zona estesa del center d'Europa. 'Sti lenguv a hin
imparentaa cun di alter lenguv che se parlen in Italia, Svizzera e Francia. I
cinch dialet returumanich püssee parlaa a hin Sursilvan, Sutsilvan, Surmiran,
Puter e Vallader. Puter e Vallader, ai völt, se cunsideren dumà una lengua: el
Ladin. El termin Ladin, d'altra part, s'associa cun la lengua di muntagn
dulumitich. A esisten di upiniun ben divers sura el grad de relaziun tra Ladin e
Rumancc e Furlan; la teuria che se sien evulüü indipendentement la rescöt assee
da cunsens, però a esisten di stüdius cunt un bel poo de prestisg che a ne
demustren una sustanzial ünitaa (G. Hull, The linguistic unity of northern Italy
and Rhaetia).

Cume l'è staa giamò scrit, el rumancc l'è parlaa dumà in d'una quai valdada del
cantun svizzer di Grisun. I sò variant hin semper staa sturigament dividüü vöna
da l'altra, a causa de l'intrüsiun del tudesch (e de l'aleman) e de l'italian (e
del lumbard). Per quest ogni variant (ciamaa in rumancc, ils idioms
tradiziunals, induve idioms el gh'ha el significaa de "lengua") la gh'ha una sua
standardizzaziun e una sua leteratüra. Al dì d'incö el Rumancc l'è spartii in dü
toch principai, e ciaschedün el gh'ha di variant interni.

In urigin el teritori atüal del rumancc l'era pupulaa dai Celta e prubabilment
tüta la zona de l'est di Grisun l'era di Reti. L'è dificil dàgh una
classifigaziun ai Reti e a la sò lengua: se suponn che la lengua di Reti la
füdess minga una lengua indueurupea, ma hin minga pussibil fà sü cunstataziun
garantii a causa di testimunianz poch e framentari de quela lengua e cultüra. La
denuminaziun returumanigh (Rätoromanisch in tudesch) l'è stada intrudota inturna
a la metà del XIX secul dai lenguista italian e tudesch. La ven dal nom de la
pruvincia rumana de la Rezia, che la catava dent un teritori multu püssee vast
de quei abitaa dai Reti. L'assuciaziun de idei retigh=>rumancc l'è dunca in bona
part un mitu. I popul che viveven in del teritori di Grisun del dì d'incö hin
staa sutamiss düranta la campagna militar di Ruman in di Alp del 15. a.C. I
Ruman han purtaa la lengua latina in di teritori sutamiss (o mej, el latin del
popul e di suldaa, ciuè 'l latin vulgar). L'è minga del tüt ciar 'me l'è
capitada la latinizaziun. Prubabilment el gh'avrà impiegaa un quai secul, cume
l'è sücess in alter teritori periferigh de l'imperi ruman. A la fin de l'età
antigh, i lenguv prerumann pareven, segund i cunussenz atüai, mort e adess ghe
n'è restaa ben poch paroll. 'Sti paroll se referissen suratüt a la terminulugia
specifiga de la flora e de la fauna e de un quai tuponim. A partì dai secul VIII
e IX el teritori rumancc uriginari l'è staa inflüenzaa dai lenguv germanigh. In
del curs del temp el tudesch l'è diventaa semper püssee una lengua ufiziala cume
'l latin. Se pò vardà cume 'l rumancc el füdess un temp püssee estendüü cul vedè
un frach de nom lucai e parol dialetai in regiun che incö hin tudesch, cume 'l
cantun Glarona e 'l cantun San Gal. Quei paroll chì mustren che 'l cunfin
lenguistigh, fina al temp medieval classigh, l'era multu püssee a nord. Inscì
per esempi la regiun del Lai Rivaun l'era rumancia (anca incö le se ved in del
nom Walensee, che l'è parent de welsch, una parola che i germanofun duvraven per
designà i gent d'etnia neulatina); in del nord-est el teritori rumancc el rivava
fina al inscì ciamaa Hirschensprung, fina a Rüthi e a la Val del Renu sangalesa;
inscì cume la püpart del Voralberg (Austria) e del Tirö. I Alp hin pien de sit
cun nom lucai di quai la prima silaba latina la ven minga prunünciada, per
esempi Bad Ragaz, Sargans, Vaduz (dal latin aquæductus), Montafon, Tschagguns e
Galtür. Prubabilment bona part de quei sit chì hin vegnüü germanigh dumà in del
XI secul. I prim ducüment cunussüü che cuntegnen parol rumancc hin uraziun
latinn cunt anutaziun in questa lengua. Pö, al temp de la Refurma Prutestanta
s'hin svilüpaa indeperlur i lenguv de scritüra di variant diferent del Rumancc,
cunt i prim tradüziun de la Bibia e di Salm, in Engadina e in la Surselva. In
del mediuev i germanofun ciamaven el rumancc churwelsch, ciuè latin de Coira.

Vöna di resun del fatu che la s'è mai svilüpada una lengua de scritüra cumün per
tücc i idioma l'è la cundiziun de regress del Rumancc denanz al tudesch che l'ha
purtaa a la mancanza de un centru spiritüal e pulitigh per tüta la Rumancia. La
cità de Coira, l'übiga cha la pudess avè 'stu rol, l'era sota l'inflüenza
tudesca giamò da un frach de temp, vist che l'era una sede episcupala (e i
vescuv eren tudesch, minga latin) e che tra l'alter l'era stada cunquistada dai
Got. Dumà da poch temp, in del XX secul, s'hin furmaa a Coira centri, dai quai
parten impüls impurtant per la lengua e la cultüra rumancia. Questu svilüp el va
inanz insema a una cuscienza lenguistiga cressenta, che la gh'era nò prima del
secul XIX. A la fin de quel secul lì defat l'è vegnüü föra quel prucess che l'è
staa ciamaa "renassiment rumancc" (renaschientscha rumantscha), in del qual
gh'han avüü lögh l'espansiun de la stampa rumancia e la prudüziun de testi
literee rumancc, la fundaziun de vari assuciaziun, l'aquisiziun de una növa
scienza per la lengua e la cultüra grisunesa e la vutaziun de fà vegnì el
Rumancc la quarta lengua naziunala svizzera (1938).

El Rumantsch Grischun (ciuè, pü o men, rumancc de tüt el Cantun Grisun) l'è la
lengua de scritüra cumün per tücc i idioma rumancc. La sua bas l'è stada
svilüpada per l'inizziativa de la Lia Rumantscha del lenguista Heinrich Schmid
in del 1982. Da alura el rumantsch grischun l'è dree a vess semper püssee
svilüpaa. In del 1996 l'è propi lü a vegnì la lengua ufiziala de la
cunfederaziun per la cumünicaziun cun la pupulaziun rumancia, e dunca l'è
vegnüda la lengua de scritüra ufiziala in del Cantun Grisun. In di cumün de
lengua rumancia però i lenguv ufiziai hin anmò i variant lucai, a volt insema al
tudesch. I prumutur de la lengua scrita cumüna vurarissen che la füdess un mezz
per dàgh forza al rumancc e mantegnì 'sta lengua inscì in pericul. El rumantsch
grischun però l'è multu critigaa de una part de la pupulaziun rumancia. Un bel
poo de grisunes, minga dumà rumancc, gh'han paüra che una lengua artifiziala la
poda vegnì la fossa del rumancc. Alter inveci hin püssee utimista e revendighen
el fatu che una lengua cumün la poda dàgh forza a tüti i idioma diferent. In de
l'agust del 2003 el parlament cantunal l'ha scernii de intrudü el rumantsch
grischun cume lengua de scritüra in tüt i scöl rumancc e de fà sü semper püssee
in questa lengua i növ mezz de istrüziun; de fat, fina a quel mument i mezz de
imprendiment eren staa stampaa in di variant tradiziunai. El Gran Cunsili l'ha
decidüü però de fà inscì anca per spargnà un poo de danee. Da quel mument in pö
tüt el teritori rumancc püssee germanizzaa questa mesüra però l'è dree a ris'cià
de fà vegnì la pusiziun del rumancc anmò püssee debul, vist che i bagai hin dree
a imprend una lengua che la se parla minga in gir. Inveci tanti personn minga
rumancc disen che i diferenz di idioma tradiziunai hin despess sotastimaa e che
hin multu püssee marcaa che, per esempi, quei trai dialet del Schweizerdeutsch
(dunca, la saria impurtanta una lengua ünificada). Prima de la realizzaziun
pratiga de la scerna del parlament inturna al rumantsch grischun 'me lengua de
scöla l'è staa miss un temp de transiziun de vint agn. Al dì d'incö però nissün
cumün l'ha intrudot 'me lengua sculastiga.

El Rumantsch Grischun l'è dunca una specie de koiné, e 'l sò aütur a l'è staa
atent a evità urtugrafii de aspett estrani, per facilità la sua acetaziun.
Dunca, i parol cun /tɕ/ e [e] o [i] a gh'han <tg> (tgirar) inscambi de <ch>. E i
parol cun /tɕ/ seguida da [a], [o] u [u] se scriven cun <ch> (chalanda) già che
tant i parlant de l'Engadina (chalanda) quant dal teritori del Ren (calanda)
spetarien un'urtugrafia che la meta dent la <c->. De l'istessa manera, 'che' e
'chi' —a causa da chesta norma, ciamada "Leza Uffers Kompromiss"— se parnunzien
[ke] e [ki]. D'altra part, la letera <k> la se cunvert in d'un grafema
innecessari in questa lengua rumanica. Per cunter, la schwa ([ə]) se representa
cun <e>, l'üs dal qual al moutra l'influenza del tudesch in questa lengua
rumanica. L'istess descurs el se fa cun l'üs de <sch> sia per /ʃ/ che per /ʒ/, e
<tsch> per /tʃ/.

D'altra part, el fat che a l'esista minga <ü, ö> in del Rumantsch Grischun a l'è
forsi minga dumà duvüü a l'assenza de la [y] e de [ø] in la püpart di lenguv
returumanich, ma anca a la sua furma grafica, che l'è minga stada cunsiderada
una furma rumanica. Quest chì a l'è un esempi che l'aduziun d'una determinada
grafia l'è mingaa semper relaziunada cun di fatur funetich. Cume cunclüsiun se
pò afirmà che l'urtugrafia del rumancc la se situa tra la tradiziun urtugrafica
rumanica del Talian e del Francees e la tradiziun urtugrafica germanica del
Tudesch.

I lenguv returumanich a curen el pericul de desparì. A gh'hin apena parlant de
'sti lenguv e la püpart de quei che parlen retich a parlen anca tudesch. La Lia
Rumantscha l'è una urganizaziun che la cumprend assuciaziun de lenguv retich. La
sua pagina web la furniss püssee d'infurmaziun sura 'sti lenguv.

I funema cunsunant del Rumancc (in la variant del Rumantsch Grischun) a hin
urdenaa in la tavula seguent:

La Schwa /ə/ la pariss dumà in di silab atonich. La lunghezza de la vucala se pò
decid a priori:



https://lmo.wikipedia.org/wiki/Lengua_piemuntesa

La lengua piemuntesa (nomm nativ: Piemontèis codes ISO 639-3 pms) a l'è una
lengua rumanza gall-italega, recugnussüda in del 1981 'me vüna dij lenguf
minuritari del'Europa e che l'ha censida l'UNESCO intra i lenguf che meriten la
tütela. Se stima che sien almen 2,5 miliun i gent ch'a hinn bun de parlà o de
capì el Piemuntes, e 500-600 mila quij bun anca de legell e de scrivell.

In de la pruincia del Verban-Cüsi-Ossula e la püssee part de chela de Nuara se
dupren dij dialett de la Lengua Lumbarda. In dij cumün de la pruincia de Cüni al
cunfin cun la Ligüria se parlen dij dialett ligür. In dij val dij pruinc de
Türin e de Cüni, el Piemuntes a'l vif insema al Ucitan a süd e'l
Franch-pruvensal a nort. Gh'è anca de dì che in del bass Piemunt a l'è bell
cumplicaa stabilì indua l'è che'l finiss el Piemuntes e indua'l scumincia el
Lumbart o el Ligür.

Pare nòstr, ch'it ses ant ij Cej, sia santificà tò nòm, ch'a ven-a tò regn, sia
faita toa volontà, coma 'n cel parèj an tèra. Dane ancheuj nòstr pan quotidian,
e perdona a noi i nòstri débit, coma noi i-j perdonoma ai nòstri debitor. E fane
nen droche an tentassion, ma liber-ne del mal, amen.

Anca se l'è una lengua ünitaria, el Piemuntes a'l gh'ha i sò dialett. La furma
de riferiment a l'è el Piemuntes cumün, che l'è quell de Türin e inturnavia:
'sta furma chì a l'è chela püssee duprada in de la literatüra e tücc i alter
piemuntes l'aceten e a hinn bun de capila. El piemuntes cumün a'l se dupra per
parlà cun gent che parlen minga l'istess sò dialett. A bun cünt, se cunsidera el
piemuntes de la zona de Türin, Süsa, Cher, Pinaröl e Salüss chel püssee bun
(gh'è però de sta 'tent che a Türin gh'è gent che la dupra un dialett cuntaminaa
del talian). I dialett del Piemuntes de poden fà in trì grüpp:

I prim ducüment scrit in piemuntes hin di cürt iscriziun in ges de Casal
Munferaa e Vercei. Inturna a la fin del XII secul hin scrit i Sermun sübalpin,
una racolta de vintidü predigh. Dal 1300 i test in piemuntes quaten tücc i gener
literari. I prim liber a stampa in piemuntes hin di fars in astesan del Giovanni
Giorgio Allione, pübligaa in del 1521. In di secul XVI e XVII de test in
piemuntes en sorten poch. De cumedi del Cincent cun di part in piemuntes, incö
s'hin perdüü i test.

L'età classica de la literatüra piemuntesa la scumincia a la fin del Ses'cent.
El marches Giovan Battista Tana (1649-1713) el cumpon la cumedia in vers Ël Cont
Piolet. Francesco Tarizzo el scriv L'arpa dëscordà, puema epigu-storigh in sü
l'assedi de Türin del 1706. El se svilüpa el gener literari del tòni: puesia
pulitiga, satiriga o didascaliga, de la qual i espunent de prim pian hin Ignazio
Isler (1702-1788) e Giuseppe Ignazio Avventura (1733-1777).

In del 1783 la gh'è la prima gramatiga, el diziunari e l'antulugia piemuntesa,
opera del medigh de Curt Maurizio Pipino, scrit giò per mustràgh la lengua a la
fütüra regina, la Maria Adelaide Clutilda Saveria de Francia. Cun l'ucüpaziun
napuleoniga del 1796 la ven föra una prudüziun rica de libret e de puesii
pulitigh de tüt dò i part pulitigh in lota. El türines Edoardo Ignazio Calvo
(1773-1804), giacubin, el scriv canzun e puemet vigurus fina a che, disgüstaa di
ucüpant, el scriv dudes favul murai, puesii in terza rima piemuntesa, cuntra
quei che hin diventaa traditur di ideai de la Revulüziun.

Cun la restauraziun la literatüra piemuntesa la gh'ha de növ un periud de
prudüziun bundanta. Da la metà del XIX secul el fiuriss el teater: una lista del
1887 la regorda per i agn 1859-1887 i nom de 60 scritur e i titul de püssee de
300 cumedi. El capulavur el resta Le miserie 'd monsù Travet (1863) de Vittorio
Bersezio (1830-1900). Nassen i prim giurnal in piemuntes e hin pübligaa vari
rumanz. In questa epuca se pò marcà che la lengua duperada l'è despess
cuntaminada de italianismi, cunseguenza di sforz de italianizzaziun furzada de
quel temp.

Al prinzipi del XX secul i suget diventen püssee leger e d'ucasiun, fina a quand
el riva el Giovanni Costa (1886-1945), che 'l fa sü de növ un salt de qualità a
la puesia. In del 1927 el ven föra el prim nümer de la rivista Ij Brandé e,
inturna a Giuseppe Pacotto (1899-1964) la se strengg la növa generaziun de pueta
che furmen la Compagnia dij Brandé, che anmò al dì d'incö hin vöna di ispiraziun
de la literatüra piemuntesa muderna.

I ültim deseni han vist la rinassida del giurnalismu e quela de la prosa
scientifiga, suratüt in de la critiga literaria, la lenguistiga e la
sturiugrafia.



https://lmo.wikipedia.org/wiki/Lengua_dalmatega

El Dalmategh l'è staa ona lengua neolatina, parlada in de la region de la
Dalmazia e in d'ona quai isola del Mar Adriategh fina al XIX secol.

El Dalmategh l'è nassuu e 'l s'è desviluppaa compagn di alter lengov neolatinn.
La presenza lenguistega latina in di Balcan l'è attestada anca in de l'interna,
'me testimonien di toponim de origin latina in del Mont Negher (per esempi el
mont Durmitor). Inoltra, a Spalato gh'era el palazz de Dioclezian, e a Sirmi
(Sremska Mitrovica) gh'era la capital de voeuna di quatter part de la
Tetrarchia, in del tocch occidental de l'Imperi (indove la lengua offizial e de
koiné l'eva proppi el Latin). Però, giamò in del VII secol, la zona l'era
spartida in dò band: la costa (cioè la Dalmazia), cont i sò città, e 'l contad.
El segond, adasi adasi, l'è vegnuu slav per coltura e lengua; in Dalmazia inveci
la resisteva la latinità. Per el storegh Giovanni De Castro, in del XI secol
gh'era 50.000 personn che parlava el Dalmategh: quand hinn rivaa i Venezian però
el Dalmategh l'ha taccaa a perd terren. El someja che Zara la parlass pù
Dalmategh giamò ai temp del Renassiment. Inscì l'è succeduu anca a Ragusa,
indove hann tolt spazzi l'Italian (in tra i élites) e 'l croatt, e 'l Dalmategh
(lengua offizial fin del XI secol) l'è mort giamò in del Quattercent.

In di isol de Quarner el Dalmategh l'ha resistuu probabilment fina al temp del
Napoleon. L'ultima persona che la parlava on zicch de Dalmategh, el scior Tuone
Udaina (Antonio Udina in Italian) l'era de l'isola de Veglia e 'l ciamava el sò
dialett Viclasun o Veclisun. A l'è mort el des de giugn del 1898 perchè l'è
passaa sora ona mina che l'è s'cioppada. Ma el lenguista italian Matteo Bartoli
l'eva riessii a intervistàll on quai ann prima e, in del 1906, l'ha faa sortì
duu liber in Todesch che cuntaven sù 'me l'è che l'era el Dalmategh.

A bon cunt, el lenguista croatt Žarko Muljačiċ l'ha tiraa foeura la teoria che
'l Dalmategh el fuss parlaa on temp anca a sud de Cattaro, e quest perchè l'ha
trovaa ona quai parola neolatina in di dialett albanes del nord.

De quell che semm del Dalmategh, podom minga mett ben benon el Dalmategh in del
mond di lengov neolatinn. Podarissom dì che però l'è ona lengua romanza
oriental, oppur on ramm indeperlù. On temp, per esempi, se credeva che 'l fuss
ona lengua de transizion tra Italian e Romen. El Matteo Bartoli el diseva che 'l
gh'aveva di vesinanz cont el Morlacch, on'altra lengua neolatina di Balcan,
ormai parlada de ona vintena de personn.

Tuota nuester, che te sante inte sil, sait santificuot el naun to. Vigna el
raigno to. Sait fuot la voluntuot toa, coisa in sil, coisa in tiara. Duote costa
dai el pun nuester cotidiun. E remetiaj le nuestre debete, coisa nojiltri
remetiaime a i nuestri debetuar. E naun ne menur in tentatiaun, miu deleberiajne
dal mal. Amen.



https://lmo.wikipedia.org/wiki/Jean-Baptiste_Jules_Bernadotte

Jean-Baptiste Jules Bernadotte, dopo conossuu 'me Carlo XIV Giovann de Svezia e
Carlo III Giovann de Norvegia (in svedes: Karl XIV Johan; in norveges: Karl III
Johan; Pau, Pyrénées-Atlantiques, 1763 - Stuculma, 1844) l'è staa on general
frances e poeu re de Svezia e de Norvegia.

L'ha scominciaa la soa carrera militara in de l'esercit frances in del 1780 e in
del 1794 l'è vegnnu general. L'ha combattuu in sul Reno (col vincc a Limburgh in
del 1796) e duu ann dopo l'è staa scasciaa via per avè criticaa la guerra contra
la segonda coalizion. El s'è sposaa con la Desirée Clary.

Tornaa in de l'esercit, l'ha combattuu ben a Austerlitz, ma in del 1807 l'è staa
scasciaa foeura anmò 'na volta per come 'l s'è comportaa a Jena (indove l'è
minga 'ndaa a vuttà el Napoleon) e a Auerstädt (indove l'ha minga vuttaa el
Davout). El s'è salvaa domà perchè 'l Davout l'è riessii istess a vincc, e
perchè la Clary l'era stada on'amanta de l'imperador. Tornaa ancamò 'na volta
l'è riessii a vincc contra i Prussian a Lubecca e poeu a Mohrungen, Spanden e
Linz, ma per la terza volta l'è staa mandaa via, dopo la battalia de Wagram.

Però l'è staa eleggiuu princip de Svezia, indove che 'l Carlo XIII a l'era senza
fioeu. L'ha mettuu la soa forza militar al servizzi del sò paes noeuv.

De princippi el s'è mostraa amis di Frances, ma quand che quei là hann occupaa
la Pomerania, che l'era svedesa, in del 1812 l'ha scominciaa a cambià leanz. In
del 1813 l'ha tolt part a la Campagna de Germania contra el Bonapart, col batt
l'Oudinot a Gross Beeren e 'l Ney a Dennewitz, poeu l'ha tolt part a la Battalia
de Lipsia. Però poeu dopo l'è pù combattuu contra el sò vegg imperador.

In del 1814 la Svezia l'ha nettuu la Norvegia e in del 1818 el Bernadotte l'è
vegnuu re. La soa dinastia l'è sul trono de Svezia anca al dì d'incoeu.



https://lmo.wikipedia.org/wiki/Idr%C3%B2gen

L'idrògeno (del grech hydor, aiva e gennasin, generà) l'è 'n element chìmich.
L'è identificàt col sìmbol H e 'l g'ha nömer atòmich Z=1. L'è l'elemeent piö
lezér e piö bondànte de l'üniverso (75% de la màsa e 90% del nömer de àtomi),
quaze töcc sota fùrma del sò izòtopo sènsa gne 'n neütrù (pròsio).

Cunsideràt come elemènt pùro, e mìa endena quach ótra molécola, el pöl prezentàs
en tré fùrme:

L'idrògeno elementàr el g'ha 'na gran emportànsa per l'üniverso 'ntréch, le
reasiù de füziù nücleàr che g'ha löch al dedét de le stèle le part de
l'idrògeno, per furmà i vari elemèncc piö gréf e complès che vé dòpo endèla
tàola periòdica.

L'idrògeno gasùs en cundisiù normài l'è 'na miscéla de dò fùrme diferènte:
òrto-idrògeno e pàra-idrògeno che g'ha spin contràre; de sòlet, el 25% de le
molécole i è de fùrma pàra, el rèst òrto. le dò fùrme le g'ha caraterìstiche
fìziche en bris diferènte (per ezèmpe, el pónt de ebulisiù el càmbia de 0,1 K).

Aisebé che l'idrògeno en fùrma molecolàr H2 l'è mìa tat reatìf en cundisiù
normài, el fùrma 'na möcia de compòscc co la magiorànsa dei elemèncc chìmich. Se
conós miliù de idrocarbür, ma i se 'nzènera mìa per reasiù dirèta del idrògeno
elementàr col carbònio. L'idrògeno el pöl furmà compòscc coi elemèncc piö
eletronegatìf, compàgn dei alògeni (fluòro, clòro, bròmo, iòdio) o coi calcògeni
(osìgeno, sùlfer, selénio); en chèsti compòscc, l'idrògeno el ciàpa 'na càrica
parsiàl pusitìva per vìa de la polarità del ligàm covalènt. Quan che 'l se önés
al fluòro, al osìgeno o al azòto, l'idrògeno el pöl partecipà endena modalità de
ligàm mìa covalènt ciamàt "ligàm idrògeno" o "put de idrògeno", che l'è
fondamentàl per la stabilità de tàte molécole biològiche. L'idrògeno el pöl apò
furmà compòscc co elemèncc meno eletronegatìf, compagn dei metài o semi-metài,
endei quài el ciàpa 'na càrica parsiàl negatìva. Chèsti compòscc i è ciamàcc
idrùri.

L'idrògeno el fùrma 'na gran varietà de compòscc col carbònio. En conseguènsa de
la prezènsa de chèsti compòscc endei éser vivèncc, chèsti compòscc i è
denuminàcc compòscc orgànich; el stüde de le proprietà de chèsti compòscc l'è la
finalità de la chìmica orgànica, e 'l stüde del contèst dei organìsmi vivèncc
l'è denuminàt Biochìmica. Segónt sèrte definisiù, i compòscc "orgànich" i g'ha
bezògn de la prezènsa de carbònio per véser ciamàcc isé ma mìa töcc i compòscc
del carbònio i vé cunsideràcc orgànich (per ezèmpe el monòsido de carbònio, o i
carbunàcc metàlich.

En quach ezèmpe de compòscc covalèncc importàncc che conté l'idrògeno i è:
l'amonìaca (NH3), l'idrazina (N2H4), l'àiva (H2O), e 'l peròsido de idrògeno o
àiva osigenàda (H2O2), el sulfuro de idrògeno (H2S), etc.

I valuut marcaa cunt # a inn valuur stimaa, minga calculaa sperimentalmeent.
Istèss per i valuur de spin.

L'idrògen al taca fööch cunt facilità; al gréma a l'ària per furmà aqua, e al
reagíss de viulénza cunt ul flüòor e ul clòor per furmà idrüür. L'aqua pesànta
l'è tòssica per quasi tütt i spéci viveent, anca se ga vöör bévenn tànta.

Al paar ca l'idrògen l'è staa preparaa püür per la prima völta dal scénziaa
Theophratus Bombastus von Hohenheim, cugnussüü cumè Paracèls, quaand l'à
mis'ciaa metàj e àciit; in tütt i modi, al s'è minga curgiüü ca quèll ca l'è
vegnüü föra l'era idrògen de bun. In del 1671 ul Robert Boyle l'à descrivüü la
reazziun de dü tuchèj de fèr cunt àcit mòll, ca g'à vüü cumé resültaa idrògen;
in del 1776 ul Henry Cavendish a gh'è reüssii cunt mercüri e àcit. Ul Cavendish
a l'è staa ul primm ca l'à cunsideraa l'idrògen cumé sustànza e ca l'à capii ca
a l'ària al cumenciava a gremàss a furmà aqua. Püssee taart, pròpi per quèla
resun chí, ul Lavoisier l'à recugnussüü l'elemeent e l'à ciamaa idrògen. Ul
seguunt isòtup de l'idrògen, ul deütéri, l'è staa descuveert in dii ann '30 del
'900 dal chímich Harold C. Urey; la descuvèrta del trízzi, ul tèrz isòtup, l'è
vegnüda da lí a un quaj ann.



https://lmo.wikipedia.org/wiki/Giuli_Ceser

El Caio Giuli Ceser (latin Gaius Iulius Cæsar; grech: Καίσαρ/Kaísar; Roma, 13 de
luj del 100 p.d.C. - Roma, 15 de marz del 44 p.d.C) l'è staa on general e on
politegh roman. L'è consideraa vun di personagg pussee important de la storia
romana, e donca de quella universal. Nassuu de vuna di famej pussee important de
l'aristocrazia romana, l'ha quattaa tutt i caregh politegh de la Republega.
Insemma al Pompee e 'l Crass l'ha mettuu in pee el Primm triumvirad, cont el
qual el se spartiva el controll de la vita pubblega de la città. La soa impresa
pussee cognossuuda l'è la Guerra in Gallia, con la qual l'ha conquistaa el
territori de la Francia del dì d'incoeu. L'ha condott anca la prima spedizion
romana in Britannia. Dopo avè battuu tucc i sò aversari politegh e militar, l'è
devegnuu dittador de Roma. El quindes de marz del 44 p.d.C. l'è staa coppaa de
on rosc de sostegnidor de la Republega in del Senad. La soa redità l'è stada
regolta del sò fioeu adottiv August, che l'è staa el primm imperador roman. El
Ceser a l'è staa anca on scrittor: el n'ha lassaa on resocunt de la guerra in
Gallia e on alter de la guerra civil contra el Pompee. La soa figura l'è stada
inscì importanta che 'l nomm Ceser l'è devegnuu sinonem de "imperador", e 'l s'è
conservaa inscì in todesch (Kaiser) e russ (Car').



https://lmo.wikipedia.org/wiki/Geometr%C3%ACa

La Geometrìa o Geometréa l'è öna brànca de la matemàtega che la stödia i figüre
piàne (geometrìa piàna) e i figüre 'n del ispàsio (geometrìa sòlida), la stödia
che fórma i gh'à, quàt i è grànde, come i è metìde 'n del ispàsio e che relasiù
gh'è tra de lùre, de fati la paròla geometrìa la é dal Gréch Antìch γεωμετρία
che l'è l'insèma de geo cioè "tèra" e metria cioè mizüra.

La geometrìa l'è öna di scènse piö ègie de la matemàtega, tat che l'ìa zamò
stàcia codificàda in del tèrs sécol prima del Signùr dal Eüclìde che l'à
stabilìt i sò 5 postulàcc, pròpe per chèsto la geometrìa piö cognusìda l'è la
geometrìa eüclidéa, ma gh'è di ótre geometrìe. De fati sö la fì del sécol XVIII,
la geometrìa l'à tacàt a stödià i diferènse tra l'ispàsio geomètrich e l'ispàsio
fizèch e l'è nasìda öna nöa manéra de pensà la geometrìa, l'è nasìda cioè la
geometrìa mia eüclidéa, öna geometrìa che l'è mia pogiàda sö i 5 asiòmi del
Eüclìde, ma adóma sö i prim quàter: i nasìde isé la geometrìa iperbòlica, la
geometrìa elìtica e la geometrìa sferìca.



https://lmo.wikipedia.org/wiki/Cungjuunt

In la teuría naïve di cungjuunt, ul puunt da partenza a l’è la nuzziú da
cungjuunt, descrivüü cuma una collezziú d’ugett cjamaa elemeent u puunt. Plüü
precisament, ul creatuur da chesta teuría, ul matemàtich Georg Cantor al
definisseva i cungjuunt cuma « una mültitüda ch’a la pöö vess imaginada cuma un
tütt »

Remarca : in la teuría assiumàtega di cungjuunt, ul puunt da partenza al è
plütòost la nuzziú d’apartenenza, ch’al è alura primitiva, e sa la definiss
dunca mia. La nuzziú da cungjuunt la gh'a alura un statut plüü flou. Si in la
teuría ZF (Zermelo-Fränkel), a l’è apó una nuzziú primitiva, gja che töcc i
ugett primitiif da chesta teuría i pöö vess noma di cungjuunt, par cuntra, in la
teuría NGB (Neumann - Gödel - Bernais) par esempi, i ugett primitiif i è da le
classe, e i cungjuunt i è definii là cuma le classe par le quale al esiist da le
classe i cuntegniint.

Un cungjuunt al è désignaa in generaal par una lètera latina majüscula, par
esempi ul cungjuunt « E ». Al pöö vess vidüü cuma un tiip da sach virtüaal
incumpassaant i söö elemeent, vargot ch’i mudelisa bé i diagraam da Venn.

I elemeent i pöö vess da qual-sa-vöör natüra: nümar, geent, òolt cungjuunt...
Par esempi, lündesdí al è un elemeent dal cungjuunt di dí da la semana, e 4 al è
un elemeent dal cungjuunt di nümar pari. Cheest darée esempi al mustra che i
cungjuunt i pöö vess infinii (i.e. iga un nümar infinii d’elemeent).

Ul raport intra un cungjuunt, nutaa par esempi A, e ü qual-sa-vöör dij söö
elemeent, nutaa par esempi x, sa l scriif :

Ul símbul « : ∈ {\displaystyle \in }  », intrudüii par Peano in 1888, al deriva
da la lètera greca epsilon, « ε ».

A definissemm l’igualtaa da düü cungjuunt A e B, nutada « A = B », afirmaant che
düü cungjuunt i è iguaj cura che i gh’a esatameent i istess elemeent :

indúe « ⇔ {\displaystyle \Leftrightarrow } » al designa l'equivalenza lògica
(ssi). I düü cungjuunt i è alura idéntich, i.e. tütt vargot ch’al pöö vess dii
da ü al pöö vess diis dal òolt (vidé Assioma d'estensiunalitaa). Si a
representemm i düü cungjuunt cuma di sach étichetaa ognidü pal sò nom , si i è
iguaj, alura al sa trata da fatt da noma ü e istess sach cun dò etichete. In
sentüü inveers, i prupietaa d’un cungjuunt i depeent mia da la natüra u da la
furma dal sach, noma dal sò cuntegnüü.

Inscí un cungjuunt al è cumpletameent determinaa paj söö elemeent. Al pöö al
vess apó par ul dàtum d’una prupietaa caraterística da cheest cungjuunt. Par
esempi, ul cungjuunt furmaa paj elemeent 2, 3, e 5 al è iguaal al cungjuunt da
töcc i nümar primm inferiuur a 6. A emm inscí dò manere da definí un cungjuunt :

Par cada elemeent a, sa l pöö definí un cungjuunt S da che a al è l’ünich
elemeent :

L’esistenza da cheest cungjuunt al è garantida par l’ Assioma dal para, La suva
ünicitaa par cada a par l’ Assioma d'estensiunalitaa. Al è cjamaa singletú e al
è nutaa « { a } » ( lesí « singletú a » ).

Par cada elemeent a e cada elemeent b, sa l pöö definí un cungjuunt P da che a e
b i è i ünich elemeent :

indúe ∨ {\displaystyle \vee } al designa ul U lògich inclüsiif. L'esistenza da
cheest cungjuunt al è garantida par l' Assioma dal para, La suva ünicitaa par a
e b a l’è dada par l’ Assioma d'estensiunalitaa. Al è nutaa « { a, b } » ( lesí
« cungjuunt a, b » ).

Par esempi, { 1, 2 } representa ul cungjuunt da che i elemeent i è 1 e 2 (vidé
l’artícul : « Para »).

SP2 : düü para mia urdenaa (ch’i pöö vess di singletú) { a 1 , a 2 } e { b 1 , b
2 } i è iguaj ssi a 1 al è iguaal a b 1 e a 2 a b 2 , u si a 1 al è iguaal a b 2
e a 2 a b 1  :

La nutazziú precedenta intra acolade la pöö vess generalisada. Ul cungjuunt al è
alura definii in estensiú. Par esempi, ul cungjuunt di dí da la semana al pöö
vess representaa par { lündesdí, mardí, mercurdí, gjöbia, vendredí, sàbet,
duménega }. L'esistenza dal cungjuunt inscí definii a l’è garantida paj assiòom
da la para e da la reüniú, e la suva ünicitaa, par una lista d’elemeent dada,
par chel d’estensiunalitaa.

Par definí in estensiú un cungjuunt da che ul « nümar » d’elemeent al è
« infinii », sa l pöö scriif vargü elemeent da cheest cungjuunt sigütaa par dij
puunt da süspensiú. Par esempi, ul cungjuunt di intreegh naturaj sa l definiss
par :   N {\displaystyle \ _{\mathbb {N} }} = { 0, 1, 2, 3, ...}. I puunt da
suspensiú i pöö apó vess druvaa par scürtá la scritüra da la lista di elemeent
da vargü cungjuunt « finii ». Par esempi ul cungjuunt { 1, 3, 5, 7, 9, 11, 13,
15, 17, 19, 21 } sa l scriif plüü semplismeent { 1, 3, 5, ..., 21 }. Un abüüs da
nutazziú al permet da definí un cungjuunt plazzaant intra acolade la natüra di
ugett ch’i ga partegn. Par esempi la nutazziú {mà} al designa ul cungjuunt da
töte le mà. Un esempi límit da chesta nutazziú a l’è « { } », che vargü al dröva
par designá ul cungjuunt vöj.

Sa pöö apó definí un cungjuunt F {\displaystyle F} a partí d'un cungjuunt E
{\displaystyle E} e d'una prupietaa P {\displaystyle P} caraterísteghe, i.e.
tale che l’apartenenza a F {\displaystyle F} la síes equivalenta a la
vérificazziú da chesta prupietaa. In nutazziú simbòlica :

Ul cungjuunt F {\displaystyle F} al è nutaa { x ∈ E | P ( x ) } {\displaystyle
\{x\in E\;|\;P(x)\}} ( lesí « ul cungjuunt di x   {\displaystyle x\ } da E taj
che la cundizziú P ( x )   {\displaystyle P(x)\ } la síes vera » ).

Ul cungjuunt al è alura dii « definii in cumprensiú  ». La nutazziú
curespundenta a l’è cjamada custrütuur da cungjuunt' íntal cunteest da la
programazziú funziunala.

Al è essentiaal da definí F {\displaystyle F} a partí d'un cungjuunt E
{\displaystyle E} pre·esisteent. In efett, noma la definizziú { x | P ( x ) }
{\displaystyle \{x\;|\;P(x)\}} la garantiss mia che l'uget inscí definii al síes
un cungjuunt. Un cuntra-esempi céleber al è chel dal « cungjuunt da töcc i
cungjuunt ch’i cuntegn mia sí istess» ( vidé ul paràgraf « Paradoss da Russell »
in l’artícul « teuría naïve di cungjuunt » ).



https://lmo.wikipedia.org/wiki/Cova

La cova (variant locai: ['ko:a], ['koa]; lombart oriental: ['kua]) l'è la sezion
che gh'è a la fin del corp di besti. In general el termen el se riferiss a
n'apendis del tors flessibela e ben distingiuda. L'è la part del corp che la
corespond a l'oss sacher in di mammifer e in di usei. Ancasiben la cova la sia
soradetutt on lavorà che gh'hann i vertebraa, ghe l'ha anca on quai invertebraa,
compagn di scorpion.

I besti doperen la cova in maner diferent. Per i pess e i alter besti d'aqua, la
cova l'è on mezz per moeuves. In su la terra, inscambi, la cova la pò vess
doperada per scascià via i mosch e i alter insett che je cagnen. Ona quai
specie, compagn di gatt e di cangur, la doperen per mantegnì l'equilibri, intant
che i alter (per esempi i scimbi americann e i opossum) la doperen per brancà i
brocch di alber. La cova l'è doperada anca per mandà segnai sociai. Di speci de
cerv i mostren la part bianca che la se troeuva sotta la cova per avertì i alter
cerv intorna d'on quai pericol, i can inveci la doperen per mostrà i sò emozion.
I scorpion, per fà on alter esempi, in de la cova a gh'hann el velen, che 'l ghe
serva per difendes. Di speci de lusert poeuden destaccà la soa cova del rest del
corp: in 'sta manera hinn bonn de scappà di sò predator, che resten lì con la
cova destaccada che la segutta a moeuves. La cova, in 'sti situazion,
generalment la ricress, anca se la gh'ha on color pussee scur de quella
original. In di usei, la cova la finiss con di piumm longh ciamaa timoner. Quei
penn chì vegnen doperaa tant 'me on timon, e vutten l'usell a moeuves intant che
l'è dree a golà. Inoltra vutten l'usell a mantegnì l'equilibri intant che l'è
rampegaa. I piumm de la cova del pavon mas'c gh'hann ona fonzion bella
importanta per fàss bei coi femen.

I embrion uman gh'hann ona cova che la mesura circa on sest de la dimension de
l'embrion medemm. Intant che l'embrion el segutta a evolves, la cova la ven
sorbida del corp. Quell covin chì donca l'è ona struttura vestigial de l'omm.
Ona quai voeulta el pò capità che nassen di fiolitt cont ona cova morbeda, che
la gh'ha nò di verteber ma domà vas de sangh, muscoi e nerv, anca se gh'è staa
di cas rarissem de cov con dent de la cartilagin o financa cinch verteber. La
tecnologia del dì incoeu la permett ai dotor de tajà via la cova apena el bambin
l'è nassuu.

I omen gh'hann on oss de la cova, el coccige, giontaa al basin in de l'istess
pont indè che i alter besti gh'hann la cova. L'oss de la cova l'è formaa de
verteber fonduu (de norma quatter), sotta el filon de la schena. Anca lu el
gh'ha la soa fonzion: el forniss on sit indè che poeuden taccàss i muscoi di
ciapp.

La parolla cova la riva del latin volgar coda, evoluzion del classegh cauda, con
l'istess significaa. L'è doperaa in tutt i lengov romanz (italian, ladin e
aragones coda, catalan e romanc cua, spagnoeu e galizian cola, frances queue,
ocitan caudala, portoghes cauda, romen coadă, forlan code, piemontes, venet e
ligur coa, sardegnoeu goa). La parolla latina la troeuvom, a travers el frances,
anca in de l'ingles (queue), anca se l'è doperaa per alter robb, e minga per la
cova di besti (ciamada tail). El termen classegh cauda l'è doperaa in di paroll
de la medesina e de la scienza (per esempi caudal).



https://lmo.wikipedia.org/wiki/Carl_von_Linn%C3%A9

Carl Nilsson Linnaeus (dientàt Carl von Linné dòpo che 'l g'ha ciapàt el tìtol
de nòbil, e cunusìt per lo piö apéna come Linneo; nasìt a Råshult ai 23 de màgio
del 1707 e mórt a Uppsala ai 10 de zenér del 1778) l'è stat en biòlogo e scritur
svedés, cunsideràt el pàder de la clasificasiù scientìfica modèrna de i
organìsmi vivèncc. La lètera L., che se mèt a la fì de le indicasiù de
nomencladüra binomiàl endèi catàloghi de le spéci, la identìfica 'l cognòm del
sciensiàt.

L'è nasìt ai 23 de màgio del 1707 endèna faturìa 'ndèla pruvìncia de Smaland,
(endèla Svésia del sud, contèa de Kronoberg) de Nils Ingemarsson, en contadì, e
Christina Broderson, fiöla del pastùr protestànt del paés. A la mórt del sò
suòcero, quan che Carl el gh'ìa apéna 18 més, Nils el g'ha ereditàt l'encàric de
pastùr de la comunità. El bubà de Carl l'ìa 'nteresàt ala botànica, tat che 'l
gh'ìa dicidìt de ciapà come cognòm Linneus, operasiù chèsta che l'ìa miìa tat de
móda a chèi tép là 'n svésia. Linneus l'ìa la latinizasiù de la paròla dialetàl
linn (che völ di tèi) perché 'l gh'ìa töt zó l'edèa de 'na bèla piànta de tèi
che gh'ìa 'n bànda a la cà 'ndóche l'ìa nasìt.

Apò a Carl, che l'ìa stat destinàt a 'na cariéra de prét, el g'ha dimustràt amò
de picinì 'n grànt interès per la botànica, tat che 'l sò maèstro de sciènse,
che l'ìa apò a 'l dutùr del paés, Johann Rothman, el g'ha cunvincìt sò pàder a
fàl stüdià 'ndèl'università de Lund. Endèl 1727 isé 'l se iscrìf a l'Università
'ndóche 'l g'ha cuminciàt a stüdià de dutùr, la 'l sò 'nterès par che l'ìes
suratöt miràt a stüdià le sostànse che se doperàa a chèi tép là, che i ìa quàze
töte fàde co le èrbe. L'an dòpo (el 1728) el s'è spostàt endèl'Università de
Uppsala, la migliùr de la Svésia, endóche l'è dientàt aliévo de Olaus Rudbeck el
Zùen. Linèo 'l g'ha pasàt el piö tat del sò tép a catà sö e stüdià divèrsi tìpi
de piànte.

Zamò 'ndèl 1730 el sò método de clasificasiù tasonòmica el vàmbia a ciapà fùrma.
Amò de stüdènt, l'ìa riàt a la cunvinsiù che i órghegn de riprudusiù de le
piànte, cioè che le parcc del fiùr (pétali, stam, pestéi, ecc.) i püdìes véser
dopràcc come bàze per fa la clasificasiù e 'l gh'ìa scriìt en tratàt sö chèsto
argomènt, Preludia Sponsaliorum Plantarum ("Le spùze de le piànte"), che 'l
gh'ìa fat otègner amò prim de fenéser le scöle, la puzisiù de profesùr al giardì
botànic.

Endèl 1731 l'Académia de le Sciènse de Uppsala la g'ha mitìt i sólcc per la sò
spedisiù 'n Lapònia, perché Linèo 'l gh'ìa mìa tàte palànche. El g'ha scriìt en
rapórt de la sò spedisiù etnogràfica e botànica endel'òpera Lachesis lapponica
(püblicàda endèl 1811 dòpo che l'ìa mórt); endèl 1734 el g'ha organizàt n'ótra
spedisiù endèla Svésia centràl. I risültàcc scientìfic i è stàcc ilüstràcc
endèl'òpera Flora Lapponica Exhibens Plantas per Lapponiam Crescentes, secundum
Systema Sexuale Collectas in Itinere Impensis (1737). Endèl 1735 el va a stà 'n
Olànda e 'l fenés i sò stùde de midizìna a l'università de Harderwijk. Dòpo però
el se iscriìt apò a l'università de Leiden per nà aànti co i sò stüde. En chèsta
part de la sò éta la sò reputasiù de botànic l'ìa zamò grànda e ricunusìda.
Endèl 1738 l'è turnàt en Svésia 'ndóche 'l g'ha ambiàt a fa 'l sò mestér de
dutùr e 'l s'ìa dedicàt suratöt a la cüra de la sifìlide.

Endèl 1739 l'è stat giü dei fondadur de l'Académia Svedés de le Sciènse. Endèl
stès an el s'è spuzàt con Sara Morea, fiöla de 'n óter dutùr. Du agn dòpo, endèl
1741, el g'ha utignìt la càtedra endèla la facoltà de midizìna a l'università de
Uppsala ma l'an dòpo el l'ha cambiàda con chèla de botànica, dietética e matéria
mèdica (che 'l g'ha mantignìt fin quan che l'è mórt). A Uppsala el g'ha
risitemàt el giardì botànico, e 'l g'ha mitìt zó le piànte segónt el sò ùrden de
clasificasiù.

Endèl 1758 al g'ha töt l'azienda de Hammarby endóche 'l g'ha mitìt en pé 'n
museo destinàt a reséer la sò colesiù privàda.

Endèl 1761 el re Adólfo Federìco de Svésia el g'ha conferìt el tìtol de nòbil
col qual el Linèo 'l g'ha cambiàt el sò nom en Carl von Linné.

I öltem agn de la sò éta i è stacc segnàcc de la depressiù; endèl 1774 el g'ha
ìt 'na série de 'nfarti e 'ndèl 1778 l'è mórt.

El sò mèret piö grant l'è stàt la definisiù e la 'ntrudusiù, 'ndèl 1735 de la
nomencladüra binomiàl per el sistèma de clasificasiù de le piante e de le
bès•ce. Con chèsto método tasonòmic (ideàt póc méno d'en sècol prìma de Bauhin)
a ògna organìsmo ghe vé dat du nòm (en latì): el prim el se riferés al Zèner de
apartenènsa e l'è precìs per töte le spéci che g'ha 'n cümü 'n quac caràter
principàl (nomen genericum); el segónt nòm, che de spès l'è descritìf, el
desègna la spéce éra e pròpia (nòm specìfic). La portàda de l'inovasiù l'è stàda
enòrme; prìma che vignìes adotàt la nomencladüra binomiàl, el sistéma de
nomencladüra l'ìa bazàt söndèna lónga descrisiù de ògna piànta, 'n latì, per
töcc chèi caràter particolàr che i ìa ritignìcc importàncc, endèna maniéra del
töt arbitrària, de ògna clasificadur.



https://lmo.wikipedia.org/wiki/Bot%C3%A0nica

La botànica l'è la scènsa che la se dèdica al stüde dei vegetài (del gréco antìc
βοτάνηιϰή; feminìl de βοτάνηιϰόξ che völ dì «che 'l se referés a le èrbe»). La
botànica generàl la ciàpa dét la tasonomìa (descrisiù dei caràter diagnòstic e
diferensiài), la sistemàtica (clasificasiù e nömerasiù dei taxon endèn ùrden
precìs), la murfulugìa vegetàl (che la descrìf i órghegn o le parcc dei
vegetài), la stória vegetàl, la fisiulugìa vegetàl, la biogeografìa vegetàl e la
patulugìa vegetàl. Gh'è de le ótre disciplìne, compàgn de la dendrulugìa che i è
specializàde söndèn sótansèma de vegetài.

Conóser de fì i vegetài el càta de le aplicasiù endèi setùr de la farmaculugìa,
de la selesiù e migliuramènt de la piànte cultiàde, 'n agricültüra, 'n
urticültüra, e 'n silvicültüra.

A ògna lièl, el botànic el pöl véser enteresàt a la clasificasiù (tasonomìa), a
la strütüra (anatumìa), o al funsiunamènt fisiològic del vegetàl ciapàt en
cunsiderasiù.

Del pónt de vìsta stòric, el setùr stüdiàt de la botànica el töl dét l'ensèma
dei organìsmi che i éra mìa part del ensèma del régn anemàl. Vergü de chèst
organìsmi, compàgn dei fóns (stüdiàcc de la miculugìa), i batéri e i vìrus
(stüdiàcc de la microbiulugìa) e le àlghe (stüdiàde de la Algulugìa) i è ac
stüdiàcc dei botànic.



https://lmo.wikipedia.org/wiki/Asti

Asti (en lombàrt ucidentàl e 'n piemontés: Ast; en italià: Asti; en latì: Hasta
Pompea; en fransés: Aste) l'è 'na cità italiàna, de la regiù del Piemónt, en
Pruvìncia de Asti.

El sò cümü 'l g'ha 76 135 abitàncc (dàto del Dic 2013 ), 'na superfìce de 151
km² e 'na densità de 504 ab./km². El cunfìna coi cümü de Azzano d'Asti,
Baldichieri d'Asti, Calliano, Castagnole Monferrato, Castell'Alfero, Castello di
Annone, Celle Enomondo, Chiusano d'Asti, Cinaglio, Cossombrato, Isola d'Asti,
Monale, Mongardino, Portacomaro, Refrancore, Revigliasco d'Asti, Rocca d'Arazzo,
San Damiano d'Asti, Settime, Tigliole, Vigliano d'Asti.

"Municipium" romano cunusìt col nòm de Hasta Pompeia o apò apéna Hasta, l'è stat
séde del Dücàt de Asti, de la Neustria Longobàrda. Cümü lìber endèl medioévo col
dirìt de "bàter monéda", l'è stat giü dei cèntri comerciài piö 'mportancc 'ntrà
i sècoi XII e XIII, i sò mercàncc i g'ha svelöpàt el comèrcio e 'l crèdet en
töta l'Europa.

Endèl 1312 el cümü de Asti el s'è sotamitìt de sò volontà a la protesiù del Re
de Napoli Roberto d'Angiò. Endèl 1349 la cità la g'ha aclamàt Gioàn II el
Paleologo marchés del Monferàt e 'ndèl 1379 la pasarà sóta Giangaleazzo
Visconti, che 'l la farà deentà 'na contèa e 'ndèl 1387 sóta i dùchi de Orleans,
come dòte per la sò fiöla Valentina Visconti, ensèma a 'n sentenér de tère,
castèi e paizì che custitüìa la sò antìca Repüblica, che de alùra la vegnarà
definìda con orgòi "Patria Astese"

Endèl 1531 la Contèa de Asti la vegnarà cidìda de l'Imperadùr Carlo V ai Savoia
come dòte de spùze per la sò chignàda, Beatrice del Portogàl che la g'ha spuzàt
el duca Carlo III de Savoia. De alùra 'n aànti la cità la g'ha seguìt le sórcc
dei Savoia.

L'è cunusìda 'n töt el mónt me i sò vì, en particolàr l'Asti spumante e töcc i
agn, endèl més de setèmber, se organìza a Asti giü dei concórs enologich piö
'mportàncc de töta Itàlia, ciamàt la Douja d'Or.

Rinomàt l'è apò 'l sò Palio stòrich, manifestasiù 'ntra le piö antìche d'Italia,
che la se té 'ndèl més de setèmber e che la g'ha 'l sò momènt piö significatìf
co la gàra dei caài montàcc "a pél" (sènsa la sèla).



https://lmo.wikipedia.org/wiki/Alp_(mont)

I Alp hinn ona cadenna de montagn de l'Europa del center-sud, spartida in tra la
Franza, el Prinzipáa de Monaco, l'Italia, la Sguizzera, el Liechtenstein,
l'Austria, la Germania e la Slovenia; i Alp hinn voeuna di pussée important
cadenn de montagn de l'intrega Europa (la seconda dòpo el Caocaso) e anca voeuna
di pussee famos al mond.

La montagna pussee vòlta, el Mont Bianch (Valdostan e Franzes: Mont Blanc;
Talian: Monte Bianco), la riva a tocà i 4.807 meter; a bon cunt, el gh'è tant
scim che passen i 4.000 meter, comè per esempi el Scervin (Todesch: Matterhorn;
Sguizzer Todesch de'l Valles: ds'Hore; Talian: Cervino; Franzes: Cervin)
(4.478), el Mont Roeusa (Todesch: Dufourspitze; Talian: Monte Rosa; na völta
ciamaa in Sguizzera Gornerhorn = Forta o granda Montagna e in Italia Höchste
Spitze = Scima püssee volta) (4.634), el Bernina (4.050). Boeugna anca dì che i
montagn pussee vòlt hinn domà in de la part de l'ovest: meneman che vun el va a
est i montagn se sbassen (ma se slarghen) semper pussée (i Alp de la Slovenia,
tant per capì, riven nanca a 3.000 meter).



https://lmo.wikipedia.org/wiki/27_11

Ol dé 27 de noèmber l'è 'l 331 ( 332 si l'an al è biseest ) dé de l'an del
calendare gregorià; manca 35 dé a finí l'an.

Ul dí 27 de noèmber al è ul dí da pòost 331 ( 332 si l'an al è biseest ) dal an
dal calendari gregurian; i manca 35 dí a finí l'an.

2004 - Guadalajara (Mèssich): Pasqual Maragall gh'al inaügüra la Fera del Líber
che, sota i aüspissi del Istitüt Ramon Lull, la gh'a la cültüra Catalana come
invidada d'onur; i la visitarà un 450.000 persone.

1912 - Fransa e Spagna: chès·c du stacc i signa ün acorde, per ol qual ol pröm
al recognuss al segont öna zona d'inflüensa in del nord del Maroch, in che s'al
stabilirà ü protetorat.

2004 - Kíev (Ucraina): i negossiassiú intra i representanc del goèrn e de
l'oposissiú i fà che ol parlament Ucraines al declare nüj i resültacc eletoraj
del dé 21.

1940 - San Francisco (Califòrnia, SÜA): Lee Jun Fan cognossit come Bruce Lee,
atur de sínema e espert in arc marsiale Stadünindench d'orísen Sines (Kowloon,
Hong Kongh).



https://lmo.wikipedia.org/wiki/26_12

Ol dé 26 de dezèmber l'è 'l 360 ( 361 si l'an al è biseest ) dé de l'an del
calendare gregorià; manca 6 dé a finí l'an.

Ul dí 26 de dezèmber al è ul dí da pòost 360 ( 361 si l'an al è biseest ) dal an
dal calendari gregurian; i manca 6 dí a finí l'an.

2003 - Bam (Kerman, l'Iran): ü fort teratrémul de 6.3 degrée a la scala de
Richter provoca la destrüssiú de la sità e la mort de plö de 20 mil persone.

2004 - Osseà Índich: ü teratrémul marí de magnitüden 9.2 a la scala de
Richtercon l'episénter sitüat apröf l'ísola de Sumatra al provoca ü grant
tsunami che al tra zò buna part di coste de chèst Osseà e al causa la mort o
desaparissiú de bé 300.000 persone (tsunami de l'Osseà Índich).

1893 - Shiangtà (Hunan, la Sina): Mao Zedongh (毛澤東: nom apó adatat a i lengue
ossidentale come Mao Tse-Tung), polítegh Sines, president del paes (m. 1976).

1963 - Gentofte (Dinamarca): Lars Ulrich, mösegh de rock Danes, mémber fondadur
e bateria de Metallica, gröp de heavy metal Stadünindench.



https://lmo.wikipedia.org/wiki/22_12

Ol dé 22 de dezèmber l'è 'l 356 ( 357 si l'an al è biseest ) dé de l'an del
calendare gregorià; manca 10 dé a finí l'an.

Ul dí 22 de dezèmber al è ul dí da pòost 356 ( 357 si l'an al è biseest ) dal an
dal calendari gregurian; i manca 10 dí a finí l'an.

1962 - Palma (Mallorca): se la cositüiss l' Obra Cultural Balear (Övra cültürala
Baleara).

1979 - Madrid: Ol Böletí Ofissial de stat (Spagna) al pöblega la Les Orgànega
4/1979, del 18 12, del statüt d'Autonoméa de Catalunya.

2003 - Barcelona: l' Ajuntament (mönissipe) al recupera la bandera de Barcelona
del 1906 e o l scüt con la corona reiala, con la qual cosa la sessa de èss
visent la simboloséa modificada per ol síndech Pasqual Maragall ol 1996.

69 - Roma (Itàlia): con la mort d'Aule Viteli, Vespasià al de·enta imperadur
romà daspus che -ol istess an- Tiberi Alexandre, prefet d'Esit, al proclamass a
Alexandria.

1248 - Frankfurt (Zermania): l'arsidüch Carl al è coronat imperadur da Zermania
col nom de Carl VI.

1849: ol scritur Röss Fëdor Dostoievski al è indültat poch momenc pröma de èss
esegütat.

1938 - Berlin (Zermania): Otto Hahn, diretur de Chémega del Istitut Kaiser
Wilhelm de Berlin, e ol sò equip i conseguiss la pröma fissiú nöcleara de la
stòria.

2004 - Vélizy-Vísulacoublay (Yvelines, l'ísola de Fransa, Fransa): Jacques
Chirach al ghe receef George Malbrunot e Christian Chesnot, i du periodes·c
Franses seguestracc 4 mes al Iraq per l'esèrsit islàmich.

1856 - Potsdam, Nöa York (SÜA): Frank Bilings Kellogg, polítegh Nord-americà e
premi Nobel de la Pas ol 1929.

69 - Roma (Itàlia): Aule Viteli, imperadur romà, mort sassinat daspus l'entrada
a Roma del zeneral Primus.

1989 - Paris (Fransa): Samuel Beckett, scritur Irlandes e premi Nobel de
Literadüra ol 1969.



https://lmo.wikipedia.org/wiki/22_04

Ol dé 22 de bril l'è 'l 112 ( 113 si l'an al è biseest ) dé de l'an del
calendare gregorià; manca 254 dé a finí l'an.

Ul dí 22 de bril al è ul dí da pòost 112 ( 113 si l'an al è biseest ) dal an dal
calendari gregurian; i manca 254 dí a finí l'an.

1866 - Andorra: Josep Cassal, vèscuf d'Urgell, ghe promülga la les nomenada de
la "nöa reforma".

1990 - Catalunya: con nömeruse proteste, Felip de Borbú al va a Balaguer e
Cervera, indóe al tö possessiú di títoj de Segnor de Balaguer e cunt de Cervera;
daspus da chèst al visita Montblanc.

2004 - Ryongchon (Corea): ol s·cjoch de du tren càrgacc de gasolina ghe causa
debòt du sentenér de mort e plö d'ü miér de fericc.

2010 - In del Gólf del Mèsico la s-ciòpa fò öna piatafùrma per ol petròle
ciamada Deepwater Horizon de la società Transocean, ólta 122 méter che la se
tróa a 50 chilòmeter da i còste de la Lüisiana. L'è ü di piö bröcc dizàster
ambientài che ghe sìes mai capitàcc, dezà che per dé e dé s'ghe rìa mia a fermà
'l petròle che sènsa piö la piatafùrma 'l vé fò desperlü 'n del mar compàgn de
l'aqua de ü tübo restàt sènsa 'l sò rübinèt. Per fermà 'l petròle prima che l'
rie 'nfìna sö i còste del la Lüisiàna se pènsa de brüzàl.

1724 - Königsberg (Prössia, Zermania; adess Kaliningrad, Rössia): Immanuel Kant,
filòsof Todèsch (m. 1804).

1994 - Nöa York (Stat de Nöa York, SÜA): Richard Nsson, president di Stacc Ünicc
(n. 1913).

2003 - Paris (Fransa): Eunice Kathleen Waymon, cognossida come Nina Simone,
cantant de jazz, soul e gospel Stadünidenca (n. 1933).

A i culture de l'Öròpa orientala al è ol dé di creatüre màsiche o moströse, come
i vampir.



https://lmo.wikipedia.org/wiki/20_12

Ol dé 20 de dezèmber l'è 'l 354 ( 355 si l'an al è biseest ) dé de l'an del
calendare gregorià; manca 12 dé a finí l'an.

Ul dí 20 de dezèmber al è ul dí da pòost 354 ( 355 si l'an al è biseest ) dal an
dal calendari gregurian; i manca 12 dí a finí l'an.

1974 - Andorra la Vella (Andorra): se l' inaügüra la Biblioteca Nassiunala
d'Andorra.

2003 - Barcelona: Pasqual Maragall al tö possessiú come president d127 de la
Generalitat de Catalunya.

1803 - Nöa Orleans (la Louisiana, i Stacc Ünicc): al palau del Cabildo se la
sélebra la serimònia de sessiú de la Louisiana aj Stacc Ünicc per part de
Fransa, segunt l'acord de véndita signat ol 30 04 del istess an intra Napoleú e
ol president Nord-americà Thomas Jefferson.

1860 - Colúmbia (Carolina del Süd, i Stacc Ünicc): l'Assemblea del stat la
declara dissolta la üniú con i Stacc Ünicc, fat ch'al descadena la Guèra de
Secessiú.

1940 - Washington (i Stacc Ünicc): Roosevelt al tö possessiú per la tersa ölta
de la càrega de president.

1973 - Madrid (Spagna): la banda teroresta ETA la sassina con öna bomba ol
president del goèrn Spagnöl Luis Carrero Blanco.

1987 - Larry Wall al distribüiss la pröma versiú del lenguas de programassiú
Perl (Perl 1)

1927 - GeoJe (GyeongSangh, Corea del Süd): Kim Young-sam, president de Corea del
Süd.



https://lmo.wikipedia.org/wiki/1973

01 12 - Barcelona: Lluís Maria Xirinacs i Damians al inízzia una greva de famm
davaant la prisun model par reclamá l'amnistia di presunée polítigh
antifranchiist che la dürarà 42 dí.

27 03 - Hollywood (Califòrnia, SÜA): Marlon Brando al refüda l'Òscar che la ga
conceed l'Académia di Aart e i Sieenz Cinematogràfich.

11 09 - Cili: i foorz armaad dirigiid pal generaal Augusto Pinochet a tölan el
control del paees; el presideent Salvador Allende al möör al Palaas de la
Moneda.

16 04 - Villarrubio (Tarancón, Conca): Luis Manuel Ferri Llopis, cognossüü coma
Nino Bravo, cantaant melòdich Valencià, d'accideent de circülazziun.

02 09 - Bournemouth (Anglatera): John R.R. Tolkien, scrituur e filòlegh Anglées.

11 09 - Santiago Cili: Salvador Allende, presideent de Cili, moort defendeent el
Palaas de la Moneda davaant l'esèrcit sülevaa.

23 09 - Santiago (Cili): Ricardo Eliezer Neftalí Reyes Basoalto, cognossüü coma
Pablo Neruda, pueta, premi Nobel de Literadüra, e diplumàtich Cilées.

20 12 - Madrid (Spagna): Luis Carrero Blanco, presideent del governameent
Spagnöö, sassinaa con una bomba ETA.



https://lmo.wikipedia.org/wiki/1936

19 07 - Spagna: part de l'esèrcit e i fassiist sa sülevan contra el
governameent. I repüblican i töö i aarm par defeend la Repüblica.

21 07 - Barcelona: se suspeend l'Olimpiada Pupülara de Barcelona a causa de la
sülevazziun fassista.

21 07 - Barcelona: Lluís Companys, Presideent de la Generalitat, al crea el
Comitè Central de Milícies Antifeixistes.

07 03 - Berlín (Germània): Adolf Hitler al órdena d'ocüpá i zoon desmilitarizaat
de la Renània.

01 10 - Burgos (Spagna): Franco al è nomenaa Cap del staa e Generalisimo a la
zona controlada paj nacionals.

28 04 - Barcelona: i fradéj Josep e Miquel Badia, militanc de Stat Català,
sassinacc per quàter pistolér vincölacc a la FAI.

06 08 - Barcelona: Josep Sunyol i Garriga, presideent del FC Barcelona, diretiif
de la Federazziun Catalana de Futbol, destacaa polítegh d' Esquerra Republicana
de Catalunya, depütaa d’ERC a i Corts de Madrid el 1931, 1933 e 1936, presideent
del RACC, graant amaant del spòort, mecenaa cültüraal, fundaduur e impülsuur del
periòdich sportiif La Rambla, lütaduur e patriota Catalan.



https://lmo.wikipedia.org/wiki/16_04

Ol dé 16 de bril l'è 'l 106 ( 107 si l'an al è biseest ) dé de l'an del
calendare gregorià; manca 260 dé a finí l'an.

Ul dí 16 de bril al è ul dí da pòost 106 ( 107 si l'an al è biseest ) dal an dal
calendari gregurian; i manca 260 dí a finí l'an.

1919 - Gandhi al nönsia ü dé d'orassiú e desdesü in resposta al Massàcher
d'Amritsar (Índia) desfidant l'Impere Britànegh.

1943 - Ol dotur Albert Hofmann al descuvriss i efecc psicodélich de la dröga
LSD.

1947 - Bernard Baruch, al ütilisa per la pröma ölta ol tèrmen Guèra fregja, per
descri·í i relassiú intra Stacc Ünicc e la üniú Soviétega.

1963 - Valentina Tereshkova lansada in la càpsüla spassiala Vostok-6, de·entant
la pröma dona astronauta.

1969 - Barcelona: ol scritur Jordi Rubió i Balaguer al utegn ol pröm Premi
d'Honor de les Lletres Catalanes.

2003 - Atenes (Gréssia): se ghe signa ol tratat per ol qual Polònia, Ungària, la
Repüblega Ceca, Slovàquia, Slovènia, Estònia, Letònia, Litüània, Malta e Síper,
10 stat, che la masöransa de i era de l'antiga Öròpa del Est, i de·enta
osservadur de la Üniú Öropea. Chèst tratat al ghe permeterà da egní-n det a
partí del 01 05 del 2004.

2004 - Madrid (Spagna): ol Congress al eles José Luis Rodríguez Zapatero
president del Goèrn de Spagna.

2010 - La nìola de sènder che la é sö dal vülcà islandés che l'se tróa sóta ‘l
giasèr Eyjafallajokull in Islanda l'è isé granda che l’è stai seràt fò pò 'nfina
l’areopòrt de Enésia 'nsèma a chèi de gran part de l'Eüròpa e di 28.000 gùi
giurnalìer che se fà ‘n Eüròpa i n’è partìcc dóma 11.000, i óter i è stai töcc
scancelàcc.

1844 - Paris (Fransa): Anatole France, scritur Franses e Premi Nobel de
Literadüra.

1889 - Walworth (Londra, Regn Ünit): Charlie Chaplin, atur, diretur, copionesta
e mösegh Britàneghh.

1973 - Villarrubio (Tarancón, Conca) -Luis Manuel Ferri Llopis, cognossit come
Nino Bravo, cantant melòdich Valencià, d'assident de trànsit.

1972 - Kamakura (Zapú): Yasunari Kawabata, novelesta zapunes e Premi Nobel de
Literadüra.



https://lmo.wikipedia.org/wiki/01_04

Ol dé 1 de bril l'è 'l 91 ( 92 si l'an al è biseest ) dé de l'an del calendare
gregorià; manca 275 dé a finí l'an.

Ul dí 1 de bril al è ul dí da pòost 91 ( 92 si l'an al è biseest ) dal an dal
calendari gregurian; i manca 275 dí a finí l'an.

1930 - Germania: vé mitìt en scena el cìne L'Ànzel Blö, dirigìt del Joseph von
Sternberg e col debùto de l'atrìs Marlene Dietrich.

1976 - Cupertino (Califòrnia, USA): Steve Wozniak e Steve Jobs i fonda la Apple
Computer Company.

1977 - Spagna: ol goèrno al autorisa la libertà de asociasiù per i impresare e i
lauradùr.

1865 - Viena (Impere Austro-ungares): Richard Zsigmondy, chémegh adagnadur del
Premi Nobel de Chémega ol 1925.

1919 - Milford (SÜA): Joseph Murray, sirörzà, adagnadur del Premi Nobel de
Medesina ol 1990.

1940 - Gnieri (Kenia): Wangari Maathai, ativesta polítega e ecolosesta,
adagnadura del Premi Nobel de la Pas l'an 2004.

1204 - Potiers (Fransa): Elionor d'Aquitània, duchessa d'Aquitània e re·ina
consorta de Fransa e Anglatèra

1968 - Moscòa (ÜRSS): Lev Landau, físegh, adagnadur del Premi Nobel de Físega ol
1962.



https://lmo.wikipedia.org/wiki/Vilnius

Vilnius, (vardii anca d'olt nomm da la citaa) a l'è la capitala e la püssée
granda citaa da Lituània, cont una povülazzion da 553.904 (1.4milion insema con
la contea da Vilnius) in Dicémbru 2005 .

Vargün istorian al identifica la citaa con Voruta, una capitala legendària da
Mindaugas, incoronaa in 1253 comè Rei da Lithuània. La citaa a l'è menzionada in
font scrivüd in 1323 ind i Lètar dal grandüca Gediminas, ch'iè stad mandad a di
citaa Tudesch e i invitava i comünitaa Tudeesch e Giüdée a sa stabilí in la
capitala. In 1387, la citaa la vegn assignada i drecc da citaa par Jogaila, vün
di sübsequent dal Gediminas.

Intra 1503 e 1522 la citaa la vegn incircolada con di mür ch'i eva növ acess e
trè tor. Vilnius la rivava al pich dal sò desenvilüpament sòta ul regn dal
Sigismund August, ch'al möv la so curt a là in 1544. Ind i sécol sübsequent,
Vilnius la deventa una citaa constantament cressent e sa desenvilüpant. Chesta
cressüda a l'era devüda in part a l'establissment da l'Üniversitaa da Vilnius
pal rei Stephen Bathory in 1579. L'üniversitaa sa la desenvilüpa prest in vün di
püssée important céntar cültüraj e sientífich da la reson e ul püssée notàbel
céntar sientífich da la commünitaa Polonesa-Lituaniana. I activitaa social,
polítich e econòmich i era in pien gir in la citaa. In 1769, ul Cimiteri Rasos,
vün di püsée andegh cimiteri suravivent da la citaa, al vegn fondaa. Pendent ul
sò ràpid desenvilüpament, la citaa la vegn derva ai migrant de fö e fina dapress
da l'esteriur dal Grandücaa da Lituània. Cada grupp al feva la sò ünica
contribüzzion a la vita da la citaa e i art, ul comers e la sienza i propserava.
Dürant la guèra Rüsso-Polonesa (1654-1667) la citaa a la vegniva ocüpada par la
Rüssia per püssée d'agn. La citaa la vegniva pijada e brüsada, e la so
povülazzion massacrada. La citaa la perdeva ul sò momentum per fisc agn, però la
povülazzion la taché amò a cress, e al comenzament dal 19ein sécol i abitant da
la citaa i rivava a 200.000, fent-en vün di cénter püssée larg in Nòrd Europa.

Dapress de la Terza partizzion da la comünitaa Rüsso-Polonesa in 1795, Vilnius
la vegniva annessada par Russia e la deventava la capitala d'una guberniya.
Pendent l'ocüpazzion Rüssa i mür da la citaa i vegniva traa giü, e, in 1805,
noma la Porta da l'auba la restava in pée. In 1812 la citaa a l'era ocüpada pal
Napoleon in la sò rüsada vers Moscova. Sigütant la rebelion da Giné da 1831,
l'üniversitaa da Vilnius la vegniva sarada sü e la repression Rüssa la fermava
ul desenvilüpament da la citaa. Dürant la rebelion da Giné da 1863 di combatt
pesant i sa passa par la citaa, dürament pacificaa pal Mikhail Muravyov, nominaa
La cadena par la popülazzion, par via da l'òlt nümar d'esecüzzion ch'al eva faa
sü. Dapress i rebelion, tüti i libertaa civil i vegniva retirad e l'üsasg da la
lengua Polonesa bandii.

Pendent la Prima guèra mondiala, Vilnius — compagn ul rest da la Lituània — la
vegniva ocüpada par Germagna da 1915 fina a 1918. L' Att da restorazzion da
l'independenza da Lituània al vegniva proclamaa in la citaa al 16 da Fevrée,
1918. Dopu la retirada di forz Germànich, i forz Lituanian i vegniva rüsad
indrée par i avanzant forz d'ocüpazzion Rüss. Vilnius la passva da man püssée da
völt: par un zichinin a l'era sota controll di ünitaa d'auto-defensa Polones,
ch'i voreva mia la citaa vess ocüpada par i Bolscevich. Pöö l'armada Polonesa la
regagné ul controll, e i Soviétich amò. Par unzich dopu la so desfada in la
Bataja da Varsòvia (1920), la'rmada rossa in retirada la dava indrée la citaa a
la Lituània col signá un trataa da paas ul 07 12 1920. La Pològna apó la
recognosseva Vilnius e la rreson compagn part da Lituània col Trataa da Suwalki,
signaa ul 07 10 1920 ([Image:Border-Lithuania-Poland-1919-1939.svg]). Da tüta
manera, ul 09 10 da l'istess an, l'armada Polonesa sota ol general Lucjan
Żeligowski la ropmé ul trataa e la ciapé Vilnius dapress un colp fizzius. La
citaa e i sò vesinasg i vegniva proclamaa un separaa stat da Lituània centrala
(Vidurio Lietuvos Respublika).

Ul 20 Fevrée da 1922 l'intrega àrea la vegniva fada part da Pologna, con Vilnius
capitala da la Wilno Voivodship (Wilno essent ul nomm da Vilnius in Polones).

Ul governament Lituanian al sa mové a una capitala temporària, Kaunas, e al disé
che la Pologna l'eva ocüpaa e anessaa Vilnius illegalament e i relazzion
diplomàtich intra Lituània e Pologna i vegniva rompüd usca al 1938. I Polones e
i Giüdée i feva sü la magioritaa da la povülazzion da Vilnius, cont una pita
minoritaa da noma ul 0.8%.

Intal temp da mezz, la citaa, per una oltra völta in la sò istòria, la godé
d'una períoda da desenvilüpament dinàmica. L'üniversitaa la vegniva rederva sota
ul nomm da Üniversitaa Stefan Batory e l'infrastrüctüra da la citaa la vegniva
significantament amejurada. In 1931, la citaa la gh'eva 195.000 abitant, fent-en
la cinquena citaa püssée larga in Pologna. Vargün Lituanian al dispüta chesta
pitüra da la cressüda ecomòmica e al fa notá che ul standard da vita al era
considerabelment inferiur che mia int oltri part da Lituània.

Nant drée al protocoll secrett dal Patt Molotov-Ribbentrop, ul 19 Setembru
Vilnius la vegniva ciapad e anessada par l'Ünion Soviétiga. Al 10 10 1939,
dapress un ultimatum, ul governament Lituanian al aceptava la presenza da baas
militar Soviétigh in scambi da la restorazzion da la citaa a la Lituània.
Malgraa ul process da transferiment da la capitala da Kaunas a Vilnius al
comenzass sübit dapress, tüta la Lituània la vegniva ocüpada par l'Ünion
Soviétiga in Giügn 1940, prüma che ul transfer al füdess completaa. Un növ
governament comünista al era instalaa, con Vilnius capiala da la növa RSS
Lituaniana. Fin a 40.000 inabitant da la citaa i vegniva arestaa e mandaa int i
gulag intal est delons da l'Ünion Soviétiga.

In giügn 1941, la citaa la vegniva ciapada par la Germagna. Dü ghettos i vegniva
faa sü in la citaa vècia per la larga povülazzion Giüdéa; ul püssée piscinin al
vegniva liquidaa in Otóbar. Ul püssée largh a düré fin a 1943, malgraa la sò
povülazzion la füdess regülarament decimada in chij ch'i era nöd comè Aktionen.
Un falii solevament dal ghetto ul 01 09 organisaa par l' Fareinigte Partizaner
Organizacje al vegné sigütaa par la destrüzzion completa dal ghetto. Apröv ul
95% da la povülazzion Giüdéa da la citaa la vegné trada giò par i ünitaa Alemand
e i sò colaboradur locaj, fisc da lur in Paneriai, apröf 10 km daspus dal céntar
vecc da la citaa.

In lüj 1944 Vilnius la vegniva ciapada amò par l'armada Soviétiga. Ul NKVD al
arestava i soldaa Polones. Vilnius al era incorporaa in l'Ünion Soviétiga.
compagn capitala da la RSS Lituaniana imediadament dapress. Sübit dopu la
Segonda guèra mondiala, un largh nümer da Polones al vegniva espülsaa da la
Lituània ocüpada vers la Pologna. Acoblaa con la migrazzion di Lituanian in
Vilnius, chest desenvilüpament al resültava in un canbi in la fàbrica
demogràfica da la citaa.

Ul 11 da Marz 1990, ul consèj süpremm da la RSS Lituaniana al nunziava la sò
independenza da la Ünion Soviétiga e al restorava l'indipendenta Repübliga da
Lituània. I Soviétigh i respondeva ul növ da Giné mandant di trupp. Ul 13 01,
pendent l'Atacch Soviétigh a l'edifizzi da la Television e Radio da stat,
quatòrdas civilian i vegniva traa giò e püssée da 700 seriament ingiüriaa.
L'Ünion Soviétiga la recognussiva l'indipendenza da la Lituània in Avost 1991.

Dapress da alura, Vilnius sa l'à rapidament tranformaa int una atent a scancelá
ul sò passaa Soviétigh e la citaa a l'à emergii compagn una citaa moderna
Europeana. Fisc di sò vecc construzzion i è staa renovelaa e una àrea comerzala
e finanzera a l'è in desenvilüpament, espetada deventá ul principal distrecc
administrativ sül costaa Nòrd da la flümm Neris. Chesta àrea la töö dent spazzi
residenzial e al detaj, con l'edifizzi da la münicipalitaa e la moderna Tur
Europa, 129m olta.

Vilnius a l'è sitüaa in Südèst Lituània (54°41′N 25°17′E), a la conflüenza da la
flümm Vilnia e Neris.

Vilnius al è 312 km da la Mar Bàltica, e Klaipėda, ul principal port da mar.
Vilnius al è conetaa par autopist a d'olt citaa magiur Lituaniann, compagn
Kaunas (102 km), Šiauliai (214 km) and Panevėžys.

Il climaa da Vilnius al è transizzional intra continental e oceànich. La
temperadüra mediana anüala a l'è da +6.1 °C (43°F); in Giné la temperadüra
mediana a l'è da −4.9 °C (23 °F), in Lüj +17.0 °C (62.6 °F). La precipitazzion
mediana a l'è da apröf 661 milímetar par an.

I estad i pöö vess cald, cun temperadür sura 30 °C e i ivern frecc (anca
-25 °C). I flümm e i lagh i giazza in chesta períoda da l'an.

In acordi al census 2001 par l'ufizzi resonal da stadístiga da Vilnius, al
gh'era 542.287 inabitant in la münicipalitaa: 57.8% da Lituanian, 14% da
Rüssian, 4.0% da Belarüssian e 0.5% da Giüdée.

Vilnius al è una citaa cosmopolitana con divers architetür. I a püssée da 40
gees; restaurants, hotel e müsée i s'à desenvilüpaa daspus che Lituània a l'à
declaraa l'independenza e i gióan da Vilnius i è drée a fá sü una repütazzion da
citaa opsitala.

La Citaa vecia da Vilnius, ul cénter istòrich, al è vün di püssée largh in
Europa (3.6 km²). I püssée valüàbel sitt istòrich e cültüral i è concentraa chí.
I edifizzi da la citaa vecia (i en gh'è apröv 1500) i è staa faa sü al lungh da
sécoj, creant un spléndid mélange da diferent stil architectüraj. Malgraa
Vilnius la sia cognossüda comè citaa baròca, i gh'è di esempi da Gòtic,
Renassenza e d'olt stil. I principal vist da la citaa i è ul Castell da
Gediminas e la plazza da la Catedrala, símboj da la capitala. La citaa vecia da
Vilnius la fa part dal patrimoni monidal da l'UNESCO.

Vilnius al è ul magiur cénter comerzal da Lituània e vün di püssée largh int i
stat Bàltich. Malgraa al faga sü noma ul 15% da la povülazzion Lituaniana, al
génera aprossimadament ul 35% dal prodüit interiur gross (PIG)
www.vilnius.lt/new/en/investicijos.php.



https://lmo.wikipedia.org/wiki/Turin

Türì (Italià: Torino; Piemontés e 'n vàrie lèngue d'Euròpa: Turin; Portoghés:
Turim; Olandés: Turijn) l'è öna sità de l'Italia Nord-Ucidentàl, capitàl de la
regiù Piemùt, con 902 137 abitàncc (dàto del Dicember 2013), 'na superfice de
130,2 km² e 'na densità de de 6 929 ab./km². La sò "area urbana" la rìa 'nfina a
ü miliü e més d'abitàncc. I abitàncc i è ciamàcc Türinés.

Ol sò nóm 'l sömèa che vègne dal cèltich Tau ch'a 'l völ dì Mùt, pò latinizàt in
Augusta Taurinorum, in onùr de l'imperadùr Aügüst.

In del sich-sent la sità l'è dientàda la capitàl del Dücàt de Savòia e de alùra
'nàcc la sò stòria l'è 'ndàca 'nacc compàgna de chèla de la faméa sabàuda. Türì
l'è stàcia la prìma capitàl del Regn d'Italia, dal 1861 al 1865.

La sità la se tróa i pé di Alp e l'è traersàda fò dal Po e da la Dora Riparia
che pròpe a Türì la se böta 'n del Po.

La sò economìa la stà 'n pé sö l'indüstria automobilìstica e la FIAT l'è la sò
'ndüstria piö grànda.

Ol sìmbol de la sità l'è la Mole Antonelliana, ü grand palàs nasìt per vèss öna
sinagoga e che al sò tép l'éra 'l piö ólt del mónd.



https://lmo.wikipedia.org/wiki/Triest

Triest (en sloveno e 'n croàto: Trst) l'è la capitàl del Friul Enésia Giulia, de
precìs la se tróa 'n de la Giulia sö i rie del mar Adriàtech e l'è tacada al
cunfì co la Sloénia.

Ol nòm de Trièst l'è preromà e 'l vé da terg = mercàt èste che l'è ü sufìs
venetich e l'è dientà 'n latì Tergeste/Tergestum. La sità l'è pò ciamada Trieste
'n triestì, Triest 'n tergestì e 'n todèsch, Trieszt in ungherés, Trst in
sloéno, sèrbo e croàt.

Ol castèl de Miramare che l'è fórse ol monumènt sìmbol de Trièst che l'è stacc
fai sö tra 'l 1855 e 'l 1860 da Masimilià d'Asbùrgh, arcidüca d'Austria e
'mperadùr del Mesico.

In del 539 l'è pasada 'n di mà di Bisantì fina al 788, fò che öna quach agn
pasàcc sóta i Longobàrt, in del 788 ì è riacc i Franchi.

A partì dal 1382 la s'è dacia a i Asburgo e l'è restada sóta de lur fina al
1918, quando l'è pasada sóta 'l Règn d'Italia dòpo la Segónda Guèra Mondiàl.

A partì dal 1719 l'è dientada pòrt franch, desà che i Asbürgo i gh'éra dóma 'l
pòrt de Triest e de fato l'è stacia la Pórta de l'Impér.

Dòpo la Segónda Guèra Mondiàl l'è stacia ocüpada per 60 dè da i partigiani del
Tito e l'è stacc chèsto ol periodo di Foibe. Söbèt dòpo l'è stacia goernada fina
al 1954 da i Aleàcc, che i èra fai sö ü staterèl ciamàt ol Lìber Teritòre de
Trièst. Dòpo 'l 1954 métà del Teritòre l'è 'ndacc a la Jugoslavia e metà l'è
'ndacc a la Repüblica Italiana.



https://lmo.wikipedia.org/wiki/Thuja_orientalis

La Thuja orientalis, tüia ‘n Lumbàrt, l’è öna spéce de la famèa di Cupressaceae
che la é da l’Asia e per ès piö precìs da la Cina e da la Corèa e che l’è stacia
portada ‘n Eüropa ‘n del méla e sèt (1.700) e piö tarde ‘n America de dovrà per
ornamét ‘n di giardì.

I fòie i è piccinine piccinine, facie a scaia, strécie strécie al
brochèl/ramelì, metide ‘n quàter file töt intùren; i è bèle érde sura e sóta, fò
che ‘n d’ öna quàch varietà a fòia zalda, isè selesiunada per ornamét. I ram i è
per lo piö metìcc per impé a diferènsa de la Thuja occidentàlis che la ghi à per
lo piö metìcc ‘n pià.

Ol fröt l’è ü strobilo che l’ gh’à la forma d’ün öf fai sö da 6 – 8 iscaie con
d’öna bèla pónta ultada ‘n dré compàgn d’ü rampì. Ol fröt pò ‘l diènta marù e l’
se dèrf fò per lasà ‘ndà la somèsa. Ol fröt co i scaie co la pónta a rampì l’è ü
caratèr particulàr de la Thuja orientalis e l’ rènt belfà cognòsela e mia
confóndela.

La Thuja orientalis l’è mia de confónt con la Thuja occidentalis che pör la ghe
sömèa e con la Thuja plicata.



https://lmo.wikipedia.org/wiki/Svizzera_(mangi%C3%A0)

La svizzera (anca ciamaa anca hamburger putost che pressada) a l'è ona polpetta
de carna triada e pressada, de solit de vaca, ma anca de pollaster, cott de
solet insu la piastra.

El nomm, depos che s'hinn spantegaa i cadenn internazionaj de restorazion rapida
a l'è passaa a identificà anca on panitt imbottii faa-sù da pan, carn bovascia
triada (ona svizzera, apont), salz e condiment varii.

La parolla hamburger a l'è frutt d'on prestit lenguistigh fra todesch e ingles.
De fatt, el nom todesch hamburger (che 'l se riferiss a la famosa cittaa
anseatiga), a l'è passaa a l'ingles colloquial cont la definizion Hamburger
steak che 'l voeur dì bistecca de Amburgh. Probabelment polpett de carna
bovascia a eren comun ne la cittaa e nel port de Amburgh vers l'inizzi del XIX
secol. Questa rizetta a l'è stada portada nel Nordamerica da part di numeros
todesch immigraa indi Staa Unii in quell period istess, la maggior part di quaj
partiven dal port de Amburgh (che, già a quel temp lì, a l'era el maggior port
commercial de la Germania) e 'l s'è spantegaa cont el nom de "Hamburger Steak".

La prima comparsa de la rizetta. in on menù american a l'è avegnuda in del 1836,
anca se 'l primm uso documentaa de la parolla "Hamburg steak" a l'è staa in del
1884. L'uso comè variant de la parolla "Hamburger", aggettiv todesch che 'l
voeur dì amburghes (de la cittaa de Amburgh), el compar per la prima volta in
del giornal ciamaa Walla Walla Union, de Walla Walla, Washington, USA indel 1889
. Indel 1902 se ha traccia d'ona descrizion de l'"Hamburg steak" simil al modern
hamburger.

L'origen de la parolla lombarda "svizzera", cont el significaa de polpetta de
carna triada e pressada, a l'è probabelment inguaa a quela de la parolla inglesa
hamburger: anca in quest cas chì stà a indicà la provenienza de la rizetta da
l'area germaniga nord-europea.

La svizzera, cont el cors del temp, dagli Staa Unii d'America la s'è spantegada
in tutt el mond grazie ai multinazionaj statunidens e europee de restorazion
rapida (anca ciamaa fast food), deventand anca simbol de lo stile de vitta
frenetigh e consumistigh de la societaa moderna, inscì ciamada globalizzazion.
La svizzera a l'è stada copiada da divers societaa alimentar somenaa per el mond
fasend cress la cognizion de quest mangià chì. La popolaritaa e 'l spantegament
de la svizzera a l'è rivaa a livej simil a quej de la pizza. El 27 november
2006, la cadenna de fast food McDonald's ha faa el brevett di proppi svizzer,
inscì da fà deventà inguaa el process de realizzazion di panitt in tutt i sò
restorant de la cadenna e rend el procediment esclusiv per i sò mercanzii

Comè 'l can cald (altra specialitaa de origen todesca), la svizzera a l'è ricca
assee de calorii. I svizzer faa in di restorant de restorazion rapida, oltra, a
hinn faa-sù cont pussee ingredient e in on modo pussee difizil. Per esempi, on
quaj ingredient d'ona svizzera del McDonald's a hinn:

El 22 settembr del 2007, a St. Cloud, in del Minnesota, depos avè majaa ona
svizzera minga tropp cotta, la Stefania Smith a l'è restada tossegada da
Escherichia coli O157: H7, responsabel d'ona sindrom entero-emorragiga greva,
caratterizzada da diarrea emorragega, sindrom emolitega uremiga (SEU),
insufficienza renala acutta, anemia emolitega e trombocitopenia. La Stefania
Smith a l'è andada in coma e l'è restada per pussee de dò mes. Inquand a l'è
vegnuda-foeura, la gh'aveva el sistema nervos destrugaa e la podeva puu nanca
caminà perchè a l'è restada paralizzada da l'addomm ai pè. Per quest a hinn staa
incriminaa ona societaa e dò dipendent, cusaa de dà informazion fals in raport a
la contaminazion di svizzer faa in on impiant del Nebraska, in del 2009; a l'è
stada introduda la desinfezion de la magra de manz cont l'ammoniaca e ona
cottura pussee calda e prolongada di svizzer. L'infezion da escherichia coli,
depos avè majaa di hamburger tossigh la vegn descrivuda in del liber thriller
Sindrom fatala del medegh Robin Cook e ha ciappaa circa 40.000 american.



https://lmo.wikipedia.org/wiki/Sodio

El sòdio l'è 'n elemènt chìmich enserìt endèla tàola periòdica dei elemèncc col
sìmbol Na (de la paròla latìna Natrium). El g'ha nömer atòmich 11, che völ dì
che 'l nùcleo de 'n àtom de sòdio el g'ha öndes prutù.

Sö la tèra l'è bastànsa bondànt e 'l rìa a costetöéser el 2,6% de la grösta
terèstre (el quàrt elemènt per quantità e 'l prim 'ntra i metài alcalì), L'è 'n
metàl de aspèt cerùs e arzentàt, el reagés facilmènt e l'è de cunsistènsa
mulzìna. El fà part de la categurìa dei metài alcalì che se tróa en abondànsa en
natüra ligàcc a óter elemèncc. El ciàpa föch facilmènt e 'l dà 'na fiàma de
culùr zalt. El se òsida a la svèlta a contàt co l'ària e 'l reagés en maniéra
violènta a contàt co l'àiva.

Ligàt a l'elemènt Cloro el fùrma el sal ciamàt clorùro de sòdio (NaCl) che l'è
mìa óter che 'l sal de cuzìna, en componènt primàre de la diéta de l'òm e de
gran emportànsa per el nòst metabolìsmo celulàr. L'è dopràt apò 'ndèla
fabricasiù del saù en cumbinasiù con sèrte àcidi gras.



https://lmo.wikipedia.org/wiki/Se_ta_cati_ta_copi

Se ta cati... ta copi! - titul uriginal in ingles: The searchers (I cercaduu) -
l'è un cinema western del 1956 diret da John Ford. Int el 2009 l'è surtii la
version in lumbard cürada dal TEPSI (Teater Pupular de la Svizzera Taliana).

Int el 1989 l'è stat scernii per la preservazion int el National Film Registry
de la Libreria del Cungress di Stat Ünii d'America.

Int el 1998 l'American Film Institute el l'ha metüü al post nümer nuvantases de
la classifega di 100 cinema püssee bej d'America, ma des agn dop, int la lista
növa, l'è rivaa adiritüra al dudicesim post.

L'è 'l 1868 e i henn passaa tri agn da la fin de la guera de secession
americana. Un üss el se ver ins la prateria de l'ovest american. Ethan Edwards
el turna a cà, e 'l tröva so fradel Aaron, la cügnada Martha, i so du fiöl Lucy
e Debbie, el fiö penin Ben e 'l fiö adutiv Martin, d' urigin indiana. Cus'è che
l'abia fat Ethan intra la fin de la guera e 'l mument del so riturn l'è mia
ciar; de segür el gh'ha un bel poo de danee in gajofa. De surapüü, la divisa che
'l gh'ha sü l'è fata dai calzon de la cavaleria nurdista, e da un surtuu cun i
galon da sergent cunfederaa. Ethan el salüda la so famia e suratüt el basa
Martha ins el front, che la töva el bas seranda i ögg. La müsega de sutafond in
'stu mument l'è Lorena, una canzon in voga de quij temp là intra i suldaa de tüt
dü i esercit, che la parlava de l'amur lassaa a cà per via de la guera. Quest i
henn i prim segnal del fat che intra Ethan e Martha gh'è un sentiment prufond,
prubabilment una relazion da prima del matrimoni e nonanmò quietada.

Dop la sena, Debbie la ghe dumanda a so barba Ethan de regalàgh un turnacol cume
quel de so surela Lucy, e Ethan el tira fö da la baga una medaja de guera. Sta
medaja lì l'eva mia una medaja di cunfederaa, l'eva l'Urdin de Santa Guadalüpa
che in quij temp là l'eva la segonda medaja messicana püssee impurtanta.

El dì dop el riva 'l reverend Clayton, che'l rapresenta la legg int la zona, e
'l cunvinc Ethan e Martin a andàgh adree a la cacia d'una banda d'indian che i
aveven apena fat un'incürsion int un ranch de la zona.

Al dì d'incö l'è recugnussüü a nivel mundial cume vön di caplavur del John Ford,
o adiritüra vön di caplaur püssee grand gener western, ma quand l'è surtii per
la prima völta al cinema l'ha causaa reazion parecc diferent. De segür, gh'è di
carateristegh mia trop bon, cume presempi certi bögg crunulogegh intra una scena
e l'altra che i pören sfasà la storia anca de parecc agn. Ma i mutivazion
principaj per la critega negativa i henn stat ideulogegh, cume presempi
l'ambiguità ideologega de la storia, che l'ha causaa anca acüsazion de razzism,
o la cumplessità psicologega del prutagunista principal, tüt rob che i le renden
un cinema pütost dificultus de cumprend.

La version dupiada in lumbard, cürada dal TEPSI, l'e stada realizada suta la
direzion del Yor Milano, che l'ha anca interpretaa di persunagg del film. La
variant druvada per el dupiagg l'è la Koiné da la ferovia, per via di so trat
linguistegh püssee omogeni, e donca püssee facilment cumprensibil in tüt i zonn
lumbardofun de la Svizera.



https://lmo.wikipedia.org/wiki/Rivignano_Teor

Rivignan Teor (in furlan, Rivignan Teôr, in italian Rivignano Teor) l'è on comun
in provincia de Udin, miss in pé el 1 de genàr del 2014 per la legg regionala n.
1 del 7 de febrar del 2013 da la fusion de Rivignano e de Teor. El sò element
carateristech l'è el Fium Stella, part importanta del paesagg de Rivignano Teor,
ma anca de la soa storia e di sò event.

La zona de Rivignano la par minga abitada in de la preistoria . In epoca romana
i omen fan su la città. Plinio el Vecc el parla de la zona del fium Stella e dei
sò insediament. Despoeu i invasion di barbar, el paes passa sotta el controll de
la Republica di Venezia, e gh'è rimanuu fin a l'invasion del Napoleon Bonapart.
In del ann 1815 Rivignano la diventa austriaca, e del 1866 la entra in del Regn
d'Italia. Del ann 2014, despoeu el referendum del 2 de dicember 2012, indoa che
hàn vengiuu i "sì", el nass el comun de Rivignano Teor.

A Flambruzzo gh'è la Villa Badoglio, la villa del famos general, anca incoeu
abitada dai sò discendent. A Ariis gh'è on acquari di pes d'acqua dolsa

Ad Ariis gh'è un parch cont on castell, ciamaa de "Villa Otello" . El castel
l'era del Scior de Ariis, ma poeu l'è divenuu de la fameja Savorgnan. I venien
anca invaduu dal Imperadur del Lussemburgh ma i resisten, cunt el jut de la
Republica de Venezia.

A Casali Pedrina i hàn trovaa dei reperti del Imper Roman, l'eva ona fabrega
cont du forn e on canton indoe veniven metuu a seccaa i quadrej.

La fera di sant (in italian Fiera dei Santi) la gh'hà pussee de cent agn e l'è
ona tradizzion de Rivignano. La se tegn in inverno, 'ntra la fin de otober e 'l
principi de november. I di pussee important hinn el 31 de otober, el 1 e el 2 de
november. El 31 l'è dedicaa ai zucch.

Quand l'è nasuu Rivignano Teor el sindegh de Rivignano l'è divenuu commisari
prefettizi e el sindegh de Teor l'è divenuu el sò vice. Al dì d'incoeu el
sindegh de Rivignano Teor l'è el scior Mario Anzil .



https://lmo.wikipedia.org/wiki/Reforma_Prutestanta

La Refurma (de'l Latin reformare = fà sü de nöf) l'è 'l muiment religius
scumenzaa int'l 16° secul de'l Martin Lüther in Germania e de'l Giuan Calvin e
Ulrich Zwingli int la Sgüizzera che l'ha s'cepaa la Cristianedaa in düü scioch:
quel Catolegh e quel Prustestant (u refurmaa).

El Prenzipi de la refurma l'è cunsideraa de squas tücc l'ann 1517, quand che'l
Martin Lüther l'ha tacaa i sö 95 Tes in sü l'üss de la Gesa de Wittenberg. La
fin de la Refurma l'è cunsiderada la Pas de Westfalia de'l 1648.

In prenzipi 'l muiment prutestant l'eva un tentativ de rufurmà la Gesa Catolega.
A tanc Catolegh in de l'Üropa centrala e ucidentala ghe piaseva no quel che lur
vedeven cuma fols insegnament e curüziun denter de la Gesa, suratüt per quel
che'l revarda la vendida di indülgenz.

L'ümanism l'eva staa fin de'l 14. secul un muiment vegnüü de la penisula italega
che'l se crüzziava de reinstaurà l'antigh saè. Segund 'l so primari prenzipi,
ciamaa Ad fontes, ij ümanista stüdiaven ij antigh ütur e gh'even un möd de fà
critegh cunt la realtaa. Ij ümanista han inflüenzaa ij üniversidaa de quij agn
chi e hann inscí daa anca lur una man a "creà" tanc di refurmadur de'l devegnì.
Suratüt 'l leng in manera critega la Sagra Scritüra l'ha inflüenzaa 'l pensee di
refurmadur. La descuverta de la pressa, int la mitaa de'l 15. secul, l'ha pö daa
na man ai refurmadur a spantegà i so laur literari.



https://lmo.wikipedia.org/wiki/Pigmei

I Pigmei i sömèa ès ol prìm pòpol che l’à abitàt la forèsta equatoriala de
l’Afrega e ach se i è póch, de fati i è mia piö de 150 méla, i è cognusìcc e
famùs desà che i è pròpe bas: la média di mas'cc Mbuti (che i è öna tribù de
Pigmei) l’è de ü méter e 44 ghèi.

Ol nòm Pigmei l’ vé dal Gréch pygmâios (ölt ü cübito) che i Gréci i dovràa per ü
lengendare pòpol de nanècc che i stàa de cà tra l'Afrega e l'India sèmper in
guèra co i grù che i rüinàa i sò cap.

I è ciamàcc Binga a sira (ovest) e Twa a matina (est) del Ubangi e i gh’à mia
öna sò lèngua, ma i parla chèla di pòpoi che i gh’à ‘n banda.

I Pigmei i vìf ispandìcc ‘n mès a i Bantu in de la fórèsta tra ‘l Càmerun e ‘l
Ruanda e per campà i và a casa e i cata sö i fröcc e i piante che i crès in de
la forèsta.

I Bantu i se crèt superiùr a i Pigmei e suradetöt a sira (ovest) i à obligàt i
Pigmei a servìi, mèntre a matina (est) gh’è öna situasiù piö equlibrada e tra
Bantu e Pigmei gh’è di scambe a la pari.



https://lmo.wikipedia.org/wiki/Monscia

Monscia (Monza in Italian; Modicia in Latin; Montsch in Todesch antigh) l'è ona
città de la Lombardia de 122.000 abitant in provincia de Monscia e Brianza.

La scormagna di sò abitant l'è "Bilot", dal nom de on general frances del 1800
che 'l vivea a Monscia.

Monscia la se troeuva in el Monsciasch, taca a la Bassa Brianza, appena sora
Milan (a quindes chilometer de distanza). L'è la capital storiga de la Brianza,
oltra a vess, del 2009, el capploeugh de la provincia omonima. L'è traversada
del Lamber, che arent al center storigh el fa nass on brocch artificial, el
Lambrett (che 'l ritorna in del sò cors original on poo dopo). Inoltra per
Monscia el ghe passa anca el Canal Villoresi, che l'incontra el Lamber arent al
quarter San Rocch.

Monscia la gh'ha minga di frazion, però el gh'ha on quaj rion: tra de lor
regordom Cederna (sud-est), San Bias (nord), San Carlo (nord-est), San Frutüs
(sud), San Giusepp (sud-ovest), Triant (nord-ovest), Cazaniga (nord vesin a
Lisson).

Ai temp di Roman l'esisteva giamò col nomm de Modicia, ma l'è probabil che la
città, o almanch i insediament uman, la sia molto pussee antiga. Ai temp di
Longobard Monscia la gh'ha avuu on moment de gran splendor, vist che l'era la
capital estiva di re. Per la pù part del Sacher Roman Imperi, i imperador che
vegniven giò de la Germania per fàss coronà re d'Italia andaven o a Roma o a
Monscia: chì de fatt la gh'è la Corona Ferrea, che la gh'ha dent (segond la
tradizion) vun di ciod de la cros de Gesù. Intorna al XIV secol Monscia l'è
finida sotta el domini milanes, e del quell moment chì la gh'è andada dree ai
sort de la città meneghina. In del 1900 a Monscia l'è staa coppaa el re d'Italia
Umbert I. In del 2008, con la creazion de la noeuva provincia de Monscia e
Brianza, la città per la prima voeulta de tant temp l'è andada foeura de la
giurisdizion milanesa.

Ai temp di piev milanes l'era el capploeugh de la Cort de Monza, che in del 1786
(ann de la soa soppression) la cattava dent anca i comun de Cassina di Gatt,
Cologn, Moncucch, San Lissander, San Damian, San Giulian, Sest San Giovann,
Villa San Fioran e Vimodron.

L'andament del numer de abitant del comun de Monscia l'è mostrada in de la
tabella chi de sotta: Abitàncc censìcc



https://lmo.wikipedia.org/wiki/Ludesan

El Ludesàn l'è vüna d'le variànt lenguìstiche d'la Lengua Lumbarda, parlàd ind
la pruincia de Lod, ind i cumün d'le pruince de Milàn (Paü) e Pavìa (Chignö e
Miradò) atàch al ludesàn, ind i paés püssè ucidentài dal teritori cremàsch
(Pandìn e Rivolta) e ind la exclava milanesa in teritori ludesàn de San Culumbàn
al Lambor. La parlada de Melegnàn l'è cunsiderada cume una transissión tra el
milanés e el ludesàn.

El ludesàn l'è classificàd tra le lengue galo-itàliche. I popul galich prelatìn
ind el teritori d'la pruincia, la culunisassión rumana e le duminassión tugnine,
spagnöle e francés i han determinàd l'evolüssión e la caraterisassión d'la
parlada ludesana.

El ludesàn l'è miga istéss in tüta la pruincia de Lod, ma ghe n’è tante versión.
Bele ind la cità de Lod gh'è d'le diferense tra la parlada dal centor e quela di
rión. Apena föra Lod, vers Pavìa, Piasensa, Crema, Cremuna e Milàn, le diferense
se fan sempor püssè marcade. I dialèt de Sant'Angiul, Casàl, Cudògn, Castión e
San Culumbàn i gh'han paròl, acént e mod de dì diferént.

A diferensa dal visìn pavés, par el quàl l'è dübia l'apartenensa a la lengua
lumbarda o a quela emiliàn-rumagnola, par sicür che el ludesàn el sia part dal
lumbàrd ucidentàl, anca se inflüensàd da la parlada emiliana, suratüt ind le
zone de Cudògn e Casàl che i en visine a la cità de Piasensa.

Ind i cumün d'la pruincia particularmént visìn a la cità de Piasensa cume San
Roch, Guardamèi e Caseli, la parlada lucàl la sumija amò püssè al dialèt
piasentìn.

Pö, la parlada de Cudògn e Casàl insema a quela de San Culumbàn, cume sò
caraterìstega, la scambia la "e" cun la "o" in pusissión miga tònega
intra-cunsunàntega: "alter" el diventa "altor", "alber" el diventa "albor",
"pader/pador", "mader/mador", "peder/pedor", "veder/vedor" ecc.

La parlada ludesana l'è miga pü quela dal mund paisàn. Lod l'ha sübìd da la
scunda metà dal milavotcént, prufùnd cambiamént ind i mudèi de vita. I ludesàn
sensa dasmentegàss de la lur urigin agrìcula, i en diventàd urguglùs del lur
status de citadìn.

Eco donca che visìn a mod de dì ligàd a la tera e al passà d'i stagión, i en
'rivade espressión citadine, de solit ciapade dal visìn dialèt milanés.

Se se cunsìdera el milanés cume la parlada centràl d'la lengua lumbarda
ucidentàl, el ludesàn el cunserva però d'le pecüliarità rispèt a la lengua de
Carlu Porta che i s'en mantegnide fin al dì d'incö.

A la metà dal 1800 el Bernardino Biondelli l'imagineva el cumplét asurbimént
d'la parlada ludesana ind al milanés cume suta dialèt. Quést l'è sücèss par
tanti d'i sò carater uriginài. Par esempi la "én" finala, un temp druada in tüta
la pruincia, adéss la se dröva apena a Sant'Angiul (es. giardén/giardìn,
campanén/campanìn). Un altor cambiamént che'l gh'è stai l'è la sustitüssión d'la
"ó" cun la "ö".

La terminassión di paròl al plüràl cun la vucàl "i", cume in italiàn, l'è
rimasta in part e in part l'è andaia a perdoss. L'è famùs par quést el vec mod
de dì: I gati süi téci rumpun i cupi. In tante part d'la pruincia adéss se dis:
I gat ins/sura i tec rumpun i cup (menter a Milàn se dis I gat in süi tèt rumpen
i cup). El plüràl in "i" el se cunserva specialmént ind el center de Lod.



https://lmo.wikipedia.org/wiki/Lucca

Lucca l'è 'na cità italiàna de la regiù de la Toscana, capolöch de la Pruvìncia
omònima. La gh'a presapóch 84.410 abitàncc (dàto ISTAT del agóst 2009), 'na
superfìce de 185 km² e 'na densità de 431 ab./km². El cümü de Lucca el cunfìna
coi cümü de Borgo a Mozzano, Camaiore, Capannori, Massarosa, Pescaglia, San
Giuliano Terme (PI) e Vecchiano (PI).

La prìma mensiù de Lucca l'è òpera de Tito Livio che 'l la descrìf come part de
la Repüblica Romàna alméno del 218 a.C., e che 'ndèl 180 a.C. l'ìa 'na colònia
romana. Endèl an 90 prìma del Signur l'ìa deentàda 'n municipium.

El centro stòrich de Lucca el manté la dispuzisiù de le stràde segónt la
'mpostasiù romàna e la Piàsa San Michele la òcupa 'l pòsto de 'n foro antìch. I
rèscc de 'n anfiteàtro i è amò vizìbii en piàsa de l'Anfiteatro. Sèmper en época
antìca, l'è a Lucca che s'è tignìt la conferènsa de l'an 56 a.C. che la g'ha
reafermàt la superiorità del Prim triumviràt.

L'è mìa stat pusìbol stabeléser con preciziù quàndo gh'è stat el pasàgio al
cristianézimo a Lucca, ma, gh'è dele citasiù de 'n vèscof de Lucca che risàl al
an 343 - 344. En piö gh'è dei docümèncc che ripórta che Frediano, en vèscof
irlandés che piö tàrde 'l vegnarà canunizàt, l'è stat el vèscof de Lucca a le
metà del sècol VI.

Endèl córs dei prim sècoi, Lucca l'è pò stàda duminàda dei Ostrogòti, dei
Bizantì (apò a dòpo de ìga rezistìt dei més quan che l'è stàda asediàda de
Nasser), enfìa a éser cunquistàda 'na ólta per töte dei Longobàrdi presapóch
endèl an 570.

Endèl medioévo la cità la s'è svelöpàda 'n particolàr come tàpa 'mportànte sö la
Via Francigena.

Endèl an 773 i Longobàrdi i vé batìcc dei Frànchi e fenés isé 'l sò domìnio sö
Lucca en favùr de chèl dei carulìngi, apò a gràsie a la scunfìta dei düchi de
Lucca per mà de Carlo Magno. Endèl perìodo che vé dòpo, la cità la consòlida la
sò puzisiù de 'mportànsa e la crès apò a gràsie a le atività comerciài e a la
prudusiù tèsil, per la quàla l'è dentàda famùza en töta l'Europa.



https://lmo.wikipedia.org/wiki/Londra

Lundra (London in ingles; Lunden in ingles antich; Londinium in latin) a l'è la
capital de ìl Regn Ünì e de l'Inghiltera. Cunt una pupulasiun de 8 416 535
(2013) e on'area metrupulitana de 15 miliunde abitant, Lundra a l'è la cità
püssee pupulusa de l'Regn Unì e vüna di püssee pupulus de l'Europa. Un grant
nümer di sò abitant, ciamaa lundinees (londoners in ingles), i vegnen de l'ester
o hinn de urigin furest: Lundra a l'è, infatt, vüna di cità püssee cusmupulide
dul mund.

Lundra, che la se tröva in sü'l fiumm Tamis, l'è staa vün di cità püssee
impurtant per püssee de dò mila agn: la storia de Lundra la scuminscia, infat,
cunt l'arriv di Ruman ch'hann fundaa la cità chì cunt ul nom de Londinum. A 'l
di d'incö, Lundra a l'è una metropula internasiunal, cunt una grand influensa in
dul mund. A l'è la prima piazza bursistica de l'Europa e la g'ha ul püssee olt
PIL di tücc i alter cità eurupee, ul quint püssee olt dul mund. I sò cinch
aeruport interasiunai fann de Lundra ul püssee grand snodo de traffich aer
mundial; chì se tröva anca la püssee vegia red de metropolitana dul mund, la
London Undergrond (ciamada da i ingles anca Tube). Lundra a l'è stada anca la
capital de l'Imper bretanegh, e, dunca, l'è stada la destinasiun de un grand
nümer de migrant, durant e depus l'era culunial.

La superfis de la cità l'è la püssee granda di tücc i alter cità eurupee,
seguida da Ruma e da Berlin.

A Lundra gh'è ul center de un grand nümer de istiusiun, urganisasiun e sucietà
internasiunai. G'hinn impurtant musej, teater e sale di cuncert; la cità la g'ha
anca quater patrimoni de l'umanità: la Tur de Lundra, i Giardin de Kew, l'area
de Westminster (due g'hinn ul Palaz de Westminster, l'Abasia de Westminster e la
Gesa de Santa Margarita) e ul storegh paes de Greenwich. Inultre, chì viven
stabilment la fameja real e ul munarca dul Regn Ünì, indul Palaz de Buckingham,
e ul Primm minister bretanegh, indul 10 de Downing Street.

Per quai carateristigh chì elencaa, Lundra la g'ha ul titul de Cità glubal e l'è
l'unica cità bretanega in de l'elench di Cità Mundiai Alfa.

A partì da 'l 2000, cunt i rifurm vörsüüda 'l guverno dul Tony Blair, Lundra a
l'è aministrada in maniera federal da un'unica auturidà central, l'Auturidà de
la Granda Lundra cunt un propi Sindich e una propia Asemblea, e da 33 burgh
lundinees, 'me la Cità de Lundra e la Cità de Westminster.

Al dì d'incö, ul nom de Lundra 'l indica tuta la Granda Lundra (Greater London)
e minga apena a la Cità de Lundra (City of London); tücc i istitusiun guvernativ
('me anca l'incurunasiun di re, in de l'Abasia de Westminster), infatt, hinn in
de la Cità de Westminster.

Lundra la se tröva indul sut de la Gran Bretagna, in süi riv dul fiumm Tamis,
minga tropp luntan dul Pas de Calais, che 'l divid ul Regn Unì da la França a
travers la Manega.

Lundra la se tröva in sü'l fiumm Tamis, che l'è la carateristega geugrafega
püssee famusa. Ul fiumm 'l se pö navigaa per un lungh tocch e i lundinees hann
duperaa chesta carateristica chi per fà süun port in de 'l fiumm che, sicome l'è
arental mar, l'è staa un di scali püssee impurtant dul mund fin a la metà dul XX
secul. Ul Tamis, che 'l traversa la cità da 'l sut-ovest a l'est, g'ha avüüuna
granda impurtansa in de la storia e ul svilupp de la cità. Lundra l'è stada
fundada in süla riva setentriunal dul fiumm che, per tant agn, l'è stada
culegada a l'alter spund da un sul punt apena, ul Punt de Lundra: 'me
cunseguensa, ul center de la cità l'è sturegament in süla spunda setentriunala
dul Tamis. Inquand, a partì da 'l XVIII secul, a hinn staa faa süpunt növ ('me
ul neugotich Tower Bridge) la cità l'ha scuminsciaa a diventaa püssee granda.
L'espansiun l'è stada in tücc i diresiun grasie a la sò pusisiun in de 'l center
de la Val dul Tamis. La val chì a l'è ona pianura aluviunal circundada di culin
rutundaa, 'me Parliament Hill, AddingtunHills e Primrose Hill.

In di temp antigh, ul fiumm 'l gh'aveva un lett püssee largh; al dì de incö, l'è
staa faa püssee strett cunt argin artificiai inscì che se saria pödüü faa sücà e
alter custrüziun. Insema, un grand nümer de afluent dul Tamis hinn staa suteraa
in di canai artificiai. Ul fiumm Tamis 'l risent di maree, in un quai periud,
inscì a Lundra a l'è olt ul pericul de inundasiun; ul prublema chì 'l diventa
grav ancamò püssee perchè la Gran Bretagna, per mutiv geulogigh, l'è dree a
alsass in de la part setriunal e l'è dree a basass in de la part meridiunal, due
gh'è Lundra: per cercà de fa föra ul prublema chì, in di agn '70 l'è stada
custriuda, a Woolwich, la Bariera dul Tamis.

A partì da 'l 2000, ul nom "Lundra" se riferiss a 'l teritori guvernaa da
l'Auturidà de la Granda Lundra: ul teritori chì el cunta püssee de 7 miliun de
abitant e l'è faa süde 32 burgh püssee l'antiga Cità de Lundra, ciamada
cumunement City.

Fin a 'l 1889, ul nom de Lundra a l'era duperaa apena per ul Milii quadraa
(Square Mile) de la Cità antiga, che l'era ul tocch due i ruman aveven
scuminsciaa a fà süla cità. Depus la sò granda espasiun, inquand Lundra l'ha
scominsciaa a vess tacada a alter lucalidà arent, 'me la Cità de Westminster,
l'è stada creada la püssee granda Cuntea de Lundra (County of London), che, cunt
i sò 303 chilometer quadraa, 'l guvernava ul teritori che depus ul 1965 l'è staa
ciamaa Lundra interna.

Supressa la "Cuntea de Lundra" e creada l'ancamò püssee granda "Granda Lundra",
in de 'l 1965, ul nom de Lundra 'l se riferiss a 'l teritori chì. L'area
metrupulitana de la capital bretanega a l'è ancamò püssee granda perché la g'ha
una superfiss de 2 584 chilometer quadraa, dent e föra ul racord anular M25, e
una pupulasiun de ultra 12 miliun de abitant.

Lundra la g'ha un clima temperaa usceanic (Köppen: Cfb), simil a chel dul sut de
la Gran Bretagna. Anca se tücc disen che Lundra a l'è una cità indue 'l piöf
asse, a Lundra, in veridà, cunt 601 mm in un agn, 'l piöv men de Tulusa (668 mm
per agn), Ruma (834 mm per agn), Milan (978 mm per agn) e Napul (1 006 mm per
agn); tutavia, sicome i dì de piöva a hinn 145, squas 40 püssee de Milan, se pö
capì che la piöva de Lundra l'è sì frequent ma la g'ha una intensità limitada.

L'urigin dul nom de Lundra l'è minga segura. A l'è un nom antigh che 'l pö vess
truaa in ona quai funt dul II secul: ul nom uriginari a l'è registraa 'me
Londinium, in latin, che 'l fà vedè l'urigin rumana-bretanega. Ul primm tentatif
de spiegà ul nom, anca sì che al dì d'incö 'l se pensa che l'è minga vera, l'è
staa faa da 'l Gufred de Monmouth ne la Historia Regum Britanniae. Lüü'l pensava
ch'ul nom 'l vegniva de ul legendari re Lud che 'l gh'aveva cunquistaa la cità e
l'aveva ciamada Kaerlud.

A partì da 'l 1899, se scuminsciaa a pensà che ul nom a l'era de urigin celtega
e che l'era ul nom de un omm, *Londinos. Chesta spiegasiun chì l'è stada,
tutavia, cetada minga. Ul Ricard Coates, in de 'l 1998, 'l g'ha dii che ul nom
'l riva da 'l pre-celtegh *(p)lowonida, che 'l vör dì "fiumm largh tropp per
traversada" e 'l g'ha pensaa anca che ques'chì a l'era ul nom daa a chel tocch
de Tamis che 'l traversa Lundra: per ul mutif chì, ul primm tuchel de la cità
l'è staa ciamaa cunt ul nom celtegh de *Lowonidonjon.

Fin a 'l 1889, ul nom de Lundra a l'era apena ul nom de la Cità de Lundra. Depus
l'agn chì, tutavia, 'l g'ha scuminsciaa a vess riferii anca a la Cuntea de
Lundra e, al dì d'incö, a tuta la Granda Lundra.

Anca se a g'hinn minga rest de insediament o cità di britanni ne la zona arenta
Lundra, se pensa che ul primm insediament magiur de la regiun chì a l'è chel di
ruman, faa sü indul 43 d.C. Chel insediament chì l'è duraa per apena 17 agn
perchè la tribù di Iceni, guidada da la Regina Boudica, 'l g'ha s'cepaa
tusscoss. In de 'l segund insediament, faa sümej depus e püssee pianificaa, a
viveven 60 000 abitant: Lundra l'è diventanda inscì la növa capitaal de la
pruincia rumana de la Britannia, in de 'l 100 d.C., andand a ciapà ul post de
Culcester.

Cunt la caduda dul dumini ruman in de 'l principi dul V secul, Lundra la g'ha
desmetüüde vess una capitaal e la cità de Lundinium dent i bastiun l'è staa
efetivament abandunada, anca se la civilisasiun rumana l'è sugutada in de l'area
arenta San-Martin-in-di-Camp fin a 'l 450 d.C. A partì da 'l 500 circa, un
insediament anglu-sassun cognusüü'me Lundewic 'l s'è desvilupaa in de la stessa
area, un cicin a ovest de l'antiga cità rumana, due al dì d'incö 'l gh'è Covent
Garden e ul Strand: in chel periud chì la pupulasiun l'era de 10-12 000 abitant.

Enter l'XI secul, Lundra a l'era la cità püssee granda de l'Inghiltèra, püssee
de Winchester, ul tradisiunal center dul Regn dul Wessex. A Lundra, ul re Eduard
ul Cunfessur 'l g'ha faa sül'Abasia de Westminster, cunt un stil rumanegh, e
Westminster, che l'era minga tropp luntan de Lundra, a l'è deventada la
preferida di cà reali. Da chel periud chì, Westminster l'è andaa a ciapà ul post
de la Cità de Lundra 'me sede dul guern nasiunal.

Depus la vitoria in de la bataglia de Hastings, ul Guglielm, duch de Nurmandia,
l'è staa incurunaa re de l’Inghiltera ne la catedral de Westminster, ul dì de
Natal dul 1066. Ul Guglielm a fa custruì la Tur de Lundra, ul primm di nümerus
castej nurmann a vess faa sücunt peder, che ‘l se tröva in de l’angul
sut-uriental de la cità inscì da fà stremì i abitant natif. In de ‘l 1097, ul
Guglielm II ‘l g’ha scuminsciaa a fà süla ‘’Westminster Hall’’, arenta l’Abasia.
La custrüziun l’è depus diventaa ul primm tocch dul Palaz de Westminster.

In de ‘l XII secul, i istitusiun dul guern centraal, che fin a chel dì,
gh’aveven minga una sede precisa ma andaven ingir cunt i reai in tücc ul paes, a
hinn diventaaa semper püssee graand e s’hinn fermaa a Westminster, menter ul
tesor real a l’è staa spustaa da Winchester a la Tur. Menter la Cità de
Westminster a ‘l diventava ul center guernatif püssee impurtant dul paes, la
arenta Cità de Lundra, guvernada da la Curpurasiun de la Cità de Lundra, la
sugutava a vess la cità püssee granda de l’Inghilteraa e ul principal center
aministratif. In de ‘l 1100 la sò pupulasiun a l’era de circa 18 000 abitant ma
in de ‘l 1300 a l’era andada süfin a squas 100 000.

A la metà dul XIV secul, Lundra a l’è stada culpida da la peste nera, che l’ha
faa murì squas un ters de la so pupulasiun. La capital bretanega l’è stada anca
ul center de la rivolta di cuntadin in de ‘l 1381.

In de 'l periud di Tudor, ul scisma britanegh 'l g'ha creaa un gradual pasagg a
ul prutestantesim: cunt ul pasagg chì, un graand nümer de prupriedà de la Gesa a
hinn diventaa prupriedà privade. A l'è cresüüul mercantilism e i sucietà
cumerciai 'me la Cumpagnia bretanega di Indj urientai e alter dedicaa a 'l
cumerc vers ul nöf mund; i tentacul di inisiatif maritim inglees, tutavia, a
hinn minga andà ultra i mar de l'Europa nurd-ocidental perchè i vii cumerciai
per l'Italia e ul Mar Mediterani a andaven travers Anversa o de là di Alp e tücc
i naf che andaven travesa ul strecc de Gibiltera a l'eren talian o ragüsan.
Lundra a l'è diventaa ul principal port dul Mar dul Nort e la pupulasiun a l'è
andada da 50 000, dul 1530, a i 225 000 dul 1605.

Intra ul 1665 e ul 1666 la cità a l'è stada culpida da la graand pest che 'l
g'ha faa s'ciupaa fin a 100 000 personn. In de 'l 1666, ul grand incendi de
Lundra a 'l l'è scuminsciaa da la Pudding Lane in cità e, velusement, a l'è
andaa in gir per la cità, travers i cà de legn. La ricustrusiun a l'è durada
püssee de des agn e a l'è stada survegliada da 'l Rubert Hooke 'me "Inspedur de
Lundra". In de 'l 1708, ul capulaur de 'l Cristofur Wren, la catedral de San
Paul a l'è finida. Durant l'età geurgiana nöf quarter, 'me Mayfair a ovest, a
hinn staa faa su; a hinn staa faa süanca punt in sü'l Tamis, inscì da fà
desvilupaa anca ul süt de Lundra. A est de la cità, püssee a val, invees, a l'è
staa ampliaa ul Port de Lundra.

In de 'l 1762, ul Giorg III a g'ha cumpraa ul Palaz de Buckingham che, pö, a l'è
ampliaa per 75 agn. I cafeterj a hinn diventaa i lucaj püssee pupular per parlà
di propri idee e, grasie a l'alfabetisasiun e la stampa, legg i nutisie a l'era
diventaa püssee facil; la Fleet Street a l'è diventaa ul center de la stampa
bretanega. Tutavia, in de 'l XVIII secul, a Lundra a gh'era tanta criminalidà e
i Bow Street Runners a hinn diventaa ul curp de pulisia prufesiunal. In totale,
più di 200 reati erano punibili cunla morte In tutal, püssee de 200 reati a hinn
staa punii cunt la mort e i donn e i fiö a vegniven impicaa anca per furt
piscinin: püssee dul 74 % di fiö naa a Lundra muriva prima de faa cinch agn.

Lundra a l'è stada la cità püssee granda dul mund da 'l 1831 a 'l 1925. Tutavia,
i cundisiun de suvrafulasiun de Lundra hann purtaa a epidimii de culera, fasend
s'ciupaa 14 000 persunn in de 'l 1848, e 6 000 in de 'l 1866. Inulter, per fà
migliurà ul trafich che 'l se faseva semper püssee pegiur, a l'è staa creaa ul
primm sistema de feruvii urban lucai dul mund: la "Cumissiun edilisia
metrupulitana" (Metropolitan Board of Works, in ingles, che l'è stada abulida in
de 'l 1889, inquand a l'è staa creaa ul Cunsili de la Cuntea de Lundra) 'l g'ha
survegliaa l'espansiun de l'infrastrudura chì ne la capidal e in di paes tacaa.

Lundra a l'è stada bumbardada da i todesch durant la prima guera mundial menter
durant la segunda guera mundial i Blitz e alter bumbardament di todesch de la
Luftwaffe hann faa s'ciupaa püssee de 30 000 lundinees e hann s'cepaa cà e alter
custrüziun in tüta la cità. Sübet depus la guera, i Ulimpiad estif dul 1948
s'hinn faa indul stadi de Wembley.

A partì di agn '50, Lundra a l'è deventada la meta de un grand nümer de imigraa,
un grand nümer di quaj da paes dul Commonwealth, 'me la Giamaica, l'India, ul
Bangladesh e ul Pakistan: la capital bretanega a l'è inscì deventada vüna di
cità püssee internasiunai de l'Europa. In de 'l 1951, ul "Festival de la Gran
Bretagna" a se faa in süla South Bank. In de 'l 1952, la cità a l'è stada
culpida da una catastrufa ambiental cognussuda cunt ul nom de "grand smog" che
'l g'ha purtaa a fà un pruediment dul guern, ciamaa Clean Air Act in de 'l 1956.

A partì de la metà di agn '60, Lundra a l'è deventada un center per la cultura
giuanil in tücc ul mund, esemplificaa cunt i termin Swinging London, ligaa a
Carnaby Street e a i Beatles. In de 'l periud di cunflitt nortirlandes, nela
cità la Pruisori IRA l'ha faa un grand nümer de atentaa cunt bumb. In chì agn
chì, inulter, i disuguaglians razziai hinn staa faa evident cunt la rivolta de
Brixtundul 1981.

La pupulasiun de Lundra a l'è diminuida tücc i agn a partì da la fin de la
segunda guera: da 8,6 miliun de abitant indul 1939, la cità a s'è truada cunt
apena 6,8 miliun in de 'l 1980.

Ul principal port de Lundra a l'è staa spustaa vers val a Felixstone e Tilbury:
i Docklands de Lundra, l'area due prima a gh'era ul port e i grü, a hinn
diventaa ul center de una növa riqualificasiun urbana, Canary Wharf. Chesta zona
chì a g'ha cunfermaa ul semper püssee impurtant röl de Lundra 'me center
finansiari internasiunal, in di agn '80. Arenta Canary Wharf, la Bariera dul
Tamis a l'è stada cumpletada in di agn '80 per cerca de prutegg Lundra da i
maree dul Mar dul Nort.

Per festegiaa ul principi dul XXI secul, ul Millennium Dome, ul London Eye e ul
Millennium Bridge hinn staa faa su. Inquand, ul 6 de luj dul 2005, Lundra a l'è
stada premiada a uspità i Ulimpiad estif in de 'l 2012 (e l'è, donca, stada la
prima cità a uspità i Ulimpiad püssee de dò volt), la cità l'è stada culpida da
una serie de atentaa teruristigh che hann culpii i pasegeer de trii lign de la
metrupulitana e de una curiera: 55 persunn a hinn s'ciupaa, püssee de cent i
ferii.

Cunt l'aumeent de l'industrializzaziun intra ul XIX e ul XX secul, la pupulasiun
de Lundra a l'è cressuda assee, fin a che a l'è deventada la cità püssee
pupulusa dul mund, fin a ul 1925, inquant Nöa York a l'è deventada. La
pupulasiun a l'è rivada a diventaa de 8 615 245 abitant indul 1939, menter a
metà dul 2006 la pupulasiun de la Granda Lundra a l'è stada stimada in 7 512 400
abitant. Comunque, l'area urbana de la capitaal inglees la va ultra i cunfin de
la "Granda Lundra", e la riva a avegh una pupulasiun de 8 278 251 abitant indul
2001, menter la sò area metrupulitana la g'ha 12-14 miliun de personn, a segunda
di stim.

Indul censiment dul 2011, ul 59,8 % di püssee de vott miliu de abitant de Lundra
a l'era classificaa indul grupp etnich di "bianch" (ul 44,9 % a l'era "bianch
britanegh", ul 2,2 % "bianch irlandees" e ul 12,1 % "alter bianch").

Ul 20,9 % di lundinees la g'ha, invees, urigin asiatega e a l'è faa di indiaan
(6,6 % de la pupulasiun tutal), pakistan (2,7 %), bengalees (2,7 %), cinees
(7,5 %), arabi (1,3 %) e "alter asiategh" (4,9 %, ch'a vegnen di alter paees de
l'Asia).

I dati dull'Ufiss per i Statistigh Nasiunai (Office for National Statistics) ha
faa vedè che, indul 2006, la pupulasiun nassuda de fora de Lundra a l'era de
2 288 000 (31 % de la pupulasiun tutal), inquaand indul 1997 i stess dati a eren
de 1 630 000. Ul censiment dul 2011 faseva vedè che ul 36,7 % de la pupulasiun
de la Granda Lundra a l'era nassüüfora dul Regn Unii.

Lundra a l'è stada una cità due a gh'è semper staa un olt nümer de imigraa, per
mutif de sicuresa e per mutif ecunomigh. Ugunott, ebrei de l'Europa uriental e i
cipriot a hinn esempi de migrasiun duvüüa mutif de sicuressa, menter invees,
irlandees, bengalees e indian a hinn esempi de imigraa per mutif ecunomigh. La
zona de l'East End de Lundra, arenta ul quarter de Spitalfields, a l'è staa ul
post indue hinn rivaa un olt nümer de migrant de diveers etnii, e da 'due s'hinn
pö spustaa dent ul rest de la cità per cercà de truvà püssee furtuna.

Inquand ul papa Gregori I, indul 597, ha mandaa Agustin de Canterbury per fà
diventà cristiana la Britannia, l' gh'aveva l'intensiun de fal diventà
"Arcivescuv de Lundra". In veridà, ul sant chì a l'è staa aconlt cunt püssee
favur in dul regn dul Kent e, inscì, la sed arcivescuvil a l'è diventada
Canterbury. Istess, Lundra a l'è stada ul center de la vida religiusa dul paees
per un lungh periud de la sò storia e l'Arcivescuv de Canterbury a l'era spess
in de la capitaal dul regn, indue 'l g'aveva anca una residensa uficiala, in del
Palaz de Lambeth, indul burgh lundines de Lambeth.

Lundra a l'è sed de dò vescuvaa anglican: chell de Lundra, a nort dul Tamis, che
gh'aveva 'me catedral chella barocca de San Paul (prugetada da ul Cristofur
Wren) e chell de Southwark, a sut dul fiumm. I cerimoni de Staa e chei ligaa a
la Cà Real a se fan in de la Catedral de San Paul e ne l'Abasia de Westminster,
una gesa in stil gotich che a l'è granda 'me una catedral. L'Abasia a l'è minga
de vess cunfusa cünt la visina Catedral de Westminster, ch'a l'è la catedral
catoliga rumana püssee granda in Inghiltera e Galles. 'Me indul rest dul Regn
Unii, a Lundra la percetual de gent che la prega a l'è basa e la Gesa
d'Inghiltera ha veduu un püssee olt numer de gent luntanass rispett a i alter
religiun.

L'Arcivescuv de Westminster a l'è veduu 'me ul respunsabil de la Gesa catoliga
in Inghiltera e Galles.

Alter religiun cristian prutestaant a g'hann la sed a Lundra, 'me la Gesa
Refurmada Unida (United Reformed Church, in ingles) e i quacher. A g'hinn anca
gees evangeligh.

Lundra a l'è anca la cà de un grand numer de cumunidà müsülman, indù, sikh e
ebraigh. Tant müsülmaan a viven in di burgh de Tower Hamlets e de Newham; la
custrüziun müsülmana püssee impurtanta de Lundra a l'è la Muschea Centrala de
Lundra, ch'a l'è apena föra dul Regent's Park. Depus dul boom dul petroli, un
semper püssee olt numer de sciur müsülman dul Medi Urient a hinn andà a viv in
di quarter de Mayfair e Knightsbridge, a Lundra Ovest. A Lundra la gh'è la
püssee granda muschea de l'Europa Ucidentala, la Muschea Baitul Futuh, de la
Cumunidà Müsülmana Ahmadiyya.

La cumunidà indù püssee granda de Lundra la se tröva in di burgh nort-ovest de
la cità, a Harrow e Brent, che l'è indue 'l gh'è ul pussee grand templi indù de
l'Europa, ul Templi Neasden. A Lundra a g'hinn 42 templi indù. A g'hinn cumunidà
sikh a l'Est e a l'Ovest de Lundra, in particular a Southall, indue a gh'è la
pussee olta pupulasiun sikh e ul pussee grand templi sikh föra de l'India.

Dò giüdee dul Regn Unii sü trii viven a Lundra, cünt grand cumunidà giüdee in di
quarter de Stamford Hill, Stanmore, Golders Green, Finchley, Hampstead, Hendon e
Edgware a Lundra Nort. La Sinagoga Bevis Marks in de la Cità de Lundra a l'è la
sinagoga de la storega cumunidà lundinees sefardita e a l'è l'uniga sinagoga in
Europa indue a hinn staa faa servizzi per püssee de treseent agn. La Sinagoga de
Stanmore e Canons Park la g'ha ul püssee olt numer de apartenensa di tucc i
alter sinagogh urtudoss de l'Europa, anca pussee de la sinagoga de Ilford (che
l'è semper a Lundra), ch'a l'era chella cünt ul püssee olt numer de apartenensa
prima dul 1998.

Ul cöör de la vida de Lundra a l'è la Cità de Westminster, indue la g'ha denter
la magiur part dul West End: queschì a l'è ul principal distreet cültüral,
d'intratenimen e de cumper, ultra a vess la sed d'un grand numer di principai
sucietà lundinees (föra di aziend che lauren indul setur finansiari). La Cità de
Westminster a l'è anca ul cöör de la pulitega bretanega.

La Cità de Lundra (cugnussuda pussee facilment cunt ul nome de City o Square
Mile, che 'l vöör dì "Milii Quadraa") a l'è ul principal center bancari dul mund
e anca ul principal center de affari eurupee. Pussee de cent di cinchcent
sucietà eurupee a g'han sed a Lundra, menter ul mercaa di cambi a l'è ul pussee
grand dul mund, cunt un cambi mendi giurnalier de 504 miliard de dollar, pussee
di quai de Tokio e de Nöa York insema. Anca se, in di dì, a l'è piena de gent
che laura in de la zona, la Cità de Lundra la se queta in di fin setimana, sicum
a l'è minga un'area residensial. La Cità di Lundra se pöö dì che a l'è vuna cità
indela cità, perchè la g'ha ul propri sindich che 'l vegn elegiuu apena di sò
citadin (cunt anca i sucietà finanziari).

I principai atraziun türistigh a hinn indul Center de Lundra (Central London, in
inglees). Queschì a hinn: la City; ul West End (due g'hinn cinema, bar, club,
teater, negossi e resturant); la Cità de Westminster cunt l'Abasia de
Westminster, ul Palaz real de Buckingham e la Clarence House; ul burgh real de
Kensington e Chelsea, cunt i sò musee, 'me ul Musee de la Sciensa, ul Musee de
la Storia Natural e ul Musee de Vitoria e Albert, e l'Hyde Park. Alter impurtant
atraziun türistigh a hinn la Catedral de San Paul, la Galeria Naziunal, ul
Bankside di Southwark cunt ul Teater dul Globo, la Tate Modern e ul Punt de
Lundra, ul Punt de la Tur e la Tur de Lundra, la Tate Britain, ul Musee
Britanegh a Bloomsbury.

Per tuta la cità l'aministrasiun citadina a l'è cuurdinada da l'Auturidà de la
Granda Lundra (Greater London Authority o GLA, in inglees), menter
l'aministrasiun lucal a l'è afidada a 33 cumun, ciamaa burgh (boroughs) püssee
piscinin. La GLA a l'è fada süde dò cumpuneent eletif: ul "Sindich de Lundra",
che 'l g'ha ul puter esecutif, e l'"Asemblea de Lundra" che la studia i röb che
ul sindich 'l deciit e la pö dì de sì o de no a i sò decisiun in süul bilancio
de tücc i agn.

La sed de l'Auturidà de la Granda Lundra a l'è ul City Hall, che l'è indul burgh
lundines de Southwark e ul sindich dul d' d'incö a l'è ul Boris Johnson. I
auturidà lucai a hinn rapresentaa di cunsili di 32 burgh de Lundra e da la
"Curpurasiun de la Cità de Lundra" (City of London Corporation) ch'a hinn i
respunsabil de un quai servizzi lucai, 'me la pianificasiun ürbanistiga, i scol,
i servizzi suciai, la gestiun di straaat lucai e la racolta dul rüff.

I ghisa a hinn, in tuta la Granda Lundra, fora de la Cità de Lundra, quei de la
Polisia Metropulitana (Metropolitan Police), che a l'è sota ul controll de
l'Autoridà de la Polisia Metrupulitana (Metropolitan Police Authority). La Cità
de Lundra la g'ha un alter corp de polisia, ciamaa "Polizia de la Cità de
Lundra" (City of London Police). La Polizia di Trasport bretanega a l'è
respunsabil per i servizzi de polizia in süi tren de la National Rail e de la
metropulitana.

Ul servizzi di Vigil dul fögh de Lundra a l'è ul ters püssee grand servizzi de
vigil dul fögh dul mund. La sanità a Lundra a l'è cumpit dul Servizzi Naziunal
de Sanità (National Health Service o NHS) e a l'è, donca, statal, ma ul servizzi
de ambulanz e di elicoter a l'è gestii da ul London Ambulance Service vün, e da
ul London Air Ambulance l'alter. La Guardia Custiera di Sò Maestà (Her Majesty's
Coastguard) e ul Royal National Lifeboat Institution a lauren anca a Lundra,
indul Tamis.

A g'hinn alter 46 post in ses cuntinent che g'hann ul nom de Lundra. 'Me ul
gemelagg de Lundra, i burgh de Lundra hinn, a lur volta, gemelaa cunt cità de
tücc ul mund. L'Auturidà de la Granda Lundra a l'è gemelaa cunt:



https://lmo.wikipedia.org/wiki/Lengua_galesa

Al Galés (in gales Cymraeg), al fa part di lengu celtich. L'è parlaa in Gales
(che al fa part ad la Gran Bretagna ucidental) e int la pruencia ad Chubut, una
colonia galesa int la Patagonia argentína.

La magiur part di gales i henn bilingu Gales-Ingles, anca se a gh'ne tanti ch'is
sentan püssee bon da parlà al Gales pütost che l'ingles. I du lengu i henn
comunque part ad la vita ad tüt i dì, e la magiur part i dröban sia vöna che
l'altra.

Elgalés antich (Hen Gymraeg) l'è el nom daa a la lengua galés ind el temp andue
al s'è desvelüpaa del brittonegh e che al ven de spess cataa föra del VI/VII a i
inizi del XII secul quand che a s'è desvelüpaa ind el galés mezz.

Un badalöcch de puesii e di över in prosa henn rüvaa de chest temp fin al dé
d'incö, anca se in di manüscricc taard e minga uriginai, cume per ezempi el
puema Y Gododdin. El test püssé antich in antich galés rüvaa intrech l'è forsa
chel cataa föra in sö un piött fopal ind la Cesa de San Cadfan (Tywyn), a Tywyn
(Gwynedd), anca se l'è databil a i inizi del'VIII secul. Se pensa che un test
ind el Liber de San Chad al sia staa scriüü in tra la fin del VIII e el IX
secul, ma pö vess la copia de un test del VI/VII secul.

El galés medi (Cymraeg Canol) l'è el nom daa al galés di secul XII-XIV, andue
ghe restan debon püssé atestaziun de a chel antich. L'è la lengua, o sia ghe va
arent a chela ch'a gh'è ind el Mabinogion, anca se i storia cöntaa sö henn püssé
vecc. L'è anca la lengua dela grand part di manüscricc de la legislaziun galesa.

Adüs del censiment del 2001, el 20,5% de la popolaziun tutala galesa (3 miliun
de persun) deciarava de parlaa el galés (in via a cress respett al 18,5% del
1991). Chesta percentüal, giamò de per sé granda, la ciapa un valur ancamò püssé
grand se a se pensa che, de i dacc del stess censiment, el 25% del la popolaziun
tutal l'era fada sö de persun nassüü föra del Galles. In tra i Galés devera del
lögh, la percentüal di parlancc la lingua nativa al sarìa el 30%. El nümer de
persun che i druva el galés 'me lengua "veicolar", o che gh'ha un savér assé bon
de chest idioma ind el rest del la Gran Bretagna l'è minga cugnussüü.

La grand part di temp la pö vess fada sö druvand l'aüsiliar bod (vess). I gh'han
dü form: el galés pupular (Cymraeg Byw) e 'l galés leterar.

"Mì sunt" è "yr wyf i" ma può diventare: "rwy" da "yr wyf i", "wi", o "rydw i",
"dw i", "wi".

Anca se al Gales l'è stat minaciàa dal puter pulitich e sucial ad l'ingles, a
gh'è stat un mügg ad campagn in favur dal Gales a partì dala metà dal 20esim
secul, in particular da part ad urganisasion nasiunalista cme al partit Plaid
Cymru e la sucietà dla lengua galees (Cymdeithas yr Iaith Gymraeg).

Int al 19sim secul, in quasi tüti i scöl dal Galess i lesion j'eran in inglees,
ancasì int i post indè che i fiö i la capivan no. Int una quai scöla i drubavan
ancasì di metud barbaric, tant cme al 'Welsh Not' (al No Gales), ch'l'era un
tocc ad legn con insima i leter WN che i mester i metivan al cool di fiö chi
parlavan galees. Cui fiö la pö i pudivan pasà al legn a un'alter fiö che lur i
sentivan parlà galees. Gnuta sira, al fiö ch'u gh'ava al legn al cool u gniva
picà sec dai mester.



https://lmo.wikipedia.org/wiki/Lengua_catalana

La lengua catalana l'è una lengua rumanza parlaa da circa des milion ad person
in Andora, Francia, Spagna (Catalogna) e incasi' in Sardegna (a Alghero). Al
dialet parlaa int'la comünità Valensiana l'è ciamaa valencià, mentar cul parlà
in t'jisul Balear l'è ciamaa balear. Al Catalan l'ha influenzaa tanta lengu
regiunal d'Italia, suratüt cui che j'henn parlaa int'i region che j'henn stat
suta a la duminazion d'Aragona.

Del 1861, Manuel Milà e Fontanals i hann prupost una division del catalan in dü
bloch dialetal: Catalan uriental e Catalan ucidental. Quela division chì la
gh'ha no una linea precisa che, l'è pütost un grüp de zonn de transizion, föra
che per el cas di isul.

Pare nostre, qui esteu en el cel, (Pader noster che te seet in céel) sigui
santificat el vostre nom, (che'l sia fáa sant el to nom) vingui a nosaltres al
vostre regne, (che'l vegna 'l to regn) faci’s la vostra voluntat, (che'l sia fáa
'l to Vurè) aixì en cel come en la terra. (inscí 'ma in Céel, anch in sü la
tera) El nostre pa de cada dìa doneu-nos avui, (Dan incö el nost pan de tücc i
dí) i perdoneu-nos les nostres culpes, (e perdunen i noster pecáa) aixì com
nosaltres perdonem els nostres deutors. (inscí cum anca nüm ghe perdúnum a quij
che n'hàn fáa un tòrt) I no permeteu que nosaltres caiguem en la temptació (e
ménen minga in de la tentassiún,) ans deslliureu-nos del mal, amen (ma libéren
del máa e che'l sía inscí!).



https://lmo.wikipedia.org/wiki/Justin_Timberlake

Justin Randall Timberlake (Memphis, Tennessee, U.S.A., 31 Genar dal 1981) l'è un
cantautur e atur american.

In dal 1996 gli 'N Sync inisiàn la caréra in Europa e arrivan in di Stati Uniti
in dal 1998 cun l'album da debutt, *NSYNC, publicò per la RCA, ca l'ha vendù 11
miliun da copi. In dal 1998 Timberlake l'ha debutò cum'é atür in dal film da
Disney Channel, Model Behavior, e in dal stess ann l'ha partecipò insèma agli
alter cumpunent dal grupp all'incisiun dal secund album, da gener nataliszi,
intitolò Home for Christmas. Dopu la fort ròtura cun Lou Perman, ül grupp l'ha
abandonà la RCA e l'ha firmà un cuntratt cun la Jive Records e l'ha publicò in
dal mars dal 2000, No Strings Attached, disc che l'ha bissà ül success da vendit
dal precedent. Ül quart e ultim album dal grupp l'è Celebrity, che l'ha utenù un
discret success da vendit.

In da l'agust dal 2002 l'ha presentò a gli MTV Video Music Awards ül sö prim
singul, Like I Love You. La cansün l'ha ragiunt otim risultà da vendita
aumentand la nuturietà internasiunal dal cantant. Dal disc l'è stò tratt cum'é
singul ül not brano Cry Me a River, ca l'ha cunsacrò ül success dal cantant
scaland i classifich mundiali; altra nota cansün e estrata da ca l'album chi l'é
Rock Your Body, anch'èsa da fort impatt in di classifich da vendita. In dal 2003
in stò estratt anca i singul Señorita e I'm Lovin' It, utilisàda per la campagna
publicitaria da McDonald's. L'ha anca cullaborò cun i Black Eyed Peas per ül not
bran Where Is the Love?. In seguit al grand success dal sö esordi discugrafich
in qualità da sulista, al s'è dedicà interament alla caréra d'atür. Tra i
numerüs ròl interpretò, l'ha impersonà un giurnalista in dal thriller Edison
City; alter film dal stess periud in Alpha Dog da Nick Cassavetes, Black Snake
Moan da Craig Brewer e Southland Tales - Così finisce il mondo da Richard Kelly.
A l'inisi dal 2005 l'è stà ciamà dal rapper Snoop Dogg per partecipà al singul
Signs. L'ha anca culaborà una secunda volta cun i Black Eyed Peas in My Style, e
l'ha lavurà cun Nelly in Work It.

In dal 2006 l'ha laùrà a la preparasiün dal sö second album,
FutureSex/LoveSounds, in cumerch dal 12 setembar dal 2006 per l'eticheta
discugrafica Jive. Tra i prudutür a spican Timbaland, Danja, Will.i.am e Rick
Rubin.

In dal 2008 l'è stò tra i prudutür da l'album da Madonna Hard Candy, e l'ha
partecipò anca a l'incisiun dal singul da lancc dal disc, 4 Minutes, e l'ha
cantò anca cün Timbaland. L'ha pruseguì anca la caréra d'atür cun la cumédia da
Mike Myers Love Guru, cun Jessica Alba, e cun ül dramma da Mike Meredith The
Open Road. In dal nuvembar dal 2008 l'ha girò un video parodia da la cansün
Single Ladies (Put a Ring on It) da Beyoncé trasmetüda dal Saturday Night Live.
A fin 2008 l'ha cullaburò cun Rihanna in dal singul Rehab, e a inisi 2009 cun
Ciara in Love Sex Magic. L'ha dopu cullaburò anca cun T.I. in dal singul Dead
and Gone, ca l'ha ragiùnt ül secund post da la Billboard Hot 100. Ül 21 d'april
dal 2009 l'ha esurdì su MTV la serie da reality show The Phone e Timberlake l'é
ül produtür esecutiv. In dal 2009 l'ha partecipò, in di vesti da prudutür, ai
album Echo da Leona Lewis, Outta Here da Esmée Denters e Rated R da Rihanna. In
dal 2010 l'è stada publicada la prima racòlta da remix dal cantant, Essential
Mixes. In cal periùd chi l'ha recitò in diversi film: The Social Network, regia
da David Fincher, Amici di letto (Friends with Benefits), regia da Will Gluck,
Bad Teacher - Una cattiva maestra (Bad Teacher), regia da Jake Kasdan e In Time,
regia da Andrew Niccol.

L'é stò fidansò cun Britney Spears, Cameron Diaz e cun Jessica Biel che l'é
diventada la spusa in da l'utubar dal 2012 a Fasano, in Puglia. L'é stò vist
anca in cumpagnia di cantant Fergie e Rihanna, la balerina Jenna Dewan, e le
attriss Alyssa Milano, Scarlett Johanson e Mila Kunis.



https://lmo.wikipedia.org/wiki/Jun

In física e chímica, sa ciàma jun un àtum u una mulécula cunt una càrga
elétrica, ca la pö vèss pusitíva (catiún) upüür negatíva (aniún); ul prucèss de
pèert u ciapà eletrúni a l'è la junizazziun. I iuni sa rapreséntenn cunt ul
símbul de l'àtum curespundeent cunt un segnètt + u - a segunda de la càrga ca
gh'è: per esémpi, ul sòdi al pèert un eletrún, al diventa un catiún e al sa
scriff Na+, quant invéci l'ussígen, de eletrúni, na ciàpa dü e al vègn O2-. La
paròla jun la vègn, giüüst per cambià, dal greech ion, particípi passaa de iénai
(andà).

L'è staa ul Michal Faraday ca l'à prupòost, in del 1830, l'esisténza dii iuni,
anca sa l'è staa l'Arrhenius ca l'à desvilüpaa la teuría: per quèst, l'à ciapaa
ul Prémi Nòbel per la chímica in del 1903.

L'energía ca ga vöör per strepàch vía un eletrún a un àtum ga dísenn putenziaal
de iunizazziun, ca inn dii custaant físich caraterístich per i difereent àtum.
De sòlit, i valuur dii putenziàj de iunizazziun sa sbàssenn de menemàn ca sa va
(in de la taula periòdica) dal vóolt al bàss: istèss sa sa va da drita a
manzína. L'andameent de chii valuur chí a l'è prupurziunaal al cuntràri a i
valuur del racc atòmich; a l'è natüraal, vist ca in d'un àtum piscinín i
eletrúni a inn püssee areent al nücli e dunca a séntenn püssee fórta la fòrza de
atrazziun.



https://lmo.wikipedia.org/wiki/Isaac_Newton

L'Isaac Newton l'era un fìsich, alchimista, matematich, chimich ingles, vivüü a
caval del XVII e del XVIII secul; segund la magiur part di filosuf e di
scenziaa, l'è staa el püssee impurtant scenziaa in de la storia de la scienza
muderna, in sustanza quel che gh'ha daa urigin.

Newton l'è nassüü in Inghiltera, a Woolsthorpe-by-Colsterworth, el 4 de genar
del 1643 (segund el calendari gregurian; per l'alter calendari duperaa a quij
temp, quel giülian, l'era el 25 de dicember de l'ann prima). Newton l'è staa
tiraa sü da la sua nona, vist che 'l sò pà l'è mort che lü l'era minga ammò
nassüü, e quand el gh'aveva dü ann la sò mama l'è andada a viv cunt el sò om
növ.

In del 1661 al s'è iscrivüü al'Üniversità, al Trinity College a Cambridge,
induve l'ha ciapaa la laurea quater ann dopu; dopu la laurea l'ha lavuraa un poo
a cà sua, e l'è in quel periud chì che l'ha metüü giò la sua teuria de la
gravitaziun üniversala. Ammò, in di quij ann chì l'ha pö scuvert el teurema
binumial, che pö el purtarà al calcul infinitesimal (anca se 'l Leibniz l'andava
in gir a dì che l'aveva inventaa lü).

In del 1667 l'à cuminciaa a culaburà cunt el Trinity College, e
cuntempuraneament l'ha püblicaa düü liber: De Analysi per Aequationes Numeri
Terminorum Infinitas e De methodis serierum et fluxionum, cunt i quai l'ha metüü
in gir i sò scuvert in de la fisica.

In del 1672 l'ha inveci cuminciaa a lavurà a pruposit de l'otica, e l'è rivaa a
di risültaa a pruposit dela lüs.

El Newton el le scampa dal 1642 al 1727; ma el sò pensee l'è cumudaa in de la
segunda metà del Ses'cent, perchè i descuvert del Newton i tröven post intra el
1665 e el 1667; el s'embat de quel temp che 'l ven sübit despö i stüdi a
l'üniversità de Cambridge e rivolt in particular a matematega, astrunumia,
fisega e chimega; ma el Newton el ghe lavura adree per tant ann a sistemà pulitu
i früt de la sò ricerca prima de andà in tipugrafia. Intant el scumincia a
insegnà matematega a l'üniversità de Cambridge e 'l deventa soci de la Sucietà
reala de Lundra, l'è in di sò memori che 'l ghe porta là a vessegh dent i prìmm
furmülaziun pübligh di sò dutrinn püssee impurtant.

Inscì la prima furmülaziun de la teuria de la gravitaziun üniversala induve el
Newton ghe varda a la stessa manera tant a i fenomen del ciel che a quij de la
tera, cunt el derivà per via matematega sia i legg del Keplero in sü i orbit di
pianet sia i legg del Galileo Galilei in sü el vegnì a bass di ropp pesant del
stess prinzìpi, la se tröva denter in d'una cumünicaziun De motu presentada a la
Sucietà reala indel 1685.

Pö, despö un para d'ann, indel '87, la ved el ciar l'övra principala del Newton
intitulada Philosophiae naturalis principia mathematica induve el principi de la
gravitaziun üniversala el ven svolt e teurizzà in larga manera; indel 1690 el
balca asquas del tüt el lavurà uriginal del Newton sia in sül teren filusofigh
che scientifigh, anca se tanti di sò scritt i vegnen föra pö despö de che l'ann
chì, intra de lur gh'è anmò da regurdà la famusaOttica püblicada indel 1704.

I ültim ann de vita del Newton hinn dedicaa a la pulitica e dessuramaross a la
carega de diretur de la Zeca de Lundra; indel 1703 el Newton ven numinaa
president de la Sucietà reala e l'è el scenziaa püssee autorevul del sò paes;
l'è in de 'sti ann che se sistema la raculada col Leibniz a pruposit de chi l'è
rivaa per primm a inventà el calcul infinitesimal. El ven föra che el Newton el
gh'era rivaa prima del filosuf tudesch, anca se quest chì el le gh'era pö passaa
dinanz in del dighel a tücc.

Una prima facia per la qual l'övra per la püpart scentifega del Newton la gh'ha
un'impurtanza particulara in filusufia l'è quela del sistema, che 'l preved una
sintesi ben riüssida de ricerca sperimentala in sü i fenomeni natürai e de
custrüziun matematega. In sustanza, el Newton el ghe varda a un insema de
indüziun e de dedüziun che 'l gh'ha el sò precedent püssee impurtant indel
Galilei; el s'embat, giüstu cünt, de svilüpà l'uservaziun sperimentala di
fenomen fisigh per cavànn föra di legg de validità üniversala; a 'sti legg
chichinscì ghe se riva cunt una generalizzaziun semper püssee slargada, che però
la gh'ha mai da perd el ligam cunt l'uservaziun e 'l riscunter sperimentai; una
volta pö che s'è rivaa sü in scima al basel püssee alt de la generalizzaziun
permetüda dal riscunter sperimental, mè de trà inanz cunt la dedüziun per cavà
föra di legg bon üniversalment di növ fenomeni da pudè uservà; la matematega l'è
deddovera el strüment che 'l serva a scernì föra la presenza d'impiant o ligam
püssee generai in di fenomeni uservaa e dessuramaross ja dupera per strulegà
fenomeni nananmò uservaa; rispet al Galilei, che 'l parlava de la matematega
cume de la lengua duperada da Diu per scrìv el liber de la natüra, el Newton el
resta forsi ligaa a un'idea püssee strümentala de la matematega, induve el sò
prìmm cumpit l'è quel de dàgh una furma rigurusa a i uservaziun sperimentai. Ai
principi del sò sistema el Newton ghe da una furma precisa cun di regul de la
ricerca che 'l met in mustra a l'inizzi del terz liber di Principia.



https://lmo.wikipedia.org/wiki/Interlingua

La Interlingua l'è 'na lèngua aüziliària internasiunàla nasìda 'ndel 1951 dòpo
de piö de quìndez'agn de stüde de lèngua de la 'suciasiù IALA ('n inglés,
"International Auxiliary Language Association", asuciasiù de la lèngua
aüziliària internasionàla). La Interlingua la g'ha 'n lèsich natüràl fés, perchè
l'è tiràt fò de chèi de sich lèngue ìe: le quàter lèngue romànze piö parlàde
(italià, spagnöl, purtughés e fransés) e l'inglés. A chèle lèngue ché, gh'è stat
zontàt ön pó de todèsch e de rüso, che i aìda a troà la paròla giösta quan che
le ótre sich i è mìa decórde.

La Interlingua l'è facil da 'mparà en quàter més apéna. Öna ròba che la la rènd
speciàl l'è chèla che l'è l'ezèmpe piö riissìt de lèngua artificiàl tiràda 'mpé
sö gramàtica e paròle 'n cümü có dele ótre lèngue natürài, tant che töcc chèi
che pàrla 'na lèngua romànza e la grand part de chèi ch'i pàrla l'inglés i pöl
rià a capìla sènsa stüdiàla. L'è la lèngua artificiàla piö parlada al mónd dòpo
de l'Esperanto.



https://lmo.wikipedia.org/wiki/Iliad

L' Iliad a l'è la püssee vegia övra de la literadüra greca. In principi l'era un
puema epich ural, ch'el vör dì che a l'era minga druvaa per vess parlaa, minga
legiüü, ma a l'era scrivüü giò in del XIII secul a.C. A l'è un puema epich
devera lüngh faa sö de 24 capituj scrivüü in esameter. A l'è prubabilment basaa
in sö un event real, l'atacch a Troia de i Micenee. El puema al gh'ha dent anca
di prim mit grech e di legend. El scritur tradiziunal de l' Iliad a l'è l'Umer.
A bun cünt, i stüdius i è minga segür se el puema a l'è staa devera scrivüü dumà
de vön.

La storia la tö sit in la Guera Trujana. La parla de i cunfrunt de i guerer
Achill e del re Agamenun. La storia la quata dumà una quai semana de la fin de
la guera, ma anca la parla de i mit Grech in sö la guera. La cünta la storia de
l'ira de Achill, fin a la mort e 'l füneral de l'Etur e l'assedi de Troia.

Insema a 'l so sequel, l' Udissea, a l'è vön di dü magiur puema epich greech. De
tradiziun, tücc do i henn atribüii a l'Umer.

Un quaj persunagg impurtant in l' Iliad a l'è l'Achill, l'Udissee, l'Agamenun,
el Menelao, el Priam, l'Etur, el Parid, e l'Elena.

El puema al descumencia cunt el diu Apollo ch'al gh'ha mandaa a i Grech una
pest, perchè i gh'ha catüraa la fiöla de vön di so pret. L'Agamenun a l'è
ubligaa a dàla indree, ma al ghe porta via anca la Briseid del so padron Achill.
L'Achill a l'è inrabiaa e al refüda de cumbatt. Ma quand ch'el so amis Patroclo
al ven mazzaa de l'Etur, al taca sö a cumbategh cuntra e al mazza l'Etur in d'un
düell. Püssee tard, el pader de l'Etur, el Priam, al ven in secret de l'Achill a
purtà indree el corp del so fiöö preferii per dàggh un füneral prupiaa, che
l'Achill al ghe permett de fàll. El puema al sara sö cunt el füneral de l'Etur.



https://lmo.wikipedia.org/wiki/Grenoble

Grenoble (Grenoblo in arpitan; Gratianopolis in latin) a l'è ona città de la
Francia sud-oriental. Per popolazion, Grenoble l'eva in del 2009 quela dei 16 se
se cunsidera el cumun con 160 215 abitant, e la soa area urbana l'eva quela dei
10 in Francia cun 664 832 abitant (2008). . La città l'è 'l capploeugh del
departiment de l'Isère, in de la region Ròden-Alp.

Grenoble la se troeuva arent a l'arch alpin, e per quest i frances le ciamen
capital di Alp. Intorna a lee se troeuven el Vercors, i prealp de la Chartreuse
e la cadena de Belledonne. El sò clima l'è puttòst variegaa: in inverna l'è
voeuna di zònn pussee fregg de la Francia, ma in estaa i montagn intorna fann on
effett basinella e pòrten on fracch de cald.

La città l'era on insediament di Gai quand che in del 379 l'è diventada ona
città romana ciamada Gratianopolis, in onor de l'imperador Grazian. De
Gratianopolis a Grenoble el pass l'è facil. In del XII secol l'era sòtta ai cont
de Albon, conossuu anca col nòmm de delfin: quei lì hann estenduu el pròppi
domini (ciamaa Delfinaa) a bòna part di departiment de l'Isère, di Alt Alp e de
la Drôme. El titol e 'l feud del Delfinaa hinn poeu passaa ai eredi al tròno
frances in del 1349: anca al dì d'incoeu delfin l'è sinònim de erede. In del
1447 l'era el signor del loeugh el Luis II (poeu Luis IX de Francia), che l'ha
portaa on parlament a Grenoble. L'autonomia de la provincia l'è stada
scancellada del cardinal Richelieu in del 1628. In temp pussee recent, Grenoble
l'ha ospitaa i X Olimpiad invernai (1968).



https://lmo.wikipedia.org/wiki/Gottfried_Leibniz

Gottfried Wilhelm von Leibniz o piö de spès semplicemènte Gottfried Leibniz
(Lipsia, 1 de löi del 1646 - Hannover, 14 de noèmber del 1716) l'è stat en
filòzofo, matemàtich, giürìsta, bibliotecàre e polìtich todèsch.

L'è stat giü dei gran pensadùr del sècol XVII e XVIII, e l'è recunusìt come
l'"öltem génio üniversàl". Le sò cuntribüsiù i è stàde fondamentài en
metafìzica, epistemologìa, lògica, filozofìa de la religù, isé come 'n
matemàtica, fìzica, geologìa, giürisprüdènsa e stória. Enfìna apò a 'l Denis
Diderot, el filòzofo fransés del dècol XVIII, che 'l gh'ìa de le upiniù che le
püdìa mìa éser piö opòste a chèle de Leibniz, el püdìa mìa fà a méno de sintìs
en südisiù denàcc a le sò scopèrte, e 'l g'ha scriìt endèla sò Inciclopedìa:
"Fórse mai gh'è stàt en òm che 'l g'hape lizìt isé tat, stüdiàt isé tat, meditàt
isé tat, e scriìt isé tat come 'l Leibniz... Chèl che 'l g'ha elboràt söl mónt,
sö Dio, la natüra e l'ànema l'è de 'n eloquènsa de la piö sublìme. Se 'l sò
pensér el födès stat isprimìt col fiùto de Platóne, el filòzofo de Lìpsia el
sarès inferiùr en negót al filòzofo de Atene." De fat, el tòno de Diderot l'è
quàze de disperasiù endèn ótra oservasiù, che la g'ha dét però mìa póca verità:
"Quan che giü 'l se paragùna i sò talécc con chèi del Leibniz, el g'ha la
tentasiù de sbàter vià töcc i sò lìber e nà a mörer en silènsio e 'ndèl fósch de
'n quach cantù desmentegàt." La reverènsa de Diderot, la fà a pégn coi atàch che
'n óter filòzofo fransés, el Voltaire, el ghe casàa dré al pensér del Leibniz;
apò a se 'l recunusìa la vastità de l'òpera de chèsto, el Voltaire el sustignìa
che en töta la sò òpera gh'ìa negót de ütel che 'l födès uriginàl, e negót de
uriginàl che 'l födès mìa asùrdo o ridìcol.

El g'ha 'n pòst importànte tat endèla stória de la filozofìa come 'n chèla de la
matemàtica. El g'ha scuprìt el càlcol infinitezimàl, indipendentement del
Newton, e la sò notasiù l'è chèla che se dopèra amò 'ncö. El g'ha scuprìt apò 'l
sistéma binàre, fondamentàl per töte le architetüre dei compiùter del dé d'encö.
L'è stat giü de i prim inteletuài europèi che g'ha recunusìt el valùr e la
'mportànsa del pensér cinés e de la Cina come potènsa de töcc i póncc de vìsta.

Ensèma al René Descartes e al Baruch Spinoza, l'è giü dei tré gràn rasionalìsti
del sècol XVII. La sò filozofìa la se lìga apò a la tradisiù scolàstica e la
antìcipa la lògica modèrna e la filozofìa analìtica. Leibniz el g'ha cuntribüìt
apò a la tecnologìa, e 'l g'ha anticipàt dele nusiù che le comparesarà en tòch
piö tàrde en biologìa, midizìna, geologìa, teorìa de le probabilità, psicologìa,
engegnerìa e scènse de la 'nformasiù. I sò cuntribùti a chèsta lìsta lónga de
setùr de la conoscènsa ümàna l'è sparnegàda en diàri e donzéne de miér de lètere
e manuscrìcc mìa püblicàcc. Al dé d'encö, gh'è stat gnemò realizàt 'na edisiù
compléta de töcc i sò scricc, e per chèsta rizù l'è mìa gnach pusìbol fà 'n
rendicönt integràl de töte le sò scopèrte e dei sò rezültàcc.

Leibniz el g'ha scriìt suratöt en tré idiòmi: latì scolàstich (presapóch el
40%), fransés (presapóch el 35%) e todèsch (méno del 25%). Endèla sò vìta el
g'ha püblicàt nömerùs librècc e artìcoi académich, ma apéna du lìber filozòfich,
el De Ars combinatoria e la Théodicée. Dei librècc, divèrsi i è stacc püblicàcc
anònim, en nòm de la Cà de Brunswick, 'ntra i quài rizàlta 'l "De jure
suprematum", 'na cunsiderasiù 'mportànta sùra la natüra de la sovranità. ?n óter
lìber fondamentàl l'è comparìt pòstumo: le sò Nouveaux essais sur l'entendement
humain (Sàgi nöf sö l'intelèt ümà), che 'l gh'ìa mìa ülìt püblicàl dòpo la mórt
de John Locke.

Apéna 'ndèl 1895, quan che Bodemann el g'ha completàt el sò catàlogo dei
manüscrìcc e la corespondènsa de Liebniz, s'è püdìt rindìs cönt de l'estensiù
enòrme del sò Nachlass: presapóch 15,000 lètere a piö de 1000 destinatàre, e pò
amò 40,000 us adisiunàle, sènsa cöntà che divèrse de chèste càrte le g'ha la
longhèsa de 'n sàgio. La pàrt piö gròsa de la sò enòrme curispondensa, en
particolòr le lètere scriìde dòpo 'l 1685, i è amò de püblicà, e 'n mòcc de ròba
che gh'è stat pübicàt l'è stàda püblicàda endèi öltem decèni. La quantità, la
varietà e 'l dezùrden dei scrìcc de Leibniz i è 'l rezültàt prevedìbil de 'na
situasiù che lü stès el discriìa isé:

La catalogasiù de la totalitòà dei sò Nachlass l'è ambiàda 'ndèl 1901. Dò guère
mondiài (col olocàusto dei ebrèi en mès) e decèni de diviziù de la Germània che
g'ha separàt i académich e desperdìt apò a part de la sò eredità leterària) le
g'ha ostacolàt en gran tat el progèt ambisiùs de edisiù che g'ha de fà i cöncc
co l'üzo de sèt lèngue en presapóch 200,000 pàgine de materiàl stampàt. Endèl
1985 l'è stat organizàt e inclüdìt endèn progràma colaboratìf de académie
federài e statài todèsche. De alùra i ram de Potsdam, Münster, Hannover e
Berlino i g'ha püblicàt töt ensèma 25 vülüm de l'edisiù crìtica ('nfìna al
2006), condèna média de 870 páginas per vülüm, piö la preparasiù dei ìndici e
l'òpera de concordànsa.



https://lmo.wikipedia.org/wiki/Ghitara

La ghitara l'è un strüment a corda ch'a l'è sunaa in del spizzegàggh i cord. I
part principal de la ghitara i henn el corp, la tastera, la paleta e i cord. I
ghitar i henn de solet faa sö cunt el legn o la plastega. I so cord i henn fà de
asall o nylon.

I cord de 'na ghitara i vegnen spizegaa cunt el did e cun l'üngia de la man
destra (o la sinistra, per i sunadur mansin), o cont un tocch piscin de plastega
fina. Chel robb chì al ven ciamaa pleter. La man sinistra la ten sö el coll de
la ghitara in tant che i did spizzeghen i cord. I pusiziun devers de i did in sö
la tastera i fa di son devers.

I strümencc spizzegaa cumpagn de la ghitara i henn staa druvaa per tancc agn. In
devers pais e in tancc temp difarent de la storia, i ghitar e olter strümencc a
corda spizzegaa i henn staa devera famus, perchè i henn leger de purtà de lögh
in lögh, i henn facil de imparà a sunà respett a tancc olter strümencc. I ghitar
i henn druvaa per tancc gener müsegaj, de la Classega al Rock. La grand part di
bindej de müsega del völgh ch'i henn staa scrivüü de i agn 50 del '900, i henn
staa faa per ghitara.

A gh'hemm tancc mudej devers de ghitar, classifegaa sö cume i henn faa e 'l
gener de müsega ch'i gh'han de sunà. Tücc i mudel de ghitara tradiziunaj gh'han
un corp che dent a l'è vöt. Quela roba chì la genera un son de i cord püssee
fort, e la ghe da a i ghitar püssee qualità. Quel mudel chì de ghitara al ven
ciamaa acüstegh. (Un strüment acüstegh l'è vön ch'al fà i so dinamegh.)

De i agn 30 del '900, la gent l'ha tacaa sö a creà e sunà i ghitar ch'i druven
eletricità e amplifegano el cuntroll del vulüm. Chej chitar, ch'i henn de solet
druvaa in de la müsega pupular, i vegnen ciamaa chitarr eletricch. I gh'ha no
besogn de vegh un corp vöt denter, perchè i druven no l'acüstega per
amplifegàggh el son.

La grand part de i ghitar la gh'ha ses cord, ma a gh'henn anca di ghitar cunt
quater, sett, vot, des, o dudes cord. Püssee cord fan el son del strüment anmò
püssee pien. El coll de 'na ghitara el gh'ha bar o segn ciamaa tast. I tast
vüten el ghitarista a cugnuss indue mett i so did per tö la giösta intunaziun
quand ch'el suna.

La parola ghitara l'è staa adutada in Lumbard dal Spagnöö guitarra. Chela parola
chì la ven a so völta del Latin cithara, che la ven anmò del Grech Antich
kithara. Kithara la pö vegh urigin del Persian sehtār. Seh al vör dì alber e tār
al vör dì corda. Al gh'era anca un strüment ch'el ghe sömea in de l'Impee
Persian, ma al gh'eva dumà do cord, e l'era ciamaa dotār. Do al vör dì dü in
persian (do-cord). El strüment indian sitar l'è staa numinaa apus del Persian
sehtār..

Chel lüü ch'el suna la ghitara al ven ciamaa ghitarista. Vön ch'el fà sö o mett
a post i ghitar l'è un liüter, ch'al ven de la parola liütt. La parola liütt la
ven del Arabich Al-Uud, un strüment a corda del Medi Urient.



https://lmo.wikipedia.org/wiki/Form%C3%A9t

Col tèrmine formét de sòlet se fà riferimènt a du cereài diferèncc, ma
'mparentàcc strècc entrà de lùr, töcc du che fa part del zèner botànich
Triticum: el formét tèner e 'l formét dür.

El Triticum aestivum L. o Triticum aestivum L. subsp. aestivum (L.) Thell.,
cunusìt col nòm popolàr de formét tèner l'è 'mparentàt strèt co la spèlta, co la
quala 'l g'ha 'n cümü 'l fat de éser ezaplòide. La diferènsa piö gròsa l'è che
la spèlta la g'ha 'l granì istìt (le glömèle le se destàca mìa quan che l'è
madür) envéce el formét tèner el ghe l'ha nüt (le glömèle le se destàca quan che
l'è madür). La farìna de chèsto tipo de formét se la dopèra de sòlet fà 'l pà.

El Triticum durum Desf. o Triticum turgidum L. subsp. durum (Desf.) Husn.,
cunusìt col nòm popolàr de formét dür envéce l'è 'na spéce tetraplòide,
emparentàda cól far médio, ma apò a 'n chèsto càzo se 'l conós per vìa del granì
nüt (formét) envéce che istìt (far). La farìna de chèsto tipo de formét se la
dopèra de sòlet fà la pàsta.

Gh'è apò a dei óter tìpi de formét, demestegàcc e cultiàcc en Àsia e 'ndèn quach
ótra part del mónt. Per 'na viziù piö compléta püdì riferìf al artìcol söl zèner
botànich Triticum.



https://lmo.wikipedia.org/wiki/Fonzion_(matematega)

En matemàtica, se dis che 'na grandèsa l'è funsiù de 'n ótra grandèsa semài che
gh'è 'na relasiù 'ntra le dò, en maniéra che a ògna valùr de la prìma corespónt
en ünich valùr de la segónda, ciamàda apò imàgin. Per ezèmpe l'àrea A de 'n
sércol l'è funsiù del sò ràgio r (el valùr de l'àrea l'è prupursiunàl al quadràt
del ràgio, A = π•r2). A la stèsa maniéra, la düràda T de 'n viàs en tréno 'ntra
dò cità separàde de 'na distànsa d de 150 km la depènt de la velocità v co la
qual se möf el tréno (la düràda l'è inversamente proporsionàl a la velocità, d /
v). La prìma grandèsa (l'àrea 'ndel prim ezèmpe, la düràda endel segónt) l'è
ciamàda variàbil dependènta, e 'l valùr de la quàl la depènt (el ràgio, la
velocità) l'è ciamàda variàbil endependènta.

En anàlizi matemàtica, el concèt generàl de funsiù, aplicasiù o mapamènt el se
referés a 'na lége che asègna a ògna elemènt de 'n ensèma en ünech elemènt de 'n
segónt ensèma (corespondènsa matemàtica). Per ezèmpe, ògna nömer entréch el g'ha
ünech quadràt, che l'è 'n nömer natüràl (zéro inclùzo):

Chèsta asegnasiù la costetöés 'na funsiù 'ntra l'ensèma dei nömer entréch Z e
l'ensèma dei nömer natürài N. Aisebé che le funsiù che tràta i nömer le sàpes le
piö cunusìde, i è mìa l'ünech ezèmpe: se pöl emaginàs 'na funsiù che a ògna
paròla de la lèngua lombàrda la asègne la sò lètera inisiàla:

endoche A l'è 'l dumìnio de la funsiù f, el sò prim ensèma o ensèma de partènsa;
e B l'è el codumìnio de f, el sò segónt ensèma o ensèma de arìvo. Con f(a) se
denòta la lége o algoritmo per otègner l'imàgin de 'n sèrte ogèt arbitràre a del
dumìnio A, cioè, el (ünech) ogèt de B che ghe corespónt. A ólte chèsta espresiù
l'è suficènte per specificà la funsiù en töcc i sò aspècc, e se capés el dumìnio
e codumìnio del contèst. Endel ezèmpe de prìma, le funsiù «quadràt» e
«inisiàla», ciamómele f e g, le negnarès denotàde come:



https://lmo.wikipedia.org/wiki/Felis_silvestris_catus

El gat demèstech (del pónt de vìsta scentìfich l'è ciamàt Felis silvestris
catus) l'è 'n mamìfer carnìvoro de la famìa dei Felidae.

L'è perlopiö teritoriàl e 'l và a càcia de préde pesène, compàgn dei sorèch che
l'è 'na sò préda tìpica. I gacc i fà 'na série de vocalizasiù (vèrs) diferènte
che le và de le füze (el tìpich ron ron) ai sgnaulamèncc de tìpi variàcc, aisebé
che per comünicà coi sò sìmei 'l dòpre piö che óter le cére del müs, le puzisiù
del còrp e l'emisiù de feromòni.

Segónt i rezültàcc de stüde che gh'è stat fat endèl 2006 e 2007, el gat
demèstech l'è 'na sotaspéce del Gat salvàdech (Felis silvestris) del qual el s'è
separàt piö o méno 130.000 agn fà.

Le prìme demestegasiù le sarès stàde fàde 'ntra 8.000 e 10.000 agn fà, endèl
neolìtich de la Mezalüna Fèrtil, en corespondènsa del prensépe de la cültüra dei
dei cereài quan che le scòrte de granàie le g'ha cuminciàt a éser mitìde 'n
perìcol dei roditùr e 'l gat el g'ha cuminciàt a éser en colaboradùr ütel.



https://lmo.wikipedia.org/wiki/Catal%C3%B2gna

Catalògna (in Catalàn: Catalunya; Spagnoeu: Cataluña; Occitan: Catalonha), l'è
ona comunità autonoma del Regn de Spagna. L'area de la comunità autonoma de la
Catalògna l'é 32,114 km² e la populazion ufiziala l'é 7,210,508, al 12.3% hinn
imigraa. La confina con la Francia e Andorra a nord, Aragona a ovest, con la
comunità de Valensia a sud, e cont elmar Mediterani a est.

I lengov ofiziai hinn Catalan, Spagnoeu, Aranes e Ocitan. La capital l'è
Barcelona.

El president de la Catalògna l'è Carles Puigdemont, quell del Parlament l'è la
Carme Forcadell e l'inn l'è Els Segadors.

El Re Filipp VI, vist el sostegn catalan ai Asburgh, aboliss i istituzion
catalan e vegn sminuida la lengua catalana.

El statut de la nazion definiss el paes 'me "nazion", donca da di possibilità
indipendentist o, almanch, autonomist.

In Catalogna, el servizzi de Polizia l'è principalment de la comunità: In tuta
la Catalògna gh'è el corp di Mossos d'Esquadra.

El moviment indipendentista catalan l'è vun di pussee grand d'Europa, e al di
d'incoeu la Catalogna la voeur diventà ona nazion indipendenta cont el nom de
Republega Catalana.



https://lmo.wikipedia.org/wiki/Canton_Tesin

El Canton Tesin (in Todesch, Frances e Romanc Tessin; Talian: Ticino) l'è 'l
canton püssee a süd de la Sguizzera. El ciapa el sò nom del fiüm Tesin che 'l
ghe passa in del mezz, de la funt al Pass de la Nuvena (tudesch: Nufenenpass) al
Lagh Magiur.

La lengua ufficial del Canton Tesin l'é 'l Talian. L'è parlaa departutt anca 'l
lombard occidental (variant ticinesa), ma l'è minga recognussuda a nivel
ufficial. El Canton Tesin el forma, insemma ai val Mesolcina, Calanca, Bargaja e
Pos'ciav (del Canton Grison), la Svizera Taliana. In del Comun de Bosch/Gürin on
quejivun el parla on patovaa todesch, el "Guriner/Guryner Titsch" o "Ditsch"
(dialett de la lengua Walser).

I dialet del Cantun Tisin poden vess spartii in düü grüp: quei sota al Munt
Scender e quei che se tröven sura de quel. I dialet del Sotascender (quei de la
zona de Ciass, Mendris e Lügan) hin cumpagn assee di dialet cumasch e varesot
parlaa in Italia; i dialet del Surascender (zona de Belinzona, Lucarn e di vai
Verzasca, Magia, Bregn e Leventina) inveci gh'han carateristigh particular,
püssee cumpagn a quei del Lumbard Alpin e dunca di lenguv returumanz. I dialet
del Surascender vegnen parlaa anca in l'alta Val d'Ossula.

El dialett del Italian parlaa in del Canton l'è particolaa. Gh'hinn di influenz
lessicaj del todesch (lengua pussee parlada in de la federazion), del frances e
del lombard.

In de l'epoca antiga, i territori del Canton hinn staa abitaa de la tribuu de
sciocch celtegh, i Leponz. Pussee tard, probabilment in l'epoca de la dominazion
de l'August, la region l'è stada ciapada dent in de l'Imperi Roman. Dopo la
ruvina de l'Imper Roman de Ocident, la region l'ha patii on poo j'istess
tribuleri de la Lombardia: l'è stada sota ij Ostrugot, i Longobard e i Franch.

In de l'Età de Mezz, la region l'è stada uget de cuntesa in tra i cumün liber de
Milan e Com. In del secul XIV l'è stada cunquistada dal Dücaa de Milan ma
intant, in del secul XV, i cunfederaa svizzer i s'eren lanciaa a cunquistà i ter
a süd di Alp in del curs de tre campagn diferent. El Cantun Uri l'ha cunquistaa
una volta per tüt la Val Leventina, giamò in del 1440, dopu che intra 'l 1403 e
'l 1422 una part de quest ter, giamò una volta cunquistaa de Uri, eren staa
perdüü. In del mes de marz del 1440, l'è staa firmaa l'acord de pas in tra 'l
Dücaa de Milan e i Svizzer, in de l'Albergh dei Dò Spad.

Püssee tard, i Svizzer i ha prufitaa di invasiun di Frances in Italia, a
cumincià dal 1494. El 10 de april del 1503 cun de la pas de Arona i Svizzer han
utegnüü el pusses de Belinzona e dei paesit de Medeja e Isun. De fat, in del
curs de una segunda campagna, in del 1500 Uri, el Canton Svit e 'l Canton
Unterwald, han mantegnüü la cità de Belinzona e la Riviera, anca lur tra l'alter
giamò ocupaa da Uri in del 1419, ma pers in del 1422. El 29 de lüi del 1506 la
Dieta Elvetiga l'ha decretaa de mandà dei suldaa per difend i castei de
Belinzona.

Ciamaa di Stat italian, in del 1512, per cascià vìa el frances Lüis XII, i trüp
de tüta la Confederaziun han miss sü al Dücaa de Milan el Massimilian Sforza,
che in sustanza l'è vegnüü el fantos di Svizzer. Quest ültim saran recumpensaa
con l'estensiun del cuntrol militar minga apena sü i distret de Lügan e Mendris,
ma anca püssee in là dei cunfin del dì d'incö. De la Pruvincia di Vares atüal,
eren svizzer la Valtravaglia e la Valcuvia, in cima al lagh de Comm, la tera
ciamada "di Tre Piev" e anca una part de la Val d'Ossula..

Poch temp püssee tard però, giamò in del 1515 el cunfin l'è staa ripurtaa in de
la so posizion atüal, in cuseguenza de la scunfita dei Svizzer in de la bataia
de Marignan (al dì d'incö Melegnan).

Cin l'ann 1515 cumincia inscì el periud ciamaa di cunfederaa. I teritori che
püssee tard, in del 1803 avarissen custitüii el Canton Tesin, eren spartii en
vott baliag, che corespund pressapoch ai distret del dì d'incö. I baliag
cisalpin patregniven minga però tüt ai tredes Cantun, che alura furmaven la
Cunfederaziun Elvetiga. De fat, se mai che la Leventina la dependeva apena de
Uri, i teritori de Bregn, Riviera e Belinzona i era di baliag, anca de Svit e
del Nidwald. El rest del teritori del Tesin, inscambi, l'era spartii sü in
quater baliag de proprietà cumün dei dudes cantun, e i eva ciamaa Baliag
Ultramontan o Ennetbergische Vogteien.

El dumini cunfederaa el se manifestava praticament apena in ambit giüdiziari: el
baliv (en tudesch: Landvogt) che i cantun suvran mandaven in tücc i distret el
gh'aveva en pratega la funzion de giüdes. Föra de la sfera giüdiziaria però el
pudè l'era lassaa in man ai uturità lucal. In dei baliag svizzer, de fat, a
diferenza de quel che sücedeva in del rest de la Lumbardia, gh'è scampaa infina
al dì d'incö l'istitüziun del patriziaa e quela del cunsili paruchiai
(l'asemblea, elegiüda dei catolegh de un vilag, che la aministra i prupietà de
la parochia).

In del periud in tra 'l 1798 e 'l 1803 — el periud de la Repüblica Elvetiga —
per decisiun del Napuleun Bunapart i baliag vegnen reünii in del 1798 per furmà
dü cantun diferent: Belinzona e Lügan.

In del 1803, i dü Cantun saran ünificaa una volta per tüt in d'un suget növ, e
per 'l nom vegnaraa scernii el nom del fiüm püssee impurtant del teritori, el
Tesin, in sül mudel de la denuminaziun di dipartiment frances dopu de la
revulüziun del 1789.

Anca se 'l cantun l'era staa diciaraa gianmò in del 1803 un stat member de la
Cunfederaziun, la Francia l'è andada inanz a gestì i afar del cantun, infìna a
rivà a anet i distret de Mügg e Mendris a la Repüblica Cisalpina, anca se per un
periud de poch temp.

La capital la sarà metüda a Belinzona, ma Lügan la restarà minga tant cuntenta
de questa decisiun. El prublema el vegnarà sistemaa cun la Custitüziun del 1814,
che la decretarà che i trii cità püsee impurtant, Belinzona, Lügan e Lucarnu
saran ses an per ciaschedünala capital del cantun. 'Stu sistema l'andrà innanz
fina al 1878, quand che Belinzona la vegnarà deciarada capital ünica e
permanent.

El parlament ticines l'è el Gran Consili, che 'l gh'ha 90 diputaa. I diputaa han
deciduu de vess ciamaa minga "onorevol", dal 2000.

Han partecipaa ai elezion, senza ciapà nissun segg, i partii Lega Sud Ticino,
Verdi liberali, La Noce, el Fronte degli indignati e el Partito Operaio e
Popolare.



https://lmo.wikipedia.org/wiki/Caligola

El Cai Giuli Ceser Germanich, mej cognossuu cont el nòmm de Cai Ceser o quèll de
Caligola (Caius Iulius Cæsar Germanicus/Caius Cæsar/Caligula; Anzi, 31 agost 12
- Roma, 15 genar 41) l'è staa el ters imperador roman, che l'ha regnaa del 37 al
41. I stòrich l'hann faa conòss comè matt e crudel. L'è l'imperador de la soa
fameja men cognossuu. L'è staa massaa dij sò pretorian.

L'era el fioeu de l'Agripina Magior e del Germanich, on general assee amaa a
Roma. El Germanich, l'era fioeu del Drus, fradel de l'imperador Tiberi, e de
l'Antònia Minor (tôsa del March Antòni e de l'Otavia, sorela de l'August). El
pader de l'Agripina l'era inveci el Vipsani Agripa, che l'aveva comè miee la
Giulia, tôsa de l'August.

Quand l'era on bagaj, el compagnava el pader duranta i sò spedizion militar.
Quand però quèst chì l'è mòrt in Orient, el gh'ha avuu de tornà a Roma. Chì l'è
andaa prima a viv a cà de la bisnòna Livia, la miee d'August, poeu a cà de la
nòna Antònia Minor. In del 31 l'è diventaa Pontefice e in del 33 questor, finend
inscì el sò cursus honorum.

Intant l'imperador Tiberi l'aveva vist comè vun di sò possibil eredi e donca
l'aveva ciamaa a Capri, indove la stava la regia. Quand l'è mòrt anca lù, l'ha
lassaa comè sò eredi el Caligola e'l Tiberi Gemèll, fioeu del Drus e donca sò
nevod.

Ma el Senaa, che l'odiava el Tiberi, l'ha stabilii che 'l testament l'era minga
giust, e l'ha nomenaa imperador el sòll Caligola. El Tiberi Gemèll l'è staa
adotaa del Caligola 'me fioeu e successor.

I motivazion che aveven spingiuu el Senaa a nomenà domà el Caligola comè
imperador eren staa fòrsi la popularitaa del pader (condivisuda anca del popol e
de l'esercit) e la sfortuna de la soa familia, che, se diseva, l'era stada
perseguitada del Tiberi.

Chi sperava che 'l govern del Caligola fudess simel a quell del pader, el gh'ha
avuu de recredes, perchè la soa politega interna l'è stada signada de massacher
contra i opositor (Tiberi Gemèll, per esempi, l'è staa faa foeura in del 38,
accusaa d'avè cospiraa contra de lù) e de umiliazion ai senator. Se cunten on
fracch de stòri sora la soa pazzia, comè quella che la parla de quand l'aveva
nomenaa consul el sò cavàll Incitaa (Incitatus) ò de quand l'ha voruu vess
consideraa on dio, col causà ribellion a Roma e trai Giudee.

El stòrich Svetòni el dis che i 2.700.000.000.000.000.000.000.000.000 sesterzi
che gh'eren in del fiscus roman a la mòrt del Tiberi hinn staa tucc spenduu del
Caligola in vun agn, sia per còss inevitabil (comè i stipendi ai soldaa e i
spetacoi per el pòpol) ma anca per i sò stravaganz, comè la stalla per el sò
cavall (tuta in òr e avòri). L'ha anca toeu via on fracch de danee ai senator,
acusaa de vess di cospirator, tradizion segutada anca de alter imperador dòpo de
lù.

Ona part di danee el gh'aveva de dàla ai regn leaa cont i quai el gh'aveva però
minga ona politega unitaria, ma basada sora i sò preferenz e amicizi personai
cont i re. Per esempi, l'ha casciaa via del sò regn el Mitridaa d'Armenia e l'ha
faa massà el Tolomee de Mauritania (che l'è diventada donca ona provincia
romana). Ma l'ha iuttaa l'Eròde Agrippa I de Giudea e l'ha regalaa di regn a
trii princip Tras che l'aveva conosuu quand che 'l viveva con l'Antònia Minor.

L'ha faa minga di guerr, anca se el Svetòni el cunta che l'aveva ciamaa ai arm
ben 250.000 òmen, cont i quai l'era passaa per tuta la Gallia finna a la Manega,
fòrsi con l'intenzion de tacà la Britania. Ma quand l'esercit l'è rivaa al mar,
Caligola el gh'avariss ordenaa de cercà di conchili.

El Caligola l'è staa mazzaa in del 41 de ona congiura de pretorian guidaa de duu
tribun, el Cassi Cherea e 'l Corneli Sabin. Insema a lù a hinn staa faa foeura
anca la miee Milònia Cesònia e la tôsa Giulia Drusila. El sò successor l'è staa
el sò zio Claudi.



https://lmo.wikipedia.org/wiki/Calcina

La calcina (o colcina o calsina) l'è on material doperaa in de la muradura per
fà vegnì i mur de color bianch. La se otegn cont el coeus a 'na temperadura
bella volta el calcar. Del pont de vista chimegh, a l'è on ossid del calcc. L'è
cognossuda fin di temp antigh, e l'era doperaa anca di Fenis, di Grech e di
Roman.

In de la Svizzera italiana la calcina la troeuvom soratutt in del Mendrisiott e
in del Luganes, ma la gh’è anca in de la banda setentrional de Sorascender e del
Moesan, in d’ona fassa de sediment metamorfegh che la partiss del Vales e la
passa per la region del Basoden fina a quell del San Bernardin: donca parlom de
l’olta Val Masgia, de la Leventina (soratutt la Val Bidree), de la Val de Bregn
(i region del Lucomagn, de Doeutra, de la val de Camp e la Greina), part de la
Calanca e ona strissa in sul fianch de mancina de la Mesolcina. Alter venn de
calcina je troeuvom in la Bregaja e a Pos’ciav.

Fina al XIX secol el calcar el veniva doperaa, oltra ‘me preja per i cà, anca
per fà su la calcina: l’era doperaa sia a nivell di privaa, che ogni tant
podeven mett in pee di fornas, sia a nivell industrial. La produzion de calcina
l’ha scominciaa a perdes cont el rivà del cement, giamò a partì di primm desenni
del Noeuvcent.

El sass de calcina, per vess trasformaa in calcina viva (o calda), el gh’ha de
coeus. Per fàll, on temp in Tesin vegniven faa su di fornas aposta, ciamaa anca
fornas de calcina, opur canon, forn. Per coeus la calcina ghe voreva on mucc de
legna (tronch o fassinn, a segonda di zonn). La cotta de calcina la sortiva
foeura de la fornas anmò in tocch o in blocch, e l’era venduda inscì.

Gh’è di varietà de calcina, a segonda de la qualità del calcar: calcina grassa,
magra, bianca o grisa.

A mettegh de l’aqua in su la calcina viva se otegn la calcina bagnada (o corada,
freggia, inaquada, morta, muta, sfiorida). L’impast el vegn filtraa a travers
ona red che per minga lassà passà i sass minga cott, e donca el vegn reversaa in
de la busa de calcina, che l’è bona de conservàlla anca per agn. La calcina
bagnada e filtrada polido l’è ciamada fior de calcina.

Fina al rivà del cement, come emm giamò dit, la calcina la se doperava sia per
la muradura che per l'intonacadura, insemma a la molta. Quest el vareva soratutt
per i costruzion pussee important, compagn di ges. La calcina l'era doperada
anca per imbiancà: in quell cas lì la se toveva de la calcina inaquada. Ma la
calcina la podeva servì anca per conscià i pell o per pescà.

La parolla calcina la riva del latin "calx, calcis". El nomm original el se
conserva in italian (calce), frances (chaux), catalan (calç), portoghes e
spagnoeu (cal). De lì el s'è spantegaa anca in alter lenguagg, compagn del
galles (calch), todesch e olandes (kalk). El nomm cont el diminutiv, oltra che
in lombard, el troeuvom anca in piemontes (caussin-a), emilian (calzèina),
forlan (cjalcine), romanc (caltschina), sicilian (caucina), sardegnoeu
(garcina).



https://lmo.wikipedia.org/wiki/Bergam%C3%A0sch

Ol Bergamàsch l'è ü dialèt che l'è parlàt a Bèrghem e in de la sò pruìnsa.
'Nsèma a 'l bressà e a 'l cremàsch, a 'l fa part di dialèt orientai de 'l
lumbàrd (oròbech). Ach se 'l se 'nsomea ai dialècc lombarcc ocidentài compagn
del milanés, ol ticinés e ol briansöl, de l'aspèt de la gramàtica, chi che i
parla sti dialècc i capéss mìa töt chel che'l dìs ü che'l parla bergamasch. A
l'è consideràt ü di dialècc pö difìcii de la lèngua lombarda, e ach ü di pö
cognossicc föra de la regiù, insema col milanés.

Ol Bergamàsch a 'l gh'a ü gran nömer de varietà. A l'è stat dovràt da l'Ermanno
Olmi cóme lèngua de la sò pelìcola del 1978, L'albero degli zoccoli.

Ol Bergamàsch a l'gh'a di orìgen antiche. Ü di prim esèmpe de Bergamasch a 'l se
tróa in del liber del Dant Alighié, che in del sircà ol volgàr italià pö bèl,
a'l gh'a scriìt isé di dialét lumbarcc:

Chèsta l'è però dóma öna testimoniansa stòrega, che la gh'à gnà ü falì de valùr
leterare o linguìstegh. Ol Dant Ligher de fati in del sò De Vulgari l'à pensàt
bé de dì pèste e córegn de töte i maderlèngue e pò di persune che i a dovràa:
per esèmpe, a stà a chèl che 'l dis ol Dant, ol Romà l'è la lèngua piö ergognusa
de töte e chèi de Róma i è di miseràbei, 'nvéce i Sardi i è gnà di òmegn, ma di
sömie e ghe n'è 'nfina a' per i Fiorentì, che a sènt ol Dant, i è isé tat
rembambìcc in de la sò stüpidità de pensà che ol fiorentì l'sées la lèngua piö
bèla.

Ol bergamàsch l' è caraterisàt da l'afèresi, d'öna furma interogatìva per ol
vèrbo (an va; an vài?), e da'l vìga ol vèrbo istèss per i tèrse persune
(singolàr e plüràl) e per la prima persuna plüràl (de probàbel deriassiù
germànica). Per desferensiài, al sa dóvra ü pronòm clìtico obligatòre intramès
ol pronòm persunàl (mia obligatòre) e 'l vèrbo, compàgn de 'l vèneto.

La negassiù (facia co 'l avèrbe mia) la va dòpo ol vèrbo, compàgn de 'l milanes
e de 'l emilian.

Ol bergamàsch 'l gh'à öna fonética sìmel a chèla di óter diàlecc d'la Lombardéa
orientàl. Al gh'à di gröp de consonàncc che i gh'è mia in de l'italià, cóme sg
[zʤ] e s-c [sʧ]. Al s' pöl tròa al prensépe di paròle (s-cèt), 'n del mès
(brös-cia), a la fì (mas-cc).

Al dé de 'ncö l'è dovràda chèla del Dücàt de Piassa Püntida (che l' organìsa ach
di còrs de dialètt). In del passàt però a n'è stàcia dovràda piö d'öna da i
dièrs aütùr.



https://lmo.wikipedia.org/wiki/Acid

Un àcid a l'è un cumpost chimigh che'l gh'ha di prupietà acid in acordi ai
diferent definiziun de "acid" che gh'hinn staa in del temp.

Per l'Arrhenius del 1887 a hinn acid i cumpost che liberen per dissuciaziun in
de l'aqua jun H+. A l'incuntrari, una bas a l'è el cumpost che'l libera i OH-.
Burlen dent in quela definiziun chì tücc i cumpost che nurmalment ja ciamum acid
per i prupietà curusiv e iritant: acid fort 'me quel cluridrigh o debuj 'me quel
acetigh.

El chimigh danes Johannes Nicolaus Brønsted e l'ingles Thomas Martin Lowry, in
del 1923, aveven pübligà in manera indipendenta una teuria sura el cumpurtament
di acid buna per tücc i sulvent, minga dumà per l'aqua.. La definiziun de acid a
l'è divegnüda: "un acid a l'è una sustanza che la pö ced un prutun a una bas". E
la bas a l'è dunca el cumpost che'l ciapa 'l prutun.

Cun la teuria de Brønsted-Lowry el cuncent d'acidità al vegn estendüü anca a
cumpost che nurmalment ne paren minga di acid, cumè per esempi la reaziun intra
el metanol (che'l fa l'acid) e'l idrür de sodi (la bas).

Ancamò, la teuria de Brønsted-Lowry a l'è minga larga assee per tirà dent tücc i
cas de cumpurtament acid perchè a l'è limitada a l'interscambi di prutun. La dis
nigota di sustanz senza prutun 'me l'anidrid carboniga CO2, o el triossid de
sulfer, SO3, che se cumporten de acid in presenza d'ossid 'me ossid de calci,
CaO, o l'ossid de sodi, Na2O, in assenza del sulvent, dunca senza trasferiment
d'un quaj prutun in mezz, per furmà i saa carbunaa de sodi, CaCO3 e sulfaa de
sodi, Na2SO4, per esempi.

In de la teuria del Gilbert Newton Lewis, enunziada l'ann [[1923] e desvilüpada
in del 1938, un acid a l'è "una sustanza buna de acetà un dubiet eletronigh
d'un'altra sustanza chimiga che l'è la bas. De l'üniun de l'acid cun la bas la
gh'è la furmaziun d'un ligam cuvalent

L'esempi püssee cumün de cumpurtament basigh in acordi a la teuria del Lewis a
l'è la reaziun intra el trifluorür de bor e l'amuniaca.



https://lmo.wikipedia.org/wiki/29_10

Ol dé 29 de utùer l'è 'l 302 ( 303 si l'an al è biseest ) dé de l'an del
calendare gregorià; manca 64 dé a finí l'an.

Ul dí 29 de utùer al è ul dí da pòost 302 ( 303 si l'an al è biseest ) dal an
dal calendari gregurian; i manca 64 dí a finí l'an.

2004 - Barcelona: Pasqual Maragall, Jaume Matas, Marcelí Iglésias e Martin
Malvi, in representassiú de Catalunya, i ísole Baleare, l'Aragó e ol Migdia
Pirineus (Mesdé Piriné), ghe i signa la Declarassiú costitütía de l'Euroresú
Piriné-Mediteràne.

2004 - Spagna: ol goèrn al apröa ü decret ch'al permetrà aj sientífegh de fer
resserca con sèlöle màder d’embriú

2005 - Terassa: La Federassiú Catalana de Korfbal la conseguiss ol pié
recognussement de la Federassiú Internassiunala de Korfbal (IKF) de che a l'era
mémber provisional a partí de l'an 1997, e se la convertiss in la pröma Selessiú
Catalana.

1933 - Madrid (Spagna): s'al sélebra l'at fundassional de le Falange al teatro
de la Comedia.

1969 - Califòrnia (i Stacc Ünicc): l'equip dirigit per l'informàtegh Leonard
Kleinrock al envia ol pröm messas eletrònegh d'ün ordinadur de la Henry Samueli
School of Engineering and Applied Science (Los Angeles) fí a ü óter sitüat al
stanford Research Institute (apröf San Francisco), a travèrs d'Arpanet, l'embriú
del Internet.

2004 - Roma (Itàlia): i cap de goèrn de la Üniú Öropea gh'i signa ol tratat
cognossit come la Costitüssiú Öropea.

2004 - Clamart (Hauts-de-Seine, l'Ísola de Fransa, Fransa): Jasser Arafat al
ingressa a l'ospedal militar de la sità.



https://lmo.wikipedia.org/wiki/25_10

Ol dé 25 de utùer l'è 'l 298 ( 299 si l'an al è biseest ) dé de l'an del
calendare gregorià; manca 68 dé a finí l'an.

Ul dí 25 de utùer al è ul dí da pòost 298 ( 299 si l'an al è biseest ) dal an
dal calendari gregurian; i manca 68 dí a finí l'an.

1349 - Llucmajor]] (Mallorca): al sit cognossit daspus alura come es Camp de sa
Batalla (Ol camp de la Bataja), la gh'a lögh la batalla de Llucmajor, in che i
tröpe del Pere III ol Cerimoniós i trà zò chele de Jaume III de Mallorca; assé
ol pröm al incorporarà a la Corona Catalano-Aragonesa ol Regn de Mallorca.

1979 - Catalunya: s'al sélebra ol referéndum in che al resültarà plebissitat ol
Statüt d'Autonoméa de Catalunya.

2005 - Barcelona: gh'i detegn l'ex-senadur Lluís Maria Xirinacs acüsat
d'apoloséa del teroresm per s'iga declarat "amis d'ETA"; i al liberarà in del
zir de du dé (27 10) a causa de la sò avansada edà.

1415 - Azincourt (Pas de Calais, Fransa): Enrich V d'Anglatèra gh'al trà zò i
Franses (bataja d'Azincourt, guèra di Cent Agn).

1836 - Paris (Fransa): i instala a la place de la Concorde l'obelisch portat del
tempi de Karnach de Tebes, osseque del visrei d'Esit, Mehemed Alí, in cambi d'ü
rulös d'alabàster.

1837 - Buenos Aires (l'Arzentina): ghe i esegüta pöblegament José Vicente
Teinafé, ex-gu·ernadur del Córdoba, sò fradèl Guillermo e ol capità Santos
Pérez, consideracc culpàbel del omisside del zeneral Juan Facundo Quiroga,
passat ol 16 02 de 1835.

1863 - San Salvador (Ol Salvador): l'esèrsit Guatemalench, daspus ün ases de 25
dé, al conchesta e sachesa la sità.

1868 - Baire (Cuba): i tröpe Spagnöle ghe trà zò i insörc Cubà (combat de Baire,
guèra de Cuba).

1905 - l'Impere Röss: i caminot (feroviér) i declara la greva zenerala
(Revolüssiú Rössa).

1927 - Osseà Atlàntich, apröf Rio de Janeiro (ol Brasil): al afonda ol
transatlàntegh italià "Principessa Mafalda" provocant la mort de 314 persone.

1936 - Roma (Itàlia) e Berlin (Zermania): Hitler e Mussolini i proclama l'ass
Roma-Berlin.

1949 - Londra (Anglatèra): ol De Havilland Comet, ol pröm aviú a reassiú
destinat al trasport de viasadur, al fa ü gul de pröa Londra-Trípoli-Londra in 6
ure e 36 minücc, ol dobe de velossità che i aviú convensionaj.

1951 - la Granda Bretagna: se ghe i sélebra di elessiú legislatíe adagnade per
ol Conservative Party of United Kingdom, comandat per Winston Churchill.

1956 - Oslo (Noruesa): ol Comitat Noruesà del Nobel al conferiss ol Premi Nobel
de Literadüra a Juan Ramón Jiménez.

1977 - Madrid (Spagna): ol goèrn e i particc parlamentare (con l'aquiessensa di
sindicacc, CCOO e UGT) ghe i signa i Pat de la Moncloa per redüí la conflitività
laburala, mejorá l'economéa e consolidá la democràssia || Maynard
(Massachusetts, SÜA): la Digital Equipment Corporation la presenta la
compütadura VAX.

1979 - ol Paes Basch: s'al sélebra ol referéndum in che al resültarà plebiscitat
ol statüt d'Autonoméa del Paes Basch de 1979.

1984 - Itaipú (frontera intra ol Brasil e ol Paraguaj): ol ditadur del Brasil,
João Baptista Figueiredo, e chel del Paraguaj, Alfredo Stroessner i inaügüra la
sentrala idroelétrica plö podenta del mont.

1985 - l'Arzentina: ol president Raúl Alfonsín al decreta ol stat de ases dürat
60 dé per söperá i intenc colpis·c.

1993 - ol Canadà: se ghe i sélebra elessiú legislatíe adagnade per masöransa
assolüda ol Partit Liberal, comandat per Jean Chrétien, ch'al desplassarà del
pudér ol Partit Conservador || Washington (SÜA): Jerry Hall e Robert Stilmann,
sercadur de la George Washington University, i fà pöbligh ch'i è riessicc a
cloná di embriú ümà.

1994 - la Sità del Vaticà (Roma): la Santa Sé la nönsia ol stabiliment de
relassiú ofissiale con l'OLP, sensa caràter pienament diplomàtegh || Tegucigalpa
(Hondures): i presidenc sentroAmericà e ol pröm miníster de Belize, gh'i apröa
öna declarassiú sura la pas e ol desvolupament a la resú.

1997 - ol Congo-Brazzaville: per órden del Tribunal Söprem al restabeliss, e
invest Denis Sassou Nguesso president del paes.

2001 - Seattle (stat de Washington, SÜA): Microsoft la lansa al mercat ol
Windows XP.

2003 - Heathrow (Londra, Anglatèra): prossedenc de Nöa York gh'i ría i tri darér
aviú Concorde in servisse de British Airways; ol 30 05 del istess an i ía
desmetit de gulá chij d'Air France.

2005 - l'Iraq: sensa at violenc e con fiss partissipassiú, s'al sélebra ol
referéndum in che la resültarà apröada la nöa Costitüssiú del paes, malgrat ol
vot negatif de la masöransa di sünnicc.

1806 - Bayreuth (Baviera, Zermania): Johann Kaspar Schmidt cognossit come Max
Stirner, filòsof Todèsch (m. 1856).

1838 - Paris (Fransa): Alexandre César Léopold Bizet cognossit come George
Bizet, compositur Franses (m. 1875).

1881 - Màlaga (Andalusia, Spagna): Pablo Ruiz Picasso, cognossit come Pablo
Picasso, pitur Spagnöl (m. 1973).

1349 - Llucmajor (Mallorca): Jaume III de Mallorca, a la bataja de Llucmajor (n.
1315).

1920 - Brixton (Lambeth, Londra, Anglatèra): Terence MacSwiney, patriota
Irlandes, daspus de 73 dé de greva de fam in protesta per ol sò imprisonamet per
i autorità Britàneghe (n. 1879).



https://lmo.wikipedia.org/wiki/21_12

Ol dé 21 de dezèmber l'è 'l 355 ( 356 si l'an al è biseest ) dé de l'an del
calendare gregorià; manca 11 dé a finí l'an.

Ul dí 21 de dezèmber al è ul dí da pòost 355 ( 356 si l'an al è biseest ) dal an
dal calendari gregurian; i manca 11 dí a finí l'an.

1880 - l'ísola de Man (ol Regn Ünit): se ghe recognuss ol süfrase feminí: al
sarà ol pröm löch del mont.

1923 - ol Nepal: chèst paes, fí alura ü protetorat Britànegh, al de·enta
independent.

1980 - Galíssia: s'al sélebra ol referéndum in che al resültarà plebiscitat ol
Statüt d'Autonoméa.

1850 - Barcelona: Lluís Domènech i Montaner, architèt, polítegh e Storiadur
Català.

1947 - Algesires (Cadis, Andalusia): Francisco Sánchez Gómez, cognossit come
Paco de Lucía, ghitaresta andalús.

1935 - Hindäs (Göteborgh, Götaland, Suéssia): Kurt Tucholsky, scritur e
periodesta Todèsch.

1940 - Holywood (Califòrnia, SÜA): Francis Scott Key Fitzgerald, scritur
Stadünindench.

1945 - Heildelbergh (Baden-Württembergh, Zermania): George Smith Patton, militar
Stadünindench.



https://lmo.wikipedia.org/wiki/21_06

Ol dé 21 de zögn l'è 'l 172 ( 173 si l'an al è biseest ) dé de l'an del
calendare gregorià; manca 194 dé a finí l'an.

Ul dí 21 de zögn al è ul dí da pòost 172 ( 173 si l'an al è biseest ) dal an dal
calendari gregurian; i manca 194 dí a finí l'an.

Barcelona - Pasqual Maragall al nönsia ch'al se presentarà mia a la reelessiú
come president de la Generalitat.

1963 - Sità del Vaticà: Giovanni Battista Montini al è sernit papa col nom de
Paul VI.

1905 - Paris (Fransa): Jean-Paul Sartre, filòsof Franses, conferit del Premi
Nobel de Literadüra (refüdat) ol 1964.

1947 - Hamadan (Iran): Shirin Ebadi, defensora di drecc ümà, conferida ol 2003
col Premi Nobel de la Pas

1914 - Viena (Àustria): Bertha von Suttner, scritura e passifesta Austríaca,
conferida col Premi Nobel de la Pas ol 1905.

1957 - Traunstein (Zermania): Johanne Stark, físegh Todèsch, conferit del Premi
Nobel de Físega ol 1919.

2001 - Los Altos (Califòrnia, SÜA): John Lee Hooker, cantant e ghitaresta
Nord-americà.



https://lmo.wikipedia.org/wiki/18_04

Ol dé 18 de bril l'è 'l 108 ( 109 si l'an al è biseest ) dé de l'an del
calendare gregorià; manca 258 dé a finí l'an.

Ul dí 18 de bril al è ul dí da pòost 108 ( 109 si l'an al è biseest ) dal an dal
calendari gregurian; i manca 258 dí a finí l'an.

1756 - Menorca: tröpe Fransese mandade per ol döch de Richelieu i desbarca a
l'ísola, i trà zò la guarnissiú Anglesa e i la ocüpa in poch dé (guèra di Set
Agn).

1857 - Paris (Fransa): pöblegassiú de El llibre dels esperits (Ol líber di
spíricc), ch'al marca l'inissi del Spiritism.

1904 - Paris (Fransa): fundat per Jean Jaurès, al è dat fò ol pröm nümar del
diare L'Humanité, che ol 1920 al de·entarà de tendensa comünesta.

1906 - San Francisco, (Stacc Ünicc): Ol piö grand teratrémol de la stòria de la
resú al causa 3000 morc.

1978 - Washington (i Stacc Ünicc): ol Senat Stadünindench al ratífega -per ü
stret màrgin de vocc- i Tratacc del Canal de Panamà, signacc intra Jimmy Carter
e Omar Torrijos, che, in acorde, ol 31 12 de 1999 chèst canal al passarà a mà
Panamense.

2004 - Madrid (Spagna): Zapatero al órdena la retirada imediata di mila tressent
soldacc Spagnöj destacacc al Iraq.

2004 - Süd-Àfrica Dani Pedrosa al debüta in la silendrada de 250 cc con öna
itòria al circüit de Welcom.



https://lmo.wikipedia.org/wiki/18_02

Ol dé 18 de febrér l'è 'l 49 dé de l'an del calendare gregorià; manca 317 (318
si l'an al è biseest) dé a finí l'an.

Ul dí 18 de febrér al è ul dí da pòost 49 dal an dal calendari gregurian; i
manca 317 (318 si l'an al è biseest) dí a finí l'an.

1923 - Barcelona: sa l'inaügüra ol stadi de Sarrià con la partida RCD Espanyol 4
- UE Sants 1.

1980 - Barcelona: se al presental pröm volum del Dissionare etimològich e
complementare de la lengua Catalana de Gjoan Coromines.

2006 - Barcelona: Öna manifestassiú convocada per la Plataforma Pel drecc de
decidir (piataforma per ol drecc de dessidí) la parcór Barcelona sotal lema Som
una nació i tenim el drecc de decidir (som öna nassiú e gh'em ol drecc de
dessidí), per domandá che se respet ol test de l' Statüt apröat per ol Parlament
de Catalunya

1898 - Mòdna: Al nass Enzo Ferrari, pilot italià e fondadur de la prestisiosa
fàbrega de vetüre Ferrari

2005 - Grozni (Cecènia): Yunadi Turchayev, cognossit come l'emir de Grozni,
líder independentesta cecé, fat fò per i forse cecene pro-rössI.



https://lmo.wikipedia.org/wiki/16_11

Ol dé 16 de noèmber l'è 'l 320 ( 321 si l'an al è biseest ) dé de l'an del
calendare gregorià; manca 46 dé a finí l'an.

Ul dí 16 de noèmber al è ul dí da pòost 320 ( 321 si l'an al è biseest ) dal an
dal calendari gregurian; i manca 46 dí a finí l'an.

1354 - l'Algher (Sardegna): Pere III ol Cerimoniós al conchesta definitivament
la sità.

2003 - Catalunya: se gh'i sélebra di elessiú al Parlament; CiU la adagna con 46
ses, seguida del PSC (42), ERC (23), PP (15) e ICV (9).

2005 - Brüssèl: Ol President de la Generalitat de Catalunya, Pasqual Maragall, e
de la Generalitat Valenciana, Francesc Camps, i parla ofissialament per la pröma
ölta in Català al Comitat di Resú d'Öròpa, gràssia al acorde signat l'istess dé
con l'ambassadur Spagnöl a la ÜÖ.

2005 - Girona: Ol vèscuf de Girona, Carl Soler, al denöncia int ü comünicat, col
söport del Consej presbiterial che i emisiú de l'emissora de ràdio de la COPE, i
denigra ol pòpul Català.

1904 - Londra (Anglatèra): John A. Fleming al patenta ol díode d'incandessensa o
vàlvula termojònica ch'al ía inventat basant-as in l'efet Edison, che Wiliam J.
Hammer, ü di inzegner d'Edison, al ía descobert ol 1883; chèst fat s'al
considera l'inissi de l'eletrònica.

2004 - Washington (i Stacc Ünicc): George Bush al nòmena Condoleezza Rice, fí
alura cunsejera de següressa nassiunala, nöa secretària de stat in süstitüssiú
de Colin Powel, ch'al ía dimissiunat ol dé pröma.



https://lmo.wikipedia.org/wiki/06_09

Ol dé 6 de setèmber l'è 'l 249 ( 250 si l'an al è biseest ) dé de l'an del
calendare gregorià; manca 117 dé a finí l'an.

Ul dí 6 de setèmber al è ul dí da pòost 249 ( 250 si l'an al è biseest ) dal an
dal calendari gregurian; i manca 117 dí a finí l'an.

1339 - mar d'Alborán, davant Ceuta: ü stöl Català mandat per Gilabert de
Cruïlles gh'al trà zò öna forsa navala Marochina.

1522 - Sanlúcar da Barrameda (Cadis, Andalusia): Juan Sebastián Elcano e i 17
òmegn che i è restàcc al mónt sö i 265 òmegn de la spedisiù del Fernão Magalhães
i rìa a bòrd del vascèl Vitoria a Cadis e i diènta i prim a circumnavegá la
Tera.

1620 - Plymouth (Anglatèra): i anomenacc pelegrí i salpa a bord del vassel
Mayflower in diressiú Nord-América.

1901 - Buffalo (stat de Nöa York, USA): a l'esposissiú Pan-Americana,
l'anarchesta Leon Czolgosz al feress ol president Wiliam McKinley, ch'al mörirà
in del zir de 8 dé.

1941 - III Reich: i autorità nazzi i obliga töcc i zödé de plö de 6 agn a portá
sura la roba öna stèla de David con la parola jude (zödé in Todèsch).

1972 - Munich (Baviera, Zermania): sich ativis·c del gröp teroresta Setember
Négher i seguestra e sassina 11 atlet e alenadur Israelià ch'i partissipàa int i
Zögh Olímpegh (massàcher de Münich).



https://lmo.wikipedia.org/wiki/05_05

Ol dé 5 de magio l'è 'l 125 ( 126 si l'an al è biseest ) dé de l'an del
calendare gregorià; manca 241 dé a finí l'an.

Ul dí 5 de magio al è ul dí da pòost 125 ( 126 si l'an al è biseest ) dal an dal
calendari gregurian; i manca 241 dí a finí l'an.

1959 - La soprano Maria Callas al fa la sò ünega réssita al teàter del Liceu de
Barcelona indóe la interpreta l'òpera "Il Pirata" del compositur italià Vincenzo
Belini.

1862 - Puebla de Zaragoza (Puebla, Mèssich): ol zeneral Zaragoza, al có del
esèrsit liberal Messicà, al trà zò i tröpe intervensiuniste Fransese ch'i fà·a
costat aj conservadur (bataja de Puebla).

1945 - Mauthausen (Alta Àustria, Àustria): i tröpe di Stacc Ünicc i líbera ol
camp de concentrassiú nazzi.

1818 - Trier (Prössia): Karl Marx, filòsof, economesta e sossiòlegh Öropé,
cognossit suratöt per la sò anàlisi de la Stòria in tèrmen de löta de classa.

1904 - Budapest (Ungària): Mór Jókai, scritur, periodesta e polítegh Ungares (n.
1825).



https://lmo.wikipedia.org/wiki/02_11

Ol dé 2 de noèmber l'è 'l 306 ( 307 si l'an al è biseest ) dé de l'an del
calendare gregorià; manca 60 dé a finí l'an.

Ul dí 2 de noèmber al è ul dí da pòost 306 ( 307 si l'an al è biseest ) dal an
dal calendari gregurian; i manca 60 dí a finí l'an.

1937 - Lleida (ol Segrià): l'aviassiú franchesta la bombardesa la sità e ghe la
causa tri sentenér de morc.

2005 - Madrid: ol Congress di Depütacc Spagnöl al apröa l'amissiú a tràmit del
nou Estatut d'Autonomia nöf Statüt d'Autonoméa per la Catalunya col söport de
töcc i gröp esset ol PP che, l'istess dé, al va a presentá ü recurs
d'incostitüssionalità.

1917 - Londra: ol miníster Balfour al fa pöblega la declarassiú che la proclama
ol söport Britànegh aj insendiamenc zödé a Palestina (Sionism).

2003 - Durham (Carolina del Nord, SÜA): la gesa episcopaliana la ordena ol pröm
vèscuf ch'al se recognuss omosessüal.

2003 - Georgia: se gh'i sélebra di elessiú legislatíe fraudolente ch'i provocarà
öna reölta, che la comportarà la dimissiú e l'esili del president Eduard
Shevardnadze ol 23 11.



https://lmo.wikipedia.org/wiki/02_05

Ol dé 2 de magio l'è 'l 122 ( 123 si l'an al è biseest ) dé de l'an del
calendare gregorià; manca 244 dé a finí l'an.

Ul dí 2 de magio al è ul dí da pòost 122 ( 123 si l'an al è biseest ) dal an dal
calendari gregurian; i manca 244 dí a finí l'an.

1808 - Madrid: se la prodüiss öna sölevassiú popülara contra i forse
napoleònieghe ocüpante che la descadena la Guèra del Franses.

1879 - Madrid: Pablo Iglesias al impülsa la fondassiú del Partido Socialista
Obrero Español (Partit Sossialesta Operari Spagnöl ).

1927 - Holywood (Califòrnia, SÜA): se la funda l'Acadèmia di Arte e Siènse
Sínematogràfeghe.

1953 - Amman (Zordània): Hussein ibn Talal, rei efetif del paes a partí del 11
08 de l'an anteriur, al ocüpa ol tron compint 18 agn.

1968 - Paris (Fransa): s'i passa i manifestassiú di stödenc cognosside come ol
"Mas Franses".

1989 - Madrid (Spagna): ol goèrn Spagnöl al ratifica la Convensiú öropéa per la
prevensiú de la tortüra e i tratamet inümà o degradanc.

1997 - Oviedo (Astúries, Spagna): l'equip sientífega d'Atapuerca la utegn ol
premi Prínsep d'Astúries d'investigassiú.

1998 - Brüssèl (Bèlzica): se la crea la Banca Centrala Öropéa per definí e
esegütá la polítega monetària de l'ÜÖ.

1885 - Holidaysburg (Pensilvània, SÜA): Elda Furry, Hedda Hopper, atura
Nord-americana e periodesta

1892 - Breslau, atüaal Wrocław (Slésia): Manfred von Richthofen, aviadur
Todèsch.

1935 - La Corugna (Galíssia, Spagna): Luis Suárez, futbolesta e alenadur Galech
de futbol.

1942 - Gant (Bèlzica): Jacque Rogge, president del Comitat Olímpegh
Internassiunal

1955 - Reggio Calabria (Itàlia): Donatella Versace, disegnadora de moda
italiana.

373 - Alexandria (Esit): Sant Atanasi, patriarca d'Alexandria e Dotor de la gesa

1519 - Le Clos-Lucé (Amboise, Val de la Loira, Fransa): Leonardo de Vinci,
sientífegh e artesta renassentesta italià.

1576 - Miranda de Arga (Navarra): Bartolomé Carranza de Miranda, vèscuf
navarres.

1912 - Santander (Cantàbria, Spagna): Marcelino Menéndez Pelayo, filòlegh e
crítich literare Spagnöl.

1997 - Locarn (Svízzera): John Carew Eccles, medi Australià e Premi Nobel de
Medesina



https://lmo.wikipedia.org/wiki/01_06

Ol dé 1 de zögn l'è 'l 152 ( 153 si l'an al è biseest ) dé de l'an del calendare
gregorià; manca 214 dé a finí l'an.

Ul dí 1 de zögn al è ul dí da pòost 152 ( 153 si l'an al è biseest ) dal an dal
calendari gregurian; i manca 214 dí a finí l'an.

2004 - Bagdad (l'Iraq): col vist-e-pias de l'ONU, ol Consel de Goèrn provisional
Irachià al nòmena ol mösölmà sünita Gazi al-Iawar nöf president del paes, daspus
de la renönsia d'Adnan Pacaci, considerat ol candidat di SÜA.

2004 - la Üniú Öropea: al entra in igur la targheta sanitària öropéa in 13 stacc
(Zermania, Bèlzica, Dinamarca, Slovènia, Spagna, Estònia, Finlàndia, Fransa,
Gréssia, Irlanda, Lössemburgh, Norwegja e Suéssia), che la permet a qual-se-ör
sitadí Öropé de resséf assistensa médica örzenta gratüita int i restade cörte in
stacc mémber diferenc de chèl de residensa.

1433 - Xàtiva (la Costera, ol Paes Valencià): Jaume II d'Urgell ol desfortünat,
forse sassinat per i fradéj del Magnànim, i infanc Gjoan, Enrich e Péir.



https://lmo.wikipedia.org/wiki/01_03

Ol dé 1 de mars l'è 'l 60 ( 61 si l'an al è biseest ) dé de l'an del calendare
gregorià; manca 306 dé a finí l'an.

Ul dí 1 de mars al è ul dí da pòost 60 ( 61 si l'an al è biseest ) dal an dal
calendari gregurian; i manca 306 dí a finí l'an.

1951 - Barcelona: la scumensa la " Greva di tram", come resposta a l'increment
del press del tram che ol goèrn Spagnöl ía apröat ol 19 12 del 1950.

1974 - Ol Pardo (Comunitat de Madrid, Spagna): ol consej di miníster presidit
per Franco al confirma la pena de mort per Puig Antich e Heinz Ches (che ol sò
nom real al era Georg Michael Welzel): i esegüta l'indomà a Barcelona e
Tarragona, respetivament.

1991 - Madrid: ol Tribünal Costitüssional Spagnöl posa mia di objessiú a
l'esigensa del cognussement del Català aj funsionare de la Generalitat de
Catalunya.

1993 - i Paes Català: ol press del líter de gasolina söper al ría a i 100
pessete.

2002 i munede e bijecc di valüde locale i desmet da circölá: l'euro al n'è
l'önega muneda da curs legal.

1493 - Baiona (Galíssia): la ghe ría la caravèla "La Pinta" daspus del pröm
viagg a l'América de Cristòfor Colomb.

1871 - Fransa: la cressent impopülarità e ol desaster de Sedan i pròvoca
l'abatiment de Napoleú III, ch'al scapa éa a Anglatèra.

1896 - Paris (Fransa): Henri Becquerel al descuvriss öna propietà nöa de la
matéria: la radioati·ità.

1994 - Öròpa: Suéssia, Àustria e Finlàndia si incòrpora come nöf sossi de la
Üniú Öropea: la sarà l'Öròpa di Quíndes.

2005 - Montevideo (l'Uruguaj): Tabaré Vázquez, adagnadur di elessiú del 31 10
del 2004, al tö possessiú come president del paes.

1870 - Barcelona: Eduard Fontserè i Riba, meteoròlegh e sismòlegh Català (m.
1970).

1852 - Petila de Aragó (Navarra): Santiago Ramón y Cajal, biòlegh Spagnöl, Premi
Nobel de Medesina (m. 1934).



https://lmo.wikipedia.org/wiki/Worms

Worms (Woms o Woams in dialett; Vormazia in italian storigh, del latin medieval
Vormatia/Wormatia; in latin classigh Borbetomagus o Civitas Vangionum; Vermayza
in giudee medieval) l'è ona città todesca cont ona popolazion de 79 727 personn
(dato del 31. Dic 2012).

Worms la se troeuva in del Land de la Renania-Palatinad, in del sud-ovest del
Paes. La fa minga part de on circondari. L'è traversada del Reno, e per quest la
partegn a la region del Reno-Neckar.

La città l'è stada fondada di Celta cont el nomm de Borbetomagus. In del primm
secol prima del Signor gh'è rivaa el popol di Vangion, che l'hann occupada (de
chì el vegn foeura el nomm roman de Civitas Vangionum). Ai temp di invasion di
Barbar l'è staa on centro di Burgond e di Alemann.

Col passà del temp l'è vegnuda on centro important anca per la vita religiosa
todesca; prima l'era consideraa vun di sitt indove eren succeduu on fracch de
stori del ciclo di Nibelungh; poeu l'è stada ona sede vescovil. A Worms gh'è
staa faa on bell poo de accordi politigh: in del 1122 l'imperador Rich V de
Sassonia e 'l papa Callist II hann faa la pas in la lotta di investidur di
vescov (el papa l'avaria eleggiuu i vescov, l'imperador gh'avaria daa i podè
civil); in del 1519 l'è diventada ona città libera; in del 1521 l'imperador
Carlo V l'ha ciamaa i princip todesch per ciappà ona quai decision sora i idei
del Luter, che l'era staa invidaa a toeu part a la riunion (ona dieta): in la
dieta i sò idei hinn staa condannaa, ma lù l'ha refudaa de desmett de cuntài sù
in gir. In quell secol chì Worms l'è 'gnuda protestanta anca lee.

In del 1743 (13 de settember) gh'è staa faa on trattaa tra i Savoia, i Austriegh
e i Ingles contra i Frances. Duranta la Segonda Guerra Mondial l'è staa traa giò
squasi tutt el centro storigh, asca el vegg domm romanigh.

A Worms a gh'è anca el cimiteri giudee pussee vegg d'Europa e ona granda
sinagoga romaniga (del 1034).



https://lmo.wikipedia.org/wiki/World_of_Warcraft

World of Wacraft (o abreviad anca 'me WoW, lombard: mond di arts de la guera) a
l'è un videojoeg fantasy 3D MMORPG online, desvelupad de la "Blizzard
Entertainment". Nunc, g'en plussee de 12.000.000 de cunts ativ. A l'è ambientad
ind el mond de "Warcraft", qe a l'è nassud cont la publegazion de tri olter
joeg, semper desvelupads de la Blizzard (Warcraft, Warcraft II, Warcraft III).

Ind el mond de Warcraft, a g'en qater continents principai: "Eastern Kingdoms",
"Kalimdor","Northrend" e "Pandaria". Tuts i qater i se troeven ind el mond de
"Azeroth". Poei al g'è anca un olter pianeta, qe a l'è stad metud dent cont una
espanzion ciamada The burning Crusade.

Ind el mond de World of Wacraft a g'en un frac de creadure e raze. El joegador,
al poel çernir tra Orc, Tauren, Troll, Elf de la Nocc, Uman, Non-morts, Nan, Elf
del Broei, Gnom e Draenei. Qele raze qì en despartide in du congrege: "The
Alliance" e "The Horde".

G'è de dir anca qe per el sistema de talents, q'i en tri per ogne class, g'en in
tut 52 specializazion de class deverse tra lor.

Dopo haver-g çernid una raza, un joegador al passa a la çernida de la class. In
tut, a g'en noevanta-cinq nivel, e quand un joegador al riva al nivel des, al
poel decider de çernir un "talent": in tut en tri per ogne class. Per nar su de
nivel, besoegna guadagnar esperienza (EXP) cont i "quest" (mission). I se poel
anca far di mission in grupp (party): qì g'hem tan moeds de jugar, 'me i
"dungeon", i "raid", "battleground": tuts qei joeg qì en despartids in du
manere: "PVP" (se joega contra i olter) e "PVE" (se joega contra i "NPC": a l'è
un nemic controlad del computer).

World of Warcraft l' è sortid ind el 2004. De qel mument lì, i en stade fade su
qeste espansion qì a segutar:



https://lmo.wikipedia.org/wiki/Veneto

El Veneto l'è ona region de l'Italia del nòrd, che la confina a sud con la
Emilia-Romagna, a nòrdest cont el Friul, a nordòvest cont el Trentin-Sud Tiroeu
e a nòrd, per on tocchell con l'Austria; a est l'è bagnada dal mar Adriatigh. El
gh'ha ona superfis de 18.239 km2 e ona popolazion (al dicember del 2011) de
4.956.146 abitant. L'è spartii in sett provinz e 581 comun. El president l'è el
Luca Zaia.

La pù part del territòri l'è costituida da la part pussee bassa de la Pianura
Padana, percoruda dal Po, da l'Adis, dal Brenta, dal Bacchiglion, dal Piav e da
on quaj alter fiumm pussee piscinin; in su la còsta la se troeuva la laguna
veneta. A nord de la pianura gh'è ona zenta de montagn bass e ronch, che la
saria la zòna di Prealp venet; pussee ammò a nòrd, praticament domà in de la
Provincia de Belun, el Veneto al pòrta via on tòcch de la cadena di Alp, con
montagn che riven a pussee de 3.000 meter (hinn famos i Dolomit).

A diferenza del Piemont e de la Lombardia, in Veneto gh'è minga ona città tant
pussee granda dij alter, ma gh'hinn tanti città minga tròpp gròss spantegaa ben
in sul territòri. El capp-loeugh regional l'è la città de Venezia; i alter
capp-loeugh de provincia hinn Verona (granda quasi comè Venezia), Padoa,
Vicenza, Trevis, Rovigh e Belun. Paesòtt important, anca se gh'hann minga ona
soa provincia, hinn Schio, Coneglian, Legnagh, Vittòrio Veneto, Miràno, Chioggia
'e Mira .



https://lmo.wikipedia.org/wiki/Uni

I Uni i éra 'n pòpol nòmade de l'antichità, uriginàre de l'Asia centrala,
cumparìcc sö la scéna europèa a cumincià del sècol IV dòpo del Signùr.

I g'ha ìt 'na part emportànta endei scunvulgimèncc ligàcc a le grande migrasiù
che g'ha portàt a la fì del Impér Romà d'Ucidènt e col sò sovrà piö 'mportànt.
Atila, i è stacc bù de mèter en pé 'n impér che nàa de l'Azia centràla enfìna a
l'Euròpa centro-orientàla. Töt chèsto impér isé grant el scamparà mìa tat dòpèo
la mórt de Atila e i sò disendèncc e söcesùr i ocüparà divèrse zòne de l'Euròpa
orientàla e de l'Azia centràla 'ntra el sècol IV e 'l sècol VI.

A stà a chèl che g'ha lasàt scriìt el stòrich Jordanes, I Uni i g'harès pasàt el
Volga e doca i sarès riàcc en Euròpa endèl 374 , e a minài l'ìa en càpo ciamàt
Balamir. I g'harès sotamitìt i Alani, en pòpol che abitàa el nòrt del Càucazo, e
piö tàrde i Ostrogoti. L'entràda dei Uni la g'ha proocàt töta 'na filéna de
migrasiù de pòpoi e de conseguènsa de invaziù de teretóre de part de pòpoi che
se spostàa per mìa éser sotamitìcc. I Visigòti i envadarà el teretóre del Imper
Romàno endel 376 e póch piö tàrde i Alani i farà estès.

Entùren a l'an 400, i Uni i éra padrù de 'n teretóre che nàa dei Carpàsi ai
Ùrali. A chèl tép là i éra dividìcc en tré órde goernàde de tré fredèi: Ruga,
Moundzouk e Oktar. Du fiöi de Moundzouk, Bleda e Atila, i ciaparà el pòst del
pàder, ma el segónt el fenesarà per eliminà 'l prim e 'l deentarà el sovrà ünich
dei Uni. El se stabelesarà en Panònia e de lé 'l vambiarà le sò cunquiste endèl
441. El se spuciarà enfìna en Galia ma dòpo la scunfìta endela Batàia dei Camp
Catalàunich del zögn del 451 el dozarà ritiràs. El metarà a fèr e föch el
teretóre de l'Italia setentriunàla l'an dòpo ma pò a de lé el se ritirarà dòpo
ìga encuntràt el papa. Dòpo la mórt de Atila endel 453, l'impér dei Uni el se
desfànta en póch tép. El sò prim fiöl, Ellac, l'è stat copàt dei Ostrogoti e dei
Gepidi endel 454. I Uni alùra i g'ha ripiegàt envers le pianüre de la Rüsia.
Dengizich, 'n óter fiöl de Atila, el g'ha atacàt l'Impér Romà d'Oriènt ma l'è
stat copàt pò a lü endel 468. Piö tàrde i Uni i se spartarà en dò fasiù rivài, i
Kutrigur e i Uturgur.



https://lmo.wikipedia.org/wiki/Sus_scrofa_domestica

Sus scrofa domestica l'è 'l nòm scentìfich del sì (ciamàt apò porsèl o ròi; en
bergamàsch sunì, porsèl, ciù, cì; en insübregh: purscèl o nimàl). L'è 'n mamìfer
artiodàtilo de la famìa dei Suidae. L'è 'n animàl demestegàt e leàt fò de l'òm
per la sò alimentasiù, tat che la sò càrne l'è la piö cönsömàda del mónt, a part
di Giüdee e Müsulman che retegnen 'l porsèl "bròdegh" e alura 'l mangen mia.

Del porsèl 'l se càa föra de tüt (carna, brassòl, tripa, pansèta, etc., ma
suratüt 'l persüt e 'l speck.

L'è stat demestegàt presapóch 5.000÷10.000 agn fà, divèrso tép dòpo de i ovini
(pére, càvre, ecc.) e dei bovini (àche, ecc.).

L'è 'mparentàt strèt del cinghiàl ma par che sàpe mìa 'l sò disendènt dirèt ma
piötòst del sì salvàdech che 'l s'è separàt geneticamènt del cinghiàl amò 'ndèla
preistória.

Al dé d'encö se 'l tróa 'n pó 'n töt el mónt. La prudusiù mondiàl de porsèi
endèl 2003 l'ìa de 955,5 miliù de ezemplàr: 577,2 miliù 'n Asia, 198,8 miliù 'n
Euròpa, 93,5 miliù 'n Amèrica del Nòrt, 59,5 miliù 'n Amèrica del Sud et 27,5
miliù 'n Africa-Oceania (Australia suratöt). La prudusiù mondiàl l'è 'n progrsiù
cuntìnua e se stéma che 'l sò tas de créscita l'è 'ntùren al +15% a la fì del
2012.



https://lmo.wikipedia.org/wiki/Sp%C3%ACciula

La spìciula o bicicleta l'è un mezz de trasport a du röd che la va inanz cun la
propülsion müsculara de l'om. L'è faia da un telar indè che gh'è tacaa un
sistema mecanich che 'l permet la trasmission de la putenza a la röda mutris. La
röda la gira per via de la forza esercitaa sura i pedal, che la vegn trasmetüü
al pignón per via d'una cadena.

El disegn e la cunfigürazión basilara de la spiciula l'è cambiaa poch dal prim
mudel de trasmissión a cadena del 1885. La paternidà de la spiciula l'è atribüii
al barón Carl von Drais, un inventur tudesch. El so artifat, pütost rüdimentari,
l'è del 1817, e 'l nava inanz pugiand in pee alternativament ins al söl.

Giamò da la so introdüzion in Europa int el XIX secul, la spiciula la gh'ha avüü
un impat fess fort sia ins la cultüra che ins l'indüstria. Al dì d'incö gh'è
pressapoch 800 milion de spiciul in gir per el mond (i püssee tant in Cina),
druvaa sia cume mezz de trasport principal che cume veicul da hobby.

La spiciula da muntagna, mej cugnussüü cun l'inglesism mountain bike, l'è
disegnaa per andà ins i straa malmiss. La gh'ha un sistema de cambi cun tanti
marc (de solit püssee de 20), i gum largh, e i röd cun i serc rinfurzaa.

La diferenza intra la spiciula da om e quela da dona l'è la pusizion del tübi in
sima del telar. Quand che i donn i hann tacà a girà in spiciula, l'eva 'l periud
che i meteven sü la soca longa, e donca i custrütur de spiciul i hann cambià la
pusizion del tübi da urizuntal a diagunal per fà insì che 'l sia püssee facil
per la dona setàss zü ins la sela. Al dì d'incö i spiciul da dona i gh'henn in
tüt i varietà: da muntagna, da cità, da cursa, e.i.v.

La spiciula da cursa l'è faia in manera da vess püssee svelta d'una spiciula
nurmala, cun i röd püssee sutil, un telar alegerii (presempi fai in alümini o
fibra de carboni), e 'l manübri bass fat a còren. I spiciul da cursa i gh'hann
de andà adree al regulament de l'Ünion Ciclistega Internaziunala (UCI). I telar
püssee linger, fai de carboni e titani, i riven a pesà anca manch d'un chilo.



https://lmo.wikipedia.org/wiki/San_Gal_(SG)

San Gal (en todèsch: Sankt Gallen (Jutt·infurmaziòn); en fransés: Saint-Gall; en
italià: San Gallo; en romàncio: Son Gagl) l'è 'na cità svìsera del distret
eletural (Wahlkreis) omònim. L'è la capitàl del Canton San Gal.

La cità la s'è furmàda 'ntùren a l'érem de San Gal, fondàt endèl sècol VII. Al
dé d'encö l'è 'n aglomeràt ürbà de che 'l comprènt presapóch 160,000 abitàncc e
'l reprezènta 'l cèntro principàl de la Svìsera orientàla.

La cità la se tróa 'na altèsa de 75 meter sura 'l leèl del mar e la cunfìna coi
cümü de Eggersriet, Gaiserwald, Gossau, Herisau (AR), Mörschwil, Speicher (AR),
Stein (AR), Teufen (AR), Untereggen, Wittenbach. La popolaziun l'è in magioranza
de lengua todesca.

L'atrasiù pricipàl de la cità l'è l'abasìa (Abasìa de San Gal) che l'è 'nserìda
'ndèl patremóne mondiàl de l'UNESCO. En particolàr, de prìma 'mportànsa l'è la
bibliotéca che la conté lìber che risàl enfìna al sècol IX.

La cità de San Gal la g'ha 'na média de 144 dé de àiva o néf a l'an per 'na
média de 1248 mm de precipitasiù. El més piö piöùs l'è chèl de óst (condèna
média de 155 mm), però 'l més con piö tacc dé piöùs l'è chèl de màgio, condèna
média de 14.3 dé piöùs ma apéna 134 mm de média de precipitasiù.

El més piö sèch l'è febrér con 64 mm de média de precipitasiù distribüìcc sö
13.5 dé.



https://lmo.wikipedia.org/wiki/Saint-Pierre-et-Miquelon

Saint-Pierre-et-Miquelon l’è ün arcipelàch fransés che l’ se tróa in del
Atlàntech 25 km a mesdé de l’isola de Tera Nöa. Al dé de ‘ncö l’è öna coletività
d’óltre mar, ma prima l’éra öna coletività teritoriala a statüt ispeciàl e prima
amò ü dipartimènt d’óltre mar; l’è chèl che l’rèsta de la Nöa Fransa.

L’arcipelàch l’ gh’à ‘n töt òt ìsole: i trè ìsole piö ‘mportante i è chèle de
Saint-Pierre ‘ndóe la stà de cà ol 90% de la zét, de Miquelon e de Langlade, che
dal 1783 i è tacade ‘nsèma da öna striscia de sabia, da ün istmo. Gh’è pò di
isolète e isolòcc picinì e sènsa zét.

L’è stacc ciamàt isola de Saint-Pierre dal navigadùr Jacques Cartier che l’è
pasàt de ché in del 1536. L’arcipelach l’èra öna base dovrada da i pescatùr
Normann, Breton e Basch e chèsto legàm istòrech l’è amò testimoniàt al dé de
‘ncó da la bandèra de Saint-Pierre-et-Miquelon che la gh’à dét l’Ikurriña basca,
la bandèra bretone e chèla normana co i leù rós.

Öna próa de chès-ce ligàm istòrech l’è pò ‘n del nom Miquelon che l’ vé dal
Basch e l’è la manéra de tradüs ol nòm Michél, menimà Langlade l’è öna contrasiù
del nom l'île à l'Anglais, isóla di Inglés, dezà che per ‘mpó de tèp
Saint-Pierre-et-Miquelon l’è stacia sóta i Inglés.

Ol Censimét del 2009 l’à rilevàt 6.345 abitàncc, 5618 i stà de cà sö l’ìsola de
Saint-Pierre e 698 sö chèle de Miquelon e Langlade.

Ol tép l’è frècc e ömet ach se l’è mitigàt dal ucéan, isé d’invèren l’fiòca tat
e la temperadüra la và mai sóta i méno 10 e d’estàt la temparadüra média l’è de
16 gradi.



https://lmo.wikipedia.org/wiki/Riu_di_Amazzun

El Riu di Amazzun (Purtughes: Rio Amazonas) l'è un fiüm de l'America del Süd;
l'è 'l segund del mund per lünghezza, cun 6.400 km de curs (el primm l'è 'l
Nilu), ma 'l primm del mund per larghezza e purtada de acqua. In de la stagiun
piuvusa, la sò purtada la pò anca tucà i 300.000 m³/s; el porta inscì tanta
acqua dulza inver l'Ucean Atlantich che, in curispundenza del punt indueve el se
trà dent in mar, anca a chilometer in del mar avert l'acqua l'è ammò inscì dulza
che la se pò bev. L'è anca el prim del mund per dimensiun del basin: 6.915.000
km², saria a dì el 40% de l'area tutal de l'America del Süd.

El fiüm el nass in di And del Perü, a quasi 5.600 meter de quota, in del Nevado
Mismi; l'acqua che la ven dal Mismi la se büta dent in del Riu Apurimac, che 'l
và pö in del fiüm Ucayali che dopu el cunflüiss in del Marañon a furmà el Riu di
Amazzun ver e propi. Furmalment, a dì la verità, el toch tra chì e la cunflüenza
del Riu Negher el se ciama Solimões. Dopu che l'Ucayali e 'l Riu Apurimac se
meten insema, el fiümm el cumencia a cur in del gigantesch basin amazonich.
Chichinscì el fiüm el cur adasi, cunt una pendenza minima (Manaus, a 1.600 km da
la buca del fiümm, l'è dumà a 44 m s.l.m.); la prufundità media del fiüm l'è de
40 meter, cunt un massim de 60 in curispundenza de la stregia de Obidos.

El fiüm el se svöja dent in de l'Ucean Atlantich, cunt un estüari largh fin a
250 km (330 se se cunsidera anca quel del Tocantins; dent in del sò estüari la
se tröva l'isula de Marajò, granda cume la Danimarca.



https://lmo.wikipedia.org/wiki/Reykjavik

La citaa de Reykjavik l'è la capitaal e la citaa püssee pupulada de l'Islànda;
la sa tröva in sü la Baja de Faxaflòi, in del südovest de l'isula. In de l'ann
2005, la gh'era 114.800 abitaant, anca se cunt la sò area metrupulitana la riva
a quasi 190.000.

Ul sò nòmm al vöör dì Baja de la fümera, vist la presenza de surgeent còolt in
de l'area inturnu.

La citaa l'è stada prubabilmeent fundada da Ingólfur Arnarson inturnu a l'ann
845 e praticameent fin al sécul XVIII l'era staa un paesinn de pescaduur e
cuntaditt. Inturnu al 1750 al cumencja un cicinin de svilüpp indüstriaal
(indüstria furestaal, pesca, minieer de zuulf, custrüzziun de naaf). In del 1845
l'è staa spustaa ul parlameent islandees, l' Althingi, cha fin da l'ann 930 al
surgeva a Thingvellir. In dii ann '20 e '30 la citaa la s'è svilüpada cumé
center de pesca; in de la segunda guèra mundiaal l'è stada ucüpada in d'una quaj
ura da i aleaa, ca g'ann pöö fundaa dü aerupoort. Ul gròss de la sò pupulazziun
de adess a l'è rivaa in dii ann dopu la guèra, quand la citaa l'è diventada meta
de un muntun de gjuvin imigraant da i campagn de tüta l'Islànda, svujaa da
l'emigrazziun pruvucada da la mecanizazziun (e cunsegueent disücupazziun) de
l'agricultüra.



https://lmo.wikipedia.org/wiki/Ramones

I Ramones eren un grüp american cunsideraa de spess el prim grüp punk. El grüp
el s'è furmaa a Forest Hills, Queens, New York, in del 1974. Tücc i member
dupraven el cugnòm "Ramone" 'me suranòm, anca se nissün de lur al se ciamava
inscì. In tüta la cariera hann faa 2263 cuncert in 22 agn. In del 1996, dopu
d'un tour al festival Lollapalooza, hann desmetüü de sunà. Tüc i member
fundadur, el Joey Ramone, el Johnny Ramone e'l Dee Dee Ramone a hinn mort. I
Ramones hin staa i prim a tacà sü a sunà canzun e toch de müsega bei cürt, lungh
dumà vün - düü mignüü, trii mignüü al pü. In quij temp lá l'eva in voga sunà
toch de müsega che finissen pü, 'ma peresempi, Stairway to Heaven, Bohemian
Rhapsody, e.i.v. Gh'han faa anch un film in del 1979 ciamaa Rock 'n' Roll High
School indua gh'è i Ramones che suna. Anca se hinn staa vün di grüp püssee
impurtant e inflüent de semper, hann minga avüü un grant sücess cumercial in di
USA: dumà la racolta Ramones Mania l'ha vingiüü el disch dor. El 18 mars del
2002 i Ramones i hann metüü in de la Rock and Roll Hall of Fame.



https://lmo.wikipedia.org/wiki/Pok%C3%A9mon

Pokémon (ポケモン Pokemon) l’è una serie de videogioch giapunesa fada sö ind el 1996
del Satoshi Tajiri e püblicada de Nintendo. I protagunist dela serie i henn di
muster imaginari ciamaa Pokémon. El grand sücess dela serie in tüt el mund l’ha
purtaa ala creaziun de anime, film, manga, un giögh de carte culeziunabil, liber
e tant gadget.

El nom l’è un compost apologich, l’è de dir che l’è furmaa da dü parol ingles:
Pocket Monster ('ポケットモンスター'Poketto Monsutā, «muster de sacocia»). Ind el
principi, la cuntraziun gh’era per la dimensiun picinina del scherm del Game
Boy: defatt duveva vess “Pockemon”, cume è pussibil videe ind el giögh de carte
e nell’anime. A bun cünt s’è sernii de de tö via la “c” per evitaa cunfüsiun e
anca per ragiun cumerciai ligaa al’esistenza de Monster in my pocket. Ind el nom
gh’è la litera acentada “é” minga per indicaa i acent, che gh’henn no in ingles
e nianca in giapunes, ma per faa diferenza da la parnunzia, per esempi, del verb
ingles “to poke”, e per faa videe che la “e” de Pokemon l’è minga muta.

I videogiögh de Pokémon han vendüü, al 2009, püssé de 190 miliun de copi. Ind el
2010, dumaa in Giapun, i henn staa vendüü püssé de 5 miliun de copi de Pokémon
Versiun Negra e Versiun Bianca.



https://lmo.wikipedia.org/wiki/Pisa

Pisa (Pisæ 'n latì; Pise 'n fransés) l'è 'na cità italiàna de la regiù de la
Toscana, capolöch de la pruvìncia omònima. La g'ha presapóch 87.696 abitàncc
(dàto ISTAT del agóst del 2009), 'na superfìce de 185 km² e 'na densità de 474
ab./km².

El cümü de Pisa 'l cunfìna coi cümü de Cascina, Collesalvetti (LI), Livorno
(LI), San Giuliano Terme.

Scàvi archeològich recènti i g'ha fat saltà fò 'n pórt de fiöm de dimensiù
'mportànte de época romàna. En chèst scàvi gh'è stat troàt 'na trintìna de
'mbarcasiù de modèi diferèncc, vergöne de chèste 'n stàto de conservasiù amà bù
e co la mercansìa che le trasportàa. Chèsto fat l'è stat pusìbil per vìa dei
sedimèncc deposzitàcc endèl cors dei sècoi del fiöm Arno. Vint sècoi fà,
l'estuàrio del Arno 'l se troàa a 4 km del mar e chèsto 'l fàa delpórt e lpiö
grant pórt dei rRomani, engualàt per emportànsa apéna de chèl de Ostia, arènt a
Roma; Al dé d'encö la cità la se tróa a 17 km del litoràl. El pórt el se troàa
sóta la stasiù dei tréni de San Rossore.

Pisa piö tàrde, entùren a l'an Mìla, l'è stàda 'na repüblica marinàra e 'nsèma
Gènova e quach óter aleàcc la g'ha cuntribüìt a casà vià i saracéni, ai quài la
g'ha cunquistàt la Còrsica e la Sardegna, e chèsto lel g'ha pirmitìt de controlà
el mar Tirreno. En sècol piö tàrde Pisa la riàa a cunquistà apò a le ìzole
Baleari.

Pisa, la rìa al màsimo del splendùr 'ntr 'l sècol XII e 'l sècol XIII, quan che
le sò 'mbarcasiù le controlàa el Mediteràneo ocidentàl. La rivalità 'ntra Pisa e
Gènova l'è crisìda 'ndèl sècol XIII e l'è culminàda 'ndèla batàia navàl de la
Meloria (1284), che la g'ha segnàt el prensépe del declìno de la potènsa pizàna,
co la rinùncia de Pisa a ògna pretéza sö la Còrsica e co la cesiù a Gènova de
'na part de la Sardegna (1299).



https://lmo.wikipedia.org/wiki/Papua_N%C3%B6va_Guinea

Papua Növa Guinea (Papua New Guinea in ingles; Papua Niugini in tok pisin) a l'è
un paes de l'Uceania.

A l'è tacaa a ovest a l'Indunesia. La capital a l'è Port Moresby. La gh'ha una
süperfiss de 462.840 km² e una pupulaziun de pressapoch 5.887.000 abitant.

La Papua Növa Guinea la se tröa per la püssee part in de la metà urientala de
l'isula de la Növa Guinea, ma la gh'ha dent anca alter isul piscininn de l'Ucean
Pacifich. In de l'altra metà de la Növa Guinea a gh'hinn i pruinc indunesiann de
Papua e de Papua Ucidentala. El pais a l'è staa minga espluraa cumpletament. A
l'è pussibil che in di zonn püssee dent de l'isula ghe sien di pupulaziun, piant
e besti che se cugnussen minga.

El toch setentriunal del paes a l'è staa un pussediment de la Germania del 1884
fina a la prima guera mundiala, quand che l'ha ucüpaa l'Australia, che del 1904
la ministrava giamò, per cünt del Regn Ünii, el toch meridiunal. In del 1975 el
paes l'ha utegnüü l'indipendenza.

Papua Neuva Guinea a l'è vün di paes cunt la püssee granda diversità de cultür:
a gh0'hinn püssee de 850 lenguv indigen, ognidüna d'un grüp etnich cun la sò
cultüra tradiziunala. Dumà el 18% de la pupulaziun la viv in di cità. I lenguv
ufiziaj a hinn l'ingles, el tok pisin e l'hiri motu.

Papua Növa Guinea (nom ufizial: Independent State of Papua New Guinea /
Independen Stet bilong Papua Niugini) a l'è un regn del Commonwealth e la regina
a l'è Elisabeta II del Regn Ünii. El Prim Minister a l'è el Michael Somare (del
2002).



https://lmo.wikipedia.org/wiki/Pan

El pan (lombard oriental: [pa]) l'è on mangià tra i pussee comun e important in
del mond. A l'è on impast de farina (de solet de forment, però di voeult anca de
seghel, de mej, de formenton, etc.) e acqua, che 'l vegn lassaa fermentaa, levaa
(di voeult in d'ona stua) e poeu coeus in d'on prestin. Dopo el vegn faa su e
confezionaa in maner diferent, e despess ghe vegn giontaa anca ingredient
regionai. In tra i pan lombard a troeuvom la michetta (o rosetta), tipega de
Milan, ma ghe n'è tanti alter. El gh'ha on post fondamental in de la tradizion
ocidental 'me component primari de la limentazion: inscì tant che 'l termen
medemm el pò devegnì sinomen de "mangià, aliment". Per esempi, basta domà pensà
a Mattee (6:11), ciovè: Dann incoeu el nost pan de tucc i dì.

I ricett pussee spantegaa preveden pu o manch dò part de farina de forment e
vuna d'aqua, on poo fresch e on poo che vegnen de 'n impast precedent (levaa
natural, o anca de birra), ma ghe n'è anca con la farina de carlon o de seghel.
Despess 'me condiment el vegn doperaa la sal, ma anca l'oeuli, el buter e alter
grass. On alter lavorà che 'l muda despess l'è la forma.

La parolla pan la riva del latin panis, con l'istess significaa. El termen el
troeuvom in tutt i lengov romanz (italian pane, rumanc pan, frances pain,
spagnoeu pan, portoghes pão...).



https://lmo.wikipedia.org/wiki/Oeugg

L'oeugg (variant: [œtʃ] in lecches e brianzoeu, [etʃ] in tesines alpin, [otʃ] in
cremasch e cremones, [øʎ] in di dialett de l'alta Valtolina) l'è on orghen
sensorial, che 'l partegn a l'aparaa visiv. El serviss per ciappà di informazion
in su l'ambient intorna a travers la lus. El manda si segnai a travers el gnerv
ottegh al cervell. In de l'omm l'oeugg l'è bon de ciappà tucc i color con l'onda
de frequenza in tra 400 e 700 nm (donca minga i infraross e i ultraviolett).
Alter esser vivent a gh'hann di oeugg che ciappen ond de frequenza diferent. I
insett e i crostacei gh'hann oeugg compless, formaa de alter oggitt pussee
piscinitt. I ragg de lus creen di imagin singoi, che vegnen mettuu compagn per
soraposizion, compagn d'on mosaich: quell sistema chì però l'è minga bon de toeu
tucc i detali, anca se 'l ciappa anca i moviment pussee piscinitt. A gh'è alter
besti, tant 'me la sciguetta, che hinn pussee bon de vedè de nott, perchè
gh'hann on numer pussee grand de cellul de la retina che lavoren anca con poca
lus.

L'oeugg de l'omm a l'è compless e bon assee. El se troeuva in de la cavità
ocular, in del crani, e 'l se pò spartì foeu in d'ona part denanz e on'altra
dedree. Dedree ghe partiss el gnerv ottegh, che 'l se origina in del bulb cont
ona diramazion. Denanz a gh'è 'l center del popoeu (on bus negher che 'l toeu su
i ragg) e l'iride (ona membrana muscolar che la strensg e la slarga la pupilla a
segonda de quanta lus la gh'è e che l'è colorada). El popoeu e l'iride hinn
proteggiuu de la cornea. Per difend l'oeugg a gh'è anca di liquid compagn di
lagrem.

La parolla oeugg la riva del latin oculus, con l'istess significaa. La se
troeuva in tutt i lengov romanz (italian occhio, frances œil, spagnoeu ojo,
piemontes euj, ligur euggio, venezian ocio, forlan voli, aragones uello, catalan
ull, galizian ollo, sardegnoeu ogu, normann yi, ocitan uèlh, romen ochi,
portoghes olho, sicilian occhiu, napoletan uocchio, valon ouy, asturian güeyu).
L'è ona radis comuna anca ai lengov germanegh (cf. ingles eye, todesch auge...)
e a on bell poo de lengov slav (bieloruss voka, serbocroatt oko...).



https://lmo.wikipedia.org/wiki/N%C3%ACsa

Nisa (en fransés Nice; en ucità e 'n català Niça; en piemontés Nissa Marìtima;
en lìgure Nissa; en italià e 'n todèsch: Nizza; en spagnöl Niza; en polàch
Nicea; en latì Nicæa; en gréch Νικαία/Nikaía; en russ Ницца) l'è 'na cità de la
Frància meridiunàla che la g'ha 344 064 abitàncc, quìnta piö grànda de töta la
Francia, e cèntro principàl de la Còsta Azzurra (Côte d'Azur). La fà part de la
regiù Provence-Alpes-Côte d'Azur e del dipartimènt de le Alpi Marìtime.

L'è póch delóns de la frontiéra co l'Itàlia e del pónt de vìsta geogràfich la fà
part del bacìno idrogràfiche del fiöm Var, cunsideràt part de la regiù fìzica
italiàna. Chèsta puzisiù de cunfì la g'ha fat en maniéra che Nìsa la pasès de
spès de 'na duminasiù a l'ótra: l'è stàda cità de la Provènsa pò l'è pasàda sóta
i Savoia endèl 1388 e piö tàrde al Regn Sardo-Piemontés. Cunquistàda del
Napuliù, la tùrna sóta i Savoia dòpo che chèsto el g'ha perdìt le sò guère. La
tùrna a deentà franséza ai 14 de zögn del 1860 dòpo de 'n plebiscìto contestàt e
boicotàt dei sustignidùr de la permanènsa sóta 'l Regn Sardo-Piemontés. Ai tép
dei Savoia l'ìa ciamàda uficialmènt Nizza Marittima per mìa cunfundìla co Nizza
Monferrato.

Postàda 'ntra 'l mar e i mucc, Nìsa la pöl sfrötà dele atratìve natürài
emportànte. El turìsmo, el comèrcio e l'aministrasù püblica i è le atività
econòmiche piö 'mportànte de la cità. Nìsa la g'ha l'è segónda per capacità de
ricesiù e ògna an l'è vizitàda de 4 miliù de turìsti.

El sò aeropórt l'è 'l tèrs de töta la Frància dòpo i du de Parìgi (Paris-Orly e
Paris-de-Gaulle).

La cittaa de Nizza la vegn foeura de duu insediament assee important de
l'antichitaa, l'empori grecch de Nikaia (latin: Nicæa), fondaa nel 250 A.C. dai
abitant de Massalia, e 'l center roman de Cemenelum, assee important per 'vègh i
Term e on stadi.

Apos de l'Ann Milla Nizza la fa part de la Contea de Provenza. L'è on port de
ona quai importanza ma de sigur manch de Marseja, de Tolon e finna de Antiba. I
rivolgiment polìtegh de la Contea de Provenza fann sì che a la fin, nel 1388, i
nissard ghe fann att de dedizion al Duca de la Savoia per vess proteggiuu. In
quell moment, a stà a ona stima, a Nizza gh'è 4.250 abitant, on terz del 1340 a
cunt de la Pesta Negra de quarant'ann innanz.

La cittaa la viv insemma a la Savoia in de l'istessa entitaa polìtega infinna al
1860, anca se per dò volt la farà part de la Francia: la prima cont el Luis XIV,
la segonda cont el Napoleon I ch'el annett la Contea de Nizza e la ciama
"Departiment di Alp Marìttim". El passagg dal Regn de Sardegna a la Francia in
del 1860 l'è preceduu da on referendum, cont el 99% di elettor nizzard (mas'c
adult) che scernissen la scheda per l'annession (anca se l'è stada ona votazion
dubbia, piena de sospett de broj). La cittaa la resterà on bel poo oggett di
rivendicazzion nazzionalistegh italian, ma apos de la Segonda Guerra Mondial de
rivendicazzion compagn ghe n'è staa puu. In cambi, gh'è di organizzazzion
identitari 'me Nissa Rebela che voeuren l'indipendenza de la Contea de Nissa da
la Francia, o almanch ona gran autonomia.

La lengua nizzarda (lou nissart) l'è ona lengua che la somija on bel poo a
l'occitan e ai lengu del Nord Ovest de l'Italia, cont ona gran influenza de
l'italian letterari e, in di ultemm temp, del francés.

La canzon de Nissa la se ciama "Nissa la bella" e la sò prima strofa la fa
inscì: O la miéu bella Nissa / Regina de li flou / Li tiéu viehi taulissa / Iéu
canterai toujou. / Canterai li mountagna / Lou tiéu tan rique decor / Li tiéu
verdi campagna / Lou tiéu gran soulèu d'or..., che voltaa in lombard voeur dì:
"O la mè bella Nissa, regina di fiór, mi cantaroo semper i tò vecc tecc.
Cantaroo i montagn, el tò paesagg inscì ricch, i tò campagn (inscì) verd, el tò
gran sô de or".

A Nizza gh'è nassuu el Giusepp Garibaldi, vun di pussee important patriotta
italian, ma anca di alter patriota minor, compagn de l'Augusto Anfossi.



https://lmo.wikipedia.org/wiki/Muhammad_Ali

Muhammad Ali, nasìt col nòm de Cassius Marcellus Clay, Jr. (Louisville,
Kentucky, 17 de zenér del 1942 - Scottsdale, Arizona, 3 de zögn del 2016) l'è
stat en boxör americà, cunsideràt giü dei piö fòrti de töcc i tép. L'è stat 'na
figüra sociàl che g'ha ìt 'na 'nflüèsta grànda fés sö la sò generasiù, en
pulìtica e 'ndèle quistiù sociài e umanitàrie en favùr dei afroamericà e del
islam.

De diletànt el g'ha insìt la medàia dóra ai Zöch Olìmpìch de Roma del 1960 e, de
profesiunìsta, el g'ha insìt el tìtol de campiù del mónt dei pézi màsimi endel
1964 a l'età de 22 agn, e 'l l'ha turnàt a cunquistà des agn dòpo. Endel 1978,
l'è riàt a cunquistàl amò 'na olta, la tèrsa, e l'è isé deentàt el prim boxör a
cunquistà per tré ólte el tìtol mondiàl de la categurìa dei màsimi.

El s'è fat conóser per el sò stil pügilìstich diferènt de la tècnica
tradisiunàla, aisebé che l'ìes en gran cunusidùr de la sò disiplìna e dei sò
aversàre. L'è stat alenàt per la gran part de la sò cariéra del Angelo Dundee, e
'l g'ha combatìt cùtra i boxör piö famùs del sò tép, compagn del Sonny Liston,
el Joe Frazier, el George Foreman, e 'l Ken Norton. Sés dei sò combatimèncc i è
pò stacc cunsideràcc come i piö bèi de l'an de la rivìsta specializàda The Ring.

De föra del ring, Ali el s'è mostràt come 'na figüra de 'nflüènsa sociàla a
pàrter zamò dei agn '60 del sècol XX, quan che 'l s'è rifüdàt de fas reclütà de
part de le fórse armàde americàne endel perìot de la guèra del Vietnam. El s'è
deciaràt obietùr de coscènsa e isé 'l s'è ispunìt a le crìtiche düre di
nasiunalìsti che i la difinìa tradidùr e purùs. A töcc chèi che ghe domandàa
cönt de la sò deciziù el ghe rispundìa che lü el gh'ìa nisü problémi coi
vietcong perchè mai nisü vietcong el l'ìa mai ciamàt "nigger" (en inglés americà
el völ dì négher en sènso dispregiatìf).

El g'ha cambiàt el sò nòm de Cassius Clay a Mohammed Ali endel 1964, quan che 'l
s'è convertìt a l'Islam e 'l g'ha dicidìt de ligàs a la organizasiù religiùza de
la Nasiù de l'Islam e a fà isé el s'è guadegnàt tùrna divèrsi óter detratùr.
Però gràsie apò al sò comportamènt endependènt, a pàrter dei agn '70 el g'ha
cunquistàt el respèt come spurtìf de fàma mondiàla, suradetöt dòpo el sò
combatimènt cùtra el George Foreman.

La sò deciziù de rifüdà el reclütamènt la gh'è costàda la licènsa de tirà a la
box e per conseguènsa endel més de bril del 1967 gh'è stat töt vià i tìtoi de la
AMB e de la NYSAC che alùra el ditignìa conden rècord de 29 vitòrie de le quài
22 per KO. El sarès turnàt a combàter söl ring tré agn e mès dòpo.

Endei agn '70 el g'ha l'è stat protagonìsta dei combatimèncc piö famùs de la sò
cariéra e 'ntra chèi piö bèi de töta la stória de la box, 'ntra i quài el tèrs
match cùtra Joe Frazier, combatìt a Manila, finìt co la vitória de Ali per ritìr
de Frazier 'ntra 'l 14ma e la 15ma ripréza, e definìt de Ali come l'esperiènsa
piö vizìna a mörer che gh'ìes mai capetàt; lü stès el g'ha dit che se molàa mìa
Frazier en segónt dòpo el g'harès molàt lü. O chèl cùtra George Foreman a
Kinshasa endoche el s'è fat picà per òt round 'nfìna a che 'l Foreman el g'ha
cuminciàt e véser strach e condena ràfica de pégn el l'ha sbatìt zó.

El s'è ritiràt de l'atività sportìva a la fì del 1981 e póch ang dòpo, endel
1984, gh'è stat diagnosticàt el mòrbo de Parkinson. L'è mórt endel més de zögn
del 2016 per problémi a la respirasiù ligàcc a la sò malatìa.

La prìma ólta che el Cassius Marcellus Clay, Jr. el s'è troàt a ìga a che fà co
la box l'è stat per vìa de 'n fat capetàt quan che 'l gh'ìa dudes agn. En làder
el gh'ìa portàt vià la biciclèta e isé lü l'è curìt del pulisiòt Joe Martin,
encargàt de vigilà al Culumbia Gymnasium de Louisville, per cöntàga chèl che
gh'ìa sücidìt. Con töta la ràbia che 'l gh'ìa adòs, el gnarilì el prumitìa de
picàga apéna che 'l gh'ès vìt per le mà el làder, ma 'l Martin el g'ha
cunsigliàt de ciapà lisiù de box prìma de nà a mitìs en béghe. Póch tép dòpo el
Cassius el ciaparà 'n paròla el Martin e 'l ciaparà lisiù, e dòpo el sò prim
combatimènt, endel qual el fenesarà per ciapàn 'na bèla bràca, el cumìnciarà a
alenàs con empègn pròpe coi ensegnamèncc del stès Martin.

El sò empègn el l'ha portàt a partecipà a 'n combatimènt trasmitìt apò a la
televiziù endel progràma Tomorrow's Champions, endel qual el g'ha insìt cùtra
Ronny O'Keefe con verdèt mìa unànime.

Col pasà dei més, el Cassius l'alternàa i sò alenamèncc col Martin e col Fred
Stoner, alenadùr del Grace Community Center che 'l fenesarà per dirigìl en töta
la sò cariéra de diletànt. De Stoner el g'ha 'mparàt i fondamèncc de la box e
suradetöt a müìs en scioltèsa söl ring.

Amò adolescènt el gh'ìa zamò ambiàt a ènser tìtoi. Endel 1956, a quatórdes agn,
el g'ha insìt el sò prìm tìtol de 'na sèrta 'mportànsa: el Golden Gloves
Championship per debütàncc del stat del Kentucky,; el stès tìtol, dòpo, el la
vensarà amò sich vólte. La sò prìma aparisiù söndena rivìsta l'è del 27 de utùer
del 1957 dòpo ìga batìt per KO tècnich el Donnie Hall.

Endel 1959 el g'ha vinsìt el campiunàt intercitadì de Chicago e New York cùtra
Tony Madigan endei mediomàsimi, e 'ndel més de bril el s'è consagràt campiù
nasiunàl de la AAU (Üniù Atletica Diletàncc), endel stèsa categurìa.

A la fì del stès an el vantàa zamò 36 vitórie 'nfìlàde, ma la sò série la
fenesarà al prim de màgio quan che l'è stat batìt en tré ripréze del guàrdia
mansìna Amos Johnson, per la qualificasiù ai Zöch Panamericà.

Endel més de bril del 1960, Cassius el g'ha turnàt a ènser el tìtol de campiù de
la categurìa mediomàsimi de la AAU cùtra el Jeff Davis. En piö, el stès an a
Roma, gh'ìa en progràma le Olimpìadi, e la qualificasiù ai zöch de Roma l'ìa per
lü el sò pròsim obietìf. El g'ha pröàt a qualificàs endela categurìa dei màsimi
ma l'è stat batìt endele eliminatòrie del Percy Price, isé el g'ha pröàt endela
a qualificàs endela categurìa dei mediomàsimi e l'è riàt a qualificàs (per KO
cùtra Allen Hudson, campiù panamericà endel 1959.

A 18 agn e col Chuck Bodak come alenadùr, l'è riàt ai Zöch come giü dei favurìcc
per la medàia dóra, segónt le previziù de la rivìsta Sports Illustrated. A Roma
el g'ha debutàt cùtra el belga Yvon Beacus, e 'l l'ha batìt per KO tècnich endel
segónt round; endel segónt combatimènt el g'ha batìt el rùso Gennadiy Shatkov,
che 'l gh'ìa insìt la medàia dóra a Melbourne endel 1956. En semifinàl el g'ha
ìt rizù de l'australià Tony Madigan.

En finàl e se tróa denàcc el polàco Zbigniew Pietrzykowski, medàia de bróns a
Melbourne.

El prensépe del combatimènt l'è mìa stat tàt bù per l'americà perchè el se troàa
en dificoltà cùtra la guardia mansìna del Pietrzykowski, difìcil de dermà. Endel
segont round però el g'ha mèt en bànda el sò stìl tìpich e 'l g'ha ambiàt 'n
ofensìva furiùza. Endel tèrs el g'ha migliràt el sò müimènt söl ring e l'è riàt
a dà vià dei cùlpi piö gaiàrcc. El g'ha tacàt a doprà el sò dèster per dèrver la
guàrdia mansìna del Pietrzykowski, che 'l g'ha ambiàt a nà a sanch de le ferìde
che 'l gh'ìa söl mostàs. A la fì, el Cassius Clay el vèns el match per el verdèt
de la giürìa e 'l g'ha portàt a cà la medàia dóra. El rendicönt de Sports
Illustrated sùra el zùen boxör el mitìa en evidènsa la sò cunfidènsa en sè stès,
e 'l sò müimènt de gàmbe töt persunàl.

Ai 29 de utùer del 1960, al Freedom Hall de Louisville el g'ha combatìt cùtra
Tunney Hunsaker, en pulisiòt che gh'ìa des agn de piö de lü e 'na trintìna de
combatimèncc a le spàle. Cassius el g'ha insìt con verdèt ünànim.De che l'ìa
rientràt dei Zöch Olìmpich divèrsi alenadùr famùs i s'ìa facc en nacc per
alenàl, ma l'è stat l'Angelo Dundee a éser catàt fò e isé, endel més de dezèmber
del '60 Clay el s'è trasferìt a Miami per cumincià a alenàs.

A nà al zögn del 1961 el gh'ìa acumulàt sich vitórie de fìla per KO, e 'l sò
pròsim rivàl l'ìa el Duke Sabedong. Prìm del combatimènt, el gh'ìa de fà 'n
intervìsta edela quàla gh'ìa apò a 'l wrestler prufesiunìsta Gorgeus George.
Chèsta ocaziù cazuàla la g'ha ìt 'na gran enflüènsa sö la sò cariéra perchè el
s'è 'mbatìt a sènter el George che 'l fàa dele deciarasiù baldansùze endel quaài
el discriìa come che 'l g'harès anientàt el sò rival. El Clay, amò zùen, l'è
restàt ciarìt de chèsta demostrasiù de fidùcia, e isé l'è deentàda la sò fónt de
ispirasiù per fà previsiziù prim dei sò combatimèncc.

Ai 10 de febrér del 1962 el g'ha combatìt per la prìma ólta a New York al
Madison Square Garden cùtra de Sonny Banks. L'è mìa stada 'na esperiènsa fàcil
perchè zamò al prim round el Banks l'è riàt a sbatìl zó, la prìma ólta de la sò
cariéra, ma 'l rèst del combatimènt l'è stat a sò favùr e al quàrt round
l'arbitro el g'ha fermàt el combatimènt per KO tècnich. Prim del combatimènt el
gh'ìa fat saì che 'l g'harès vinsìt en apéna quàter ripréze.El combatimènt el
g'ha empresiunàt apò al sò alenadùr Angelo Dundee, tat che endena entervìsta del
1967 el dizarà che 'l gh'ìa mài vést nisü boxör che gh'ìes la stèsa capacità de
recuperà e reagéser.

Dòpo chèst combatimènt, e dòpo ìga slongàt amò la série de vitòrie con amò óter
quàter söcès, Clay — riàt ai vint agn — el g'ha afrontàt ai 15 de noèmber del
1962 el veterà Archie Moore che gh'ìa 47 agn, a Los Angeles, California. I se
cunusìa zamò perchè Moore el l'ìa alenàt per en perìot prìma del Dundee, ma 'l
rapórt l'ìa mìa fàcil perchè al Clay ghe piazìa mìa scultà i ùrdegn del Moore,
che 'l ghe domandàa de cambià 'l sò stil de combatimènt e el la ubligàa a snetà
sö la palèstra. Clay el s'è orsàt a pronosticà che el match el sarès finìt a la
quàrta ripréza e isé l'è nàda adilbù: el g'ha insìt per KO tècnich dòpo che 'l
Moore l'ìa nat zó per la tèrsa ólta.

Con disdòt combatimèncc sènsa pirdìn gne ü, el talento del Clay l'ìa zamò
recunusìt endel mónt de la box, però l'ìa mìa ciapàt tat en cunsiderasiù per vìa
del sò stìle de tirà che l'ìa qualificàt come «póch ortodòs». Cùtra ai schémi
tradisiunài e sènsa respetà la postüra de combatimènt, el Clay l'afrontàa i sò
aversàre coi bras sténch e l'ìa svèlt a müìs endré per schià i cùlpi dei sò
aversàre; però a sò favùr el gh'ìa l'agilità de pè e mà, e chèste ölteme, aisebé
che le parìes dèbole, le picàa de léna. Se dizìa che i éra caraterìstiche mìa
abitüài per en pézo màsimo e piö tìpiche dei pézi welter.

Ai 18 de zögn del 1963 el g'ha afrontàt l'inglés Henry Cooper, en chèl che l'ìa
el sò prim combatimènt de profesionìsta fò dei Stat Ünìcc. L'event el s'è tignìt
al Stàdio de Wembley. La sò squàdra la gh'ìa zamò 'n fil de fal combàter cùtra
al Sonny Liston, en campiù zà afermàt, e i cunsideràa el combatimènt en
Inghiltèra 'na tàpa 'mportànta. Però, prìma del match a Londra el gh'ìa combatìt
cùtra Doug Jones che, aisebé che l'ìa piö lizimbrì, el l'ìa fat tribülà per töt
el combatimènt.

De l'ótra bànda envéce el Cooper, che 'l vantàa el tìtol de campiù del
Commonwealth, l'ìa 'n sportìf respetàt endel sò paés. Le cà de scomèse le ghe
dàa mìa tàte pusibilità de ènser al Cooper per vìa del pézo (84 chìli) tròp
lezér cùtra ai 94 chìli de l'americà. El Cassius Clay el s'ìa orsàt a dì che el
g'harès batìt l'inglés en sich ripréze. El dé del combatimènt, con töt el
püblich zamò agitàt per le sò dichiarasiù en pó de streacabröt, Clay l'è riàt
söl ring condena curùna söl có.

Fatostà che l'arbitro el g'ha auturizàt a cambià 'l guànt e töt chèsto cazì el
g'ha dat tép al Cassius Clay de riciapàs. Endela quìnta ripréza el Clay el g'ha
tacàt a martelà de pégn el sò aversàre, l'arcàda del Cooper la nàa a sanch e la
se remarginàa mìa. A la fì l'arbitro el g'ha 'nterumpìt el combatimènt per KO
tècnich a favùr del Cassius Clay. El New York Times el g'ha scriìt a mèret de
chèsta quìnta ripréza che «en du minücc e quìndes segóncc l'americà l'è nat
arènt a destacàga 'l có al britànich»; ma el stès Clay el g'harès amitìt che el
Cooper el l'ìa «picàt tat de léna che apò a i sò antenàcc en Africa i l'ìa
sintìt».



https://lmo.wikipedia.org/wiki/Mel_(mangi%C3%A0)

La mel l'è on mangià dolz faa di avigg, ma anca di imenotter. El nass del netter
e de la melada. La melada l'è prodotta de vari omotter: i sò escrement
zuccheritt hinn la bas alimentar per on bell numer de insett.

La parolla mel la vegn del latin "melem", e l'è comuna a tutt i lengov romanz
(italian: miele; frances, spagnoeu, asturian e aragones: miel; catalan, galizian
e portoghes: mel; ligur: amê; normann: mié; ocitan: mèl; romen: miere; aromen:
ñiari; sardegnoeu e sicilian: meli). In lombard, catalan, spagnoeu e alter
lengov romanz ocidentai, la parolla l'è al feminil, in alter inveci al masculin.
El termen, a bon cunt, l'è de origin indoeuropea: el troeuvom in de l'ittita
milit, in del grech méli, in de l'albanes mjalit, in l'armen meghr e in di
lengov celtegh (breton mel, galles mêl, scozzes e irlandes mil). A troeuvom ona
parolla compagna anca in di lengov slav (mëd o med), de indove l'è passaa anca
in di lengov baltegh (medus), in l'eston (mesi) e in de l'ungheres (méz). A
troeuvom l'istessa parolla anca in del gotegh miliþ, che però el s'è minga
conservaa in di lengov germanegh del dì d'incoeu, che partissen de la radisa
*hunagam, che l'è comuna anca al curd hingiv.



https://lmo.wikipedia.org/wiki/Maurit%C3%A0nia

La Mauritània, o Republega Islamega de Mauritània (in Àrab الجمهورية الإسلامية
الموريتانية, - Al-Jumhūriyya al-Islāmiyya al-Mūrītāniyya, in francees République
Islamique de Mauritanie) l'è on paes intel nòrd-òvest de l'Afrega. La limita al
sud-òvest cont el Senegal, a est e a sud-est cont el Mali, al nòrd-est cont
l'Algeria e al nòrd-òvest cont el territòri del Sahara Ocidental, ch'el fà part
del Maròch. La capitala - e citaa pussee popolada - l'è Nouakchott, che la se
troeuva su la còsta atlantega.

La Mauritania a l'è stada on possediment de la Francia fina al 1960, quand che
l'ha otegnuu l'indipendenza.

La Mauritania (nòm ofizial: لجمهورية الإسلامية الموريتانية / République
Islamique de Mauritanie) a l'è ona republega. Al 6 d'agost del 2008 i militar
hann faa on colp de stat e hann depòst el president Sidi Ould Cheikh Abdallahi.
El president de la giunta militar (Consèj Alt del Stat) a l'è el Mohamed Ould
Abdel Aziz. El sò primm minister a l'è Moulaye Ould Mohamed Laghdaf.



https://lmo.wikipedia.org/wiki/Manga

Manga (漫画) a l'è un termen giapunes che'l fa menziun in Giapun ai fümett in
general. In del rest del mund a l'è druvaa per riferìss a "storij a fümett
giapunes". In Giapun i manga i representen minga un gener o un stil in
particular, ma hinn inscì ciamaa i fümett de 'n qualsessia target, tematega e
anca naziunalità. A fàla cürta cumpagn de la mangaka Keiko Ichiguchi: «[Fümett e
manga] hinn inguaa, i fümett hinn fümett. Se a s'vör fà distinziun cunt el
manga, a bun cünt el manga a l'è fümett: el stil a l'è dumà un zicch devers,
tütavia mi ghe trövi no tanta distanza.»

Föra del Giapun, el termen manga a l'è inveci druvaa per fà menziun ai fümett
giapunes, anca se pö el sò spantegàss in del rest del mund l'ha fà inscì che una
quej cunvenziun grafega del manga la sia devegnüda cunt el temp inscì
carateristega de influenzà in part el stil del fümett anca a föravia, e de purtà
a la nassita de över simil in Süd Corea cunt i manhwa e in Cina Taiwan e Hong
Kong cunt i manhua. In Francia a l'è nassüda adiritüra la nouvelle manga, una
curent de fümett che la liga insema la bande dessinée cunt i 'stess manga; in di
Staa Ünii d'America a l'è staa faa sö el termen amerimanga, per fà riferiment a
i manga american.

El manga al gh'ha dent över in d'una granda varietà de gener, cume la ventüra,
rumantich, spurtiv, storich, cumedia, fantascienza, fantasy, giald, horror ed
erotich. A partì de i agn 50 el manga l'è devegnüü vön di setur principaj in
l'indüstria editurial giapunesa. Ancaben la sia nassüda in Giapun, chela furma
chì de intrateniment a l'è stada spantegada föra e traduta in tüt el mund. In
Europa e in Medi Urient el vulüm de mercaa al va sö i 250 miliun de doler, quand
che in Nord America in del 2008 al s'era stimaa sö i 175 miliun.

I storij manga hinn suratüt stampaa in bianch e negher, cunt una quej eceziun a
culur. In Giapun hinn de solit serializaa in sö rivist dedicaa, ch'i gh'ha dent
püssee storij. Ognidüna la ven insübida cunt un singul capitul e pö la següta in
del nümer d'apus. Se una serie la gh'ha riüsida, i capituj pöden vess tö insema
e stampaa in vulüm tankōbon e la serie la pö vess fada a anime, dopu o adiritüra
in tant de la so püblicaziun. I autur de manga (mangaka) i lavuren
tradiziunalment cun poch assistent in stüdi piscinin e hinn suciaa cunt un
editur per la püblicaziun di so över.



https://lmo.wikipedia.org/wiki/M%C3%BCesli

El Müesli, anca cugnussüü in Sgüissera (e in Insübria, suratüt in del Cantun
Tesin e in di Grisun indua 'l ciamen anca dumà "Bircher“) cunt el nom de
Birchermüesli, 'l pertuca, insem' al sciculàt e a la fundüa, a vöna di rezet
sgüisser vegnüü püssee famus in del mund. A l'è faa sü de zereaj, lacc, früta e
nus messedaa tücc insema.

La parola Müesli la vegn del diminütif aleman del termen "Mues“ (in tudesch
standard "Mus“) che'l vör dì “pult, püree, papína muína” e menter ch’in del rest
del mund l'è cunsümaa suratüt al matin, in Sgüissera, l'è un disnà linger de la
sira: el "Birchermüesli complet“ i Sgüisser el pacien cunt pan e büter e insema
ghe trinchen anca 'l cafelacc.

Föra de la Cunfedarassiun Elvetega, in di paes de lengua tudesca, el Müesli 'l
ciamen Müsli (che però in Aleman el vör dÌ "murigiö"!!!) e in di paes de lengua
inglesa el ciamen Muesli/Musli (parnunsiaa "miusli“). In Italia, a süd de la
Padania 'l ciamen "miuesli".

Quel che l’ha "inventaa" el Müesli l'è staa 'l Dutur Sgüisser de l'Aargau
Maximilian Oskar Bircher-Benner, cunsideraa de tanc un piunér de l’alimentassiun
refurmada. El dutur Bircher, fundadur de la clinega "Lebendige Kraft" ("Forsa
vivent"), fada sü in sül Zürichberg (Munt Zürighes), un quartee de Zürigh, a la
sua creassiun el gh’ha daa 'l nom de "Apfeldiätspeise“ (disnà dietari de pom),
u, 'ncamò püssee sempliz, "d' Spys" (parnunsiaa "t scpiis") ch'in Aleman el vör
dì "el disnà".

Del 1902 el dutur Bircher l’ha faa servì ‘l Müesli ai pascient de la sua clinega
de Zürigh inscí de pruà a dagh un dieta püssee urganega, püssee salüdara.
L’ideja del Müesli, a bun cünt, el dutur Bircher l’ha minga pensada lü deperlü,
ma l’è ‘na “strana pitansa” che lü l’ha descuvrida dürant una gita in sü ij Alp,
quand ch’una casera ‘l gh’haa servii una pitansa crüa fada de fiöcc de avena,
pom, nus, giüss de lemun e lacc cundensaa sücheraa ch’i pastur alpin eren solet
traghes adree in sü i muntagn. El Bircher el s’è inscí cunvengiüü che una
pitansa fada de ingredient vegetaj natüraj crüü, cumpagn de quij truaa dent in
del Müesli, la poda dagh, al corp de l’om, una bela “Lebenskraft” (forsa de
vida) – una teuria che, a bun cünt, la s’è pö revelada folsa.

En Esslöffel Haberflöckli werd för zwölf Stunde i drai Esslöffel Wasser
iigwaicht. Denn werd en Esslöffel Kondensmilch und de Saft vonere halbe Zitrone
drunder gmischt und zwee oder drai chliini Öpfel driigrafflet, samt de Schelfere
und em Bitzgi. Am Schluss werd no en Esslöffel gribni Nüss - Bommnüss, Haselnüss
oder Mandle - dröber gstroilet.

Un cügiar de fiöch de avena 'l se smöja dudes ur in trii cügiar de agua. Pö ghe
vegn messedaa dent un cügiar de lacc cundensaa e 'l giüss de mezz lemun. Pö ghe
se giunta düü u trii pom, assee piscinít ed agher e sensa tragh via rüsca e
scirö, passaa a la gratiröla (i “Welschen”, ciuè quij de la Sgüissera Franzesa,
però i pom inscambi de raspàj i tajen a tuchelít bej piscinít) .(El se rüra pö
‚l tüsscoss adasgin adasgiot inscí de fà no ‚gnì i pom marun.) In fin ghe vegn
ancamò spantegaa desura di nus, u nisciör, u anch armandur, raspaa ben benin.

El Müesli cunsümaa al didincö l’è pü quell de la rezeta, e inscambi de la roba
fresca, i prudütur de Müesli ghe meten dent roba che la gh’ha poch in cumün cunt
la filosufia de la ”nütrissiun salüdara” del dutur Bircher. In del Müesli vendüü
in di supermarcaa gh’è dent una mistüra de fiöcc de avena, u anca de furmentun,
üga passa, früta sücia e nus. Despess, ai zereaj del Müesli, suratütt a quel
vendüü in Germania e in del nord de l’EU, ghe giunten una frota de mineraj e pö
ancamò quista u quela vitamina. Pö inscambidel lacc cundensaa, al didincö el
Müesli 'l vegn messedaa cunt lacc fresch u jogurt.



https://lmo.wikipedia.org/wiki/Lengua_todesca_alemanna

El todesch alemann (nòmm nativ: alemannisch) l'è ona lengua germaniga che la par
che la vegna de la lengua di antigh Alemann. L'è considerada on dialett (in del
sens de lengua minoritaria) del todesch standard. L'è parlada in del sud de la
Germania, in Svizzera, in Alsazia, in part de l'Austria, in del Liechtenstein e
in d'ona quai vallada de l'Italia. In Svizzera i dialett alemann hinn conossuu
cont el nòmm collettiv de Schweizerdeutsch (cioè svizzer todesch).

Fader unser, du in Himile bist; din Name vuerde geheiliget, din Riche chome; din
Wille geskche in Erdo, also in Himele. Unser tagoliche Brot kib unso hiuto, unde
unsere Schulde belass uns, also auch wir belazend unsern Schuldigen, und in
Chorunga mit leitest du unsich, nu belose unsich fom Uble, amen.

Unser Vàdder wo im Himmel isch; heilig sei dinner Nàmme, Din Reich soll komme;
Dinne Wille soll geschehn wie im Himmel au uf de Ard. Unser däjlich Brot gib uns
hit, Un vergib uns unseri Schulde, wie mir au denne vergebe wo uns schuldig
sinn; Un loss uns nitt in Versuchung komme, àwwer màch uns frei vm àllem wàs
schlecht isch, amen.

Vàdder unser em Hemmel, ghäiligt sej diner Nàmme, din Räich soll kumme, dine
Wille gschahn em Hemmel wie uf Arde. Geb uns hit unser dajli Brot, un vergeb uns
unseri Schuld wie äu mer vergan en unser Schuldiger un fiehr uns net en
Versüechung awer erlees uns vum Beese, amen.



https://lmo.wikipedia.org/wiki/Lengua_siciliana

El sicilian a l'è parlaa in de la Sicilia, in de la bassa Calabria e in del
Salent. On quaivun el pensa che anca i dialett del Cilento de sotta (Campania)
poeuden vess classificaa 'me sicilian. Quell grupp de parlà chì a l'è ciamaa, in
de la lenguistega italiana, meridionale estremo. On'altra scoeula de penser la
dis che 'l sicilian a l'è domà la lengua romanza che l'è parlada in Sicilia. A
resta el fatt che i parlà del Salent e de la Calabria hinn bei compagn de quei
de la Sicilia, per reson fonetegh, morfologegh e lessicai. Oltra a quei che
parla sicilian in Italia, besogna regordà tucc i discendent di emigraa in paes
comè i Statt Unii, la Germania e l'Australia, che in d'on quai cas hann
conservaa la lengua di sò av (magara messedada con l'Italian e alter lengov del
paes).

Patri nostru cca si 'n celu, Sia santificatu 'u nomi teu; Venga 'u to rregnu,
Sia fatta 'a tò voluntati, Comu 'n celu accussì 'n terra. Dani oggi 'u nostru
pani quotidianu, Rimeti a niàutri i nostri debiti, Comu niàutri li rimettemu ai
nostri debitori E nun ni lassàri cadiri 'nta'a tentazziuni E libèrani d'u mali
Amen.



https://lmo.wikipedia.org/wiki/Lengua_ladina

El Ladin (nom nativ: Ladin; ciamaa Ladino in Talian e Ladinisch in tudesch) l'è
una lengua Reto-rumanza parlada int i Dulumit intra el Trentin/Südtirol e el
Venet, cioè int la Ladinia. El ladin l'è un parent strec del rumanc e del
furlan. Inscí de scunfund no el ladin cunt el ladin giüdeo-spagnö (che l'è una
lengua rumanza derivada de spagnö, lengua ebraica, türch, e grech), se parla de
suent de Ladin dolomitan o Ladin standard.

El ladin de la Val di Fassa (Ladin: Val de Fascia) l'è divis in düü ram: el
"Cazét" che l'è parlaa in de la part nord de la val, e el "Brach" che l'è parlaa
in de la part sud. I diferens j'hinn principalment funulogich. Presempi, in
Cazét "aqua" l'è "ega" menter in Brach l'è "aga". El ladin l'è ricunussüü
uficialment dal guveren italian, ma dumà per i parlant ch'i stan in
delTrentino/Ades Vòlt, e non per quej ch'i stan in Venet.

Di parlad che gh'han di inflüenz ladinn se tröven anca in de la Val de Nun e in
de la Val de Sul.

Pere nost, che t'ies n cel, (Pader noster, che te seet in ciel) sibe santificá
ti inuem, (che 'l sia santificaa el tò nom) vënie ti rëni, (che 'l vegna el tò
regn) sibe fata ti ulentà, (che la sia fada la tua vuluntà) coche n ciel nsci n
tiëra. (cume in ciel inscì in tera) Da-nes ncuei nosc pan d'unidi,(dan incö el
noster pan de tücc dì) y lasce-nes dò nosc debit, (e perdunun i noster debet)
coche nëus lascion a nosc debitëures. (cume nüm je perdunum aj noster debitur) Y
non nes mené tla tentazion, (e menun minga in de la tentaziun) ma libre-nes del
mel, amen. (ma liberun del mal, amen) (font:[1])



https://lmo.wikipedia.org/wiki/Lengua_irlandesa

L'irlandés (Gaeilge) l'è una lengua Indo-Europea che la gh'ha i so urigin in
irlanda e l'è stat sturicament parlaa da la gent irlandesa. Al di d'incö
l'irlandés cume lengua mader l'è parlaa dumà da poca gent, e principalment
int'la Gaeltachtaí, e el gh'ha un valur principalment simbolich int'el stat
irlandes.

L'irlandés l'è la lengua uficiala de la Republiga dl'Irlanda e vöna di lengu
uficial de l'Üniun Eurupea. L'è ancasì ricunusüü cume lengua minuritaria
int'l'Irlanda dal Nord.

Seconda i vari censiment, el nümer de personn che i parlen l'irlandés cume
maderlengua i van dai 20,000 ai 50,000 . Ma sicum che l'irlandés l'è mustraa
int'i scöl, a gh'è un bel po de gent ch'el parla cume seconda lengua. Gh'è pero
da dì che al di d'incö gh'è praticament nisün che l'è monolingua in irlandés,
perchè l'ingles l'è parlà de suvent in tüta l'irlanda.

El 13 de Giugn del 2005 i minister di esteri de la EU j'han decis de fa diventà
l'irlandés vöna di lengu uficial de l'Üniun Eurupea. Quela decisiun chì l'è
diventà efetiva el prim de Genar del 2007, e l'irlandés l'è stat druvaa per la
prima volta int'una riüniun del Cunsili di Minister dla EU, e precisament dal
minister Noel Treacy, al 22 de Genar 2007.

Ár nAthair, atá ar neamh: go naofar d'ainm, go dtagaidh do Ríocht, go ndéantar
do thoil ar an talamh, mar dhéantar ar neamh. Ár n-arán laethúil tabhair dúinn
inniu, agus maith dúinn ár bhfiacha, mar mhaithimid dár bhféichiúnaithe féin.
Agus ná lig sinn i gcathú, ach saor sinn ó olc. Amen.



https://lmo.wikipedia.org/wiki/Lengua_bavaresa

El Bavares (nom nativ boarisch, bairisch in tudesch) a l'è un insema de dialet
del Tudesch Volt, u Oberdeutsch, ch'a hin parlaa suratüt in del südest de la
Germania, in Austria, e in Südtirol (e anch int un quaj olter sit de 'l
Norditalia), e pö anch a Samignun, un cumün de la Sgüissera de l'Est. El gh'ha
trè variant fundamentaj:

El nom bavares, u Baiuvar, disen che'l vegna d'una radis celtega-germanega
"baio-wariōz" e 'l vör dì "gent de la Buemia", u "Omen de la Buemia". Olter
stüdius pensen inscambi che el nom di Bavares el vegn del popul celtegh di
"Boii". L’ideja l'è che i Boii se sien messedáa prima cunt i Ruman e pö cunt i
popuj germanegh migráa püssée tard int la zona.

El Bavares Setentriunal el vegn parláa int la püpart de l'Oberpfalz, int i part
püssée a südest de l'Oberfranken e de'l Mittelfranken, int la part püssée a nord
de l'Oberbayern e int una part ben piscinina del süd de la Sassonia (la
Südvogtland).

El Bavares Central el vegn parláa suratüt a Münegh e in Niederbayern,
Oberbayern, int'l süd de l'Oberpfalz, int'l Flachgau, int l'Oberöstereich, int'l
Niederöstereich e a Viena. I patuáa parláa int'l Tiroler Unterland (a Est de
Schwaz), in Salzburg (ma minga int'l Flachgau), int la Steiermark, e int'l
Burgendland hin messedáa cunt el Südbairisch e vegnen inscí ciamáa
Südmittelbairisch.

El Bavares Meridiunal el vegn parláa int la püpart del Tirol (a ovest de
Schwaz), int'l Südtirol, int'l Kärnten, int una part ben piscinina de la
Steiermark, e in Karnien e olter isul lenguistegh int'l Norditalia.

Insa vådar im himi, ghàiligt soi werdn dài' nåm. Dài' ràich soi kema, dài' wuin
soi gscheng, wia-r-im himi, aso àf dar eardn. Gib ins hàind insa täglis broud,
und vargib ins insar schuid, wia-r-à mia dene vagebm, dé an ins schuidig wordn
sàn. Und fiar ins nét in d vasuachung, sundan darles ins vom ibe, amen.



https://lmo.wikipedia.org/wiki/Lega_Nord

La Lega Nord (nom ufizial Lega Nord per l'Indipendenza della Padania, Lega Nord
per l'Indipendenza de la Padania) a l'è una federaziun de muviment autunumista
regiunaj italian ativ suratüt in del nord de l'Italia (ciamaa anca Padania). I
ubietiv pulitegh de la Lega a hinn cambiaa in di agn ma a bun cünt quel
principal a l'è la rivendicaziun d'una quaj furma d'utunumia per i teritori
padan.

El president l'è l'Umberto Bossi. El segretari l'è el Matteo Salvini. El 7 de
dicember del 2013 l'è staa eleggiuu segretari de la Lega Nord (el terz,
despoeu Umberto Bossi e Roberto Maroni), cont el 82% di preferenz.

In del 1996 l'ha pruclamaa la secessiun de la Padania ma incö el sò pruget a l'è
la trasfurmaziun de l'Italia in d'un stat federal. In del 2006 un referendum per
una mudifiga custitüziunala prupost de la Lega insema ai sò soci de la cualiziun
de Center-Drita a l'è staa respingiüü.

Alter argument pulitegh leghista a hinn l'upusiziun a l'imigraziun clandestina,
l'atenziun a la sigüreza, el taj d'i tass e la prumuziun de la cultüra e de le
lengue lucale. La Lega a l'è anca un partii euro-scetich che l'è semper staa
cuntra l'ingress de la Türchia in de l'Üniun Eurupea.

In del temp e cunt i ültem sücess eleturaj la Lega l'ha dervii seziun del partii
semper püssee a süd e anca in Sardegna.

La Lega Nord a l'è una federaziun fada de 13 muviment pulitegh, ciamaa naziunaj
perchè riferii a la Padania.



https://lmo.wikipedia.org/wiki/Hordeum_vulgare

El Hordeum vulgare (en Bresà: Órs; Insübregh: Orz, Ors, giota, org, giuta) l'è
'na piànta anuàla de la famìa botànica de le Poaceae. L'è 'n cereàl de gran
emportànsa tat per le bès•ce come per i òm e al dé d'encö l'è 'l quint cereàl
piö cultiàt endèl mónt (53 miliù de ètari).

L'órs l'è cultiàt suratöt endèi clìmi frèsc come catàda de primaéra e de sòlit
la sò distribusiù l'è mìa tat diferènta de chèla del formét. L'órs el crès bé
endèi teré che filtra bé l'àiva, e ocór mìa che i sàpe isé fèrtii come per el
formét.

Le fòie i è furmàde de 'na guàina bazàl e de 'na làmina, e chèste dò parcc i è
ünìde per mès de la lìgula e le prezènta dò estensiù che le se ciàma aurìcole.
Le fòie le se 'nserés endèl gamp a l'altèsa dei gróp.

Endèn quac paés del medio oriènt e de l'Amèrica meridiunàla compàgn de la
Colombia e del Ecuador, se 'l dopèra apò per l'alimentasiù de l'òm, però, l'órs
se 'l dopèra suratöt per otègner el móst del quàl, per fermentasiù, se fà la
bìra o per distilasiù se fà 'l whisky scosés. Ena pàrt de la prudusiù l'è
destinàda apò a l'alimentasiù de le bès•cie, suratöt el sì.

Vöna di resun che la giota l'è minga tant druada in de l'alimentaziun de l'om,
l'è che la panifega no, u l'è ben düra de panifegà. In di Alp però la supa de
giota, un vegg piat de la cüsina tradiziunala cunt dent giota, tuchelit de
speck, brisaula, u giambun, pö carotul, pom de tera, e.i.v., l'è 'ncamò
preparada al didincö: una pitansa pütost rüstega, ma sana e rubüsta. Pö in
Cureja e Giapun, suratüt i malaa, trinchen thè de Giota.



https://lmo.wikipedia.org/wiki/Gymnospermae

Le Gimnospèrme (Gymnospermae) i è 'n ensèma de piànte vascolàre (Tracheobionta)
che le fa sö 'na somésa mìa prutigìda de 'n ovàre. I è töte piànte spermatòfite
lignùze.

La paròla Gymnospermae la é del gréco antìc γυμνόσ (gymnós, nüt) e σπέρμα
(sperma, somésa), e 'l völ di "somésa nüda". Difàti, a diferènsa de le
Angiospèrme, i granì de somésa de le Gimnospèrme i se fùrma mìa déter endèn
ovàre che pò 'l diènta 'n fröt, ma i è nücc e i è sistemàcc sö le schègie de 'na
pìgna, o de 'na strütüra de chèl tìpo lé. Le gimnospèrme i è eterosporèe ciè le
fa sö dèle microspòre (mascc) che le se svelöpa 'ndèl granì de pòlen e
macrospore (fèmine) che le rèsta déter endèl òvulo. Dòpo la fecondasiù se
svelöpa 'n embriù che, 'nsèma co le cèlule de l'òvulo, le se trasfurmarà 'ndèn
granì de somésa (sporòfita).

Endèn quac càzi, (per ezèmpe, endèl zèner Gingko o 'ndèl musignì) el còno el se
sèra del töt entùren al granì de somésa, e 'l vé a furmà 'n cuntenidùr carnùs
che sömèa 'n fröt, ma apò a 'n chèsti càzi la somésa 'n urìgin l'è nüda e l'è
dòpo de la fecondasiù de l'òvulo che la vé a troàs endèn contenidùr seràt. L'è
mìa apropriàt parlà de fröt per chèste strötüre perchè l'ontogènezi l'è töta
diferènta.

Le Gimnospèrme e le Angiospèrme i è i ünic ensème de piànte che fa sö 'na somésa
e mìa dèle spòre sèmplici; per chèsta rizù le vé reünìde 'ndèle Spermatòfite
(piànte che fa sö la somésa).

Del pónt de vìsta de la sistemàtica, le Gimnospèrme i è stàde per tradisiù
cunsideràde 'n ensèma tasonòmich, a la stèsa maniéra de le Angiospèrme. Però,
endèi agn '80, el stüde de l'evulusù de le piànte fòsii el g'ha mostràt che le
Angiospèrme le vé de le Gimnospèrme; isé l'ensèma de le Gimnospèrme l'è
cunsideràt parafilétich. La sistemàtica modèrna, bazàda sö la cladìstica, la
stabelés che i ensèm tasonòmich i sàpes monofilétich, cioè che vé de 'n antenàto
cümü e che ghe sàpe dét töta la discendènsa de chèsto antenàto cümü. Per chèsta
rizù, le quàter sotadiviziù de le Gimnospèrme i è stàde portàde söl stès lièl de
le Angiosperme: encö de sòlit i ensèm de le Pinòfite, Ginkgòfite, Cicadòfite e
Gnetòfite i è cunsideràcc de le diviziù al stès lièl de le Magnoliòfite, sinònim
de Angiospèrme. Isé, al dé de 'ncö la paròla "Gimnospèrme" la g'ha mìa piö 'n
valùr tasonòmic; però se la dopèra amò per riferìs a töte le Spermatòfite che
gh'è mìa dét endèle Angiospèrme, e cioè i ensèm tasonòmich ché sóta:



https://lmo.wikipedia.org/wiki/Ghem

Ghem (nom ufizial in italian: Ghemme: Agamium in Latin) l'è un cumün de la
Pruvincia de Nuvara, in Piemunt.

El gh'ha ona popolaziun de 3 705 abitàncc (dàto del Dicember 2013), cunt ona
superfis de 20,6 km² e ona densità de popolaziun de 180 ab./km².

L'è tacaa ai cumün de Carpignön, Cavaj, Funtanei, Gattinara (VC), Lenta (VC),
Rumagnän e Scön.

Dal 1994 la fa part di Cità del vin (per el vin umonim) e dal 2002 di Cità del
mel.

El paes el se tröva in sü la riva a mancina del fiüm Sesia, al cunfin cun la
Pruvincia de Vercej (cumün de Gatinera e Lenta) e minga trop luntan dal principi
de la Valsesia. El sò teritori l'è culinar e dedicaa suratüt a la cultivaziun
del vin. Ghem la gh'ha dò fraziun: Ferera e Struna e l'è dividüda in quater
riun: San Diunis, San Peder, Castel e Rüga Ferera.

El cumün de Ghem el gh'ha urigin multu antich, che vegnen faa risalì al
Neulitich. In sü la culina a nord del center abitaa s'hin sucedüü in di ann vari
retruvament archeulogich.

El nom del paes l'è ciapaa dal popul celtich di Agamin, che l'abitava quel sit
chì. Quand che la regiun l'è stada cunquistada dai Ruman, el paes l'è staa
ciamaa prima Pagus Agamino e pö dopu Agamium. Se tröva una quaj citaziun de
Agamium in Plini. In del 365 la se ved una testimunianza de Ghem in d'una letera
del Sant'Eusebi indirizzada ai Agamini ad Palatium.

Ghem l'è un center impurtant, in del Mediuev: l'è stada feud prima sota i De
Castello-Barbavara inturna al 1150 e pö di Bergamino (1470), cume el dis el
diploma de recunferma a quij chì da part del Barbarussa, che 'l porta la data
del 1150. A la fin del Quatercent la gh'è stada la Bataja de Ghem, che la ven
rievucada ogni ann. In 'stu periud la ghe s'è insediada una quaj di famili
nuvares e milanes püssee rich, interessaa da la fertilità di camp duvüda al
Sesia, ai sò riai e a la buntà di vin. In seugit la gh'ha 'vüü cume feudatari i
Tettoni, i Omodei, i Della Porta Modignani, per entrà infin sota el dumini di
Savoia cunt el Benedet Maurizi, düca del Ciables e Marches de Ghem.

A Ghem l'è nassüü l'architet Alessandro Antonelli, che l'ha custrüii la Mole
Antonelliana de Türin.



https://lmo.wikipedia.org/wiki/Franch_(p%C3%B2pol)

I Franchi (latì: Franci o gens Francorum) i è stacc giü dei tacc pòpoi germànich
ucidentài che 'ndèl öltem perìodo del Impéro Romàno i éra stacc facc nì dét
endèl impéro come foederàcc e i g'ha mitìt en pé 'n régn stàbil, endèna zòna che
ciàpa dét 'na bùna part de la Francia e de la Germania del dé d'encö. I éra
uriginàre de le spónde nord e est del fiöm Reno

El régn dei Franchi l'è sta spartìt sö e ripartìt divèrse ólte, perchè lur i
spartìa sö i sò posedimèncc 'ntra i sò fiöi e, dàto che i gh'ìa mìa 'l concèt de
res publica, i vidìa 'l régn come 'na fùrma slargàda de proprietà privàda.
Chèsta üzànsa la spiéga alméno 'n part el perchè l'è isé difìcil descrìer de
precìs le dàte, i cunfì fìzich dei régn dei Franchi e chi che goernàa le sò
pursiù. La diminusiù de l'alfabetizasiù sóta i regn barbàrich la fà nàser a 'n
óter probléma: i póch docümèncc scriìcc. El crìtich de art austrìaco Julius von
Schlosser el pensàa però che i Franchi i födès «...el pòpol de urìgin germànica
piö dotàt de 'nteligènsa...».

Che g'ha goernàt el stat dei Franchi i è stàde dò dinastìe, i Merovingi e i
Carolingi.



https://lmo.wikipedia.org/wiki/Francesch_Giusepp_I_de_Austria-Ungaria

El Francesch Giusepp de Asburgh-Lorena (todesch: Franz Josef; ungheres: Ferenc
Jószef; in Lombard anca Cecco Beppe; Schönbrunn, 18 de agost 1830 - 21 de
ottober 1916), l'è staa l'imperador de l'Austria-Ungheria, oltra che re de
Croazia e Boemia e del Regn Lombard-Venet (fina al 1866).

L'è salii al trono imperial a desdott ann d'età, e 'l sò regn el n'è duraa 68:
vun di pussee longh de la storia. In del 1854 l'ha sposaa la soa cusina
Elisabetta de Wittelsbach (ciamada anca Sissi). Fina al 1866 la soa politiga l'è
stada quella de conservà i sò possediment italian e todesch, ma poeu l'ha
dedicaa a maggior attenzion al problema de l'Ungheria, che in del 1867 l'ha
ciappaa on'indipendenza maggior.

Dopo d'avè perduu in del 1866 la guerra contra i Todesch e i Italian, el s'è faa
amis de 'sti dò nazion, cont ona leanza firmada in del 1882. Quand, in del 1914
a Sarajevo, l'è staa coppaa el sò nevod e 'rede al trono, l'ha taccaa la Serbia,
col dàggh origin a quella che poeu l'è vegnuda la Prima Guerra Mondial. Però lù
l'è mort (l'era proppi vegg) prima de la fin de 'sta guerra, e inscì l'ha minga
vist la fin del sò imperi.



https://lmo.wikipedia.org/wiki/Frances

El frances (français in frances) l'è una lengua Rumanza parlaa in tüt el mond da
pü o meno 80 milion de gent cume maderlengua, e da squasi 200 milion de gent
cume seconda o anca terza lengua. El gh'ha un nümer grand de parlant in 54
pajis. I püssee maderlengua i stan in Francia, induè che el frances l'è
scumenciaa. La magiur part di alter maderlengua j'hinn in Canada, Belgi, Svizra,
Lüssembürgh, Principaa de Monaco, int l'Africa francofuna, e int i Stat Ünì.

El frances el riva zü dal latin e el s'è svilüpaa cun l'inflüenza di lenguv
celtich che j'eren nativ de la Gallia e di lenguv germanich di franch che j'hinn
staa invasur dop che l'Imper Ruman l'è drucaa.

El frances l'è vöna di lenguv d'oïl (oïl l'è l'antiga manera de dì sì e 'l vegn
del latin hoc ille), e in particular el ven föra del vulgar de la zona de Paris.
Lenguv cumpagn del Frances (che gh'han cun lü una sumejanza cumpagna del Curs
cun l'Italian) a hin el Valun, el Picard, el Lurenes, el Nurman e via inscì.
Dunca l'è vöna di lenguv galurumanz, e cume tal la gh'ha anca di similitüdin cun
l'Arpitan, cun l'Ucitan, cul Catalan, cunt i lenguv returumanz e cun quei
galitaligh. A l'è vöna di lenguv che la gh'ha püssee diferenz cun l'uriginal
latin (suratüt funetigh).

Al dì d'incö el Frances l'è la lengua mader de quasi tücc i abitant de la
Francia. L'è la quarta lengua parlada in l'Üniun Eurupea e quela de vündes in
del mund. L'è la segunda lengua püssee stüdiada al mund dopu l'Ingles. Per
maderlengua, a l'è anca la terza lengua rumanza püssee parlada in del mund, dopu
el Spagnö e 'l Purtughes. 'Me lengua mader l'è parlada in Francia, in la
Svizzera rumanda (Cantun Vales, Vaud, Neuchâtel, Fribürgh, Berna, Basilea e
Ginevra), a Monegh, Belgi, Canada (Québec) e in certi zonn di Stat Ünii
(Acadia). El Frances l'è anca vöna di lenguv ufiziai de l'ONU, de l'Üniun
Eurupea e de una mota de alter assuciaziun internaziunai ('me l'Urganizzaziun
Mundiala del Scautismu).

Inultra, grazie al passaa culunial de la Francia e del Belgi, el Frances l'è
lengua ufiziala (e lengua franca per i abitant di vari etnii) de una mota de
paes african: Benin, Burkina Faso, Burundi, Camerun, Repübliga Centrafricana,
Ciad, Cumor, Repübliga del Congo, Costa d'Avori, Repübliga Demucratiga del
Congo, Gibuti, Guinea Equaturiala, Gabon, Guinea, Madagascar, Mali, Niger,
Ruanda, Senegal, Seychelles e Togo. L'è anca ben cunussüda e duperada in
Tünisia, Algeria, Maroch e Mauritania. In Asia, l'è la lengua eurupea parlada in
Liban; in di alter culoni asiatigh de la Francia (Siria, Laos, Cambogia e
Vietnam), l'è minga inscì duperaa: a bun cünt, gh'è un bel 5% de vietnamita che
le parla anmò. In America, l'è la lengua ufizial de Haiti, ultra che de quei
isul che fan anmò part de la Francia.

I paes de l'Africa, di Caraib, el Canada, el Belgi, la Svizzera e la Francia fan
part de la Francophonie, ciuè la cumünità de personn che parlen frances, inturna
ai quai se svilüpen vari urganizzaziun e assuciaziun cultürai.

Cume em vist, el Frances l'è vöna di lenguv püssee parlaa, scrit e stüdiaa al
mund. Dunca l'è nurmal che se sien svilüpaa divers variant (dialet): ultra ai
parlà lucai (che gh'han inflüenz di lenguv regiunai frances), trövum el frances
de l'Acadia, el frances cajun (Luisiana), el frances del Belgi e quel de la
Svizzera. Inultra, del frances s'hin svilüpaa vari lenguv creul, che a völt hin
vegnüü di veri e propi lenguv: l'è 'l cas de l'haitian (ayisyen) e del creul di
Mauritius (morisyen). Quei chì hin lenguv ufiziai di propi Stat.

A bun cünt, cume che süced anca in Italia, i lenguv regiunai frances (lenguv
d'oïl, ucitan e arpitan), vegnen cunsideraa 'me dialet del Frances, e trataa
inscì. El nom gergal per ciamà quei lenguv chì a l'è patois, che 'l gh'ha propi
l'istess significaa de dialetto in de la visiun curenta italiana.

El latinista italian Massimo Pei a l'ha dit che 'l gradu de variaziun del
Frances rispet al Latin a l'è del 44%. Tanta diferenza (l'Italian el gh'ha dumà
el 12%, tant per dìn vöna) l'è duvüda al cuntat magiur che i parlà neulatin de
la Francia gh'han avüü cunt el mund germanigh. In ogni cas, rispet al Latin, el
Frances:

I leter duperaa in frances hin vintses. A, B, C, D, E, F, G, H, I, J, K, L, M,
N, O, P, Q, R, S, T, U, V, W, X, Y, Z. A 'sti leter gh'em de giuntà quei
acentaa, ciuè Â, Ç, Ê, Ë, Î, Ï, Ô, Û.

L'articul determinativ a l'è le per el maschil, la per el feminil. Denanz ai
vucal e a l'H müta, l'è cuntrat in l' .

De norma (cume anca in Lumbard) i averbi de möd se furmen cul giuntà a l'agetiv
qualificativ el süfiss -ment (cumpagn de uviament, unestament e.v.i.). Ma gh'è
anca di averbi uriginai:

Très e beaucoup poden minga vess duperaa in l'istess möd, anca se vören dì
l'istessa roba:

In Frances, el verb andà (aller) l'è la füsiun di verb latin IRE, *ALLARE e
VADERE.

La segunda cuniügaziun regular francesa la curespund a la quarta latina e
lumbarda e a la terza italiana. Cumpagn del lumbard e de l'italian, quela
cuniügaziun chì la gh'ha dò maner de vess declinada, a segunda di verb.

Quei verb chì gh'han urigin de la segunda declinaziun latina (-ĒRE). Chì de sota
metarem el verb vurè.

Alter verb che fan part de 'stu grüp hin pouvoir ("pudè"), voir ("vedè"), devoir
("duvè") e savoir ("savè"), ultra che al giamò descrit avoir.

In general, i verb che fan part de 'stu grüp vegnen de la terza cuniügaziun
latina (-ĔRE). Chì de sota vedum el verb connaître (cugnuss)

Anca quei verb chì vegnen de la terza cuniügaziun latina. Chì de sota vedum el
verb croire, ciuè "cred".

Alter verb impurtant de 'stu grüp hin boire (bev), suivre (andàgh a dree),
produire (prudü) ultra a faire e dire, verb di quai em giamò parlaa püssee sura.
Quei verb chì, vist ch'hin iregular, hin minga inscì tant.

In del frances a gh'è anca tre custrüziun verbai che hin ciamaa galicismi
("gallicismes") perchè hin propi tipigh del frances e poden minga vess tradot
leteralment.

In Frances, la negaziun verbala l'è cumposta de dò partisel, ciuè ne e pas. La
prima la se tröva prima del verb (e dopu el prunom persunal suget), la segunda
dopu. Esempi:

In alter ucasiun, el pas el pò vess sustitüii de point (un poo arcaigh; in la
lengua alta a völt a l'è propi un'alternativa a pas), personne, rien, jamais,
aucun/aucune o plus:

Notre père, qui es aux cieux, que ton nom soit sanctifié, que ton regne vienne,
que ta volonté soit faite, comme au ciel aussi en terre. Donne-nous aujourd'hui
notre pan de ces jours et pardonne-nous nos offences, comme nous pardonnons à
ceux qui nous offensent. Et ne nous mener pas à la tentation, mais délivre-nous
du mal, amen.



https://lmo.wikipedia.org/wiki/Fisarmonega

La fisarmonega crumatega, o püssee cumünement, fisarmonega, (del grech fissò +
armonikòs, φυσώ + αρμονικός, boff + armonegh) in frances accordéon, (a +
còrdion, α + χόρδιον, donca senza corda) a l'è un strüment müsegal aerofun cunt
mantes ad anza livra; l'è stada per tancc agn un strüment fulcluristegh ligaa a
la tradiziun de la danza pupular.

El prim brevett de un accordion, termen incö druvaa in tant lenguv (pür cunt
variant grafigh) per indicà la fisarmonega, l'è staa lassaa giò el 6 de magg del
1829 a Viena del creatur de orghen e piano Cyrill Demian e di so fjöö Carl e
Guido.

I evulüziun de tecnega e de creaziun del strüment i han semp püssee perfeziunaa
el so timber e la so intonaziun, inscì de fà in möd de mett dent el strüment
anca in ambit müsegaj püssee istrüii.

Chela butunera chì de sinistra l'è tipegament fada sö de do fil de butun relativ
al register bass (ciamaa respetivament di "Bass" e di "Cuntrabass") induve a
ogne butun ghe curespund una nota e chij not lé i henn metüü giò per orden de
quinta; i següta tre o quater fil de butun tipegament relativ al register sübit
püssee sgüzz, chest ültem chì i pöden vegh un mestee devers in bas al strüment,
ma in general ghe prevalen do filusufij: chela di bass deslenguaa e chela di
bass standard.

In de la manera a bass standard i fil de butun apus di bass e cuntrabass i sunen
minga dumà una singula nota per ognedün, ma piötost un acord (de do o püssee
not), e i henn tö insema in bas a grupp de tri o de quater che i permett de
furmà in suciaziun cunt el butun de bass sübit lineaa: la cumün pusiziun de
escüziun l'è cul quart did (anülar) söl bass (che tipegament a l'è la tonega de
l'acord), e del terz e segond did in sö i butun di acord apröf.

In de la manera a bass deslinguaa inscambi anca i fil de butun apus a bass e
cuntrabass i sunen anca lur dumà una nota per ognedün, e in chej fil chì in tüt
i se ved despusiziun tipegament crumategh de i not, anca se cunt dispusiziun
variegaa rispett a la fila di bass: chela dispusiziun chì a l'è preferida in la
müsega tradiziunal, ma a bun cünt la püssee spantegada.

La segonda butunera, in söl laa dester, l'è ciamada butunera cantabil, e la pö
vess in d'una manera alternativa fada cunt una tastera a mudel urghenistegh
(ciamada anca mudel piano, fada de 41 tast, induve 17 negher e 24 bianch) o de
un sistema de butun metüü giò crumategament. La butunera in furmaa orghen (o
mudel piano) la gh'ha un metod d'üs del tüt inguaa a chel de un nurmal orghen,
tütavia la dispusiziun vertical di tast ghe'n tira sö la dificultà d'üs e
d'esecüziun. Chela lee l'è diferenta de chela del piano, sia per i carateristegh
mecanegh de aziunament del tast, sia per corsa del tast (che l'è minur), sia per
el fatt che la denamega di son (donca el so vulüm a nivel d'individuv) la ven no
fada de la diferenta pressiun di did ins' el strüment ma l'è l'efett del devers
temp de overdüra del mantes, e donca un'overdüra püssee lenta la farà sö un son
püssee fiacch, menter de un'overdüra energega al vegnarà fora un son püssee
fort.

La butunera cun sistema a butun, inscambi, al figüra 3, 4, 5 o 6 fil de butun,
l'è ciamada fisarmonega a butun e de quajvölta in erur fisarmonega crumatega
anca se pür che la version cun taster de mudel urganistegh l'è inguaa crumatega.
A gh'henn difarent pusiziun de butun, i püssee spantegaa i henn el C-Griff (o
sistema talian) e 'l B-Griff (sistema rüss).

A gh'henn pöj i fisarmonegh diatonegh, ciamaa anca armonegh a mantes (termen
ch'al ven – in d'un teritori guvernaa de l'Impee Austriagh – de l'inflüenza
lenguistega cunt el germanegh harmonika. Lümenanta l'esperienza del don Giuseppe
Greggiati, che'l gh'ha lassaa in del mantuvan testimunianz storich incredibil in
del so Metodo per l'armonica a mantice, scrivüü a man in del 1842, incö al se
tröva a Ostiglia (MN) in del Fondo Musicale Giuseppe Greggiati e nünch püblegaa
in del liber de l'Attilio Amitrano, Il Metodo per l'Armonica a Mantice di Don
Giuseppe Greggiati (La Grafica, 2012). I armonegh a mantes i eren caraterizaa de
un minur nümer de bass (generalment 2, 4, 8 o 12), del pudé sunà in möd facil
duma in d'una quaj tunalità.

Chest strüment chì i henn tipegament bitonegh, var a dì in del schiscià l'istess
butun i sunen do not devers in bas al vers del mantes (ch'al pö vess in overdüra
o in sarament).

I fisarmonegh crumategh tradiziunal (sia a piano sia a butun) I henn inscambi
strümencc ünitonegh (un butun al fa dumà una nota indipendentement del vers del
mantes), anca se gh'henn strümencc ch'i sömea a la fisarmonega ('me un quaj
Bandoneon) che anca se henn crumategh, donca permetten de sunà in tüt i
tunalità, i henn a l'istess temp bitonegh.

El cör de la fisarmonega l'è 'l mantes, ch'al ven aziunaa del sunadur per fa
vegnì dent assee aria a fà vibrà i anz. I anz i henn lam piscinin de asal,
intunaa e cuntrulaa de valv ligaa insema a i tast, che in del vibrà fan sö el
son; i anz i henn pöj fà sö in sö i soner, ch'i henn di suport de legn, e in bas
al so timber i vegnen spartii in register. El register püssee bass al se ciama
16 e l'è traspuser, var a dì che sbassa giò la voltezza di son de un'utava, chel
de mizz al se ciama 8 e chel volt al se ciama 4. L'8 e 'l 4 i henn no register
traspuser, defat i cumbinaziun di register i vegnen metüü in orden del register
püssee bass.

I fisarmonegh i pöden vegh clasifegà in tre grand categurij: fisarmonegh de
liss, de cuncert e de stüdi. Ognedüna de chest categurij la gh'ha di
carateristegh propi.

De solet una media fisarmonega de liss la gh'ha 3 vus a la man destra (utava
basa, utava central, utava central batenta, donca un zicch stunada) e 5 a la
destra, per chest la ven ciamada in terza e quinta. In gener chest fisarmonegh
chì i henn culuraa cun culur devera sbalenaa e imbelii cunt scritt in
madreperla. Chest per una question d'aspett.

A gh'henn anca strümencc de cuncert che i gh'han fin a 5 vus a la destra e 7 a
la sinistra. I register i henn cumbinaziun de vus, var a dì chej lev in sö la
cassa armonega ch'i müten istantaneament püssee vus in l'istess temp. Un quaj
nomm de cumbinaziun ch'i se pöden catà föra i henn: Master (tüt i vus metüü
denter); Bassoon (dumà utava bassa); Clarinet (dumà utava real); Flute (dumà
utava real ma cunt un timber devers); Piccolo (dumà utava volta); Bandoneon
(utava bassa + central); Violin, Musette, Voce celeste (utava central püssee un
o dü register batent); Accordion (utava bassa + real + real batenta); Organ
(utava bassa + real + volta). In termen püssee precis chej register chì i se
ciamen 16-8-4 (master); 16 (bassoon); 4 (piccolo); 16-8 (bandoneon) ecc. i
cumbinaziun de register müten in bas a la fisarmonega: i fisarmonegh de liss,
cume chej de stüdi, i gh'han 7 register in media. I fisarmnegh de cuncert
inscambi ghe n'han fin a 11, perchè in chest fisarmonegh al ven giöntaa de quaj
völta l'utav cassott ch'a l'è un register del son uvataa e devera dulz. In di
fisarmonegh de stüdi e in chej de cuncert gh'è no l'utava batenta per el fatt
che tüt i utav i henn acurdaa a la perfeziun.

I fisarmonegh se spartissen in Bassi Standard e Bassi Deslenguaa in bas al
funziunament de la butunera de la man sinistra: in di prim, cume giamò ditt de
sura, la man sinistra la suna el cumpagnament (bass e acord), menter in di bass
deslenguaa al gh'è un cunvertidur che 'l fa pussibil sunà nott singul cun la
butunera sinistra, in möd de pudé sunà bindej cumpless a do man cume sö de un
orghen o de un piano. Chela categuria chì de strüment l'è druvada suratüt de i
cuncertista de müsega classega e la ven stüdiada in di cunservatori indue a l'è
staa piazzaa dent el post per insegnà de la fisarmonega, metüü dent in di
prugrama ministeriaj talian dumà in del 1993.

Regordumm el prim post de fisarmonega metüü dent a Pesaro del Maester Sergio
Scappini che 'dess l'insgegna al Cunservatori Giuseppe Verdi (Milan). A gh'henn
fisarmonegh ch'i hann sia i Bass deslenguaa che chej standard: in chej
fisarmonegh lé la butunera sinistra la gh'ha di fil dedicaa a i bass deslenguaa
e olter dedicaa a i bass standard.

El maester Salvatore di Gesualdo, professor al Cunservatori Cherubini de
Firenze, l'ha scrivüü la vus fisarmonega in del "Nuovo Dizionario dell'UTET". A
la fin di agn 2000 l'ha idejaa la fisarmonega de Cuncert "VI SdG", insema ad
olter cumpusitur del dé d'incö, cume l'Adamo Volpi, el Lino Liviabella, el
Luciano Fancelli, l'Efrem Casagrande, el Luigi Ferrari Trecate, el Vittorio
Melocchi, el Gianfelice Fugazza, el Gervasio Marcosignori, el Bio Boccosi, l'
Italo Salizzato, l' Astor Piazzolla e tancc olter, cunt i so cumpusiziun
uriginaj e trascriziun di grand cumpusitur del '700, '800 e '900 gh'han dà 'na
man e dervii i öss a i antich e növ sunurità. Cun l'evoluziun de la tecnologia,
i henn staa faa sö tancc sistema eletronegh MIDI de apligà a i fisarmonegh.

Un strüment ch'al sömea tant a la fisarmonega, cunt i 'stess sistema mecanegh, a
l'è staa faa sö in sö la bas de un prugett del Leonardo da Vinci, cuntegnüü in
del codes Fol.76r del Codess Madrid II. El strüment a l'è staa faa sö del liüter
Mario Buonoconto, e sunaa in del Salone degli Stemmi del Münicipi de
Castelfidardo, del fisarmonicista Denis Biasin. El liüter Buonconto l'ha inscì
ditt: "Un disegn che nissön al cugnusseva fin al 1970, ma de che se'n sentiva 'l
valur. De fatt, l'anticipa de bregh trisent agn l'invenziun de la fisarmonega. I
indicaziun che el Leonardo l'ha lassaa i henn essenzial ma impurtant: una
tastera vertical, un mantes a dupia aziun che'l funziuna in tücc dü i vers, una
serie de cann de legn o de carta, induve la genialità la se tröva in del generà
una curenta d'aria che la fà son." . El son de chela recustrüziun a l'è debon
devers, perchè a l'è generaa de cann de legn. El strüment l'è staa lavuraa
intregament a man; l'è staa metüü fö in esibiziun press el Museo Internazionale
della Fisarmonica fina a la fin de l'ann 2009.



https://lmo.wikipedia.org/wiki/Erithacus_rubecula

El Rusmagot o barbaross o picet, e anca l'üselìn de la neu (insübrich), sbeset o
sbösèt (bressan) o piciàl (bergamasch), (Erithacus rubecula, Linnaeus, 1758),
l'è un üsél passerifurm, in precedensa inserid ind la famiglia d'i Turdidae e
incö classificad 'me part d'le Muscicapidae.

El rusmagot l'è un üsél cantur particularment cumün ind l'Europa. L'è lungh
generalment dai 13 ai 14 ghei e'l pesa dai 10 ai 20 gram. L’apertüra d'i al la
misüra dai 6,8 ai 7,7 ghei e’l pöd viu fin a 4 an.

Anca se l'è pìcul, l'è famus par el sò cumpurtament da bülu. El gh'ha 'na facia
cicenta e sensa col. Da grand el gh'ha el magot culurad de arancion. Le altre
pene i en de culur brün uliva. Ai giùin ghe manca la culurassion arancion e i en
de sòlit a mace.

El Rusmagot l'è sucévul cun l'om e'l gh'ha un cumportament viu. De sòlit, quand
se laura in giardin e se rigira la tera, el rusmagot el vegn visin par cercà i
begh e le càmule purtade a la lüs. L'è teriturial anca ind el curs dal
svernament. In Itàlia l'è present tüt l'an, anca se l'è un migradù a cürt rag.

El Rusmagot el viu ind i giardin, ind i ses, ind i buschet e ind i busch cun
macion.

L'üsél el fa el nin ind i büs o ind le crepe di àlbor, ind i macion, ai pé d'la
ses, ind el édera o anca in vec catanài lasadi da l'om. El nin el gh'ha la furma
de na gamela tunda.



https://lmo.wikipedia.org/wiki/Emilia-Rumagna

L'Emilia-Romagna l'è ona region de l'Italia del nòrd. La confina a nòrd con la
Lombardia e el Veneto, a òvest con el Piemont, a sudòvest con la Liguria, a sud
con la Toscana e i March; a est la varda el Mar Adriatigh per on dusent
chilometer. La region l'è formada da dò part different, saria a dì l'Emilia (al
center e a òvest e la Romagna, slungada tutt intorna a la còsta adriatega.

El territòri el se slunga in direzion òvest-est; a nòrd el confin al passa giust
giust in sul fiumm Po fin al sò delta, oppur al massim el se destacca per on
quai tocchell; el confin a sud (con la Toscana specialment) el passa in su
l'Appennin. La region la toeu via on bell tocch de la Pianura Padana, che la
pòrta via on poo pussee de la metà del territòri total, i montagn de l'Appennin
quasi tutt el rest, foeura che ona zenta de ronch specialment in de la zòna de
la Romagna.

El capp-loeugh de la region l'è Bològna, vuna di città pussee important de tutta
l'Italia del nòrd; anca tutt i alter vòtt capp-loeugh de provincia (Mòdena,
Piacenza, Regg Emilia, Rimini, Forlì, Ravena, Ferrara, Parma) gh'hann pussee de
centmila abitant (ghe saria anca Cesena, che però l'è in de l'istessa provincia
de Forlì). Alter città e paesòtt de on quai importanza hinn Carpi, Imola,
Sassoeu, Cento, Faenza.



https://lmo.wikipedia.org/wiki/Dialett_valtelin

El dialett valtelin l'è parlaa in Provincia de Sondri, in de la bassa e media
Valtelina, pu o manch in del territori che 'l va de Morbegn (a ovest) a Tiran (a
est): a partì de Grosott in su i dialett se vesinen al modell lombard alpin:
poeudom dì che i dialett de Grosott, Gros e Sondel hinn de transizion tra i dò
arei dialettai. Quella division la respetta anca la veggia sudivision politega
de la Valtelina in trii terzee (Morbegn, Sondri e Tiran), pu la contea de Bormi.
I dialett de la bassa vall (e soratutt el morbegnasch) hinn putost influenzaa
del modell lombard ocidental "modern" e "milanes", intant che pussee che se va
dent a la vall, pussee troeuvom caratteristegh "conservativ". Dent al grupp
dialettal valtelin a troeuvom anca el dialett pos'ciavin, parlaa in di comun de
Brus e Pos'ciav, in del Canton Grison. Quell chì el gh'ha ona posizzion
particolar per via di sò caratter arcaegh. On'altra distinzion che se pò fà l'è
quella tra dialett de la sponda destra de l'Adda (versant retegh) e dialett de
la sponda de mancina (versant orobergh): i segond se vesinen ben pussee al
modell lombard oriental. El dialett de la città de Sondri, al contrari de quell
de alter capploeugh de provincia, l'è minga riessii a deventà el modell
lenguistegh per tutta la vall.

Un'eceziun impurtanta l'è quela de la parola um (ciuè "om"), che a plüral el
diventa umegn. Al cuntrari de l'Insübrigh central, i nom feminil finissen
despess in o (cul plüral in i).

I nom che finissen in al, öl ed el al plüral vegnen ai, öi ed ei. I nom che
finissen in et al plüral vegnen ecc.

Un om el gh'ha 'vüt dü s'ciet. El piü piscen el gh'ha dicc al pà: "Pà, dem el cò
de la roba che 'm tuca!" e 'l gh'ha spartit la roba. E miga dopu tancc dì, ramat
scià tüt, el s'ciet piü piscen l'è fügit ni paes luntà, e gliò l'ha majat el
facc sò cul viv a l'ingranda, e da pursciel. E dopu che l'ha majat tüt, l'è
vegnit 'na gran puverigia in quii sit, e a lü l'ha cumensàt a vegnìgh besogn. E
l'è fügit e andat da ün de quel paes: e lü el l'ha mandat a pastürà i ciun. E 'l
ghe vegniva voja de empienì el sò ventru di giand, che mangiava i purscei, e
nessün ghe 'n dava. Turnat in sentina, el diseva: "Quancc famej che vanza pà en
cà del mè pà, e mì chilò lüsissi de fam! Em tuleroo fö di pee, endaroo dal mè pà
e ghe diseroo: "Pà, hoo stravargat ai vü dicc, e a quii del ciel già sun 'ca
degn d'ess ciamat tò fiöl; fam biscì cume un di tò famej". E levat sü el s'è
inviat del sò pà. De che l'era amò luntà, el sò pà el l'ha vedüt e 'l s'è tracc
a cumpassiun e, andacc incuntra a petecala l'è travacat sür el sò col e l'ha
sbaiüsciat sü de basin. E 'l fiöl el gh'ha dicc a lü: "Hoo stravargat ai vü
dicc, e a quii del ciel; gh'hoo gnà lüssüria d'ess ciamat tò fiöl". El pà el
gh'ha pò dicc ai sò famej: "Purtee scià sübet i strasc piü bei e vestìl sü, e
metìgh dent l'anel ni sò dii, e i sciavat sü in di sò pee! E menee scià un vedel
peciard e cupél, e m'el majerà, e fomen 'na piena! Che 'stu mè fiöl el tegneven
mort e l'è resüscitat; l'era perdüt e l'hoo truvat". El gh'era pò el fiöl piü
vegg, che 'l stava ni lögh; e quand che l'è vegnit apröv a la baita, l'ha sentit
i cancc e i son. E l'ha ciamat un di famej, e 'l gh'ha dumandat che bacà ch'i
fava. E lü el gh'ha dicc: "El tò fradel l'è vegnit e 'l tò pà l'ha facc fò un
bel vedel, perchè 'l l'ha truvat sà e salv". Lü ignura l'ha ciapat la futa e 'l
vuleva brica andà de dent. El sò pà pò andacc da fò: "Da ura, calè, che te
gh'eet?". E lü l'ha turnat a dì al sò pà: "Vitu, l'è una mà d'agn che stoo chilò
a sbedenà, e sò mai nacc fò di tò ubedienze, e tì te m'heet brica dacc biscì un
uzöl de fugà fò cui mè amis. Ma dopu che 'stu tò fiöl, che l'ha majat la sò
sustanza cu le sgualdrine, l'è vegnit, te cupet el vedel piü bel". Ma lü el
gh'ha dicc: "S'cet, tì te seet sempru stacc cun mì, e tüt el facc mè l'è tò.
Bogna mangià e stà alegru, perchè 'stu tò fradel l'era mort e l'è resüscitat;
l'era perdüt e l'è stacc truvat". Pietro Monti, Vocabolario dei dialetti della
città e della diocesi di Como, 1845, pag. 411-412

Ün om al gh'eva du fioi. E 'l piü pissen al gh'ha dicc al pai: "Pai, dem la part
de quel ch'um vee del fat mè!" e lü l'ha facc la divisiù in tancc culundei de la
roba. E d'ailò a poch dì, ul fiöl piü pissen l'ha tocc sü el facc sò, e pò l'è
caminat ja luntà en ün pais, e l'ha facc andà iscì tüt cun tüt li cumpagnii
cativi a l'usteria. De ca l'ha abüt finit tüt, en quel pais j'eva ramat nient, e
là i gh'eva nient da viv. L'è 'ndacc da ün citadì de quel pais, e 'l l'ha mandat
ent ön sò lögh a percürà i ciü. E ilò ghe tucava da majà implinìss el vetru de
quili giandi che maja i ciü, e 'l gh'eva nient otru. E gh'è pò vügnüt sü e l'ha
dicc: "En cà del mè pai al gh'è bunune lauree ca i maja pà fin ca i nö völ, e mì
stoo chilò de murì de fam! Levaroo sü e pö andaroo en ghe pai, e 'gh diroo a lü:
Pai, hoo fai pecat cuntra 'l ciel e cuntra vó. Duca só 'ca degn s'ca 'm disedev
voss fiöl; fém almanch ön di voss lauree". E levat sü, al s'è miss al sò pai. Lü
l'era fin la ja e 'l sò pai u l'ha idüt e 'l s'è tracc a cumpassiù, e andacc
incuntra a birlu, u 'l gh'è saltai adoss al col, e 'l gh'ha facc besì. E 'l fiöl
al gh'ha dicc a lü: "Hoo facc pecat cuntra 'l ciel e cuntra vó; gh'hoo fidegh
d'ess dicc tò fiöl". E 'l padri l'ha dicc ai sò servitur: "Fee debot scerchee
scià la giancheta piü aldricc, e pò mitigla scià, e pò mitìgh ent ul dit l'anel,
e i culser ai pee; Cupee 'n vedel grass, e pò majèl, e se staghi alegri!; Perchè
'stu mè fiöl l'era mort e l'è resüscitat, al s'è perdüt e pò el s'è truvat da
pee". L'otru fiöl ul piü vecc l'era l'aitee fó per i lögh per campagna, e int ul
vegnì a cà l'ha sentüt a sunà e balà. E l'ha ciamat en servitur, e 'l gh'ha
dumandat chel ca l'era quest. E lü el gh'ha respundüt ca l'era ruvat el sò
fradel, "e 'l tò padri l'ha mazzat en vedel grass perchè l'ha truvat sà". E lü
l'ha ciapat la ragia e 'l vuleva 'ca andà di té. Ul padri ilura l'è 'ndacc fó a
pregàl. Ma lü l'ha respundüt e 'l gh'ha dicc al sò padri: "L'è già tancc agn che
stoo chilò a fàv ul servitur, e nu v'hoo mai desubedit ai voss cumancc, e nu
m'hii mai dacc biscì un cauret da god cui mè amis; Ma di ca l'è vügnüt quest tò
fiöl ca l'ha facc endasce tüt cun tüt li femni in quai maneri, hii mazzat per lü
en vedel grass". Ma 'l padri el gh'ha dicc: "Fiöl, tì te see sempre stacc ensem
a mì, e tüt quel ca gh'hoo l'è tò; Ma erel ca giüst a fà ina ligria ensema a i
paré e amis, perchè 'stu tò fradel l'era mort e l'è resüscitat; el s'era perdüt
e 'm l'ha truvat". ibidem, pag. 412-413

Un cert om el gh'ha abüt dü fiö. El ciü piscen de 'sti dü l'ha dicc al pà: "Dém
la roba che me ven!" el pà el gh'ha dacc quel che ghe pertucava de sò parti. Da
ilò a poch dì, ramat scià tücc i robi che 'l gh'aveva, el ciü giuven l'è andacc
per i pais luntan e, a fà la baraca, l'ha majat in poch temp tüt el facc sò. In
quel pais l'è vignit la carestia, e lü el gh'eva ciü nagot; l'ha cumensat a patì
la fam. E l'è andacc a metes a famej d'un sciur de quel pais, che 'l l'ha facc
andà in di sö lögh a dà a mangià ai ciun. E 'l saress stacc cuntent de pudè
mangià i giandi che mangiava i ciun, se 'l ghe n'ess abüt. Pensandegh sü, alura
l'ha dicc intra de lü: "Quanci famej in cà del mè pà i gh'ha pan che ghe vanza,
e mì me tuca murì de fam. Ah! 'Sta vita del fulet la vöj ciü fà; vöj andà a
truvà el mè bun vegg e ghe vöj dì che hoo ufes el Signur, e pö anca lü; mì
pretendi brich d'ess ciü tegnüt, ma piscì per un famej". Dicc e facc l'ha ciapat
la strada sut ai pee e l'è andacc dal pà. L'era ancamò luntan da cà quand el
l'ha vedüt a vignì el sò bun pà, che 'l s'è sentit a cur int el sangh vergot,
che 'l ghe diseva: "L'è 'l mè fiö!" e senza guardà che 'l füss gnè vegg, gnè bun
de stà sü int i ginogg, el gh'è curüt incuntra, e 'l gh'è andacc sül col cui
brasc a strengel e basàl, e 'l ghe diseva: "Te seet scià, mè car fiö?". "Sì, pà,
sun scià; ma mì sun stacc trop cativ cun vù e cul Signur, gnè ciü pretendi d'ess
voss fiö". "Fenissela un bot da ciangg, tas giò, bardassa! Dégh scià sübet",
l'ha dicc a quei de cà, "i sö strasc, che l'è giot e mort del fregg, dégh el sò
müsciet da met in testa e metìgh sü i culzee! Tulìgh giò la pel a un vedel
grass, mangemel e stem alegri! Perchè 'stu snercc l'era andacc e adess el gh'è
ancamò; majem de galantom e ciuchemegh sura!" El fiö ciü grand l'era andacc int
i camp a lavurà; int el vignì a cà el sent a cantà e a sunà el scigurel; E 'l
dumanda al famej: "Che diavul fai?" "L'è vignit el tò fradel san e salv, e 'l tò
pà l'ha facc mazzà per alegria un bel vedel". L'ha ciapat sü i nocc e nu 'l
vuleva brich andà de dent; ma el sò pà l'è vignit de fö a pregàl. E l'oltru el
ghe diseva: "A n'hoo a feda a feda che vöj brich vignì; l'è de mè regord che
lavuri a fà quel poch che poss senza mai disübidìt un bot, e vü m'hii mai dacc
un ulzö da majà cui mè amis; e adess, che 'stu bindun d'un voss fiö l'ha majat
cui pütani el facc sò, hii facc mazzà un bel vedel". Ma el pà el gh'ha respost:
"Tì, car fiö, te seet sempru stacc cun mì, e te seet sempru stacc patrun de tüt;
Adess maja e bev e sta' alegru, perchè 'stu tò fradel l'era mort e l'è
resüscitat, l'era andacc, e adess el gh'è ancamò". ibidem, 413-414

Al gh'è stacc ün omen che 'l gh'eva dü matej. El püssee piscen l'ha dicc al
padri: "Dém la mia part de quel che 'm toca!" e lü el gh'ha partii la roba. Dopu
ün pit de temp, el püssee gioven l'ha ramasciä tüt quel che 'l gh'eva e pö l'è
andacc int ün paes luntan, e ilò l'ha cunsümä tüta la sua fagultà, a viver insì
da ligozz e andà a badent. E sübet che l'ha 'biüü cunsümä tüt, l'è vegnüü in
quel paes üna gran fam; e ilora l'ha scumensä a pruvà una gran barloca. E l'è
andacc famej in baita d'ün scior de quel paes, e a l'ha mandä int i sè lögh a
pastürà i purscei. E 'l s'è ridücc tant in miseria che l'aress majä fin i giand
che majavan i cion; ma negün ghe 'n dava. E ilò l'è turnä in se stess e l'ha
dicc: "Quancc famej che mangen el pan in cä del mè padri, e mì chilò möri de
fam! Vöj tom ìa de chilò e vöj andar in cä de mè padri e vöj dìgh: Padri, mì hoo
pecä contra el siel e contra vü; Nu son minga degn d'esser ciamä per voss fiol;
ma metém bessì nel nümer di voss famej". E l'è levä sü e l'è andacc dal sè
padri; e denänt che ch'al vness a cä, el padri el l'ha vedüü un bel toch da
luntan; el s'è metüü a cumpassion, el gh'è andacc incontra e 'l l'ha brasciä sü.
El fiol ilura el gh'ha dicc al sè padri: "Padri, mì hoo pecä contra el siel e
contra vü, nu son minga degn d'esser ciamä per voss fiol". Ilura el padri l'ha
dicc ai sè servidur: "Anden, prest! Tulee fò el püssee bel vestii che gh'è in
cä, e metéghi sü; purtee ün anel e metéghi sü; metéghi sü anca ün bel para de
scarp; E tulee ün vedel grass, cupél, ch'em possa mangiar e fà festa; perchè
'stu mè fiol l'eva mort e adess l'è resüscitä; l'eva perdüü e l'hoo truvä". E i
ha scumensä a fà üna gran festa. Ilura el fiol püssee vegg che l'era int el cämp
e che 'l turnava a cä, l'ha sentii a sunà e cantà. L'ha ciamaa ün servitù, e 'l
gh'ha dumandä cossa che l'eva quel burdeleri. E 'l servitù el gh'ha dicc: "El tè
fradel l'è turnä e 'l tè padri l'ha cupä ün vedel grass, perchè 'l l'ha truvä
san e salv". E lü l'ha ciapä tant la rabia, che 'l vuleva miga andä in cä; ilura
el padri l'è andacc fò e l'ha scumensä a pregàl, che l'andass int. Ma lü el
gh'ha respundüü: "Vü sev che v'hoo servii tancc agn, e nu v'hoo mai facc gnà
crià contra quel che cumandauv, e nu m'hee mai dacc bessì ün chissot o ün
cauret, che pudess mangiàl cui mè cumpagn; E quel alter voss fiol, che l'ha
furnii tüta la sua part a viver da lüssürius, per lü hev scanä ün vedel grass!"
Ilura el padri el gh'ha dicc: "Veta, el mè fiol, ti seet semper insem a mì, e
quel che gh'hoo l'è tè; Ma 'dess gh'hoo de stà alegher e fà past, perchè 'stu tè
fradel l'eva mort e l'è resüscitä; l'eva perdüü e l'em truvä". Bernardino
Biondelli, Saggio sui dialetti gallo-italici, 1853, pag. 39

[...] Attilio Zuccagni Orlandini, Raccolta di dialetti italiani con
illustrazioni etnologiche, 1864, a partì de pag. 53

Dunca hii de savé che quand che gh'era el prim re de Cipro, despö che Gofred de
Büjon l'ha liberat la Tera Santa, l'è sücess che 'na sciura de Guascogna l'era
'ndacia per divuzion al Sepolcro. In del turnà indree la passava per Cipro, e lì
'l gh'è stacc di baloss che i gh'ha facc di gran desprezzi. Lee igliura, pudend
minga viàla giù, l'ha pensat de 'ndà dal re; ma gh'è stacc de quii ch'i gh'ha
dicc che la pudeva sparmì la fadiga, perché l'era 'nscì 'n magherlu, sloi e de
nigüna cunclüsion, che 'l s'en lassava fà a lü de tücc i sort: scì che che 'l
vuleva giüsta sculdàssela per i oltri! E 'nscì tücc quii che i gh'aveva vergot
sul stomegh, i se sfugava col fàgh a lü 'n quai desprezzi. La sciura, a sentì
'sta roba, de già che nu gh'era oltru de fà, per cunsulàss in quai manera, la
s'è messa 'n crapa de cantàghela sü. E 'nscì l'è 'ndacia de lü e, in mezz a 'na
caragnada, la gh'ha dicc: "Oh lü, mì só minga vegnüda chì perché gh'abi speranza
che lü 'l m'abia de vendicà de la figüra che i m'ha facc a mì; Ma, inscambi, el
preghi biscì de 'ndiciàm come 'l fa lü a vià giù i desprezzi che hoo sentit che
i ghe fa a lü. Inscì me tegnaroo anca mì 'n corp el desprezzi che m'è tucat cun
santa pascienza. E 'l la sa 'l Signor se saress cuntenta de fàghen ün regal a lü
ì, postu che 'l gh'ha boni spali". El re, che l'era sempre stacc inscì manfrech
e pigru, el s'è cumè dessedat fö, e a bun cünt l'ha scumenzat a fàghela pagà a
quii che gh'aveva facc la balussada a quela femna. E pö l'è deventat ün can de
Diu contra tücc quii che ghe manca de rispet. Giovanni Papanti, Parlari italiani
in Certaldo, 1875, pag. 453-454

Donca mì digh che ai temp del prim re de Sipri, quand che Gotifrè de Büglion el
gh'ha facc l'aquist de Tera Santa, l'è nassüü che 'na femna de scior de
Guascogna l'è andacia a pee al Sepolcro; e pö, turnacia indree, l'è arvada a
Sipri e ilò, da dei omen propi cativ e vilan, gh'è staa facc dei despressi. Per
quest la sciora, propi desperäda, la se ufes, e gh'è vegnüü in ment de dar giò
querela al re; ma vergün gh'ha dicc "Fadiga inütil, propi temp pers", perchè 'l
re no 'l ghe badava gnanca, ün ligozz che l'era, no miga dei facc de altri, ma
el se trava giò per spali anca tücc i gran despressi che i ghe fava a lü, e insì
tücc quei che gh'aveva la rabia con lü, i sentiva tant de piaser a vendicàss. Co
la sciora ha capii 'sta roba, desperäda ge da vendicàss, per sulevàss ün poo
gh'è vegnüü in ment de tacàl dei sò miseri, e l'è andacia a piänsger inänz a lü
disendugh: "Scior mio, mì no vegni denänt a vü per vendicàm de quel che che i
m'ha facc, ma me cuntenti che me dise cume ch'a fev a supurtar quei despressi
che i ve fa a vü, cume che i dis, perchè impari anca mì da vü a supurtar i mia;
e 'sti mia despressi, se pudessi, el sa il Signor, t'ej daria propi üntera,
perchè t'es insì brav". El re, fin adess che l'è stacc tardiv e pigher, cume che
'l se foss dessedä, el scumensà da la despressa facia a 'sta femna, el se l'ha
facia pagar salada, e pö l'è deventacc tant cativ con tücc quee che dapè avess
dicc vergot da mal de lü. ibidem, pag. 454-455

Disi donca che cuntè che 'l gh'era el prim re de Cipri, dopu che Gutifrè de
Büglion l'ha ciapaa la Tera Santa, l'è sücedüü che üna sciora de Guascogna l'è
andacia in divuzion al Sant Sepolcru. Int el turnar indree, cuntè che l'è
ariväda a Cipri, el gh'è stacc ün quai bindon che i ghe n'ha facc dree de tüt i
sort. Per 'sta roba lee la 'gh n'ha 'vüü 'n gran permal, e l'ha pensä de andar a
cuntàghela al re. Ma vergün i gh'ha dicc iscì che l'aress traa ìa 'l fiä per
gnent, perchè lü l'era iscì paürus e iscì ün por laor, che no 'l se svendicava
minga noma dei mai che i ghe fava ai altri, ma gnanche de quii che i ghe fava a
lü. In 'sta manera tücc quii che i gh'eva vergot dree a lü i ghe 'l fava pagar
car e salà. Cuntè che la sciora l'ha sentii iscì, per la rabia de miga pudè
fàghela pagar, l'è vignida russa cume ün brescon de fögh e, per fàssela spassar
ün pitin, la s'è risolta de casciàghela propi in gula al re, e de fàl vergugnàss
dei sua azion. Difati l'è andacia piengiand denänt a lü e la gh'ha dicc: "Car el
mè scior, mì vegni miga denänt a tì perchè che t'abies de fàghela pagar a quii
bindon che i m'ha dacc d'impacc; ma, inscambi de i figüri che hoo ricevüü, mì te
preghi de insegnàm cum'èl che te fas tì a supurtar quili che mì soo che i te fa
a tì, perchè iscì podia imparar anca mì a supurtar i mia. El la sa pö noma el
Signor quant vuluntera et daress a tì el mè afront, postu che t'es iscì mai
bravu de purtati ìa!". El re, che fin inlora l'era stacc ün poo cujon, a 'sti
paroli l'ha capii sübet la sunada, e 'l s'è dessedä fò in ün mument. Difati l'ha
cuminciä a dàgh ün bon regord a quii che i gh'eva dacc d'impacc a la sciora, e
pö el s'è facc ün can de Diu versa tücc quii che i se alescava de fàgh apena
vergot a lü. ibidem, pag. 452-453



https://lmo.wikipedia.org/wiki/Dialet_cumasch

El Comasch l'è on dialett occidental de la lengua lombarda, parlaa a Comm, in la
soa provincia e in del Canton Tisin.

El dialett comasch el ciappa el nomm de la città pussee importanta indove l'è
parlaa, cioè Comm, in de la Lombardia del nord, arent al lagh con l'istess nomm.
Fondamentalment, l'è ona variant settentrional de la lengua parlada a Milan, con
la qual l'è collegada grazie al pont formaa di parlà brianzoeu. Despess se sent
parlà anca de dialett comasch-lecches, anca se 'l dialett de Lecch (anca per
reson storigh), l'è pussee legaa al Milanes respett al Comasch. Ultimament s'è
taccaa a fà sù distinzion tra el dialett de Comm e quell de la sponda del lagh,
el laghee: in effett, 'sto parlà (del qual en troeuvom ona motta d'esempi,
grazie a l'opera del cantant Davide Van de Sfroos, de Mezzegra), l'è minga
istess del Comasch de città; anca i dialett de la val de Brengia, de la Val
Cavargna e de la Vall Alban hinn minga proppi compagn del Comasch. A bon cunt,
quei là poden vess consideraa tutt variant arios del Comasch, che le porten a
vegnì pussee vesin al dialett Tisines o al Ciavennasch. On'altra variant
interessanta del Comasch l'è quella parlada a Turaa: de fatt lilinscì se parla
on dialett puttost vesin a quei de la zona de Bust e Legnan e, a la lontana, de
Gajaa, Trecaa e Borbanee. El dialett comasch l'è parlaa anca in del Canton
Tisin: de fatt i parlà de Mendris e de Lugan hinn proppi compagn de quell de
Comm, anca se per reson de division politiga tra Italia e Svizzera la se sent
minga tant quella vesinanza chì e donca despess se fa ona distinzion, per
esempi, tra dialett comasch e dialett luganes.

Anca on quai dialett de la bassa Valtellina (la zona de Morbegn) e de la Val
Ciavenna (per esempi quell de Novaa) la gh'ha di influenz comasch.

Per el confront cont el milanes (che ciappom 'me standard del lombard) emm
mettuu esempi di dialett de

El lessegh comasch (soratutt quell de la città) el se deslontana minga tropp de
quell milanes. A l'è anca vera però che, anca a causa de la posizzion autonoma
de Comm respett a Milan, a gh'è ona quai diferenza, che la deventa ancamò pussee
netta in de la zona setentrional del lagh, indè che se poeuden sentì anca di
influss valtolitt. Te 'l chì on quai esempi de paroll comasch, a confront con
quei milanes:

On omm l'ha 'biuu duu fioeu. E ol più giovan da lor l'ha dii al sò padar: "Pà,
damm la part da la sostanza che me tocca!" e lù al gh'ha spartii foeu la
sostanza. E dopo minga tant dì, mettuu insema tutt i soeu robb, ol fioeu più
giovan l'è andaa foeu da la patria in on paes lontan, e lì l'ha buttaa via ol
fatt sò baraccand. Dopo che l'ha 'vuu fogaa foeu tutt, l'è vegnuu ona gran
miseria in quel paes, e lù l'ha comenzaa a vess in besogn. Al s'è movuu e al s'è
mettuu a servì on zittadin da quell sitt, che al l'ha mandaa foeura in la soa
campagna a curà i porci. E l'aveva ona gran voeuja d'impì ol ventar coi guss che
mangiavan in porci, ma nissun ghe 'n dava. Donca, tornaa in sè, l'ha dii:
"Quanti giornadee in cà da mè padar gh'hann pan in abbondanza, e chì mì moeuri
da la famm! Lassaroo lì e andaroo da mè padar e ga diroo: Pà, hoo faa on gran
error contra Dio e contra tì; Adess mì no meriti più d'ess ciamaa tò fioeu:
tegnom come un di toeu garzon". E soltaa in pee, l'è tornaa da sò padar. Quand
l'era ancamò lontan, ol sò pà al l'ha veduu e al s'è sentii toccà ol coeur, e
correndagh incontra al ga s'è buttaa al coll e l'ha basaa sù. E ol fioeu al
gh'ha dii: "Pà, hoo faa on gran error contra Dio e contra tì: mì no meriti più
da vess ciamaa tò fioeu". Ma ol padar l'ha dii ai soeu servitô: "Tiree foeura sù
l'ato ol vistii più bell e vistìl sù; metìgh l'anell in dii e metìgh i scarp; e
menee foeu on vedell da grassa, scannéll e mangemmal e femm on bon disnà; parchè
'sto mè fioeu l'era mort e l'è tornaa viv; l'era perduu e 'l s'è trovaa". E lì
hann comenzaa a pasteggià. Intant ol sò fioeu maggior l'era in campagna; e
tornand e visinandas a cà, l'ha sentii la musica e 'l ball. E l'ha ciamaa foeu
vun di servitô e al gh'ha domandaa: "Cosa l'è 'sta robba?" Quel al gh'ha
responduu: "L'è vegnuu tò fradel e ol tò pà l'ha mazzaa on vedell da grassa
parchè al gh'è tornaa san e salv". Ma a lù gh'è saltaa la bozzera e al voreva
minga andà in cà. Ol sò padar allora l'è vegnuu foeura e al s'è mettuu a
pregàll. E ol fioeu l'ha responduu e l'ha dii al sò pà: "L'è tanti ann che ta
servi e son mai andaa foeura on grizz di toeu ordan; e tì ta m'heet mai daa on
cavrett da fà on poscena coi mè amis; ma mò che l'è vegnuu a cà 'sto tò baraccon
che l'ha mangiaa foeu ol fatt sò coi slandri, tì par lù t'heet mazzaa on vedell
da grassa". E lù al gh'ha replicaa: "Tì, ol mè fioeu, ta seet sempar staa con
mì, e tutta la mia sostanza l'è toa; L'era però giust da fà on past e on rabadan
parchè 'sto tò fradell l'era mort e l'è tornaa a viv; al s'era perduu e 'l s'è
trovaa". Pietro Monti, Vocabolario dei dialetti della città e della diocesi di
Como, 1841, pag. 422

Coma diseva, donca, in di temp del primm re de Cipro, quand el famoso Goffred de
Buglion l'ha conquistaa la Terra Santa, l'è succeduu che una bella sciora de
Guascogna l'è andada in pellegrinagg al Sant Sepolcar e, vegnend indree, l'è
arrivada proppri a Cipro, e là la s'è imbattuda in certi forlin che ghe n'hann
faa de tutt i razz. E lee, avendigh minga poduu vegnìnn a vunna d'avèggh
giustizia, l'ha pensaa ben d'andà in del re; queivedun però gh'ha dii che l'era
inutil andà in del re, perchè lù l'era un trasandaa, bon de nagott, che invece
de tegnì in regola i baloss, se ne faseva fà 'dree anca lù de ogni manera: e 'l
diseva mai nient. A sentì 'sta pocca pinola quella donnetta, savend pù come fà a
vendicàss, tant per sfogàss un poo del sò dispett, l'ha pensaa de dàggh una
staffilada al re; l'ha trovaa el mezz de andàggh in cà, e caragnand la gh'ha
dii: "El mè scior, mì son minga vegnuda chì per 'vèggh soddisfazion de l'insult
che m'hann faa nò; ma tant per incavànn queicoss, voress che 'l m'insegnass coma
'l fa a toeuss in santa pas tutt i scherz che soo che ghe fann, perchè inscì
impararoo da lù a mandà giù anch mì quell che m'hann faa; che la sa el Signor
come ghe daress volontera anca el mè de sopportà, dal moment che se n'infotta de
tutcoss". El re, sentend 'sta robba, de poltron e insognaa che l'era semper
staa, come l'avess bevuu la grappa, l'ha comenzaa a dervì i oeugg, e l'ha
ordinaa subit de fà giustizia a quella donna, ma giustizia in sul seri; e poeu
minga domà per lee, ma contra tucc quij che se fuss ciappaa el gust de fà di
villanad a la soa maestà. Giovanni Papanti, Parlari italiani in Certaldo, 1875,
pagg. 184-185

Son per cuntàvv sù che in di temp dal primm re da Cipro, dopo che Goffredo da
Buglion l'aveva conquistaa la Terra Santa, è success che ona bella donna da
Guascogna l'è andada a visità ol Sant Sepolcro, e quand lee l'è tornada a Cipro
gh'è staa di oman cattiv che l'hann scehrzada. E lee l'ha creduu ben d'andà a
ciamà ol re; ma a gh'è staa quaidun che gh'ha dii da minga andà, perchè ol re al
sa sentiva migna ben e l'avaress faa ol viagg inutilment, e che la saress stada
piuttost rimproverada. Quand quella donna l'ha sentii 'sti robb chì, mezza
disperasa per vendetta, la s'è messa in ment d'andà dal re fasendigh cognoss la
sova povertà; e, arrivada là, la gh'ha dii: "Ch'al senta, scior, mì son migna
vegnuda da lù per cuntàggh sù la vendetta che m'hann fai, ma per sentì da lù
coma 'l fa a sopportà quij che ga fann a lù, affinchè anca mì possa imparà a
sopportài, e Dio voeur che podess ottenèll". Allora ol re, che l'era sempar stai
lì quiett, al s'è faa risentì, e da quell dì innanz al s'è mettuu a difend
rigorosament tutt i sò popol che fuss maltrattaa. ibidem, pagg. 630



https://lmo.wikipedia.org/wiki/Dial%C3%A9cc_dela_Al_Camonega

I dialécc dela Al Camonega (italià dialetti camùni) i è ün insèma de dialécc del
Lumbàrt e per ès piö precìs del Lumbàrt Orientàl che i è parlacc en Val
Camonega.

L'è parlaa pü o manch de Pisogn fina a Gnard e l'è un bel poo vesina al Bressan
e al Bergamasch.

El se spantega a partì de Cedegul, cunt una quai carateristega in di vai de
Saviur e de Corten.

Ün óm el gh'ìa du matèi. E 'l piö zùen de lur el g'ha dit al pàre: "Bubà, dam la
part de la sostànsa che 'm tóca!" e lü l'ha diidìt a lur la sostànsa. E póch dé
dòpo el fiöl piö zùen, töt sö la sò ròba, l'è 'ndàt en d'ün paìs lontà, e là
l'ha consömàt el fat sò a godìsla. E dòpo ì consömàt töt, el gh'è gnìt öna gran
caristìa en quèl paìs, e lü l'ha scomensàt a patì. E l'è 'ndàt a ìer con giù de
quèl paìs, che 'l l'ha mandàt endöna sò campàgna a pasturà i porsèi. E 'l gh'ìa
vìa d'empienìs el vèter de le giànde ch'i maiàa i porsèi; e nigù i ghe 'n dàa.
E, pensàndo sö, l'ha dit: "Quacc laurècc en cà del mè pàre i è 'n mès al pà, e
mé cràpe de fam! òi leà sö e 'ndà de mè pàre e dìga: Bubà, ó pecàt aànte 'l Ciél
e aànte té no só piö dégn ch'i me dìze tò fiöl; tègnem compàgn d'ün tò laurét".
E l'è leàt sö, e l'è gnit de sò pàre. E 'ntat che l'ìra amò lontà, sò pàre l'ha
ést e 'l g'ha ìt compasiù, l'è curìt, e l'ha brasàt e l'ha bazàt sö. E 'l fiöl
el g'ha dit: "Bubà, ó pecàt aànte 'l Ciél e aànte té; no só piö dégn ch'i me
dìze tò fiöl". E 'l pàre 'l g'ha dit ai servitùr: "Prèst, mitìga 'ndòs la piö
bèla gìpa; mitìga l'anèl en dit e i laùr en di pè. E menè ché 'l vedèl ingrasàt,
cupèl e mangiómel e stóm alégher; perchè 'sto mè matèl l'ìra mòrt e l'è
resüsitàt, l'ìra pèrs e 'l s'è troàt". E i s'è mès drè a fà 'l past. El sò matèl
piö ècc l'èra en di campQuand e 'ndèl tornà e gnì vizì a la cà, l'ha sentìt a
sunà e cantà. E l'ha ciamàt giù di servitùr, e 'l g'ha domandàt cóza l'ìra quèla
ròba. E lü 'l g'ha dit "Tò fradèl l'è gnit, e tò pàre l'ha cupàt ün vedèl
ingrasàt, perchè l'ha troàt frànco". Lü 'l s'è 'nrabiàt e 'l volìa mìga 'ndà de
déter; ma sò pàre, gnit de fò, el l'ha ciamàt. E lü 'l g'ha respondìt a sò pàre:
"I è tacc agn che te sèrve, che no ta dezübedése; e mai ta m'è dat ün cavrèt de
maià coi mè amìs; e dòpo che l'è gnit 'sto tò fiöl, che l'ha dioràt el fat sò có
le pórche, ta gh'è cupàt ün vedèl ingrasàt". E lü 'l g'ha dit: "Matèl, té ta sè
sèmper có mé, e töcc i mè laùr i è tò; e l'ìra nesesàre fà past, e stà alégher,
perchè 'sto tò fradèl l'ìra mòrt e l'è resüsitàt, l'ìra pèrs e 'l s'è troàt".
Bernardino Biondelli, Saggio sui dialetti gallo-italici, 1853, pag. 54

Dìze dóca che ai témp del prim rè de Cìpri, dòpo che Gottifré de Buglione l'ìa
conquistàt Tèra Sànta, l'è sücidìt che una siùra de ràngo, de Guascógna, l'è
andàda per diosiù al Sepólcro e, 'ndèl tornà endré, riàda a Cìpri, l'è stàda
insültàda de quàch strasù de òm. Alùra lé, disgüstàda, l'ha pensàt de nà a
cüntàghel al rè; ma ergü i g'ha dit che zà l'éra inütil, perchè lü l'éra tat
indiferènt a tüt, e tat fiàch, che ànsi che vendicà i àlter per giüstìsia, lü
stès el ne portàa vìa de gròse e de spórche; e tücc quì che gh'ìa argóta söl gòs
i se sfogàa cóntra de lü. Sintìcc 'ste laùr la siùra, desperàda de podì mìga fà
vendèta, per fàsla en pó pasà la s'è mèsa nel có de fà moì föra el rè; e, andàda
pianzèndo deànti a lü, l'ha dit: "Siòr, mé no ègne mìga a la tò prezènsa perchè
té te àbiet a vendicà de l'ingiüria che i m'ha fat, ma envéce de la vendèta te
préghe a insegnàm cóme te fé té a soportà i afróncc che sènte che i te fa,
perchè isé, emparàndo de té, pòse con pasiènsa soportà el mè, che 'l sa 'l
Signùr, se podès, te 'l cederès vontéra a té, zà che té te sé isé brào de
portàtei vìa". El rè, che fìna alùra l'éra stat isé pégher e indolènt, cóme se
desedès d'un grant sòn, l'ha scomensàt de l'ingiüria fàta a quèla siùra, che
l'ha vendicàt bé, ma bé, e l'è deentàt tànto fièro che dòpo guài a quì che
comitìa vergót cóntra l'onùr de la sò corùna. Giovanni Papanti, Parlari italiani
in Certaldo, 1875, pagg. 143-144

Dìghe decò che ai tép del prim rè de Cìpri, dòpo che Gofrét de Bugliù l'ha ìt
ciapàt la Tèra Sànta, l'è sücidìt che üna zintildóna de Guascógna l'è nàda
piligrìna al Sepólcro e de là endèl turnà, quànd che l'è riàda a Cìpri, l'è
stàda maltratàda de quàch bindù. E de quèst, lé la penàa sènsa consolasiù; l'ha
pensàt de nà a fà istànsa al rè; ma argü i g'ha dit che 's perderàs 'l fiàt,
perchè l'ìra iscè schif e iscè póch de bé che gnà 'l vindicàa le ingiürie di
óter, ma ànse 'l toleràa con gran debolèsa quìle che sènsa fì i ghe fàa a lü; e
'ntat quì che i gh'ìa de le ràbie, i ghe sfogàa a fàga di dispècc. Quàndo che la
fómna l'ha sintìt 'sto laùr, disperàda de vindicàs, per cunsulàs del sò mal l'ha
pensàt de pià la mizéria de 'sto rè; e l'è nòda de lü a pianzì e a dì: "'L mè
siòr, mé no ègne de té per ìga vendèta de l'insolènsa che i m'ha fat, ma per ìga
sodisfasiù, te préghe a 'nsegnàm cóme te fé a tolerà quìle che i te fa a té,
perchè, a 'mparà de té, a mé pòse tolerà con pasiènsa la mia, perchè 'l la sa 'l
Signùr che se 'l podès fà, te la donarès, perchè té te sé ün fachì iscè brào".
'L rè, che fìna ilùra l'ìra stat pégher e tàrde, cóme se 'l se fös desedàt, l'ha
scomensàt a vindicà 'l mal de 'sta fómna, e l'ha podìt sènsa fadìga, e pò l'è
deentàt persecüdùr dèi piö rigurùs de tücc che i fès argót cóntra l'unùr de la
sò curùna. ibidem, pagg. 144-145



https://lmo.wikipedia.org/wiki/Catalunya

Catalògna (in Catalàn: Catalunya; Spagnoeu: Cataluña; Occitan: Catalonha), l'è
ona comunità autonoma del Regn de Spagna. L'area de la comunità autonoma de la
Catalògna l'é 32,114 km² e la populazion ufiziala l'é 7,210,508, al 12.3% hinn
imigraa. La confina con la Francia e Andorra a nord, Aragona a ovest, con la
comunità de Valensia a sud, e cont elmar Mediterani a est.

I lengov ofiziai hinn Catalan, Spagnoeu, Aranes e Ocitan. La capital l'è
Barcelona.

El president de la Catalògna l'è Carles Puigdemont, quell del Parlament l'è la
Carme Forcadell e l'inn l'è Els Segadors.

El Re Filipp VI, vist el sostegn catalan ai Asburgh, aboliss i istituzion
catalan e vegn sminuida la lengua catalana.

El statut de la nazion definiss el paes 'me "nazion", donca da di possibilità
indipendentist o, almanch, autonomist.

In Catalogna, el servizzi de Polizia l'è principalment de la comunità: In tuta
la Catalògna gh'è el corp di Mossos d'Esquadra.

El moviment indipendentista catalan l'è vun di pussee grand d'Europa, e al di
d'incoeu la Catalogna la voeur diventà ona nazion indipendenta cont el nom de
Republega Catalana.



https://lmo.wikipedia.org/wiki/Carlo_Magn

Carlo Magn (en latì: Carolus Magnus; en todèsch: Karl der Grosse; en fransés:
Charlemagne) (Herstal (?), 2 de bril del 742, 747 o 748 – Aquisgràna, 28 de
zenér del 814), l'è stat rè dei Franchi del 768 'nfìna a che le mórt, rè dei
Longobàrcc (764–814) e Imperadùr del Imperium Romanum Sacrum (800–814). El
scötöm de "Magn" (en latì Magnus el vol dì "grant") el gh'è stat dat del sò
biògrafo Eginardo, che g'ha dat tìtol a la sò òpera "Vita et gestae Caroli
Magni".

Fiöl del rè Pipino 'l Breve e de Bertrada de Laon, el g'ha ciapàt el pòst de sò
pàder e 'l g'ha regnàt ensèma a sò fredèl Carloman. Aisebé che le relasiù 'ntra
i du fredèi le s'ìa deteriuràde, la mórt de Carloman la g'ha schiàt che s•ciopès
'na guèra 'ntra i du.

Carlo 'l g'ha renforsàt le relasiù de amicìsia che sò pàder el gh'ìa mantignìt
col Papa e l'è deentàt el sò protetùr dòpo ìga batìt i Longobardi 'n Italia. El
g'ha combatìt cùtra i musulmàni che minaciàa la penìzola Ibérica e 'l g'ha
tentàt de 'mpadrunìs del teretóre ma 'l g'ha duzìt lasà pèrder e retiràs, e
'ntàt che i se ritiràa, la retroguàrdia del sò ezèrcit l'è stàda anientàda dei
Basch endèla Batàglia de Roncisvalle.

El g'ha espandìt i regn dei Franchi 'nfìna a fai deentà 'n Impér, endèl qual
gh'è stat incorporàt 'na gran part de l' Europa Ucidentala e Centrala. El g'ha
cunquistàt el Regn de Italia e l'è stat encurunàt Imperator Augustus del papa
Leóne III el dé de Nedàl del 800 a Roma, gràsie a la pusibilità ufrìda de la
depuzisiù de Costantì VI e che isé 'l tròno imperiàl l'ìa cunsideràt mìa asegnàt
perché al momènt ocupàt de 'na fómna, Irene. Chèsti facc i g'ha fat enversà la
cort imperiàla de Bezànse, che la s'è refüdàda de reconóser el sò tìtol. Gh'è
nit fò 'na guèra che a la fì la g'ha ubligàt l'imperdùr de Oriènt Mighél I
Rangabé a reconóser Carlo Magn come emperadùr (però mìa emperadùr dei Romàni).

El perìot del sò régn l'è asociàt a 'na ripréza de la cültüra e de le arcc
latìne favurìde e veicolàde del Imper carolìngio, guidàt de la Céza Catòlica,
che l'è stat giü dei fondamèncc de 'n identità europèa 'n cümü. Per mès de le sò
cunquìste e de le sò rifùrme intèrne, Carlo Magn el g'ha mitìt zó le bàzi de
chèla che la sarès deentàda l'Europa Ucidentàla endèl Medioévo. Al dé d'encö l'è
mìa apéna cunsideràt come 'l fondadùr de le monarchìe franséza e todèsca, che i
la ciàma col nòm de Carlo I, ma apò come el pàder de l'Europa.



https://lmo.wikipedia.org/wiki/Carboni

Ul carbòni a l'è un elemeent chímich de nümer atòmich 6, de sòlit tetravaleent,
minga metàlich e sòlit a temperadüra ambieent. A l'è l'elemeent de baas de la
vida in sü la Tèra, inscí cuma la cugnússum, vist ca tütt i mulécul impurtaant
per i sisteem viveent g'ann deent ul carbòni, àsca idrògen, nitrògen, fòsfur,
ussígen; nissügn de chii elemeent chí al g'à però l'impurtànza del carbòni. I
resún de chèsta impurtanza a vègnenn dal fatt ca ul carbòni a l'è bun de ligàss
sü cunt quater àtum, e al pöö mètt in pè strutür cumplicaa, ca fann vegní föra
fin a 10 miliun de cumpòost urgànich difereent.

Ul carbòni al g'à difereent fuurm alòtrup: grafiit, diamaant, fülereen a inn
quii püssee cugnussüü; in del 2004 n'è staa descuvèert un ólter. Ga vöör dí ca
ul carbòni al pö anca esíst cumè mineraal amòorf, a l'öcc símel a la grafiit, e
cumè furma isutròpica de la grafiit, cunt i fujètt ca stann minga vün de suravía
a l'ólter ma a inn metüü in tütt i direzziun. La fibra de carbòni la sa utègn
slüngaant dii fíber urgànich, de manéra ca i piàn del carbòni sa mètenn in línea
cunt la direzziun de la fibra; chèll prucediment chí ga dà una resisténza iguaal
a l'azzàl.

L'aplicazziun püssee impurtànta del carbòni a l'è cumè cumbüstíbil e fuunt de
energía, cunt i idrucarbüür: gas natüraal, petròli, sciustra. Chii cumpòost chí
a inn anca la fuunt de tütt i plàstich. Ólter maneer de duperà ul carbòni, in
dii sò fuurm, a inn:

Ga vöör dí, a la fin, ca ul fülereen al paar c'al g'à un futüür in de la
nanutecnulugía.

Ul carbòni, cumè gemò spiegaa, a l'è l'elemeent püssee impurtaant de la vida in
sü la Tèra, e l'è preseent in quantità in tütt i strutüür urgànich e biulògich.
In del muunt inurgànich, ul carbòni a l'è preseent in d'un muntún de mineràj
(tütt i carbunaa) e in de l'anidriit carbònica (CO2). I diamaant sa trövenn in
d'un quaj giacimeent de un mineraal ciamaa kimberliit, specialmeent in Repüblica
Südafricàna, Sibéria, Congo, Australia; la grafit la sa cata in quantità in
Mèssich, Rüssia, India, Gruenlàndia. Ul carbòni al sa furma in dii stèll, cunt
un s'ciòcch tra trii partisèj alfa (nücli de éli), in d'un prucèss ciamaa defatt
prucèss triplu alfa. Una quaj grígula de carbòni a l'è deent in dii meteuriit,
suta la furma de diamaant piscinítt.

Ul carbòni al furma, cuma gemò dii de suravía, un muntun de cumpòost (10
miliun). A catà tra i püssee impurtaant, a g'inn:

I cumpòost del carbòni, vist ul nümer, a g'ann un bel puu de difereent azziun
tòssich: per esémpi, ul munòssit de carbòni (CO), preseent in dii scàrich dii
mutuur a cumbüstiun intèrna, e ul cianüür (CN-) a inn tòssich per i mamífer. I
cumpòost cumè i idrucarbüür (per esémpi ul metàn, la benzína, l'acetileen a
tàchenn fööch a svèlta, in d'un atmusféra de ussígen. Ga vöör dí, a la fin, ca
anca ul metàn a l'è vün dii gas sèra, e anca püssee puteent de la CO2 u del
vapuur de aqua.

Ul carbòni al g'à dü isòtup stàbil, dispuníbil in natüra: ul 12C (98.89%) e 13C
(1.11%); ul carbòni-12 a l'è staa ciapaa da la IUPAC cumè baas per la misüra de
la màssa atòmica. Ul 14C a l'è un isòtup radiuatiif, c'al sa dèsfa in, a stèmm,
5.730 ann e al vègn duperaa per datà lègn, fòssil, sítt archeulògich.

Ul carbòni (dal latín carbo, c'al vöör dí sciustra) l'è staa, uviameent, vün dii
primm elemeent c'inn staa descuveert, in de la preistòria, quand i òmen s'inn
curgiüü c'al sa furmàva quand sa gremàva ul lègn. In de la furma del diamaant a
l'è staa cunsideraa da sémper una prea de valuur; ul sò ültim alòtrup, ul
fülereen, l'è rivaa dumè in dii ann '80, ma al paar c'al g'à un gran futüür.



https://lmo.wikipedia.org/wiki/Asee

L'asee o ased (a Bergom: [a'zit]; in bressan zét pr. [zet]; in d'on quai sit l'è
anca feminil) l'è 'na sostanza liqueda, agra e del savor brusch, che se pò
messedà con l'aqua. La se otegn de l'azion di acetobatter, che in presenza de
l'aria ossiden de l'etanoll, che se troeuva dent ai bev alcolegh fermentaa tant
'me 'l vin o la birra, oltra che in alter mangià compagn di cereai, la frutta e
la mel. El serviss a condì i insalatt, el pess e alter mangià. In d'on quai sit
de la Lombardia el vegn anca miss denter al codee per tegnì bagnada la cod.

La parolla asee la vegn del latin acētum, con l'istess significaa. Quella
parolla chì la se dopera in tant alter lengov romanz (italian aceto, napoletan
acito, venezian axedo, piemontes asì, emilian asèi, sicilian acitu, sardegnoeu
achedu, forlan azêt, romanc aschieu, romen oțet, ladin ajei). La parolla la s'è
spantegada anca in di lengov germanegh in epoca romana (todesch essig, frison
jittik, islandes edik), o anca pussee tard (olandes azijn). Del latin vinus ager
el vegn el frances vinaigre, che 'l s'è spantegaa anca in spagnoeu, catalan e
portoghes (vinagre), in ingles (vinegar) e fina in di lengov celtegh (galles
finegr, irlandes fínéagar, breton gwinegr).



https://lmo.wikipedia.org/wiki/Araa

L' araa, cognossuu anca 'me raa, aradell, arader (cont i variant aradro, aradra,
arator e arater), quadria, piò, (o plò, piov), pertegaa o sciloria, sloria
(quell araa cont domà vuna de oregg inscambi de duu), l'è on arnes doperaa in de
l'agricoltura in del smoeuv la terra e pareggiàlla per la somna. In di temp
antigh, prima che 'l fudess staa inventaa, se doperava on picch traa innanz de
boeu o de omen. El serviss per quattà sgiò la terra giamò doperada in de la
stagion passada, per soffegà la gremegna e preparà la terra per la noeuva somna.
El termen piò a l'è doperaa anca 'me unidaa de mesura.

El nomm araa e i derivaa (aradell ecc.) l'è compagn de l'ispagnoeu e portoghes
arado, del catalan arada e de l'italian antigh arato, e 'l vegn del latin
arātrum (compagn del grech árotron e del galles aradr e 'l nors antigh arðr). La
parolla piò (doperada soratutt in de la Lombardia oriental, ma anca in d'on quai
cantonin del Tesin, in del Mantovan, in Emilia e in del Trentin cont ona quai
variant fonetega, compagn de plò) invceci l'è de origen germanega: la vegnariss
del germanegh *PLOG(O), del qual vegnen foeura el todesch antigh pfluoh e
l'ingles antigh plog, ploh . In di lengov modern l'è compagn del todesch pflug,
de l'ingles plow o plough, del danes plov, islandes plógur, lussemburghes plou,
bass todesch ploog, olandes ploeg, norveges e svedes plog, scots pleuch. El
medemm termen germanegh l'è poeu rivaa in di lengov slav (ma anca al romen)
plug, pług o pluh, in del lituan plūgas e, travers i idioma retegh e alpin,
fignanca al Latin medieval plovus, ploum o plovum. El termen sciloria l'è
compagn del piemontes slòira, che forsi el ven giò del francon sikiloria, che 'l
voeur dì "folcc". El nomm quadria l'è doperaa a Bormi e a Pos'ciav e 'l vegn giò
del latin quadriga, che 'l voeur dì anca "araa". L'è compagn del ladin cadria,
che 'l gh'ha semper l'istess significaa. Infin, arater, doperaa in del lodesan,
l'è on italianismo (cf. it. aratro). Anca el termen piò 'me unidaa de mesura l'è
de origen germanega: el plog, o ploh l'era 'l tocch de terra ch'on giov de boeu
'l feva cunt de arà in d'on dì.



https://lmo.wikipedia.org/wiki/A.C._Milan

L' Associazione Calcio Milan l'è voeuna squadra de folber de Milan indoe l'è
stada fondada in del 1899. Adess la giuga in de'l campionaa italian de Serie A.
L'è la squadra in del mond che l'ha vengiuu pussee titoj internazionaj; inscambi
in Italia l'è la segonda che l'ha vengiuu pussee titoj nazionaj (de dree a la
Juventus).

La squadra l'è stada fondada el 16 Dicember del 1899 de quij italian e ingles
che gh'aveven la passion del fòlber. Ai temp el capp de la squadra l'eva
l'Helbert Kilpin. In del Genar del 1900 la squadra l'ha esordii contra l'F.C.
Torinese, e 'l 27 de Magg l'haa vengiuu la medaja del re contra la Juventus. In
del 1901, 1906 e 1907 el Milan l'ha vengiuu i primm campionaa de la sò storia.
In de'l 1908 quej soci se separen de la squadra perchè voreven fà giugà giugador
forest; inscì hann fondaa el Fotball Club Internazionale Milano. Dopo la
division el Milan l'è reussìi a veng queicoss a nivel regional, ma minga a nivel
nazional.In de'l 1926 l'è staa inaguraa 'l stadi de S. Siro, indoe ghe giuga el
Milan e de'l 1948, anca l'Inter.

In de'l 1951, dopo 44 agn de attesa el Milan l'haa vengiuu el campionaa grazie
al talent de i trii svedes Gunnar Gren (A.C.F. Fiorentina), Gunnar Nordahl e
Nils Liedholm (che formaven el famos Gre-No-Li). In de'l 1958 el Milan l'è rivaa
anca in final de la Coppa di Campion contra el Real Madrid, eppur l'ha perduu la
partida. La primma Coppa di Campion l'è rivada in de'l 1963, quand che'l Milan
l'ha vengiuu contra el Benfica. L'allenador l'eva "el Paron" Nereo Rocco.
Purtropp la squadra l'è minga reussida a veng la Coppa Intercontinentala,
perduda contra el Santos de'l grand giugador Pelè. Propriin de'l 1963 el
president Rizzoli l'ha lassaa la squadra, che per quei agn gh'avarà quei
difficoltà, in queij agn chí hann vengiuu domà 'na Coppa Italia (1966-1967).
Allora l'allenador de la squadra a l'è devegnuu 'ncamò 'l Nereo Rocco; insemma a
lù la squadra l'ha vengiuu el campionaa in de'l 1968, e l'ann che'l vegn, ancamò
la Coppa di Campion. Stavolta la reussiraaa a veng la Coppa Intercontinentala
contra l'Estudiantes. In che l'ann chì 'l Gianni Rivera, capitan de la squadra,
l'ha vengiuu el Ballon Dor.

I agn settanta scomenzen cont un quei segond post, indoe la squadra l'è stada
rimontada. El Milan l'ha vengiuu domà 'na Coppa Italia e 'na Coppa di Copp in
quij agn chí. Domà in de'l 1979 el Milan l'ha faa cunt de veng n'olter
campionaa, grazie a l'allenador Liedholm, e al capitan Gianni Rivera. Chess chì
l'è el decim campionaa vengiuu de'l Milan. I agn votanta s'hinn dervii conrt ona
retrocession in de'l 1980 (per i scomess del folber); la squadra l'è tornada
subet in Serie A, ma domà on ann: l'è tornada 'ncamò in serie B on ann. Anca se
l'è tornada subet in serie A el Milan in chi agn chí l'è staa minga bon de rivà
fin a i volt posizion de la classifega. In de'l 1985 l'ha faa el sò esordì in de
la squadra 'l Paolo Maldini, a domà sedes agn. Semper in che l'ann lì el milan
el gh'ha avuu tanc problema economegh. Per fortuna la squadra l'è stata quistada
de l'imprendidor Milanes Silvio Berlusconi.

Ol Milan l' ria tèrs e 'l và 'n Còpa di Campiù insèma a l'Inter, a la Roma e a
la Sampdòria.

Ol 2 de mas ol Milan 'l fà 0 - 0 co la Roma e con dù giurnàde de antìcipo 'l
vèns ol campiunàt italià; 'l rìa isé a 18 campiunàt enzìcc.



https://lmo.wikipedia.org/wiki/30_04

Ol dé 30 de bril l'è 'l 120 ( 121 si l'an al è biseest ) dé de l'an del
calendare gregorià; manca 246 dé a finí l'an.

Ul dí 30 de bril al è ul dí da pòost 120 ( 121 si l'an al è biseest ) dal an dal
calendari gregurian; i manca 246 dí a finí l'an.

1393 - Onda (Plana Baixa): Joan I ol Cassadur al incorpora a la corona chèsta
éla, alura morisca.

1725 - Viena (Àustria): i representanc de Felip V e de Carl d'Àustria ghe i
signa ol tratat de Viena, col che i pata i conseguense de la guèra de Sücessiú.

1975 - Saigon (Vietnam) ol Front Nassiunal de liberament del Vietnam al entra a
Saigon e al ocüpa l'ambassada Nordamericana, ponent fí a la Guèra del Vietnam.

1977 - Spagna: ol goèrn al signa i pacc internassiunaj di drecc civil, polítegh,
econòmegh e sossiaj, ch'i inclüd ol drecc de libertà sindicala e ol drecc de
negossiassiú coletía.

1945 - Berlin (Zermania): Adolf Hitler, ditadur del III Reich Todèsch
(süisside).

1945 - Berlin (Zermania): Eva Braun, dona de Hitler (spusacc ol dé pröma)
(suïcide).



https://lmo.wikipedia.org/wiki/29_09

Ol dé 29 de setèmber l'è 'l 272 ( 273 si l'an al è biseest ) dé de l'an del
calendare gregorià; manca 94 dé a finí l'an.

Ul dí 29 de setèmber al è ul dí da pòost 272 ( 273 si l'an al è biseest ) dal an
dal calendari gregurian; i manca 94 dí a finí l'an.

1868 - Paes Català: daspus la riada de la notíssia de la vitòria di reöltacc a
la bataja del Pont d'Alcolea e de l'ésit de la revolüssiú a Madrid, se i
costitüiss zunte revolüssionàrie a Barcelona e i prinsipale sità (I Repüblega
Spagnöla).

1935 - Barcelona: ol Bloc Obrer i Camperol e l'Esquerra Comunista s'unifiquen e
i de·enta ol POUM.

1977 - Catalugna: ol goèrn Spagnöl gh'al restaura la Generalitat (Generalitat
provisional).

1944 - Jugoslàvia: ghe scumensa l'entrada de l'esèrsit soviétegh, ch'al ocüparà
chèst stat dürat l'otúer e ol desplassarà de la inflüensa Todesca (II Guèra
Mondiala).

2004 - desert de Mojave (Califòrnia, SÜA): la naaf SpaceShipOne, la pröma
pilotada e de caràter privat, se ghe la engula vèrs ol spasse estraterester per
la segonda ölta (zamò al ía fat ol 21 06 e al tornarà a fá ol 04 10.

2005 - Algèria: con normalità e ota partissipassiú, se gh'al sélebra ü
referéndum sura ü plà d'amnistia parsiala proponit per ol president Bouteflika.

1985 - Sabadell (ol Vallès Occidental): Daniel Pedrosa e Ramal, cognossit come
Dani Pedrosa, pilot de moto Català.

1547 - Alcalá de Henares (Spagna): Miguel de Cervante Saavedra, scritur Spagnöl
(m. 1616).



https://lmo.wikipedia.org/wiki/26_07

Ol dé 26 de löi l'è 'l 207 ( 208 si l'an al è biseest ) dé de l'an del calendare
gregorià; manca 159 dé a finí l'an.

Ul dí 26 de löi al è ul dí da pòost 207 ( 208 si l'an al è biseest ) dal an dal
calendari gregurian; i manca 159 dí a finí l'an.

1909 - Barcelona: la scumensa la reölta popülara contra i autorità cognossida
come la "Setmana Tràgica".

1953 - Santiago (Cuba): 165 zúegn lideracc per Fidel Castro i assalta ol quarter
de Moncada (Revolüssiú Cubana).

2004 - Mountain View (Califòrnia, SÜA): Google al núnsia ol press con che i sò
assiú i costisarà a la borsa e simültàniament ü virus en colassa ol motor de
resserca in diferenc punc del planeta.

2005 - Cap Canaveral (la Florida, SÜA): lansat ol pröm trasbordadur spassial
daspus del assident del Columbia, passat ol pröm de febrer del 2003.

1875 - Kessewil, Svízzera: Carl Gustav Jung, psicòlegh Svísser inventur de la
idea d'inconssient coletif.

1875 - Sevilla (Andalusia), Spagna: Antonio Machado, pueta Spagnöl de la
Generassiú del 98.

1943 - ol Dartford (Kent, Anglatèra): Michael Philip Jagger, cognossit come Mick
Jagger, cantant de rock Angles, component de The Rolling Stones.

1533 - Cajamarca, (Perú): Atahualpa, imperadur inca, al è esegütat per Francisco
Pizarro

1684 - Pàdoa - La Elena Lucrezia Corner Piscopia o Elena Lucrezia Cornaro
Piscopia, la prima dòna al mónt a laüreàs.

1952 - Buenos Aires (l'Arzentina): María Eva Duarte Ibarguren, cognossida come
Eva Perón, polítega Arzentina, pröma dama del paes (n. 1919).

1983 - Sant Pere de Ribes (ol Garraf): Josep Andreu i Lasserre, cognossit come
Charlie Rivel, pajass Català (n. 1896).

2004 - Bagdad (l'Iraq): Mussab al-Awadi, militar e polítegh Irachià, ota càrega
del goèrn, asssassinat per di insurgenc (n. ?).

Cuba: Dé de la rebeliú nassiunala, in comemorassiú del assalt de la caserna de
Moncada (Santiago de Cuba).



https://lmo.wikipedia.org/wiki/23_03

Ol dé 23 de mars l'è 'l 82 ( 83 si l'an al è biseest ) dé de l'an del calendare
gregorià; manca 284 dé a finí l'an.

Ul dí 23 de mars al è ul dí da pòost 82 ( 83 si l'an al è biseest ) dal an dal
calendari gregurian; i manca 284 dí a finí l'an.

1839 - Boston (Massachusetts, SÜA): al Boston Morning Post, al pariss per al
pröma ölta OK come abreviassiú de all korrect (töt corèt).

1903 - Kitty Hawk (Carolina del Nord, SÜA): i Orwile e Wilbur Rright i dumanda
la patent del pröm aviú che conseguirà de gulá.

1940 - l'India: I mösölmà de l'India i domanda per la pröma ölta cjarament ü
paes separat per i mösölmà. Ergot al resöltarà la cjaaf per la formassiú del
Pakistan l'an 1947

1950 - Mont: al entra in igur l'acorde de l'Organisassiú Meteorològica Mondiala.

1991 - Se la met in sena la película Pretty Woman che in poche setmane la bat i
récord de boteghí.

1993 - Garry Kasparov e Nigel Short se i nega a zögá sota i auspise de la
Federassiú Internassiunala de scach (FIDS) e i créa l'Associassiú Professionala
de scach (PCA, Professional Chess Association); per chèst motif, la FIDS la
despossessa Kasparov del sò darér títol mondial de scach. || Observatori
d'Arecibo (Arecibo, Puerto Rico): Aleksander Wolszczan al detecta la lüs
infrarossa del pröm planeta extrasolar.

2001 - Osseà Passífegh, apröf i ísole Fiji: la stassiú orbitala Rössa Mir se la
deströíss vegnint det a l'atmosfera.

1749 - Beaumont-in-Auge (la Normandia, Fransa): Pierre-Simon Laplace, matemàtegh
Franses (m. 1827).

1858 - Bremen (Land de Bremen, Zermania): Ludwig Quidde, Storiadur e passifesta
Todèsch, premi Nobel de la Pas de 1927 (m. 1941).

1754 - Amsterdam, (Paes Bass): Johann Jakob Wettstein, teòlegh Svísser (n.
1693).

1992 - Friburg de Brisgòvia, Zermania: Friedrich Hayek, economesta Austríach
conferit del Premi Nobel d'Economéa de 1974.



https://lmo.wikipedia.org/wiki/18_07

Ol dé 18 de löi l'è 'l 199 ( 200 si l'an al è biseest ) dé de l'an del calendare
gregorià; manca 167 dé a finí l'an.

Ul dí 18 de löi al è ul dí da pòost 199 ( 200 si l'an al è biseest ) dal an dal
calendari gregurian; i manca 167 dí a finí l'an.

1922 - Barcelona: aj locaj del CADCI, Francesc Macià al funda l'organisassiú
independentesta Stat Català, seguint ol pressedent de la Federassiú Democràtega
Nassiunalesta.

1998 - Ol Bages: s'i comensa du grant insende forestaj aj tèrmen mönissipaj
d'Aguillar de Segarra e Cardona. Ol fögh al s'estinziss ol dé 21 07 daspus d'iga
calsinat apröf 24.000 ètar, ol 67% di che i era de söperfis arborada.

2004 - Perpinyà (ol Rosselló): Joan Laporta e di representanc de la Bressola i
signa ün acorde de colaburassiú col Barça.

2004 - Torrent (l'Horta de València): Üniú Valenciana la ghe sélebra ol congress
in che se la desidiss la dissolüssiú del partit.

1870 - Sità del Vaticà (Roma): davat la presensa di tröpe Piemontese a i porte
de Roma, Pius IX al conclüt ol Consile I del Vaticà, l'istess dé ch'al promülga
ol dogma de la infalibilità del papa

1936 - ol Maroch: i forse de l'esèrsit Spagnöl destacade a la part del Maroch
che alura l'era öna colònia Spagnöla s'i alsa contra la Segonda Repüblega
Spagnöla: l'indomà la sölevassiú sa la estent a Spagna e al è l'inissi de la
Guèra Sivila Spagnöla.

2004 - Bolívia: s'al sélebra ol referéndum prometit per Carlos Mesa Gisbert (in
sa fá càrega de la presidensa del paes ol 17 10 del 2003), con ü schiscjant
söport a la sò proposta de da indré al stat la propietà del gas natüral
mantenint, però, i consessiú ai möltinassiunale forestere.

1936 - Estoril (Estremadura, Portugal): José Sanjurjo, militar Spagnöl, in
assident aere quant al nàa a comandá la reölta contra la Segonda Repüblega
Spagnöla.

Santa Marina, festa piö granda de Pratdip (ol Baix Camp), indóe la santa la gh'a
dedicada öna ermita.

Dürat ol résim franchesta (de 1939 a 1975), se comemoràa l'inissi del nomenat "
Alzamiento Nacional " ch'al ía provocat la Guèra Sivila Spagnöla.



https://lmo.wikipedia.org/wiki/15_03

Ol dé 15 de mars l'è 'l 74 ( 75 si l'an al è biseest ) dé de l'an del calendare
gregorià; manca 292 dé a finí l'an.

Ul dí 15 de mars al è ul dí da pòost 74 ( 75 si l'an al è biseest ) dal an dal
calendari gregurian; i manca 292 dí a finí l'an.

1311 - Cefis (Gréssia): i Català i ghe trà zò l'esèrsit Franses: è la darera
granda bataja di almogàver.

1992 - Catalunya: CiU la adagna i elessiú al Parlament de Catalunya per la tersa
ölta: ghe la otegn masöransa assolüda.

1493 - Palos de la Frontera (Huelva, Andalusia, Spagna): Cristòfor Colomb al ghe
ría daspus de descuvrí l'América.

1848 - Budapest (Ungària) Sándor Petöfi al ghe les ol sò poema Nemzeti Del (Cant
Nassiunal), che descadena la reölta contra l'ocüpassiú austríaca.

1922 - Madrid (Spagna): ol Partit Comünesta de Spagna al sélebral pröm congress.

1939 - Séchia: daspus de l'ocüpassiú de Praga, i nazzi i convertiss ol paes in
del "protetorat Todèsch" de Boémia e Moràvia.

1957 - Santo Domingo (la Repüblega Dominicana): in del III Congress Iberoamericà
d'Edücassiú al se cositüiss l'Organisassiú de stacc Iberoamericà per l'
Edücassiú la Siensa e la Cültüra (OEI), a partí de l'Ofissina d'Edücassiú
Iberoamericana.

1994 - i Stacc Ünicc e Rössia: chès·c du paes i ría a ün acord per permett la
söpervisiú mütua del desmantelament de l'armament nüclear.

1996 - Malabo (Guinea Equatorial): Teodoro Obiangh, fí alura president del paes,
se proclama cap del stat.

2006 - Madrid - Ol Tribunal Suprem al amet mial recurs presentat al 02 11 del
2005 contral Pruset de Nöf Statüt de Catalunya.

1825 - Santiago (Sile): Aníbal Pinto, aocat e polítegh Siles, president del paes
intra 1876 e 1881 (m. 1884).

1977 - Glendale, Califòrnia (SÜA): Joe Hahn, DJ e editor audiovisüal de Linkin
Park.

44 aC - Roma: Züli Sésar, polítegh, militar e scritur romà, sassinat per ü gröp
de senadur (n. 100 aC).



https://lmo.wikipedia.org/wiki/05_12

Ol dé 5 de dezèmber l'è 'l 339 ( 340 si l'an al è biseest ) dé de l'an del
calendare gregorià; manca 27 dé a finí l'an.

Ul dí 5 de dezèmber al è ul dí da pòost 339 ( 340 si l'an al è biseest ) dal an
dal calendari gregurian; i manca 27 dí a finí l'an.

1705 - Barcelona: al Palau de la Generalitat, convocade per l'arsidüch Carl III,
fí al 31 03 de l'an seguent, se gh'i sélebra i Corts per la darera ölta.

1998 - Paris (Fransa): la Unesco declara Patrimoni de la Humanitat plö de 750
zassimenc de pitüra röpestra d'art levantina del arch mediterane de la Penísula
Ibérica.

2002 - els Hostalets de Pierola (l'Anoia): ü gröp de paleontòlegh del Institut
Paleontològic Miquel Crusafont, dirisicc per Salvadur Moyà-Solà, ghe i tröa i
pröm oss del Pau, ol 'Pierolapithecus catalaunicus'.

2003 - Barcelona: se ghe cositüiss ol Parlament de Catalunya de la setena
legislatura.

2004 - València: fí al dé 8, s'al sélebra ol Fòrum Mondial de la Reforma
Agrària.

2004 - Tikrit (l'Iraq): i insugenc i massa 17 operare d'öna empresa che la
trabasca per l'esèrsit di Stacc Ünicc (guèra de l'Iraq).

1946 - Barcelona: Josep Maria Carreras Coll, cognossit come Josep Carreras,
tenor Català.

1474 - Elna (ol Rosselló): Bernat d'Oms, esegütat per l'esèrsit Franses per iga
comandat la resistensa contra l'ocüpassiú de la éla.

2013 - Johannesburg (Sütàfrica): Nelson Mandela, an pulìtic dal Sütàfrica, prìm
presidént elezìt dopo 'l apartheid. Al g'à 'insìt al Nobel da la pàs 'ndàl 1993.



https://lmo.wikipedia.org/wiki/Visigoti

I Vizigòti (lüminàcc endei docümèncc antìch come, Wisigothi, Vesi, Visi, Wesi, o
Wisi) i éra 'n ram de le tribù nòmade de pòpol germànich ciamàde töte ensèma col
nòm de Goti. Chèste tribù le g'ha it el sò prìodo de espansiù endela tarda
antichità, al tép de le grànde migrasiù. I Vizigòti i è vignìcc fò dei prim
grupi Gothic (forse i Tervingi) che g'ha 'nvadìt l'Imper Romano al a cumincià
del 376 e che g'ha batìt l'ezèrcit Romano andèla Batàia de Adrianopoli endèl
378. I Vizigòti i g'ha envadìt l'Itàlia sóta Alarico I e i g'ha sachegiàt Roma
endèl 410. I g'ha cuminciàt a stabilìs come stansiài dòpo ìga envadìt la Galia
meridiunàla e piö tàrde la penìzola ibérica endóche i g'ha fondàt el Régn dei
Vizigòti.

I Vizigòti i s'è stabilìcc en Galia en prensépe come foederati dei Romani—
segónt en acórde del 418 — ma póch dòpo i g'ha fondàt el sò régn con capitàl a
Tolosa e de lé i g'ha istindìt la sò autorità envers la Hispania a dan dei Suevi
e dei Vandali. Endel 507, i pert la part de regn del la Galia per mà dei Franch
de Clodoveo I. De lé 'n aànti, el régn dei Vizigòti el s'è limitàt a la Hispania
i g'harà mìa piö teretóre a nort dei Pirenèi föra che la Septimania.

Entùren al 589, I Vizigòti, sóta Recaredo I i s'è cunvirtìcc de l'Arianismo al
Cristianézem nicéno, e de en bris a la ólta i g'ha adotàt la cültüra dei sò
duminàcc ispano-romani. El còdes legàl, el Liber iudiciorum (completàt endèl
654) l'abolés el cöstöm de aplicà légi diferènte a ségont se 'l sogèt l'ìa
Vizigòto o Romano e de lé 'n aànti se pert la distinsiù 'ntra i du pòpoi e i
cumìncia a identificàs töcc ensèma come Hispani. Endel 711 o 712, I invazùr
Arabi i g'ha scunfigìt i Vizigòti endèla Batàia de Guadalete. El sò rè Roderico
e divèrsi óter mèmber de la córt de de la clas duminànta i è stacc copàcc, e 'l
sò régn en póch tép l'è crödat. L'identità Gòtica l'è però scampàda sura de töt
endela Marca Hispanica e 'ndel Régn de le Astùrie, fondàt del nòbil Vizigòto
Pelàgio dòpo la sò vitória cùtra i Móri endèla Batàia de Covadonga.



https://lmo.wikipedia.org/wiki/Viscont

Quella di Viscont (italian: Visconti) l'è stada ona fameja lombarda che l'ha
governaa Milan e 'l sò territori de la metà del Dusent fina a la metà del
Quattercent (1277-1447). In del 1395 l'imperador Venceslaa el gh'ha daa el titol
de duca, che poeu l'è passaa ai sò successor Sforza. El ramm principal di
Viscont l'ha governaa sora on tocch bell grand de l'Italia del nord, e hann
lassaa on monton de castei. El simbol di Viscont, el bisson, l'è ancamò al dì
d'incoeu vun di stemma de Milan.

I Viscont, quand ch'eren al massim del sò grandoeur, hann faa girà on mucc de
leggend intorna ai so origin, anca perchè al temp i genealogii fantasios eren
ona moda de tucc i cà nobel de l'Europa. Però i origin de la fameja Viscont hinn
minga inscì volt comè che voreven fà pensà i sò member. Quei là de fatt a eren
domà i scior de Massin, arent al lagh Maggior novares (che al dì d'incoeu in
Italian a se ciama Massino Visconti). A Massin vegnen regordaa 'me vassai de
l'arcivescov milanes Landolf II de Carchen giamò a partì del XII secol. El sò
cognomm el vegn giò del latin vice comites, che el voeur proppi dì viscont. El
someja che 'l Landolf (vescov del 978 al 998) el gh'abbia daa on feud arent a
Marian, in del Comasch. Intorna al 1070 gh'hann ciappaa l'offizzi pubblegh de
viscont, che poeu l'è vegnuu reditari per tucc i discendent mas'c. Quand hinn
vegnuu nobel, i hann tolt sù anca el stemma de la bissa che la mangia on
saracen. La fameja la s'è spartida in d'on poo de ramm, che s'hinn spantegaa
anca in feudi lontan de Milan. El ramm principal el someja che 'l vegna giò de
Umbert, che l'è mort in de la prima metà del XII secol.

El fioeu de l'Umbert a l'è staa Otton Viscont (1207-1295), che in del 1262 l'è
riessii a 'gnì arcivescov de Milan. La nomina l'era vegnuda foeura quasi per
cas. L'Otton, de fatt, l'è staa nominaa grazzie a l'intervent de la curia
romana, perchè a Milan a gh'era troppi conflitt per scernì chi che gh'avess de
diventà vescov; inscì l'era staa deciduu de cattà foeura on quaivun de divers. A
quell pont, vuttaa di sò leaa, l'ha taccaa sù a combatt per el podè de la città
contra la fameja di Torrian, guelfa, inscambi i Viscont eren ghibellin. Per
quindes agn, l'Otton (che quand l'eva staa nominaa a l'era el cappellan del
cardinal Ottaviano degli Ubaldini) l'ha minga poduu andà de dent a Milan, perchè
i Torrian le voreven nò. El sconter l'è finii con la soa vittoria, dopo la
Battaja de Des del 1277. Inscì l'Otton e i sò parent hann poduu entrà a Milan, e
lì allora l'è scominciaa la conquista del podè de part de la fameja, anca se in
d'on primm moment i Viscont aveven dii de vorè sostegnì el partii aristocrategh
milanes.

La guerra contra i Torrian l'è andada innanz fina al 1287, quand i Viscont hinn
riessii a trà giò Visever. Dopo avè vingiuu, l'ha faa elegg in del 1287 'me
capitan del popol vun di sò pro-nevod, Mattee I (1250-1322), che 'l gh'ha 'vuu
legittimazion anca de l'imperador Rodolf I in del 1288.

In del 1302 i Viscont hinn staa casciaa via de Milan, ma hinn tornaa indree vott
agn dopo insemma a l'imperador Enrigh VII. Inscì Mattee I l'ha scominciaa
l'overa de conquista de la Lombardia, on lavorà che quei che hinn vegnuu dopo de
lù hann seguttaa de bon. La reazion di guelf però la s'è fada minga spettà, e
inscì el Mattee 'l gh'ha 'vuu de abdicà in favor del sò fioeu Galeazz I
(1277-1238). Quell chì l'ha combattuu de bon contra i sò nemis, fina a quand l'è
staa faa presonee de l'imperador Ludovigh IV. Dopo de lù s'hinn succeduu al
poder i sò fradei, i nevod e 'l sò fioeu, che hann scominciaa a combattes vun
con l'alter. La dinastia l'è andada innanz con vun di sò fradei, Steven, e ai sò
fioeu Mattee II, Galeazz II e Bernabò. In del 1378 l'è rivaa el moment de Gian
Galeazz, fioeu de Galeazz II, che l'ha faa presonee el zio Bernabò, dopo avènn
sposaa la tosa, Caterina. In del 1395 l'è staa nominaa duca de Milan.

Gian Galeazz, col passà di agn l'è riessii a conquistà on monton de territori:
in del 1402, a la soa mort, Milan el gh'eva possediment in squasi tutt el centro
e 'l nord de l'Italia, col rivà al confin cont el Lazzi e 'l Statt de la Gesa.
Tra l'alter, Gian Galeazz l'è riessii a entrà in del sistema dinastegh di grandi
famej europei: la soa tosa Valentina defatt l'ha sposaa Luis d'Orléans, fradell
del re frances Carlo VI e nonno del re Luis XII. Ma i domini ciappaa del duca
eren minga tropp fort: inscì, quand l'è mort, i sò duu successor hann minga
poduu resist pussee de tant. I nemis de Milan (per esempi Venezia) s'hinn
slargaa fin che hann poduu, e 'l ducaa l'ha squasi ris'ciaa de sparì. La
situazion l'è mejorada domà sotta el governa del duca Filipp Maria, vun di fioeu
de Gian Galeazz.

Filipp Maria Viscont però el gh'aveva minga di fioeu mas'c, inscì la dinastia a
l'è finida con la soa mort, in del 1447. La soa tosa, Bianca Maria, l'ha sposaa
el general marchigian Francesch Sforza, che on quai ann dopo l'è riessi a vegnì
el noeuv duca milanes. I alter pretendent al trono milanes però hinn staa i
discendent de la Valentina, tant l'è vera che in del 1512 el re Luis XII l'ha
voruu conquistà el ducaa e gh'è anca riessii, per on quai agn.

Anca se la ligna principal di Viscont a l'è finida in del 1447, gh'è staa on
quai ramm che l'ha resistuu fina al dì d'incoeu. El cas pussee famos l'è quell
di Viscont de Modron (marches de Vimodron). Lor lì i vegnen giò de Ubert, fioeu
de Mattee I, e hinn viscont a partì del 1683. Anca Napoleon e i Austriegh, in
del Vottcent, hann confermaa la nobiltà de la fameja, e gh'hann daa anca di
titoi noeuv, cont el fài vegnì duca. In del 1837 l'è finii anca el ramm
principal de quella fameja chì, inscì tucc i titoi hinn passaa a on alter ramm
cadett. Quell ramm chì el s'è conservaa infina al Noeuvcent, e 'l cunta tra i sò
member el senator Guido Visconti di Modrone e 'l regista Luchino Visconti.

In del liber Storia di Milano (1945) Alessandro Visconti el dis che 'l stemma di
Viscont on temp a l'eva la bandera bianca con scià la bissa de la gesa de Sant
Ambroeus tutta colorada de bloeu. Dopo i Crosad, gh'hann mettuu in bocca on
Sarasen tutt ross per el sangh. El Bonvesin de la Riva el ne cunta sù che 'l
fatt el vegn giò di impres che on tal Otton Viscont l'ha faa in Terra Santa.
Gh'è de dì però che quell de la bissa cont in bocca on omm l'è on simbol tipegh
anca de l'iconografia cristiana antiga, che la regorda la resurrezion e la
storia de Giona.



https://lmo.wikipedia.org/wiki/Uro_de_Heck

L'Uro da Heck l'è una razza rüstica da bestiam dumestich. Chii buvin chì hin
staa ul risültaa d'un tentativ (tecnica ciamada Breeding back) de ricreà i uri
estint a part da uri mudern in di ann intra ul 1920 e ul 1930.

L'Uro da Heck l'è nassüü tra ul 1920 e ul 1930, in dal tentativ da levà sü
bestiam dumestich e turnà a la furma ancestral: l'uro (Bos taurus primigenius).
Prugramm d'alevament estensiv per repurtà i uri in vita hin staa cundot dai
fredei tedesch Lutz e Heinz Heck. Heinz Heck l'ha lavuraa a l'Hellabrunn
Zoological Gardens da Münegh e Lutz Heck l'era diretur dal Zoological Gardens da
Berlin. In Germania in cal periud, gh'era ul regim nazista, e ul pruget di
fredei Heck l'era sustegnüü da Adolf Hitler. Heinz Heck a Münegh l'ha incrusaa i
Razza grisa ungheresa, Razza scuzesa di Highland, Murnau-Werdenfels, Angeln,
Holsteins, Podolic cattle e i Corsican breeds. A Berlin, ul fredel, Lutz Heck
l'ha incrusaa buvin da cumbatiment spagnö e frances cunt alter razz. La razza da
Berlin l'è stada perdüda a seguit da la Secunda Guera Mundial e da cunseguenza,
i Uri de Heck mudern, hin discendent da la raza da Münegh.

Gh'in circa 2000 Uri de Heck in Europa. In da l'area natural ulandesa da
Oostvaardersplassen a Flevoland visin Lelystad, g'hin circa 600 Uri da Heck in
libertà e alter uri in present al Falkenthaler Rieselfelder in di press da
Berlin, in Germania. Semper in Germania, gh'in anca di uri in da la riserva da
Nesseaue visin a Jena e al Grubenfelder Leonie a Auerbach. Di alter in stò purtà
in Francia, Belgi, Svezia e Inghiltera.



https://lmo.wikipedia.org/wiki/Titanio

El titànio l'è 'n elemènt chìmich enserìt endèla tàola periòdica dei elemèncc
col sìmbol Ti. El g'ha nömer atòmich 22, che völ dì che 'l nùcleo de 'n àtom de
titànio el g'ha vintidù prutù. El sò nòm el fà riferimènt a le figüre
mitològiche dei Titani.

L'è stat scuprìt endel 1789 endei minerài de rutilo del chìmich todèsch Heinrich
Klaproth.

El titanio l'è 'n elemènt metàlich cunusìt per la sò rezistènsa a la curuziù
(quàze compagn del platino) e per el sò rapórt rezistènsa /pézo bèl alt. L'è
lizimbrì, dür, condena densità bàsa. Al stat pùro se 'l laùra bastànsa
facilmènt, l'è löster, de culùr biànch arzentàt. Le léghe de titanio 'nvéce se
laùra con piö fadìga, per le màchine ütènsii l'è rugnùs compàgn de l'aciàio
inosidàbil. El pónt de fuziù bèl alt de chèsto elemènt el la rènt ütel come
metàl refratàre. El titanio l'è rezistènt compàgn de l'aciàio ma 'l péza el 40%
de méno; l'è 'nvéce piö gréf (60% en piö) de l'alumìnio ma l'è a l'endópe piö
rezistènt.

En natüra se 'l tróa sóta fùrma de sich izòtopi stàbii; 46Ti, 47Ti, 48Ti, 49Ti e
50Ti, de chèsti chèl che bónda de piö l'è el 48Ti (73,8%).



https://lmo.wikipedia.org/wiki/Strabun

Strabun (Latin: Strabo; Grech: Strábōn) al era un geògraf e scrituur Greech
nassüü a Amasia a metaa dal sécul I aC e mòort veers l'an 20 dC.

Al dessendeva par paart da la suva màdar d'una famèja Grega nutàbila, in la
quala al figurava ul sò gran-pàdar Moaferne. Al stüdia a Nisia da Caria indúe al
gh'a par maèstar ul retòregh e gramàtegh Aristodem, ul filòsuf peripatétich
Xenarc de Seleucia, e Tiranio. Al cumpleta la suva istrüzziun cun di luunch
viacc par Grecja, Itàlia e Egitt, e al cugnuss di òolt lööch par di relata da
viagjaduur da la suva épuca. Cunt i söö pròpi esperieenz e i relata cumpilaa, al
scriif una "Geugrafia" (Geographica) dividüda in 17 líbar, pràtegameent tücc
cunservaa. In le suve descrizziun al dà preferenza al clima, prudüzziun,
muralitaa, üüs, custümm, religjun, istitüzziun, evi . e al cita frequentameent i
Greech Ipaarch, Eratóstenes, Pulibi e Umeer, e Gjüli César par la descripzziú di
Gàlii.

Ul Strabun al pöö töö i söö daat sura l' Hispània Citerior da Maarch Vespasian
Agripa (+ 12 aC), che cuma cumandaant da la flota rumana al eva tòolt paart int
i guèer càntaber, e anca dal sturiaduur greech Timagenes, nasüü a Alexandria e
trasferii a Roma ul 55 aC (da prima cuma parsunée da guera; però dapress,
líberaa, al derviss una scöla da retórega).



https://lmo.wikipedia.org/wiki/Sistema_Solar

El Sistema Solar l'è 'l sistéma planetàre riferìt al Sul e del quàl fà part apò
a la nòsta Tèra. L'è furmàt de töta 'na varietà de còrp celèscc mantignìcc en
òrbita entùren al Sul de la sò fórsa de gravità.

I ogècc piö gròs che gìra entùren al Sul i è ciamàcc pianéti e segont le
clasificasiù de l'Üniù Astronòmica Internasiunàla i è òt. Chèsti, ensèma ai sò
satèliti, ai pianéti nani e a miliàrdi de óter ogècc minùr compagn de i
asteròidi, le cométe, i meteoròidi e chèla che vé ciamàda la pólver
intertplanetària i fùrma el Sistema Solar.

En ùrden de distànsa del Sul i òt pianéti i è: Mercurio, Venere, Tèra, Marte,
Giove, Saturno, Urano e Nettuno.

Sìch óter ogècc i è stacc clasificàcc come pianéti nàni: Cerere, che 'l se tróa
endèla fàsa dei asteròidi, Plutone ('nfìna al 2008 l'ìa cunsideràt pò a lü 'n
pianéta), Haumea, Makemake, e Eris.

'Ntra le 2,3 e le 3,3 UA, cioè 'ntra le òrbite de Marte e de Giove, se tróa la
Fàsa Principàla, 'na sintüra de còrp ruciùs ciamàcc asteròidi de dimensiù
diferènte che pöl nà de sentenér de chilòmetri a póch ghèi. 'Ntra chèsti còrp
ghe n'è apéna giü, el piö grant, che vé clasificàt come 'n pianéta nàno, l'è
ciamàt Cerere. Ghe n'è amò vergü però che semài che vegnarà demustràt che i è 'n
equilìbrio idrostàtich i pödarà véser clasificàcc pò a lur come pianeti nani,
compagn de i asteròidi Vesta e Igea. Se pènsa che töcc chèi ogècc ché i sàpe
rèscc de la formasiù del Sistema Solar che gh'è mìa riàt a fundìs ensèma per vìa
de la 'nterferènsa de la fórsa gravitasiunàla de Giove.

I ogècc principài che fà part del sistéma solàr estèrno i è i pianéti
clasificàcc come giganti gasus e i sò satèliti natürài, vergü dei quài i g'ha
dimensiù plantàrie. En chèsta regiù òrbita però pò a 'na fàsa de cométe de le
quàle fà part i ogècc ciamàcc centàuri. I còrp sòlidi de chèsta regiù i è
cumpunìcc de 'na quantità piö àlta de elemèncc volàtii (compagn de l'aiva,
l'amonìaca e 'l metàno) en confrónt ai ogècc ruciùs del sistéma solàr intèrno.

I quàter gigànti gasùs estèrni töcc ensèma i costetöés el 99% de la màsa
cunusìda che ghe gìra entùren al Sul. Giove (5,2 UA) e Saturno (9,5 UA) i è
furmàcc perlopiö de idrogeno e elio; Urano (19,6 UA) e Netuno (30 UA) i g'ha 'na
percentuàl de giàs piö grànda. Gh'è dei astrònomi che i preferés cunsiderài de
'na categurìa de per sò cönt, chèla dei "giganti de giàs". Töcc quàte chèsti
pianéti i g'ha 'na formasiù a anèi, chèi piö famùs i è chèi de Satùrno che i è i
ünich che se pöl oservà de la Tèra sènsa strümèncc tròp sufisticàcc.

I centauri i è corp celèst che se tróa 'ntra le 9 e le 30 UA, e che òrbita
endela regiù che se tróa 'ntra Giove e Netuno. El piö grant de chèsti ogècc che
se conós l'è ciamàt Cariclo e 'l g'ha 'n diametro de presapóch 250 km. El prim a
éser stat scuprìt envéce l'è ciamàt Chirone e l'è stat clasificàt come cometa
(95P) perchè 'l se compórta compagn de chèste quan che le ghe và derènt al Sul.

La zòna de là de Netuno l'è ciamàda "regiù transnetüniàna" e l'è amò perlopiö
inespluràda. Par che la sàpe popolàda de ogècc "pesègn" (el piö grant el g'ha
diàmetro che l'è 'na quinta part de chèl de la tèra, e 'na màsa 'n bèl pó de
méno de chèla de la Lüna), cumpunìcc perlopiö de gias e córne.

La fasa de Kuiper l'è 'n anèl de detrìcc che se 'nsomèa a chèla de la fàsa
principàla de asteròidi, ma cumpunìda perlopiö de gias. La töl dét 'na regiù
cumprindìda 'ntra le 30 e le 50 UA (de distànsa del Sul). En chèsta regiù se
tróa còrp pesègn aisebé che chèi piö grancc 'ntra de chèsti, compagn de chèi
cunusìcc come Quaoar, Varuna e Orcus, i pödarès véser riclasificàcc come pianeti
nani. Se stéma che 'ndela fàsa de Kuiper ghe sàpe alméno 100 000 ogècc conden
diàmetro piö grant de 50 km, ma la màsa de töcc chèsti la rìa mìa a 'na décima
part de la masa de la tèra. Tacc de chèsti ogècc i g'ha i sò satèliti natüràli e
i piö tacc i òrbita sö pià mìa paraléi a chèl de l'eclìtica.

I ogècc de la fàsa de Kuiper i pöl véser presapóch dividìcc en dò categurìe:
chèi "clasich" e chèi "resonàncc" (plütì e twotì). I ogècc resonàncc i g'ha le
òrbite ligàde a chèla de Netuno (le òrbite dei plütì i è 'n rapórt de 2:3, chèle
dei twotì i è 'n rapórt de 1:2). Plutóne (39 UA), che 'nfìna a mìa tat tép fà
l'ìa cunsideràt chèl dei nof dei pianéti che gìra entùren al Sul e che de póch
en sà l'è stat riclasificàt come pianeta nano, el fà part de chèsta categurìa e
'l g'ha 'n raport de resunànsa de 2:3 en rapórt a Netuno.

I ogècc clàsich envéce i g'ha nisü tìpo de resonànsa co Netuno e se i càta
endèna fàsa che và de le 39,4 UA a le 47,7 UA de distànsa del Sul. I ogècc
clàsich de la fàsa de Kuiper i è stacc clasificàcc come cubewà dopo che gh'è
stat scuprìt el prim ogèt de chèsta sórt, (15760) 1992 QB1. Haumea (43,34 UA), e
Makemake (45,79 UA) i è i ogècc piö grancc de la fàsa de Kuiper clàsica.

El disch sparnegàt el se sormónta a la fàsa de Kuiper, ma 'l rìa en bèl tòch piö
'nglià 'nvèrs l'estèrno del Sistema Solar. Se pènsa che de chèsta regiù rìe le
cométe de perìot bréf. I stüdiùs de astronomìa i pènsa che i ogècc del disch
sparnegàt i sàpe stacc spuciàcc vers dele òrbite mìa regolàre de l'enflüènsa
gravitasiunàla de la migrasiù 'nvèrs l'estèrno de Netùno. Tacc de chèsti ogècc i
g'ha el pereéle dedét de la fàsa de Kuiper, ma 'l sò Aféle el pöl troàs pò a 150
UA del Sul. En piö, le òrbite de chèsti ogècc i è 'n grant inclinàde en confrónt
al pià de l'eclìtica, de spès adiritüra perpendicolàre a chèsta. Eris (68 UA)
l'è 'l piö grant dei ogècc del disch sparnegàt e l'è de póch piö grant de
Plutone.

L'è 'na regiù ipotética e mai oservàda per vìa de la scàrsa lüminuzità, de
'ndoche se pènsa pöde rià le cométe de perìot lónch (compagn de la Hale-Bopp e
la Hyakutake). La sarès dividìda en dò regiù, chèla intèrna, de fùrma toroidàla
colocàda 'ntra 2000 UA e 20000 UA e chèla estèrna de fùrma sférica colocàda amò
piö delóns, 'ntra 20000 e 50000 UA. L'ipòtezi de la sò ezistènsa l'è stàda fàda
per spiegà l'urìgin e la stória de le cométe che g'ha 'n perìot. Sedna l'è 'n
ogèt de dimensiù piö o méno pari a 2/3 de Plutone che segónt i sò scupridùr el
pödarès apartègner al nìgol de Oort perchè l'è tròp delóns per véser cunsideràt
part de la fàsa de Kuiper, però sö chèsta enterpretasiù gh'è mìa tata
concordànsa.

La galàsia de la quàla 'l fa part el nòst sistéma solàr l'è ciamàda Vìa Làtea (o
a leèl popolàr Stràda de San Giàcom) e l'è 'na galàsia a fùrma de spiràl
sbaràda, cioè 'na strütüra cumpunìda de 'n nùcleo centràl streersàt de formasiù
a sbàra de la quàla part du bras a spiràl che g'ha 'n andamènt logarìtmich. El
Sul el se tróa söl bras ciamàt Uriù-Cigno (Orion-Cygnus arm) a presapóch
25000/28000 agn lùce del cèntro de la galàsia.



https://lmo.wikipedia.org/wiki/Siena

Siena (Sæna Iulia 'n latì; Sienne 'n fransés; Sienna 'n inglés) l'è 'na cità
italiana de la regiù de la Toscana, capolöch de la pruvìncia omònima, che g'ha
presapóch 54.188 (ISTAT 2009) abitàncc, 'na superfìce de 118 km² e 'na densità
de 459 ab./km². El cümü de Siena 'l cunfìna coi cümü de Asciano, Castelnuovo
Berardenga, Monteriggioni, Monteroni d'Arbia e Sovicille.

Siena l'è cunusìda 'mpertöt per vìa del sò patremóne artìstich e per l'ünità
stilìstica dl sò cèntro stòrich, enserìt de l'UNESCO endèl Patremóne de
l'Umanità.

Segont la mitulugìa romàna, Siena l'è stàda fondàda de Senio, fiöl de Remo (el
fredèl de Ròmolo), e a Siena se tróa facilmènt divèrse stàtue e òpere d'art che
reprezènta, isé come a Roma, i du fredèi leàcc fò de la lùpa.

En urìgin l'ìa 'n abitàt etrusco e 'n sèguit l'è deentàt 'na colònia romàna
(Saena Julia) ri-fondàda de l'imperadùr Augusto. La restàa però 'n centro abitàt
de dimensiù pesène sitüàt delóns de le vìe principài de l'Impér. Endèl sècol V,
l'è deentàde séde de 'na diocesi cristiàna.

La fòrte 'nflüènsa de la cità come pólo cültüràl, artìstich e pulìtich l'è
cuminciàda 'ndèl sècol XII, quan che la g'ha mitìt en bànda 'l sistéma feudàl e
la s'è organizàda come 'n bórch autogovernàt a la maniéra de 'na repüblica.

Però 'l sistéma pulìtich nöf el g'ha cuntribüìt a fà crèser amò de piö le lòte
'ntestìne 'ntra i nòbii e estèrne cùtra la cità rivàl de Firense. Endèl sècol
XIII s•ciòpa fò töta la rivalità 'ntra le fasiù dei Ghibilì de Siena e dei Guèlf
de Firense, che pò l'è stàda mensiunàda apò a 'ndèle Divina Comédia de Dante.

Ai 4 de setèmber de l'an 1260, i Ghibilì i g'ha dàt sostègn a le fórse del rè
Manfredo de Sicìlia e — 'ndèla batàia de Montaperti — le g'ha batìt i Guelfi,
che i gh'ìa 'n ezèrcit en tòch piö nömerùs e mèi armàt. Prima de la batàia, töta
la cità la s'ìa consagràda a la Vérgine Maria e afidàda a la sò protesiù. Al dé
d'encö, chèla stèsa protesiù la vé regordàda e renöàda, en ricòrdo de la menàsa
de bombardamènt de part dei aleàcc endèla Segónda Guèra Mondiàl endèl 1944, che
per fürtüna l'è mìa stat efetuàt.

Siena l'è stàda 'na concorènta de le cità vizìne 'ndèl camp de le arcc per töt
el perìodo medievàl enfìna al sècol XIV. Dòpo la devastasiù portàda de la Pèste
Négra endèl an 1348, l'è mìa piö stàda bùna de riturnà al splendùr pirdìt. La
Siena de 'ncö la g'ha 'n aspèt che se 'nsomèa amò a chèl dei sècoi XIII e XIV.
La sò università, giöna de le piö prestigiùze d'Italia, l'è stàda fondàda 'ndèl
1203 e l'ìa famùza per le facoltà de Dirìt e Midizìna.

I du sàncc principài de Siena i è Santa Caterina (1347-1380) e San Bernardì
(1380-1444).

La sò Catedral, ambiàda a metà del sècol século XII, l'è 'n ezèmpe reprezentatìf
de l'achitetüra gòtica italiana. La faciàda principàla, òpera de Giovani Pisano,
l'è staàda finìda endèl an 1380; dét endèla catedràl se pöl amirà el pölpet
otagonàl postàt sùra dei liù de Nicola Pisano, e 'l paimènt en mozàich. Sóta la
Catedràl, endèl batistéro gh'è la font batezimàla, con dei bas-riliéf de
Donatello, Ghiberti, Jacopo della Quercia e óter scultùr del sècol XV. La
Pinacoteca Nasiunàla de Siena la g'ha dét dele colesiù 'mportànte de òpere del
Trezènt e del Quatersènt.

Endèla piàsa principàla — Piàsa del Campo — a fùrma de mèza lüna, gh'è 'l Palàs
Püblich, del sècol XIV), col campanìl famùs, e 'ndóche gh'è i afrèsch de Simone
Martini e Ambrogio Lorenzetti e i riliéf de Fónt Gaia de Jacopo della Quercia.
En chèsta piàsa gh'è la Tór del Mangio.

Endèla Piàsa del Campo se cór la famùza gàra de caài ciamàda Palio de Siena. El
Palio el vé curìt dò ólte a l'an, ai 2 de Löi e ai 16 de Óst, con 10 caài e
cavaliér, ognü 'n reprezentànsa de giü dei 17 quartér de la cità, ciamàcc
contràde.



https://lmo.wikipedia.org/wiki/Scima

Ona scima (o anca colma, colmen) l'è 'l pont pussee volt de ona montagna, de on
coll o anca domà d'on tecc. La pò vess definida tant 'me on pont de la superfis
de la terra che l'è pussee volt de tucc i alter pont che i gh'è là vesin. In de
la toponomastega lombarda, la parolla scima l'è doperada despess 'me nomm de
montagn, per esempi in di vai Mesolcina e Ciavenna (varda per esempi la Scima de
Cugn e la Scima del Stagn). Alter sinonem a hinn pizz, ponta, corn, poncion e
bricch. El termen scima e i sò corespondent in di alter lengov romanz vegnen
tucc del latin cyma. Quella parolla chì, che a soa voeulta la vegn del grech
kûma (κῦμα), la voreva dì pont pussee alt d'on fil d'erba. El termen colma el
vegn inveci del latin culmen, che 'l voeur dì proppi "scima". El lemm Corn el
vegn del Todesch Horn . El termen piz(z) l'è parent strecc del Retoromanegh Piz,
e del Todesch spitze (Volt Todesch: Spizza). Quist ultem el someja anca lu che
'l gh'abbia ona radis comun cont i termen Lombard e Retoromanegh, e ciovè el par
che vegnen tucc e trii de la parolla Latina Spiga. On fatt assee important de
daggh a trà in del scernì l'esatta etimologia de la parolla, ciovè se 'l sia el
termen Germanegh che 'l vegn de quel Latin o viceversa, l'è ch'i monc e picch
ciamaa Spitze in del mond de lengua Todesca hinn tucc al sud, menter ch'al nord
i montagn e picch gh'hann olter nomm: Gipfel, Stein, e.v.i. .



https://lmo.wikipedia.org/wiki/S%C3%BCd_Sudan

A l'è tacaa a la Repüblica Centrafricana, a la Repüblica Demucratica del Congo,
a l'Uganda, al Kenya e al Südan. La capital a l'è Giüba. Al gh'ha una süperfiss
de 619.745 km² e una pupulaziun de pressapoch 7/8 miliun d'abitant.

El Süd Südan a l'è staa un pussediment del Regn Ünii e, furmalment, de l'Egit
del 1899 al 1956, quand che l'ha utegnüü l'indipendenza insema al rest del
Südan. A l'inizzi però i Ingles vureven che 'l Süd Sudan el füss tacaa a
l'Uganda. La pupulaziun del Süd Sudan a l'è cristiana o animista, menter al nord
hin tücc müsülman: l'era ben dificil che i rob tra de lur andassen ben, e de fat
l'è minga staa inscì. Dopu cunflit, guer civil e vari tensiun per tücc i deseni
sücessiv, in del 2011 a l'è staa faa un referendum che l'ha faa vegnì el Sud
Südan (che giamò de un pezz l'era una pruvincia autonuma) finalment un stat
indipendent.

El John Garang l'è stacc el capp de la pupulaziun del Süd Südan in di ann de la
riolta contra el rest del Südan e el prim president del Süd Südan.

El Süd Sudan (nom ufizial: Republic of South Sudan) a l'è una repüblica. El
president a l'è 'l Salva Kiir Mayardit (del 2011).



https://lmo.wikipedia.org/wiki/Republega_Democratega_Todesca

La Republega Democratega Todesca (todesch: Deutsche Demokratische Republik,
breviaa in DDR) cognossuda anca cont el termen informal de Germania de l'Est,
l'è staa on statt de l'Europa central. L'è nassuda in del 1949, e la
corespondeva a la banda de la Germania occupada de l'Union Sovietega a la fin de
la Segonda Guerra Mondial. Per el sò vess sotta l'influenza de l'URSS, la
Germania de l'Est la gh'eva on governo de ispirazion comunista e l'era member
del Patt de Varsavia. La soa capital l'era Berlin, che l'era spantegada con la
Germania de l'Ovest e tajada giò de on mur de spartì i dò mitaa. El Mur de
Berlin l'è vegnuu vun di simboi pussee famos de la Guerra Freggia, e hinn staa
proppi tant i personn che hann provaa a passàll de scondon per andà a viv in de
la Germania de l'Ovest. Alter città important de la republega a eren Potsdam,
Rostock, Magdeburgh, Dresda, Erfurt, Cottbus, Chemnitz (ciamada Karl-Marx-Stadt)
e Lipsia. A la fin di Agn Vottanta, con la crisi del Union Sovietega, anca in de
la Germania de l'Est gh'hann avuu de dervì i fronter, e permett la circolazion
di gent al de là del confin in tra i dò Germani. In del november del 1989 el Mur
de Berlin l'è staa traa giò. In del 1990 i dò Germani s'hinn giontaa insemma.



https://lmo.wikipedia.org/wiki/Republega

La Republega, dal latin res pubblica, che 'l voeur dì roba publega, l'è ona
forma de governo doperada in de la democrazia reppresentativa o aristocratega.
In de la Republega, el poder l'è daa per elezion o nomina, mia per trasmission
ereditaria, e l'è mia proprietà privada de quell che 'l ghe l'ha. Donca, l'è in
contrapposizion con la monarchia.

Tradizzionalment la republega l'è la forma de governo di pais indova el podè l'è
del Popol e donca l'è esercitaa da lor o a di sò reppresentant. Donca la
republega in teoria la lassa foeura di concett comé la dittadura o la tirannia.

A bon cunt di moviment republegan hinn nassuu ancq per di quistion religios,
vist che la pupart di monarchij la gh'ha ona religion de stat. Inscambi, la
pupart di republegh l'è laica, anca se gh'hinn di differenz in tra Stat in de la
vision de la Religion: Per esempi in Italia la religion l'ha gh'ha on valor
positiv recognossuu, inveci in Francia no.

Però gh'hinn anca di repuglegh confessional, ossia di republegh con la religion
offizziala. I pussee famos hinn i republegh islamegh 'me l'Iran.



https://lmo.wikipedia.org/wiki/Red_di_tram_de_Milan

La red di tram de Milan a l'è componnuda de desdott lign urban e ona che la va
anca de foeura di confin del comun de Milan e a gh'hann ona longhezza totala de
circa 170 km, la pussee longa d'Italia.

I vittur de tram a hinn ona part tipiga del paesagg urban milanes. I tram pussee
caratteristigh de la red de tram milanes a hinn i inscì ciamaa "tipo 1928"
(serie 1500), costruii intra el 1928 e il 1932 in 502 esemplar e anmò in gir in
163 unitaa.

De la red interurbana, che la conligava el capo-loeugh a on quaj estremm de la
provincia e on quaj capo-loeugh vesin, el resta ativa la linia Milan-Limbiaa,
menter per la Milan-Seregn, che adess a l'è minga in esercizzi, a l'è preveduu
on mïorià.

In passaa, Milan a l'era el center de ona granda red di tram interubana; al
2015, a l'era però ativa domà ona linia, la Milan-Limbiaa. El servizzi insu la
tramvia Milan-Desi a l'è staa sopress el 30 settember 2011, spetand la
recostruzion de la linia istessa comè ona pussee moderna metròtranvia.



https://lmo.wikipedia.org/wiki/Ravena

Ravenna (endèla parlàda locàl: Ravêna; en todèsch stòrich: Raben; en fransés:
Ravenne; en spagnöl: Rávena) l'è'na cità italiàna capolöch de la pruvìncia
omònima, endèl'Emìlia Romàgna. La g'ha 158 784 abitàncc (dàto del Dicember 2013
), 'na superfìce de 652 km² e 'na densità de popolasiù de 244 ab./km². El
teretóre del cümü de Ravenna 'l cunfìna con chèl de Alfonsine, Argenta (FE),
Bagnacavallo, Bertinoro (FC), Cervia, Cesena (FC), Comacchio (FE), Forlì (FC),
Russi.

Ravenna l'è stàda la tèrsa cità a ìga i unùr de éser la capitàla de l'Impér
Romano de Ucidènt (402-476), dòpo de Roma e Milà (286-402). A Ravenna vegnarà
detrunizàt l'öltem imperadùr romàno, Romolo Augusto, per mà de Odoacre, che 'l
l'ha ümiliàt deànti a töt el pòpol, al ubligàl a sfilà, istìt de cuntadì, prìma
de urdenà la sò ezecusiù a Roma.

Ravenna l'è restàda 'na cità de 'mportànsa primària amò per divèrsi sècoi. Carlo
Magno el vignìa a polsà 'n chèsta cità quan che l'ìa 'n campàgna de guèra 'n
Itàlia. El stès rè dei Franch, el g'ha urdinàt la custrusiù de 'na catedràl,
bazàda söndèn giöna che izistìa zamò e 'l consacrarà la cità col tìtol de
capìtal pulìtica del sò impér prìm de nà a stabilìs co la sò córt a Aquisgràna.



https://lmo.wikipedia.org/wiki/Pruteina

I pruteinn a hinn macrumulecul faa de cadenn de aminuacid ligaa intra de lur
cunt un ligam ciamaa ligam peptidigh. A hinn biomulecul de strütüra cumplessa e
massa muleculara elevada.

Un aminuacid a l'è faa d'un atum de carboni (C) central ligaa a un grüp
carbussiligh -COOH, un grüp amminigh -NH2 e un grüp R che'l pö cambià e che'l
carateriza l'aminuacid. El ligam peptidigh a l'è el prudot de la cundensaziun di
grüp NH2 e COOH de dü diferent aminuacid per furmà un ligam CO-NH (ligam dubi
C=O al resta un grüp carbuniligh, intanta che'l ligam peptidigh a l'è el ligam
culuraa de blö in de la figüra): in quela manera chì dü aminuacid a hinn saldaa
insema per furmà un "dipeptid". Cun quel prucediment chì se fann sü di cadenn
che poden vess de poch aminuacid, ciamaa "oligopeptid", ma anca d'un nümer propi
grand, i "polipeptid". I polipeptid se poden cunsideraa di pulimer e i aminuacid
di monomer.

A hinn i prim particular cunfurmaziun spaziaj che poden ciapà i cadenn per efet
de la furmaziun de ligam a idrogen. A hinn per esempi furm carateristigh 'me la
"alfa eliga" e'l "beta fujet", o anca furm globülar.

A l'è la furma definitiva dìun ünità peptidiga (cumpagn de dì una pruteina
deperlee) che l'è el resültaa de l'interaziun de tüt i cadenn de la strütüra
segundaria e - a bun cünt - propi de tücc i aminuacid de la pruteina. La
strütüra terziaria a l'è fada de domini, che hinn toch carateristigh e
distinguibel de la pruteina, despess cunt una funziun biuchimiga specifega.

Se ciama "pruteina cuniugada" una pruteina che la gh'ha anca un grüp minga
polipeptidigh ('me un jun metaligh), ciamaa grüp prustetigh.

In di urganism vivent i pruteinn se sintetizen cunt un prucess ciamaa sintesi
pruteiga per mezz de l'infurmaziun che la gh'è dent in del DNA.



https://lmo.wikipedia.org/wiki/Poaceae

Le Poaceae Barnhart (ciamàde apò Gramineae) i è ìna famìa botànica de piànte
erbàcee, o de rar fés lignùze, che le aparté al ùrden de le Poales,
(Liliopsida). Con de piö de 670 zèner e quàze 10.000 spéci discriìde, le Poaceae
i è la quàrta famìa con piö tàta richèsa de spéci dòpo de le Asteraceae, le
Orchidaceae e le Fabaceae (leguminùze); però, i è la prìma per emportànsa
económica globàl. De fat, la diéta dei òm l'è furmàda per 'na gran part de
derivàcc de le poaceae. En piö se se cunsìdera che apò a le bès•ce i è
alimentàde suratöt co le granàie o col fé che i è ac per lo piö de la famìa de
le poaceae, se capés che se tràta de 'na famìa de piànte de 'mportànsa capitàl.

L'è 'na famìa cosmopolìta, che la g'ha cunquistàt la gran part de i ambièncc
ecològic dispunìbii söl nòst pianéta, de le zòne dezèrtiche 'nfìna ai ecosistémi
de àiva salàda, e de le depresiù palüdùze 'nfìna ai sistémi muntagùs piö alcc.
Chèsta braüra 'ndèl adatàs la g'ha dat come rezültàt 'na biodiversità enòrme che
la s'è manifestàda ta endèla morfologìa, che 'ndèla fiziulugìa, che 'ndèi
sistémi de reprudusiù e 'ndèle asociasiù condei óter organìsmi, isé che le
graminàcee i è de cunsiderà 'na famìa 'nteresànte, m,ìa apéna per la sò
'mportànsa económica, ma apò a per la releànsa biológica.

En generàl i è èrbe, che de rar le pöl rià a véser lignùze compàgn dei bambú
tropicài, cespitùze, rizomatùze o stulunìfere. El cìclo vitàl el pöl véser
anuàl, bienàl o perène. Chèle anöàle, come che se pöl capì, le se reprodùce
apéna 'na ólta endèl sò ciclo vitàl (compàgn che 'l formét o avena, per ezèmpe).
Le spéci perèni 'nvéce le pöl reprodücìs divèrse ólte o 'na ólta apéna.

El gamp l'è cilìndric o condèna sesiù trasversàl elìtica, condèi gróp pié e la
part tra 'n gróp e l'óter (internódo) öda (però quac spéci le g'ha 'l gamp töt
pié compàgn del furmintù o 'n quac bambú). I gróp i è 'n bris piö gròs che i
internòdi e söi gróp vé fò le fòie e i böcc. I internòdi àle ólte i è 'n pó
schisàcc endóche se svelöpa le ramificasiù. En brizinì piö 'n alt del gróp gh'è
'n meristema intercalàr a fùrma de anèl che 'l detèrmina el slongamènt del gamp.
Endèn quac zèner gh'è de 2 a 6 gróp bei tacàcc 'ntra de lur (che i se ciàma gróp
compòsti), ognü co la sò fòia. Endèl Cynodon dactylon, per ezèmpe, i gróp i stà
'nsèma a dù a dù isé le fòie le sömèa opòste. En general i internòdi bazài i è
piö cürcc de chèi ensìma; quan che gh'è divèrsi gróp bazài tacàcc giü a l'óter,
le fòie le sömèa dispunìde endèna rözèta, che sömèa le rözète bazài tìpiche de
'n quac ótra famìa botànica. Le sórcc de gamp de le poaceae i è chèsti:

Le g'ha fòie a dispuzosiù alternàda, dìstiche, furmàde de sòlit de guàina,
lígula e làmina. La làmina la stà bèla tacàda töt entùren al gamp, i sò òrli i
se 'ncaàla però i se fónt mìa 'nsèma (l'è rar fés che se tróe spéci 'ndóche i se
tàca onsèma a furmà 'n tübo). La lígula l'è 'na apendìce picinìna membranùza, o
de rar n grüpèt de pilizì, sitüàt endèla zòna de üniù de la làmina co la guàina.
La làmina l'è sèmpia, de sòlit lineàr, co la nervadüra paraléla. La pöl véser
piàta o 'n quac vólte 'nridulàda sö a furmà come 'n tübo. La pöl véser
cuntìnuasiù de la guàina o ìga 'n gambì. En piö, se pöl troà 'na sèrta
variabilità per ognü de chèsti órghegn:

La nfiurescènsa elementàr de le gramineae l'è 'na spìga picinìna furmada de giü
o piö fiùr sùra 'n ràchide articolàt (ciamàt rachìla), de spès cürt fés e
prutigìt de le bràtee stérii ciamàde glöme. Chesto tìpo de 'nfiurescènsa la
ciàpa 'l nòm de spighèta. I fiùr i pöl véser ermafrodìcc o unisesuài e i g'ha 'n
pereànse rüdimentàl de 2 o 3 elemèncc, le glömète. Chèste glömète i è i órghegn
che, quan che i vé gròs, i fà dèrver la cazèla fiuràla a la fiuridüra, per
permèter de mèter fò 'l stìgma piümùs e i stam. Le cazèle fioràle i è furmàde de
la lèma, tacàda a la rachìla, e de la pàlea 'nserìda sùra l'as fiuràl che 'l nas
sùra a la rachìla a la sèa de la lèma e 'l té sö i órghegn fiurài véri e pròpri.
La lèma (o glömèta inferiùra) la g'ha la fùrma de 'na chìglia e coi sò òrli la
bràsa sà la pàlea. La arìsta la nàs ensìma a la lèma o söl sò dòrs. La pàlea o
glömèta superiùra l'è lanceolàda, binervàda e l'è come 'n coèrcc che 'l cuàrcia
zó 'l fiùr. Le glöme i è 'nserìde sùra la rachìla, giöna de sóta de l'ótra.

Le spighète i è a sò ólta reünìde en enfiurescènse compòste a la maniéra de 'na
gratèla. Le sórcc piö frequènte i è:

El fröt o grà de le gramineae l'è cariòside, fröt sèc indeiscènt, condèna somésa
co la capöcia saldàda al perecàrpe 'nfìna a furmà 'na copertüra sitìla. Chèsta
copertüra la stà töta 'ntùren a l'embriù e a l'endospèrma. Chèsto fröt l'è 'n
sostànsa la variasiù del achénio, aisebé che gh'è 'na bèla varietà de fröcc
endèla famìa (éder apò Werker 1997). Endèn quac zèner, cóme Zizianopsis o
Eleusine, el perecàrpe l'è mìa saldàt enséma a la somésa, isé che 'l fröt l'è de
fat 'n achénio (o en utrícol a segónda del autùr). Endèn quac Bambùseae el fröt
l'è 'na nus o 'na bàca, envéce 'ndèl zèner Sporobolus el perecàrpe l'è
mucilaginùs e 'l làsa nà fò la somésa quan che 'l se 'mpiómba de àiva. Divèrse
zèner, compàgn de Aristida, Stipa, Piptochaetium, Oryza e quàze töte le Paníceae
lew g'ha i carióse che se destàca de la piànta 'nciurciàcc sö 'ndèla lèma e
'ndèla pàlea. Endèle Andropogoneae i è le glöme che rèsta 'nseràde dét endèl
carióse. Endèl Pennisetum e 'ndèl Cenchrus se destàca töta la spighèta con
entùren 'n invòlucro de spìne. La fùrma del carióse la vària fés a segónda del
zèner, e 'l pöl véser quàze rotónt come 'ndèl Briza, bilónc come 'ndèl Hordeum,
lanceolàt compàgn che chèl de la Poa o adiritüra quàze lineàr come 'ndèla
Vulpia. Endèla part bàsa del carióse a vardàl de schéna, se èt l'embriù piö o
méno elìtic cuarciàt zó del perecàrpe trasparènt. De l'ótra bànda, a l'altèsa de
la sütüra carpelàr, se pöl véder, ac en trasparènsa, la mácula filar o fil (o
zòna de uniù de la somésa col carpèl), che la pöl vése puntifórme, compàgn che
'ndèla Poa e 'ndèle Paniceae, a öf, compàgn che 'ndèla Briza subaristata, o
lineàra, compàgn che 'ndèl Hordeum, Vulpia o Festuca.



https://lmo.wikipedia.org/wiki/Parma

Parma l'è 'na cità italiàna de la regiù de l'Emìlia-Romàgna, che g'ha presapóch
178.718 abitàncc (dàto del dezèmber del 2007). El teretóre del cümü de Parma
l'òcupa 'n àrea de 260 km², per 'na densità de popolasiù de 601 ab./km². Parma
la cunfìna coi cümü de Collecchio, Felino, Fontanellato, Fontevivo, Gattatico
(RE), Langhirano, Lesignano de' Bagni, Mezzani, Montechiarugolo, Noceto, Sala
Baganza, Sant'Ilario d'Enza (RE), Sorbolo, Torrile, Traversetolo, Trecasali.

El monümènt fórse piö importànt l'è 'l Dòm, en stil romànich co la sò famùza
cùpola pitüràda del Correggio. Endèla piàsa del dòm gh'è apò a 'l batistér,
òpera magistràl del scultùr Benedetto Antelami.

De fàma mondiàl l'è apò a 'l Teatro Regio e 'l piö pesèn Teatro Farnesio, fat sö
töt de lègn.

La zòna de Parma l'è famùza 'n töt el mónt per i sò prodócc gastronòmich,
suratöt el formài Parmigiano/Reggiano (ensèma a la zòna de Règio Emìlia e per el
persöt, registràt e prutigìt col nòm de Prosciutto di Parma. El setùr
agroalimentàr l'è 'l setùr indüstriàl de pónta de la zòna: la Barilla e la
Parmalat le g'ha séde a Parma.

Parma l'è sitüàda 'ntrà la cadéna dei Apenìni e la pianüra del fiöm Pò. La cità
l'è streersàda e spartìda in dò parcc del fiöm Parma, aflüènt del Pò.



https://lmo.wikipedia.org/wiki/Paja

La paja l'è on lavorà agricol che 'l ven foeura di culmi (cioè i fust di cereai)
quand che la pianta l'è maruda. La pò vess considerada comè on sotta-produtt de
la gricoltura, pechè l'è quell che 'l resta dopo avè battuu el forment. In tra i
cereai de paja a gh'è 'l forment, el formenton, l'orz, l'avena, el ris, el mej,
la seghel e 'l farr. Se la ven regolta, la paja la ven anca imballada, anca se
incoeu el suced meno despess (per reson economegh). I mucc de paja montonaa
insemma se ciamen pajee. La paja la pò avèggh anca di alter fonzion: la pò vess
doperada per fà di tecc, di popp, capei, o anca di lavorà pussee artistegh.

Paja el vegn del latin palĕa. Quell nomm chì l'è spantegaa in tutt el domini
neolatin (frances paille, italian paglia, spagnoeu e catalan palla, ocitan
palha, sicilian pagghia). In del latin classegh se ciamava stramen, che 'l se
vesina al nomm doperaa in la pupart di lengov germanegh (ingles straw, todesch
stroh, islandes strá, olandes stro). El s'è conservaa in del ladin e romancc
stram/strom e l'ha lassaa di trasc in del lombard stramm.



https://lmo.wikipedia.org/wiki/Oran

Oran (inscì anca in frances; وهران/Wahran in arab; Orano in italian; Orán in
spagnoeu; Orã in portoghes; Orà in catalan) a l'è ona città de l'Algeria
settentrional. L'è situada in sù la còsta del Mar Mediterrani. L'è voeuna di
città pussee grand e important del Paes, e al dì d'incoeu la cunta 645.800
abitant. L'è l capploeugh de la provincia omònima e l'è anca sede de ona
diòcesi.

In del 1509 Oran l'è stada conquistada di Spagnoeu del general Francisco Jiménez
Cisneros: e sòtta la dominazion spagnoeula l'è restada fina al 1708, quand che
hinn rivaa i Turch. I Spagnoeu hinn tornaa in del 1732. In del 1790 però a gh'è
staa on terremòtt violent, e la coròna spagnoeula, che la gh'aveva minga né
voeuja né danee de spend per riparà i dann, l'ha venduu Oran ai Turch. I Ottoman
hann lassaa andà in ruvina la città.

In del 1831 hinn rivaa i Frances, che l'hann fada vegnì ona città molto
importanta. Quest l'ha faa sì che in del cors del Vòttcent Oran la fudess la
città maghrebina con pussee abitant europee (frances, spagnoeu, giudee,
italian). Duranta la Segonda Guerra Mondial l'è finida in de la ministrazion del
governo de Vichy. I Leaa hann cercaa giamò del 1940 de liberàlla, ma i Frances
collaborazionista hann preferii vedè andà a fond la pròppia flòtta puttòst che
consegnàlla ai ingles. A bon cunt l'è stada liberada in del 1942 e dòpo la
guerra l'è tornada con tutt el rest de l'Algeria in man ai Frances.

In de la guerra d'Algeria, Oran l'è stada vun di centri de la lòtta
antifrancesa. A partì del 1962 la fa part de l'Algeria.

El romanz La Peste de l'Albert Camus l'è ambientaa pròppi a Oran, che 'l
scrittor (on pied-noir) conosseva molto ben: chì l'aveva vivuu per on poo de
temp e chì l'era nassuda la soa miee.



https://lmo.wikipedia.org/wiki/Niobio

El niòbio l'è 'n elemènt chìmich enserìt endèla tàola periòdica dei elemèncc col
sìmbol Nb. El g'ha nömer atòmich 41, che völ dì che 'l nùcleo de 'n àtom de
niòbio el g'ha 41 prutù. En natüra se 'l tróa sóta fùrma de 'n izòtopo apéna:
93Nb.

El sò nòm el l'ha ciapàt de Niobe, figüra de la mitulugìa gréca, fiöla de
Tantalo. L'è stat scuprìt del chìmich inglés Charles Hatchett endel 1801, che
però en prensépe el l'ìa batezàt columbio perchè el l'ìa troàt enden mineràl che
se ciàma columbite. Endel 1809, el chìmich inglés William Hyde Wollaston l'ìa
però riàt a la cuncluziù che 'l columbio e 'l tantalio i éra 'l stès laùr e per
tat tép l'è mìa stat pusìbol de distìnguer i du elemèncc. L'è stat el chìmich
todèsch Heinrich Rose a determinà endel 1846 endei minerài che cuntiognìa
tantalio gh'ìa dét apò a 'n óter elemènt, che lü el g'ha ciamàt niobio e quach
agn piö tàrde, 'ntra el 1864 e 1865, dei óter stüde i g'ha stabilìt che chèsto
l'ìa nient'óter che 'l colombio che 'l gh'ìa troàt Hatchet al prensépe del
sècol.



https://lmo.wikipedia.org/wiki/Nicol%C3%A0us_Cop%C3%A8rnich

El Nicolò Copèrnich (latì: Nicolaus Copernicus; en polàch: Mikołaj Kopernik;
nasìt a Toruń, ai 19 de febrér del 1473 – mórt a Frombork, ai 24 de màgio del
1543) l'è stàt 'n astrònomo polàch famùs per ìga portàt a l'afermasiù de la
teorìa de l'eliocentrìsm, e 'l g'ha cuntribïìt isé a la Revulusiù astronòmica.
L'è stàt apò a 'n prét, en giürìsta, en goernadùr, 'n astròlogo e 'n dutùr.

La sò teorìa - che la mèt el Sul al cèntro del sistéma de òrbite dei pianéti del
sistéma solàr - la ciàpa dei elemèncc de la scöla gréca de Aristarco de Samo de
l'eliocentrìsmo, la teorìa contrària al geocentrismo, che la mitìa 'nvéce la
Tèra al cèntro del sistéma. El sò mèret isé l'è mìa l'edèa, zamò tiràda fò dei
gréci, ma la sò demostrasiù rigurùza per mès de procedüre de caràter matemàtich.

Copèrnico l'è nasìt endèl 1473 endèla cità de Toruń, che fàa part de la Lega
Anseàtica. Restàt òrfen dei töcc dù i genitùr, el vé adotàt ensèma ai sò fredèi
del zìo de part de màder Lucas Watzenrode, che dòpo l'è deentàt èscof de
l'Ermia.

Endèl 1491 el Copèrnico l'èntra 'ndèla Università de Cracòvia e 'l cumìncia a
stüdià l'astronomìa sóta la guìda del sò profesùr Albert Brudzewski. De chèsto
perìodo, e del sò ategiamènt envèrs chèsta scènsa, rèsta 'na quach descrisiù
'ntüziàsta che 'l g'ha fat endèi tèscc conservàcc endèla bibliotéca de Uppsala.

Dòpo de quatr'àgn, e dòpo de 'n perìodo cürt pasàt amò a Toruń, l'è nit 'n
Itàlia, endóche 'l g'ha stüdiàt el dirìto a l'Università de Bologna (suratöt, el
s'è dedicàt al dirìto civìl e al dirìt canònich, dàto apò la olontà del zìo
èscof, che 'l la finansiàa, de fal deentà èscof apò a lü).

A Bologna 'l encùntra Domenico Maria Novara de Ferrara, che l'ìa zà 'n astrònomo
famùs, che 'l la fà deentà 'n sò aliévo e giü dei sò colaboradùr piö strècc. Con
lü, entàt che 'l stüdiàa dirìto civìl a Ferrara (endóche 'l s'è laureàt), el
Copèrnico 'l g'ha fat le prìme oservasiù 'ndèl 1497, isé come che 'l regórda
endèl De revolutionibus orbium coelestium.

Endèl stès an, el sò zìo l'è stat numinàt èscof de Ermia e Copèrnico canònich a
la catedràl de Frombork o Frauenburg; ma lü 'l preferés spetà 'n Itàlia che rìe
l'An Sant, e ànse 'l và a Roma, endóche 'l g'ha püdìt oservà 'n eclìsi de Lüna e
'ndóche 'l g'ha tignìt de le lisiù de astronomìa o de matemàtica (de le quàle
però gh'è restàt nisü framènt). A ciapà servése a Frauenburg l'è nat endèl 1501,
ma 'l ghe restarà per póch dé, giösta 'l tép nesesàre per domandà, e otègner, el
permès de turnà a nà 'n Itàlia e fenéser i sò stüde a Padova (ensèma a
Fracastoro e Guarico) e a Ferrara (cità del sò maèstro, col Bianchini).

Ché 'l se laurea 'ndèl 1503 en dirìt canònich, e sèmper ché se pènsa che 'l
g'hape lizìt le òpere de Platone e de Ciceróne sö le upiniù de i stüdiùs antìch
söl müimènt de la Tèra. Endèl 1504 el vàmbia a mèter ensèma le sò oservasiù e le
sò riflesiù che i éra dré a s-ciopà fò 'ndèla formulasiù de la sò teorìa.

Quan che 'l turnarà a Frombork el vegnarà numinàt mèmber del Capìtolo de Warmia,
e 'l se 'nteresarà de la rifùrma del sistéma monetàre e 'l svelöparà 'na quàch
stüde de economìa polìtica che 'l i a portarà a enuncià en anteprìma sèrte
prensépe che pò i sarà riasumìcc endèla Lége de Gresham. Endèl 1516 el capìtol
el ghe darà l'encàrech de aministradùr de le tère 'ntùren a la cità de Olsztyn,
e chèsto 'l ghe darà maniéra de 'nteresàs de quistiù de catàst, giüstìsia e
fìsco. Endèl castèl de Olsztyn, endóche 'l g'ha pasàt quàter o sich agn, el g'ha
fat dele oservasiù 'mportànte e 'l g'ha scriìt 'na part de la sò òper pricipàla,
el De Revolutionibus orbium coelestium. E l'è pròpe 'n chèsto castèl che se tróa
amò 'ncö l'ünica tràcia vizìbil de la sò atività scentìfica: 'na tabèla che 'l
g'ha fat sön de 'na parét de 'na lòza che 'l doperàa per oservà 'l müimènt
aparènte del Sul entùren a la Tèra.

Tóca spetà 'nfìna al 1536 perchè 'l sò stüde piö grant el pödes véser includìt
endèna òpera finìda, e zamò de la prìma aparisiù la g'harà 'na risonànsa fòrte
'ndèi ambièncc académich de mèza Europa. De divèrse bànde del continènt gh'è
riàa l'invìt a püblicà i sò stüde, ma 'l Copèrnico, e mìa a tórt, el gh'ìa póra
de la reasiù a le sò edèe, perchè 'l se rindìa cönt che le nàa a destabilizà le
conoscènse e le credènse ècie de sentenér de agn. El cardinàl de Capua, Nicola
Schonberg el g'ha domandàt 'na còpia del manuscrìt, domànda che la g'ha spaentàt
amò de piö 'l Copèrnico perchè se püdìa 'ntraéder en sègn de nervozìsmo de la
Céza.

L'òpera, 'n realtà, l'ìa amò de fenéser e lü 'l ghìa gnemò ciapàt la deciziù de
mandàl en stàmpa quan che, 'ndèl 1539, el matemàtich de Wittemberg Giorgio
Gioacchino Retico l'è riàt a Frauenburg sö 'nsistènsa de Philipp Melanchthon,
che 'l gh'ìa tiràt ensèma 'n grùpo de stüde che 'l cumprindìa dei óter
scensiàcc. El Retico l'è restàt du agn en contat col Copernico come sò aliévo, e
'l g'ha discriìt endèl sò test Narratio prima l'esènsa dei stüde che 'l ìa dré a
svelöpà.

Endèl 1542 Retico 'l g'ha püblicàt, col nòm de Copèrnico, en tratàt de
trigonometrìa (dòpo 'ncludìt endèl segónt lìber del De revolutionibus) e 'l g'ha
mitìt frèsa a chèl che oramài l'ìa deentàt el sò maèstro per la püblicasiù de la
sò òpera. A la fì 'l Copernico 'l g'ha acetàt, apò per vìa de le reasiù, ergöne
a favùr, dèle ótre cùtra, ma töte che dimustràa 'nterès, e 'l g'ha dat en mà el
tèst al sò sòcio Tiedemann Giese, èscof de Chelmno, perchè 'l ghe la dàes al
Retico, che 'l l'harès fat stampà a Norimbèrga.

'Na legènda la cönta che 'l Copèrnico 'l g'ha risiìt la prìma còpia stampàda de
la sò òpera el dé stés che l'è mórt. El vegnarà sotràt endèla catedràl de
Frombork.

El nösöl centràl de la teorìa del Copèrnico, el stà 'ndèl mèter el Sul al centro
de le òrbite dei óter pianéti, e mìa la Tèra come che s'ìa sèmper pensàt prìma,
alméno 'ndèla concesiù ricunusìda de le autorità. Chèsta teorìa l'è stàda
ilüstràda endèl lìber De revolutionibus orbium coelestium (Dele revulusiù dei
còrp celèscc) che l'è stat püblicàt l'an che l'è mórt. El lìber l'è 'l pónt de
partènsa de 'na conversiù duttrinàla del sistéma geocèntrich a chèl eliocèntrich
e la conté i elemèncc piö 'mportàncc de la teorìa astronòmica dei nòst tép,
inclùza 'na definisiù corèta de l'ùrden dei pianéti, la revulusiù quotidiàna de
la Tèra entùren al sò as e la precesiù dei equinòse.



https://lmo.wikipedia.org/wiki/Matteo_Salvini

El Matteo Salvini (Milan, 9 de marz del 1973) l'è on politegh e giornalista
italian. Iscritt a la Lega Nord a partì del 1990, l'ha faa, tra i vari caregh,
el consilier comunal a Milan, el deputaa e, al dì d'incoeu, l'europarlamentar.
L'è staa anca giornalista in sul giornal La Padania e in su Radio Padania
Libera. El 7 de dicember del 2013 l'è staa eleggiuu segretari de la Lega Nord
(el terz, despoeu Umberto Bossi e Roberto Maroni), cont el 82% di preferenz e
l'è 'l leader del moviment Noi con Salvini dal dicember del 2014. Al dì d'incoeu
l'è consideraa vun di leader de la destra italiana e, in general, vun di
politegh pussee important del moment.

Matteo Salvini l'è nassuu a Milan in del 1973, fioeu de ona casalinga e de on
imprendidor. L'ha studiaa in del Licee Clasegh Lissander Manzon, per poeu andà a
l'università per studià Storia, ma l'ha mai ciappà la laurea. Quand che 'l seva
giovin l'ha frequentaa el center social de mancina Leoncavallo, che l'ha
influenzaa fés i sò idej politegh.

Da bagaj l'era in del Moviment di Giovin Padan e poeu l'è diventaa segretari de
la Lega Lombarda. Ai Elezzion Padan del 1997 l'era candidaa in de la lista di
Comunista Padan.

L'è staa eleggiuu in del Parlament Europee in de la Region Nord-Ovest e l'è
'ndaa in del Grupp Misto. In del 2009 l'è andaa in del grupp Europa de la
Libertaa e de la Democrazzia, l'è 'ndaa foeura in del 2014. In del 2015 l'ha
fondaa, insema al Front Nationale de la Marine le Pen, el noeuv grupp Europa di
Libertaa e di Nazzion. L'è anca el VicePresident de la delegazzion italiana al
Parlament Europee.

L'ha tolt part ai commission sanidaa, ambient e sicurezza del mangià e a quella
de la coltura e educazzion. L'è staa anca member de la collaborazzion in tra
l'Union Europea e 'l Cile. El s'è dimettuu in del 2006.

L'è staa rieleggiuu in del 2009, e l'ha tolt part ai commission Protezzion del
Comprô e Mercaa Intern e a la delegazzion per la Corea e l'India. L'è sostituu
per la Commission Mercaa Forest e per i relazzion cont el Sud-Africa.

El 7 de dicember del 2013 el Salvini, cont el support del Roberto Maroni e del
Flavio Tosi, l'è staa elegiuu segretari de la Lega Nord, despoeu avè battu ai
primari el Umberto Bossi con l'82% di vot. La settimana dòpp el Congress de
Turin l'ha ratifegaa la soa candidadura. Lung la soa segreteria el Partii l'ha
ciappaa ona vision euroscettega, soratutt in di confront de l'Euro, ciamaa dal
Salvini "crimen contra l'umanidaa". Dai Elezzion Europee del 2014 l'ha
scominciaa a collaborà con la Marine Le Pen, coo del Front Nationale e cont el
Geert Wilders, coo del Partii de la Libertaa olandes. I sò lianz e la soa
politega europea hinn staa criticaa sossenn da l'Umberto Bossi, che 'l ha
ricordaa al Salvini i sò radis de mancina, e anca dal Flavio Tosi, che 'l
reppresentava l'ala centrala del Partii, a favor de l'Unidaa Europea.

In del April 2014 el Salvini el presenta el noeuv logo per i Elezzion Europee,
con scrivuu "Basta Euro" inscambi de "Padania", che 'l reppresenta ben la noeuva
politega euroscettega e che la voeur portà l'Italia foeura da la Zona Euro. In
quej elezzion la Lega l'ha mittuu in di sò candidaa anca i reppresentant di
olter moviment autonomist e anti-Euro, 'me Die Freiheitlichen, partii
secessionista del Sud Tirol.

Ai elezzion Europee l'ha ciappaa el 6,2% de vot, e donca l'ha nominaa 5 Deputaa.
El resultaa l'è staa peggior di precendent Elezzion Europee (-4%), ma mej di
ultim elezzion generai (+2.1). La Lega l'è rivada terza in Veneto cont el 15.2%,
innanz ai partii nassu dal vegg PdL 'me Forza Italia, ma el Flavio Tosi l'ha
ciappaa pussee vot del Salvini, e l'è staa ciappaa 'me segn che minga tuta la LN
l'è unida in di idej euroscettegh del Salvini. Il Lombardia la Lega l'è rivada
quarta, cont el 14.6 de vot. In quij elezzion la Lega l'ha perduu el Piemont,
che l'è diventaa a guida del PD del Massimo Chiamparino ma ha eleggiu el Massimo
Bitonci sindegh de Padoa, loeugh tradizzionalment de mancina.

El Congress de la Lega a Padoa del lugl 2014 l'ha approvaa i sò idej politegh, e
soratutt l'ideja de creà on partii politegh gemell in del Sud Italia e in di
Isol. I Elezzion Regionai de l'Emilia Romagna han daa a la Lega Nord el 19.4% di
vot, e l'è diventaa el segond partii de la Region e l'ha superaa de bon Forza
Italia, dand a la Lega la possibilitaa de divegnì ona guida del centerdrizza
italian. In del dicember l'è staa lanziaa el partii gemel Noi con Salvini e 'l
Salvini l'ha ciappaa tanta popolaridaa, tant che in d'on sondagg ipsos del 28 de
febrar del 2015 l'ha ciappaa el 33% di preferenz, "cementand la soa posizzion de
moviment in cressita", han dii lor.

In del Marz del 2015 despoeu ona litt in tra i dò esponent pussee important de
la Lega in Veneto, el Luca Zaia (sostignuu del Salvini) e 'l Flavio Tosi, el
Tosi l'è staa mandaa via da la carega de Segretari Federal in Veneto e dal
Partii. A bon cunt i elezzion in Veneto hinn staa on success, cont el Zaia
eleggiuu che, in tra la soa lista personala e i sò partii l'ha ciappaa pussee
del 40%.

El Partii l'è rivaa second in Liguria cont el 22.3%, second in Toscana cont el
16.2%, terz in di March cont el 13.0% and tezr in Umbria cont el 14.0%. La Lega
Nord l'è mai rivada inscì in volt in quij cinch region.

Ai elezzion milanes del 2016 el vegn eleggiuu de noeuv al Consej Comunal, e l'è
'l segond pussee eleggiuu despoeu la Mariastella Gelmini, anca se Forza Italia
l'ha ciappaa el doppi di vot de la Lega Nord. Inscambi, el partii Noi Con
Salvini l'ha ciappaa circa el 2-5% in di comun del Sud Italia.

El Salvini l'è on poo euroscettegh e contra la moneja Euro, che ciama "crimen
contra l'umanitaa". L'è anca contra a l'immigrazzion clandestina, che per lù l'è
vun di problema pussee important de l'Italia.

In del settor economegh l'è a favor de la flat tax, de tajà i tass, del
federalismo fiscal.

In di tema sociai l'è contra al matrimoni e a l'adozzion gay, anca se 'l sostegn
di form de tutela di union de facto, l'è a favor de dervì i borej e donca
regolamentà la prostituzzion. L'è anca contrari a la gestion europea d'incoeu di
fenomen migratori e tendenzialment a favor de sarà i frontee.

In politega foresta l'è contra i sanzion economegh a la Russia e l'è a favor de
dervì l'economia ai paes orientaj e de l'Est Europa.

El sostegn anca el candidaa republegan ai elezzion presidenziaj di Staa Unii del
2016 Donald Trump, che ha incontraa in April 2016 a Philadelphia, poeu elegiuu
president.

In del 2002 el se marida con la Fabrizia Ieluzzi, e 'l gh'ha on fioeu: El
Federich, in del 2003. Despoeu se separen e divorzien e 'l Salvini la gh'ha ona
noeuva fioeula, la Mirta, con la Giulia Martinelli in del 2012.

In del 2015 el giornal de spetegolezz Novella 2000 el dis che 'l Salvini el
gh'ha ona storia con la Elisa Isoardi.



https://lmo.wikipedia.org/wiki/Matteo_Renzi

Matteo Renzi (Firenz, 11 de genar del 1975) a l'è on politigh italian, sindigh
de Firenz (del 2009 al 2014) e segretari del Partii Democrategh (del 2013).

L'è cressuu a Rignano sull'Arno, indove i genitor abiten ancamò e indove 'l
pader Tiziano l'è semper staa impegnaa politigament (con la DC). El studia a
Fiorenza, prima al Licee classigh Dant e poeu a l'Università de Fiorenza, indove
'l ciappa la laurea in Legg in del 1999, cont ona tesi sora el sindigh fiorentin
Giorgio La Pira. L'ha faa i scout (anca cont incaregh nazionai in de l'AGESCI -
per esempi l'è staa el direttor de la rivista Camminiamo insieme) e l'ha lavoraa
con vari mansion in la CHIL srl, de proppietà de la soa fameja.

El scomincia la soa attività politiga duranta i agn del licee. In del 1996 el
contribuiss a la nassida di Comitad Prodi in Toscana, e 'l s'iscriv al Partii
Popolar Italian, del qual el vegn, in del 1999, segretari provincial. In del
2001 el vegn coordinador de La Margherita fiorentina e, in del 2003, segretari
provincial.

In del 2004 l'è eleggiuu president de la Provincia de Fiorenza, votaa in d'ona
coalizion de center-sinistra e cont el 58,8% di preferenz. In ligna cont i sò
idei de lotta a la casta e al trasà via, in del sò mandad l'ha sminuii i tass
provinciai, el numer del personal e i dirigent. L'è staa però accusaa d'avè
spenduu e trasaa via tropp anca lù.

El 29 settember del 2008 el dis che 'l ghe piasaria candidàss ai primari del
Partii Democratigh per vegnì sindigh de Fiorenza: a sorpresa, je vincc. L'ann
dopo el vegn eleggiuu sindigh cont el 59,96 (al balottasg) contra el candidaa
del center-destra Giovanni Galli.

El fa part de la direzion nazional del Partii Democratigh, che però lù el tacca
a critigà semper pussee per i maner cont i quai el fronta la situazion politiga.
In del 2010 l'è staa, per vari sondasg, el sindigh italian pussee amaa.

El ses de dicember del 2010 el Matteo Renzi el va a Villa San Martin a Arcor (la
cà de Silvio Berluscon), per discut de robb che gh'entren con la ministrazion de
Fiorenza; ma la notizzia, vegnuda foeura quand che l'inconter l'era giamò finii,
la gh'è minga piasuda a quei de la sinistra, e nanca tant a on quai sò
sostenidor. Sotta la soa ministrazion, Fiorenza l'è stada la primma granda città
italiana in la qual l'è staa provaa on Pian struttural a zero volumm, cont ona
maggioranza in consili comunal bella granda. El pian el preved inoltra che in
futur ghe poden vessegh in di ZTL fiorentinn domà macchinn elettrigh. In del
giugn del 2011 l'è 'ntrada in vigor ona pedonalizzazion noeuva, che la catta
dent, tra i alter, zonn important de Fiorenza, compagn de Piazza Pitti. El Renzi
inoltra l'è impegnaa in d'ona campagna contra i mort in sù la strada, a favor de
penn pussee dur per quei che fann i incident e la creazion del reatt de "omicidi
stradal".

El s'è distint per ona battalia interna al Partii per sveggià la direzion e
fàggh pussee post ai giovin; tra i alter robb, insema al Pippo Civaa l'ha
organizzaa on convegn a la stazion Leopolda de Fiorenza, cont el nomm de
"Prossima Fermada: Italia". Quella robba chì l'ha fada anca l'ann dopo, anca se
quella voeulta chì el gh'era minga el Civaa (che l'è 'ntraa in contrast con lù)
e 'l convegn el se ciamava "Big Bang". Per quei sò posizion e azion, l'è despess
critigaa de alter leader de la sinistra, compagn del segretari del PD Pierluigi
Bersani o quell de SEL, Nichi Vendola.

El 13 de settember del 2012 l'ha scominciaa a Verona la soa campagna per i
primari del center-sinistra, quei per scernì chi che sarà el candidaa di elezion
politegh in del 2013. Dopo d'avè faa ona campagna in gir per l'Italia cont on
camper, al primm turno di primari el riva segond cont el 36%, e inscì el riess a
'vèggh on balottasg con Bersani (che l'ha ciappaa el 44%). Al balottasg el
ciappa domà el 39,1%, menter che 'l Bersani el vingg cont el 60,9%.

Dopo avè perduu i primari, el Renzi el s'è tiraa in despart per on quai mes, per
poeu tornà in su la scena nazional dopo i elezioni politegh del febrar del 2013,
che hann veduu la sconfitta del Partii Democrategh. L'ha giugaa on roeul
important in del fà crodà la candidadura del Franco Marini a president de la
Republega, col sostegnì inveci quella del Romano Prodi (che poeu l'ha perduu
istess). Dopo la reconferma de Giorgio Napolitano e i dimission del Bersani, l'è
staa vun di nomm propost per vegnì el noeuv primm minister, ma a la fin gh'è
staa preferii l'Enrico Letta.

In di confront del governa Letta, ciamaa anca el governa di intes largh (perchè
el Partii Democrategh l'è staa costringiuu a governà insemm al Popol de la
Libertà del Berluscon e ai centrista de Mario Monti), el Renzi l'ha tegnuu on
comportament de sostegn condizionaa, che tanti hann consideraa on poo ambigov. A
bon cunt, la soa popolarità la seguta a cress.

In del settember del 2013, el se candida a vegnì el noeuv segretari del Partii
Democrategh: i sò aversari a hinn el Gianni Cuperlo, el Gianni Pittella e 'l
monsciasch Giuseppe Civati. Ai elezion reservaa ai iscritt al Partii, el Renzi
l'è bon de ciappà el 46% di preferenz, menter che 'l Cuperlo el riva al 38%, el
Civati el 10% e 'l Pittella el 6%. El vott de dicember, in di Primari avert a
tucc i elettor, el Renzi el ciappa el 68% di preferenz, lassand a Cuperlo el 18%
e al Civati el 14%. In 'sta manera el ven eleggiuu segretari del sò partii. Comè
segretari del Partii Democrategh, a l'è protagonista principal de la scena
politega italiana. El tira foeura i propost de ona riforma del mercaa del lavorà
e on'altra in su la legg elettoral. In del febrar del 2014 cressen semper pussee
i vos d'ona possibil staffetta cont el primm minister Enrico Letta, acusaa d'avè
faa tropp poch in di ultem mes. In de la direzion nazional del PD del 16 de
febrar, Renzi e 'l partii scernissen de toeugh via la fiducia al governo, se ghe
sarà nò di cambiament. On quai dì dopo el Renzi l'è ciamaa al Quirinal del
president de la Repubblica Giorgio Napolitano, con l'incaregh de mett in pee ona
squadra noeuva de governo. Inscì el suced, e 'l 22 de febrar el nass el primm
governo Renzi (che intrattant l'ha lassaa la poltrona de sindegh de Fiorenza).

El se dimett el 7 de dicember del 2016, dopo che 'l Popol l'ha scassaa la
reforma che lu l'ha parpognuu in del referendum costituzional del 4 de dicember.



https://lmo.wikipedia.org/wiki/Mar_Adriatich

El mar Adriatich (en italià: Mare Adriatico; en albanés: Deti Adriatik; en
serbo-croàto: Jadransko more; en slovéno: Jadransko morje) l'è la part de mar
Mediterraneo che se tróa 'ntra la Penìzola Italiàna e la Penìzola Balcànica. El
mìsa le còste de sés stàti: Itàlia, Slovénia, Croàsia, Bosnia Erzegòvina,
Montenegro e Albania.

L'è 'na lèngua de mar lónga presapóch 800 km e làrga en média 150 km, per 'na
superfìce d'àiva de 132.000 km². L'è mìa profónt de piö de 300 méter endèla part
piö setentriunàla ma 'l rìa a 1.222 méter piö 'n zó, dré a la lìnea de Bari a le
bóche de Cattaro. La salinità media l'è de 3,8%, ma gh'è de le bèle diferènse
'ntra 'l Nòrt, meno salàt, e 'l Sud.

I fiöm piö gròs che se sböta 'ndèl Adriàtich i è 'l Pò, l'Adige, l'Isonzo, 'l
Tagliamento, 'l Brenta, 'l Piave, 'l Reno, la Narenta, 'l Metauro e
l'Aterno-Pescara. I pórcc piö gràncc e 'mportàncc sö l'Adriatich i è:

El Mar Adriatico l'è tacàt al mar Ionio per mès del Canal d'Otranto, cioè 'l
strèt de mar 'ntra la pónta Palascia, endèl Salento, e capo Linguetta (Kepi i
Gjuhezes) 'n Albania (la rìga A 'ndèla figüra ché 'n bànda). Chèsta lìnea de
demarcasiù la vé spostàda piö 'n zó de sèrte convensiù nàutiche, che per véser
piö fàcii de 'nterpretà le ghe và dré a le lìnee dei paraléli.

L'Organizasiù idrogràfica internasiunàla la ciàpa per bùna chèsta öltema
definisiù.



https://lmo.wikipedia.org/wiki/Malaysia

La Malaysia (ciamada anca Malesia; مليسيا in males) a l'è un paes de l'Asia
süd-urientala.

A l'è tacada a la Thailandia, a Singapur, al Brunei e l'Indunesia. La capital a
l'è Kuala Lumpur. La gh'ha una süperfiss de 329.750 km² e una pupulaziun de
pressapoch 27 miliun d'abitant.

La Malaysia a l'è una munarchìa federala eletiva. Fan part de la federaziun 13
stat e 3 distret federaj. I stat federaj a hinn Perlis (*), Kedah (*), Penang,
Perak (*), Kelantan (*), Terengganu (*), Pahang (*), Selangor (*), Negeri
Sembilan (*), Malaca, Johor (*) (in Malaysia ucidentala), Sarawak e Sabah (in
Malaysia urientala). I distret federaj a hinn Putrajaya, Kuala Lumpur (an
Malaysia ucidentala) e Labuan (in Malaysia urientala). El cap de la federaziun
(Yang di-Pertuan Agong in lengua malesa) l'elegen per un periud de 4 agn i 9
sültan di stat federaj segnaa de sura cunt un (*) (i alter stat gh'hann un
guvernadur che'l vuta minga). In del 2011 hann elegiüü Yang di-Pertuan Agong, el
sültan de Kedah, Abdu Halim. El Prim Minister a l'è l'Najib Tun Razak (del
2009).



https://lmo.wikipedia.org/wiki/Lungubard

I Longobarcc (Langobardi in latín, Langbärte in germanich antìch) i era 'n pòpol
germanich che per divèrsi sècoi el s'è spostàt come 'n pòpol nòmade e 'ndèl cors
de le sò migrasiù el s'è spostàt de le valàde del fiüm Elba 'nfina a la penìzola
italiàna. Del 568, guidàcc del sò re Albuì, i s'è stabilìcc 'n Italia, endoche i
g'ha fondàt en régn indipendènt, che pò 'l s'è slargàt fò 'nfìna a ocupàla quàze
tota. El Regn Longobart l'è pò stat cunquistàt de Carlo Magn (endèl 774) che 'l
g'ha ciapàt isé 'l tìtol de Re dei Franchi e dei Longobàrcc, e piö tàrde el sò
teretóre l'è nit a fà part del imper carolìngio.

I Longobàrcc i ìa cunusìcc dei Romàni zamò 'n época antìca: endel'an 98 dòpo del
Signùr, el stòrich Tàcito el i a lüminàa zabèlia endèna sò òpera söi Germani,
"Germania", ma i restarà amò per dei sècoi endel'ómbra e la sò stória amò 'ndèl
sècol V l'ìa mal cunusìda. El pòpol dei Longobàrcc el partècipa mìa a le 'nvaziù
e a le migrasiù barbàriche dei sècoi IV e V.

La sò tradisiù oràl tàrda (l’"Origo Gentis Langobardorum") la descrìf come i
Longobàrcc i g'hape lasàt la Scandinàvia, sóta la guìda de du càpi fredèi, Ibor
et Agio, e come i se sàpe stabilìcc endel'Europa centràla. La dà 'na spiegasiù
de l'etimulugìa del sò nòm, cioè i «Longhe-Bàrbe»: chèsto nòm el sarès stat dat
de Odino a la tribù picinìna dei Winilli (che völ dì «Gueriéri»), dòpo che le
fómne de chèsta tribù le s'ìa taiàde i caèi e le i ìa dopràcc per fas sö de le
bàrbe postése; el trüch, sügerìt de Freia, el gh'ìa l'obietìf de fà somèa
l'ezèrcit dei Longobàrcc piö nömerùs endèn momènt che i éra envadìcc dei
Vàndali, piö nömerùs de lur. I Longobàrcc i se cunsideràa i preferìcc de Odino.

L'òpera la g'ha per modèl la stória de la migrasiù dei Goti (discriìda del
stòrich Giordàno) e fórse apò de la stória de la migrasiù dei Angli, dei Juti e
dei Sàssoni vers l'ìzola de Bretàgna riportàda endèla "Crònaca anglo-sàsone".
Adognimòdo, el caràter mitològich de la tradisiù longobàrda la òbliga a
cunsiderà l'ipòtezi de l'urìgin scandìnava e l'etimulugìa prupunìda con
circuspesiù.

Endèl prim sècol dòpo del Signur, i Longobàrcc i s'ìa stansiàcc dré al córs
süperiùr de l'Elba 'ndóche i s'è confrontàcc co l'Imperdùr Romàno Tibério. El
sècol dòpo, i s'ìa spostàcc söl córs medià del Danùbio e 'ndèl an 167, i è
prezèncc en Panònia 'ndóche i rèsta per divèrsi sècoi. Envèrs la fì del sècol V,
i oté 'n chèsta regiù en tratàt de l'imperadùr Giüstinià, che 'l i a 'nquàdra
come foederati de Róma. Divèrsi gueriér longobàrcc i sèrf a pàrter de l'an 551
come mersenàre endèla penìzola italiana cutra i Ostrogòti.

'Na ólta riàcc en Panònia, i atàca 'l régn dei Éruli 'nvèrs el 505 e dòpo i
òcupa la pruvìncia romàna de Panònia Prìma (fórse entùren al 527) e dòpo la
Panònia Segónda a pàrter del 547. I lìga aleànsa 'nsèma ai Avar, en pòpol de le
stèpe öltem riàt endèla regiù. I bat i Gèpidi che i gh'ìa 'n mìra de slargà fò i
cunfi del sò régn (presapóch 567). 'Na part dei Gepidi i se önés ai Longobàrcc e
i se möf ensèma vèrs l'Itàlia endóche i consèrva per en pó de tép le sò légi. A
cumincià de le metà del sècol VI, par che sèrte Longobàrcc i se convertése al
Critianézem e al stès tép, i vé tocàcc del arianìsmo (fórse 'nflöensàcc dei
Ostrogoti?). En ògna càzo, la gran magiurànsa dei Longobàrcc l'è amò pagàna.

A stà a chèl che le cönta le fóncc, el sò rè Albuì el fà 'n acòrdo col khagan
dei avàr: per duzènt agn, i Longobàrcc i pöl turnà 'n Panònia e ìga amò 'l sò
teretóre. Il Longobàrcc isé, compagnàcc dei Gépidi, ma apò a de bànde de Sàsoni,
Eruli e apò dei Avari., i se mèt alùra en màrcia per l'Itàlia endóche la
destrüsiù del regn de Teudorìch la gh'ìa creàt en vöt de potére: quàze 25 agn de
guère entra i Bizantì e i Ostrogoti le gh'ìa portàt l'Itàlia 'n ruìna e la
recunquìsta de Giüstinià la s'è demustràda fiàca.

Jörg Jarnut, e 'nsèma a lü 'na bùna part dei autùr, i stéma che la cunsistènsa
'n nömer dei pòpoi en migrasiù 'ntra sènto e i sentosinquantamìla 'ntra gueriér,
fómne e mìa-combatèncc; ma gh'è mìa l'acórde generàl söl nömer.

La rezistènsa dei bizantì l'è stàda fiàca; i mutìf de chèsta rezistènsa dèbola
l'è amò ogèt de discusiù 'ntra i stòrich. A chèl'época là la cunsistènsa
nömèrica de la popolasiù l'ìa al mìnim stòrich , dòpo le destrüsiù de la guèra
gòtica; en piö i Bizantì, che dòpo la réza de Teia, l'öltem dei rè Ostrogoti, i
gh'ìa ritiràt le fórse piö bùne e i comandàncc piö brài de l'Itàlia perchè i éra
'mpegnàcc al stès tép apò a cutra i Avari e i Persià, i s'è difindìcc apéna
'ndèle cità grànde e furtificàde. I Ostrogoti che gh'ìa restàt en Italia se
pènsa che i g'hape mìa upunìt 'na gran rezistensa, perché i vidìa 'ndei
Longobàrcc dei Germani compàgn de lur.

La prìma cità a éser ciapàda de Albuì l'è stàda Cividale del Friuli (alùra
"Forum Iulii"); e pò dòpo giöna dré a l'ótra i g'ha cunquistàt Aquileia,
Vicènsa, Verùna e quase töte le ótre cità de l'Italia nordorientala.

Endèl setèmber del 569 i Longobàrcc i s'è 'mpadrunìcc de Milà e Lucca e 'ndel
572, dopo de tré agn de asédio, i g'ha ciapàt apò a Pavia; Albuì el fà deentà
chest'öltema la sò capitàl.

Endèi agn che gh'è ignìt dòpo i Longobarcc i è nacc en nacc co la cunquìsta de
l'Italia e i è nacc zó dré a la penìzola 'nfìna a la Bàsa Itàlia, 'ndóche
Faroaldo e Zottone i g'ha ciapàt el contròl dei Apenìni centrài e meridiunài, e
i è deentàcc isé i prim dùchi de Spoleto e Benevento. I Bizantì i g'ha mantignìt
'na part de le zòne de còsta de l'Italia cuntinentàla: l'Ezarcàt (la Romagna, co
la sò capitàl Ravenna), la Pentapoli (coi teretóre de còsta de le sich cità de
Ancona, Pesaro, Fano, Senigallia e Rimini) e 'na gran part del Làsio (inclüza
Roma) e de l’Italia meridiunàla (le cità de la còsta de la campània (fa che
Salerno), la Puglia e la Calabria).

En prensépe la duminasiù logobàrda l'ìa düra fés, co l'edèa de sachegià e
cunquistà: 'n ategiamènt diferènt de chèl dei bàrbari foederàcc, che gh'ìa ìt
piö tat tép per sorbéser la 'nflöènsa latìna. Però, zabèlia 'nvèrs la fì del
sècol VI, el comportamènt dei Longobàrcc el s'ìa fat méno dür, pò a per vìa del
procès de conversiù de l'arianesimo al crédo de la céza de Roma.

Co l'invaziù dei Longobàrcc, l'Italia la s'è troàda a éser spartìda 'ntra chèsti
e i Bizantì, conde cunfì che 'ndèl córs del tép i è cambiàcc de spès. I nöf
riàcc i s'è stabilìcc 'ntra la Langobardia Maior (l'Itàlia setentriunàla e 'l
Dücat de Tuscia) e la Langobardia Minor (i dücàcc de Spoleto e Benevento
endèl'Itàlia centro-meridiunala), e 'nvéce la tèra restàda sóta 'l contròl
bizantì ("Romània") la gh'ìa come cèntro de gravità l'Ezarcàt de Ravenna. Dòpo
'l dücàt del Friuli, creàt endèl an 569 del re Albuì stès, i óter dücàcc i è
stàcc creàcc en chèle che i éra le cità piö 'mportànte dei teretóre cunquistàcc:
la sulusiù l'è stàda sügerìda de ezigènse suradetöt militàr (i dùchi i éra prim
de töt dei comandàncc), ma isé gh'è stat apò bötàt la somésa de la debolèsa
strütüràla del potére centràl longobàrt. Endèl 572, dopo che i gh'ìa cunquistàt
Pavìa e che i l'ìa fàda deentà la capitàl del régn, Albuì l'è stat vìtima de 'na
tràma organizàda a Verùna de sò moér Rosmunda e de quach óter gueriér .

Piö tàrde, endèl stès an, i duchi i g'ha mitìt sö come re Clefi. Chèsto 'l g'ha
slargàt fò amò 'n pó i cunfì del régn: el g'ha finìt de cunquistà la Tuscia, e
'l g'ha pröàt a nà 'n nacc co la pulìtica de Albuì, e per chèsto 'l g'ha fat fò
la ècia aristocrasìa latìna per guadegnà tère e patremóne. Clefi el vegnarà
copàt, fórse sö instigasiù dei Bizantì, endèl 574. A chèsto pont i dùchi i g'ha
dicidìt de fà sènsa numinà 'n óter re e per des àgn ognü 'l g'ha regnàt sènsa
rindìga cönt a nisü endèi sò dücàcc.

Endel 584 i duchi, denacc al bezògn de ìga 'na monarchìa bèla gaiàrda e
centralizàda per püdì tignìga bòta a la presiù dei Franchi e dei Bizantì, i g'ha
'ncurunàt Autari come sò re e i g'ha consegnàt la metà dei sò patremóne.

Isé Autari el g'ha reorganizàt i Longobàrcc e e la sò prezènsa stàbil 'n Italia.
El g'ha ciapàt el tìtol de Flavius, col qual el fàa cönt de proclamàs apò a
protetùr de töcc i romà. Endèl 585 el g'ha casàt endré, endel Piemont del dé
d'encö, i Franchi e 'l g'ha ubligàt i i Bizantì a domandà, per la prima ólta,
'na trégua. Endel 590 el g'ha töt come moér la principèsa de Baviera Teodolinda,
de sànch letingio, 'na cazàda longobàrda prestigiùza.

Autari l'è endèl cors de chèl stès 590 e a ciapà 'l sò pòst gh'è stat ciamàt e
duca de Türì, Agilulfo, che póch dòpo el töarà come moér la stèsa Teodolinda; a
catàl fò come spus e re, a stà a la legènda, l'è stàda lé stèsa. La 'nflöènsa de
la regina sö la pulìtica de Agilulfo l'è stàda 'mportànta e le deciziù piö gròse
se pènsa che le sàpe stàde ciapàde de töcc du 'nsèma.

Agilulfo e Teodolinda i g'ha garantìt i cunfì del régn per mès de tratàcc de
pàce coi Franchi e coi Avar; le trégue coi Bizantì, 'nvece, i è stàde
sistematicamènt violàde e i des agn enfìna al 603 i è stàcc segnàcc de de 'n
ótra espansiù dei Longobàrcc. Al nord Agilulfo el g'ha ocupàt, 'ntra le ótre
cità, apò a Parma, Piacènsa, Pàdova, Monselice, Este, Cremùna e Màntoa, entàt
che al sud i duchi de Spoleto e Benevento i slargàa pò a lur i sò posedimèncc.

El rinforsàs dei potéri atribüìcc al re, ambiàt là del Autari prima e del
Agilulfo dòpo el g'ha segnàt apò 'l pasàgio a 'na concesiù teritoriàla nöa
bazàda sö 'na diviziù stàbil del régn en dücàcc. Ogna dücàt l'ìa comandàt e
aministràt de 'n duca, che l'ìa mìa piö apéna 'l càpo de 'na fara, ma apò a 'n
funsiunàre del re, al quàl gh'ìa afidacc dei potéri püblich e che l'ìa aidiàt de
funsiunàre minur (i skuldheis e i gastàldi). Con chèsta maniéra nöa de
organizàs, el Regn Longobàrt el cuminciàa a cambià caraterìstica: de 'na
ocupasiù militar a 'n Stat. La 'ncluziù de le zécc scunfigìde (i Romànich) l'ìa
'na tàpa inevitàbil e l'Agilulfo el g'ha ciapàt dele deciziù simbòliche che
miràa a fàga ciapà crèdet endèla popolasiù latìna: per ezèmpe, el s'è definìt
Gratia Dei rex totius Italiae ("Per gràsia del Signùr, re de l'Italia 'ntréga")
e mìa piö apéna Rex Langobardorum ("Re dei Longobàrcc"). L'è 'n chèsta diresiù
che se pöl lèzer la presiù — fàda suradetöt de la regìna Teodolinda, che la
gh'ìa 'n rapórt epistolar col papa Gregorio Magno stès — per fà convertéser i
Longobàrcc al Catolicézimo, che 'nfìna a chèl momènt là i ìa amò perlopiö pagàni
o ariàni, e per la recumpuzisiù del Scisma tricapitulì. Pàol Diàcon endèla sò
òpera l'ezàlta el leèl de sigürèsa al quàl s'ìa riàcc, dòpo le baraónde de
l'invaziù e dòpo 'l perìot dei duchi, sóta 'l régn de Autari e Teodolinda:

Dòpo che gh'è mort l'Agilulfo, endel 616, el trono l'è pasàt a sö fiöl amò zùen
Adaloaldo. Teodolinda, che la g'ha fàt de regidùra la g'ha tignìt en mà 'l
potéra apò a dòpo che 'l fiöl l'è dientàt magiorène e l'è nàda 'n nacc co la sò
pulìtica filo-catòlica e de pacificasiù coi Bizantì, che però l'è nàda a finì de
creà malcontét 'ntra i óter nòbii Longobàrcc; el cunflìt l'è s•ciopàt endèl 624
capegiàt de Arioaldo, el zèner de Teodolìnda, che 'ndèl 625 el rìa a destetöéser
Adaloaldo e aciapà 'l sò pòst. Chèsto "cùlpo de Stat" el g'ha dirvìt 'na stagiù
de béghe 'ntra le dò componèncc religiùze de magiurànsa, dedré de le quài se
scundìa l'upuzisiù 'ntra chèi che sustignìa la pulìtica de pacificasiù coi
Bizantì e de integrasiù coi "Romànich" e chèi che ülìa 'na pulìtica piö agresìva
e de espansiù (i nòbii arià). El régn de Arioaldo l'è stat distürbàt de töte
chèste béghe intèrne e de minàce estèrne.

Endel 636 el pòst del Arioaldo l'è stat ciapàt de l'ariàno Rotari, duca de
Brèsa, che 'l g'ha regnàt enfìna al 652 e cunquistàt quàze töta l'Italia
setentriunàla, el g'ha ucupàt Oderzo e la Ligüria e finìt de cunquistà l'Emilia
dopo ìga insìt endela batàia del Scultenna endel 643.. La sò memória l'è ligàda
suradetöt al sò famùs Edìt, prumulgàt el stès an e che 'l cudificàa le norme
germaniche, ma 'l dirvìa la pórta apò a nuità 'mportànte (compagn de la
sustitusiù de la faida col guidrigildo).

Endel 653, col Ariperto I, gh'è turnàt a ciapà 'l tròno la dinastìa bavaréza,
sègn de 'na fórsa ritroàda de la fasiù catòlica a despèt de chèla ariàna.
Ariperto el s'è mitìt en móstra per la represiù cùtra l'arianézimo; a la sò mórt
(661) el g'ha spartìt el régn 'ntra i sò du fiöi, Pertarito e Godeperto. La
spartisiù però l'è nàda sübet en crìzi: 'ntra i du fredèi s'è ambiàt fò 'na béga
che g'ha ciapàt dét apò a 'l dùca de Benevento, Grimoaldo, che 'l g'ha ciapàt
l'ocaziù per caàs de tùren töcc du i fredèi e otègner la 'nvestidüra dei nòbii
longobàrcc. Grimoaldo el g'ha favurìt l'òpera de 'ntegraiù 'ntra le dò
componèncc del régn e 'l g'ha ezercitàt el sò potére conden apienèsa che 'nfìna
alùra la s'ìa mai vésta 'ndèi sò predecesùr.

Quan che gh'è nìt a mörer pò a 'l Grimoaldo, endèl 671, Pertarito l'è riturnàt
en Italia e 'l g'ha portàt en nacc 'na pulìtica en lìnea con chèla de la sò
dinastìa. El g'ha utignìt la pace oi Bizantì e 'l g'ha smorsàt zó 'na prima
ribeliù del duca de Trènt, Alachis, che però el g'ha tentàt amò 'n ólta de
ribelàs, el g'ha coalizàt i upuzidùr de la pulìrica filo-catòlica, a la mórte
del Pertarito, endel 688. Sò fiöl Cuniperto che 'l gh'ìa ciapàt el sò pòst endel
689 l'è riàt a tignìga có a chesta ótra ribeliù, e 'l g'ha copàt Alachis endela
batàia de Coronate. La crìzi l'ìa 'l rezültàt de la divergènsa che cuntrapunìa
de dò regiù de la Langobardia Maior: de 'na bànda le regiù ucidentàle
("Neustria"), ligàde ai re de la dinastìa bavaréza, filo-catòliche e sostenidùre
de la pulìtica de pacificasiù coi Bizantì e Roma; de l'ótra le regiù orientàle
("Austria"), che se rasegnàa mìa a che se 'ndebulìes el caratèr de gueriér del
sò pòpol.

Dòpo la mórt de Cuniperto, endèl 700, s'è ambiàt fò 'n ótra béga per la söcesiù.
Dòpo divèrse batàie, ribeliù, regènse che s'è mai stabilizàt, endèl 702 Ariperto
II el rìa a bàter Ansprando e Rotarit, che i ghe se upunìa, e isé 'l pöl turnà a
dedicàs a 'na pulìtica de pacificasiù. Endel 712 Ansprando, rientràt de l'ezìlio
al qual l'ìa stat ubligàt, el g'ha sbatit zó Ariperto, ma pò l'è mórt apéna dòpo
de tré més de régn.

Söl tròno alùra gh'è nat sö Liutprando, fiöl de Ansprando zamò asociàt al
potére; el sò régn el sarà 'l piö lónch de töcc chèi dei rè longobàrcc en
Italia, che sóta de lü i g'ha tocàt el pónt piö alt de la sò evulusiù stòrica.
El sò pòpol el ghe recunusìa coràgio, valur militàr e öcc pulìtich, ma a chèsti
valùr tìpich de la tradisiù germànica, Liutprando — che oramài el regnàa sùra
'na nasiù en magiurànsa catòlica — el g'ha zontàt apò a le virtü del piissimus
rex. A testemognànsa de l'amirasiù che i gh'ìa 'nvers de lü i Longobàrcc el Pàol
Diàcon el la descrìf isé:

Liutprando el g'ha fat aleànsa coi Franchi, per mès de 'n acórde curunàt de
l'adusiù simbòlica del zùen Pipì el Cürt, e co i Avari, ai cunfì orientài, en
maniéra de garantìs 'na sèrta sigürèsa cutra le minàce estèrne e de püdì isé ìga
le mà lìbere 'n Itàlia. Endèl 726 el g'ha ciapàt divèrse cità de l'Ezarcàt e de
la Pentàpoli, e al stès tép el s'è mustràt come protetùr dei catòlich; per mìa
fàsela ciapà dré del papa, però, el g'ha duzìt renönsià a l'ucupasiù de Sutri,
che che 'l g'ha mìa dat endré al imperadùr ma «ai apòstoi Piéro e Pàol». Chèsta
donasiù, cunusìda col nòm de Donasiù de Sutri, la g'ha creàt el precedènt legàl
per atribüìga el potére temporàl al papa, che g'ha ìt come öltem rezültàt la
custitüsiù del Stat de la Céza.

La béga col papa la gh'ìa ciapàt 'na bröta piéga quan che Liutprando 'l gh'ìa
mitìt sóta asédio Roma e che 'l papa 'l gh'ìa domandàt de aidiàl a Carlo Martel.
Chèsto, per vìa diplomàtica l'è riàt a fàga cambià edèa al re longobàrt (739).
Endèl córs dei agn che gh'è nit dòpo, Liutprando l'è riàt a portà pò a i dücàcc
de Spoleto e de Benevento sóta la sò autorità: mai nisü óter re longobàrt l'è
riàt a otègner isé tat. La saldèsa del sò potére la se fondàa, söl sò carìsma
persunàl ma apò a sö la reorganizasiù de le strütüre del regn che 'l gh'ìa
zabèla ambiàt là amò 'ndei prim agn. El pàpa nöf (Zaccaria) el gh'ìa utignìf
dele ótre concesiù teretóràle de Liutprando, che 'ndel 742 el g'ha trasferit al
papa, en bel pó de tère de l'ex Dücat Romàno.

Dopo che gh'è mort el Liutprando (744) 'na ribeliù la g'ha sbatìt zó el sò niùt
Ildebrando e la g'ha mitìt sö al sò pòst el duca del Friuli, Rachis, che però 'l
g'ha dimustràt de mìa ìga 'l caràter fòrte asé. El g'ha sercàt de fas sostègner
de la nobiltà pesèna e dei Romànich, ma l'è nat a finì de fà 'nversà la bàze dei
Longobàrcc che la l'ha ubligàt en póch tép a turnà a atacà la Pentapoli. El papa
el l'ha cunvincìt a lasà pèrder e chèsta deciziù la g'ha cuntribüìt a mèter a
zéro del töt el sò crèdet; i duchi i g'ha isé iligìt al sò pòst come rè nöf, sò
fredèl, Astolfo, e a Rachis gh'è cunvignìt de ritiràs a l'Abasìa de
Montecassino.

Astolfo, che l'ìa reprezentànt de la corènt piö agresìva dei duchi, el g'ha
praticàt 'na pulìtica enèrgica e de espansiù e 'n prensépa el g'ha apò a utignìt
pò a dei bèi söcès, che s'è concretizàt co la cunquìsta de Ravenna (751); co le
sò campàgne i Longobardi i ìa riàcc a duminà quàze del töt l'Italia, co
l'ocupasiù (750-751) apò a de l'Istria, de Ferrara, de Comacchio e de töcc chèi
teretóre a sud de Ravenna 'nfìna a Perugia, e 'ndèla Langobardia Minor l'è riàt
a 'mpunì 'l sò potér pò a söl dücàt de Spoleto e, en maniéra indirèta, a
Benevento. Pròpe quan che Astolfo el someàa lanciàt a duminà töte le upuzisiù en
Italia, Pipì el Cürt, el rè nöf dei Franchi, el s'è mitìt decórde col papa
Stefano II che, en càmbe de l'unsiù reàl, el g'ha utignìt che i Franchi i vegnès
zó 'n Italia. Endèl 754 l'ezèrcit longobàrt l'è stat batìt dei Franchi e Astolfo
el g'ha duzìt acetà de consegnà ostàgi e céder dei teretóre. Du agn dòpo el g'ha
turnàt a ambià fò guère col papa, e chèsto el g'ha turnàt a ciamà i Franchi.
Batìt tùrna, Astolfo staólta el g'ha duzìt acetà de le cundisiù amò piö düre:
Ravenna la vegnarà cidìda al papa, che 'l g'ha slargàt fò isé i teretóre dei
Patremóne de San Piero e 'l re el g'ha duzìt acetà 'na sort de proteturàt.

Astolfo el mör endèl 756 e alùra Rachis el g'ha lasàt el monastér endóche 'l
s'ìa ritiràt e 'l g'ha tentàt, en prensépe con 'na auach söcès, de turnà a
'mpadrunìs del tròno. El g'ha troàt però sö la sò stràda Desiderio, duca de
Tuscia, che l'ìa riàt a troà el sopórt del papa e dei Franchi. I nòbii
Longobàrcc i s'è sotametarà a Desiderio e Rachis el turnarà a ritiràs a
Montecassino. Desiderio el turnarà a afermà el contròl longobàrt söl teretóre,
el ligarà relasiù coi Romànich, el crearà 'na rét de monastér goernàcc de
aristocratich longobarcc e 'l troarà 'n acórde col papa nöf, Pàol I. Desiderio e
g'ha spuzàt Ansa 'na fiöla de la nobiltà bresàna e 'nsèma con lé i svelöparà 'na
pulìtica matrimuniàla miràda a consolidà el potére dei Longobàrcc. I farà spuzà
giöna de le sò fiöle al duca de Baviera, Tassilone, e 'n ótra a chèl che 'l sarà
cunusìt de töcc col nòm de Carlo Magn, alùra érede del tròno dei Franchi.

Endèl 771, la mórt del sò fredèl Carlomàn la g'ha lasàt libertà de asiù a Carlo
Magn che, oramai sigür del sò tròno, el g'ha repüdiàt la fiöla de Desiderio e
l'an dòpo el pàpa nöf, Adriano I, de la fasiù che ghe dàa cùtra a Desiderio, el
g'ha cuminciàt a pretènder che 'l re longobàrt el ghe dàes endré sèrte teretóre
che 'l gh'iìa 'mprumitìt ma che 'l gh'ìa mai dat e isé 'l la puciàt a turnàa a
fàga guèra a le cità de la Romagna. Carlo Magn l'è stat ciamàt per aidià 'l papa
e 'ntra 'l 773 e 'l 774 l'è calàt en Itàlia e 'l g'ha cunquistàt la capitàl del
régn, Pavia. El fiöl de Desiderio, Adelchi, l'è riàt a riparàs dei Bizantì;
Desiderio e sò spùza Ansa i è stacc portàcc en Francia e seràcc sö 'ndèn
monastér. Carlo de alùra 'l s'è fat ciamà Gratia Dei rex Francorum et
Langobardorum, e 'l g'ha reünìt sóta la sò curùna i du régn. El g'ha mantignìt
le Leges Langobardorum ma el g'ha reorganizàt el régn söl modèl de chèl dei
Franchi e 'l g'ha sustitüìt i duchi coi cóncc .

I Longobarcc i éra 'n pòpol de guerièr che gh'ìa 'na aristocrasìa furmàda de
cavaliér comandàcc de 'n rè pò a lü gueriér. El tìtol se 'l pasàa mìa per dirìt
dinàstich ma 'l vignìa atribüìt per elesiù: l'elesiù la se svulgìa endèl ambiènt
del ezèrcit, che 'l fàa de "Gairethinx" (cioè l'asemblèa dei òm lìber o
arimagn). La clàs piö bàsa de la piràmide sociàla l'ìa furmàda deo sèrf, che
vivìa 'n cundisiù de schiàvi; el leèl mezà se troàa i aldii, che gh'ìa 'na
libertà limitàda ma i gh'ìa alméno 'na sèrta autonomìa 'n àmbet econòmich. Al
moment de l'invaziù de l'Italia (endèl 568), el pòpol l'ìa spartìt sö 'n divèrse
fàre , che i ére dei ragrupamèncc bazàcc sö la famìa ma che gh'ìa apò funsiù
militàr che favurìa la coeziù endèi momèncc de grancc spostamèncc. A càpo de
ogna fara gh'ìa 'n duca..

Apò a dòpo che i s'ìa stabilìcc en Itàlia, i Longobarcc i g'ha mantignìt el
valùr e la funsiù che i ghe dàa quan che i éra nòmadi a l'asemblèa del pòpol
lìber, el Gairethinx, che 'l dicidìa de l'elesiù del rè e de le scèlte
pulìtiche, diplomàtiche, legislatìve e giüdisiàrie piö 'mportànte. Col radicàs
de l'ensediamènt 'n Italia, el potére l'è deentàt teritoriàl, organizàt en
dücàcc. I skuldheis i goernàa i abitàcc piö pesègn, e 'nvéce i gastalcc numinàcc
del re i aministràa la part de proprietà longobàrde asegnàde, a cumincià de
l'elesiù del re Autari (584).

Dòpo che la prezènsa 'n Italia la s'è stabilizàda, endèla strütüra sociàla del
pòpol g'ha ambiàt a idìs i prìma sègn de evulusiù, registràcc suradetöt endèl
Edit de Rotari (643). El caràter de gureriér, che 'l portàa conde lü dei
elemèncc de coletivìsmo militàr, el g'ha lasàt de menemà pòst a 'na società
diferenziàda, condena gererchìa ligàda apò a le dimensiù piö o méno gròse de le
proprietà de tèra. L'Edit el làsa capì che, el pòst de le furtificasiù piö o
méno provizòrie, i Longobarcc i stàes oramài endèle cità, endèi paés o - fórse
piö de spès - en faturìe indipendèncc (curtis). COl pasà del tép pò a i aspècc
de segregasiù i è nacc a stemperàs, suradetöt col procès de conversiù a la
religiù catòlica ambiàt là de la dinastìa bavaréza. El sècol VII l'è stat segnàt
de chèsto nì piö derènt, ensèma a 'n mes•ciàs sö piö marcàt de le gerarchìe
sociài. 'Ntra i Longobarcc gh'è stat de chèi che i è nicc a troàs söi panèi piö
bas de la scàla economica-sociàla, e al stès tép crisìa el nömer dei Romanich
che gh'ìa bù de rampegà sö e rià a pizisiù de valùr. A confermà che chèsto
porcès l'ìa dré a verificàs en a la svèlta gh'è apò a l'üzo de la lèngua latìna
per töcc i docümèncc scriìcc.

Aisebé che le égi de rotari le pruibìes, en lìnea de prensépe, le spùze 'ntra la
zét de stìrpa longobàrda e i romànich, l'ìa però pusìbol per en longobart spuzà
'na schiava, pò a se romànica, a pat che la sìes emancipàda prìma del dé de le
spùze. I öltem re longobarcc, come 'l Liutprando o 'l Rachis, i g'ha crisìt amò
i sfórs per rià a 'na integrasiù, col prezentàs sèmper de piö come re d'Italia
envéce che re Longobarcc. Le nüità legislative che 'l stes Liutprando 'l g'ha
spuciàt, le móstra apò a la funsiù sèmper piö 'mportànta che gh'ìa le nöe
catefirìe de persùne, compagn de chèla dei mercancc e dei artezà. Endèl sècol
VIII, i Longobarcc se pöl dì che i éres adatàcc en pó sota töcc i aspècc a le
üzànse e le tradisiù de la magiurànsa de la popolasiù del sò régn.



https://lmo.wikipedia.org/wiki/Locarn

Locarn o Locarno (Lucärn in del dialet de la Val Verzasca; Locarno in Italian;
Liggeräsch in del walser de Busch; Luggarus in tudesch storegh) a l'è un cumün
svizzer del distret de Locarno in del Canton Tesin. Al gh’ha 15 671 abitant
(dato del 31 Dicember 2013) e una süperfiss de 19.4 km², e al se tröva a una
altitüden de 200 meter sura al livel del mar.

El cumün de Locarn a l'è tacaa ai cumün de Scona, Avegn Gordev, Cadenazz,
Cügnasch-Geira, Gordora, Vertezz, Loson, Minüs, Müralt, Orzelina, Gambarögn,
Tegna, Tendru-Cuntra.

L'è la 74esima cità püssee granda de la Svizzera per popolazion, la terza del
Canton Tesin, dopu de Lügan e Bellinzona.

L'è la sede de un Festival cinematugrafegh che 'l se ten tüt i ann in del mes de
Agost in de la Piazza Granda: el Locarno International Film Festival.

Lucarnu el se tröva in sü la spunda nord del Lagh Magiur, a la fin de la
Valmagia. A est se desvilüpa la Val Verzasca e, püssee in là, el pian de Magadin
e la val del Tesin; a ovest inveci a gh'è la val Unsernun e i Centvai, che menen
a l'Ossula. El nücli storegh de la cità l'è quel ai pee de la Valmagia, menter
che la zona növa (quela di Ger de Sota, che 'l gh'ha però anca el nom ufizial de
Locarno exclave) l'è püssee destacada, e la se tröva in del Pian de Magadin. La
cità de Lucarnu dunca l'è traversada de düü fiüm: la Magia e 'l Tesin. Per el sò
vess inscì arent al lagh e anca ai muntagn di sò vai, Lucarnu l'è prutegiüü di
clima püssee fregg: per 'sta resun, a l'è una metà turistega famusa e
impurtanta. De Lucarnu pö se pò rivà in traghet de l'Italia.

I prim insediament urganizzaa hinn de l'età del brunz (inturna al 1000 prima de
Crist) e hinn testimuniaa, per esempi, di necropuli de San Iori e Sant Antoni.
La necropuli de Suldün la ne dis che 'l sit l'eva bitaa anca in de l'età del
fer. Forsi giamò in del VII secul prima de Crist la vegia pupulaziun lucal
(prubabilment ligür) la s'è messedada cui Lepunz (che inveci eren celtich). I
ruman hinn rivaa in del segund secul prima de Crist. In del Castel de Lucarnu
hinn cunservaa repert del periud ruman. In del Mediuev Lucarnu l'è staa
cuntendüü tra Cumasch e Milanes, che hinn staa quei che a la fin hann vengiüü.
In del Quatercent el dumini de la cità l'è passaa a la fameja Rüsca. Dopu avè
resistüü a un assedi in del 1502-1503, la cità la finiss in di man di svizzer in
del 1516. In di secui che vegnen dopu, Lucarnu l'ha patii una serie de
desgrazzi, anca perchè l'eva un burgh minga tant impurtant e dunca poch
cunsideraa e vütaa. In tra el Votcent inveci la cità la turna a varì, tant l'è
che in tra el 1821 e 'l 1827 la sarà anca la capital pruvisoria del növ Cantun
Tesin. De là inanz, Lucarnu el vegn un sit bel impurtant e mudernu. El ciapa
impuranta internaziunal in del 1925, quand che ghe vegn firmaa un trataa tra
Belgi, Cecusluvachia, Francia, Germania, Italia, Pulonia e Regn Ünii. In del
1928 el ghe vegn tacaa el cumün de Suldün (nassüü in del 1803).

El dialet de Lucarnu l'è una variant del Lumbard ucidental. Respet ai parlà di
paes d'inturna (püssee cunservativ), quel de Lucarnu el se vesina de bun a la
koiné tisinesa e, dunca, ai dialet di cità de Belinzona e de Lügan. A bun cünt,
el cunserva anmò al dì d'incö 'na quai carateristega propia.



https://lmo.wikipedia.org/wiki/Lisander_Manzon

El Lisander Manzon, vun di scrittor e poetta pussee important de la litteradura
taliana, l'è nassuu a Milan el 7 de marz del 1785, fioeu de la Giulia Beccaria.
El sò avol l'eva el famos Cesar Beccaria. El sò pader official l'eva el Peder
Manzon, ma per davera Lisander l'eva el fioeu de Giovann Verri, el fradèl del
Peder Verri. I so lengov mader i eren el lombard e 'l frances, e per imparà
l'italian l'ha dovuu studià minga poch.

I sò gent se separen quand che 'l Lisander l'è ancamò piscininn e la sura Giulia
la va a viv insèmma al Carl Imbonati. El Lisander el va a scoeura in del colleg
di pader Somasch a Lugan e poeu in del colleg di pader Barnabitt a Milan. In del
1808 a Milan, el toeu per miee l'Enrichetta Blondel che l'eva calvinista e tucc
e duu deciden de andà a fà part de la Gésa Cattòlega. Per daggh cunt a tucc de
la soa conversion el scriv i Inni sacri.

In del 1818 el Lisander el gh'ha de vend el patrimoni che l'eva ereditáa del
pader. L'ann apôs el scriv ona tragedia Il Conte di Carmagnola e poeu in del
1821 el poemma Il cinque maggio in occasion de la mòrt de Napuleon Bonapart.

El sò liber pussee famos l'è el romanz I promessi sposi, ona storia de duu
popolan in del Sesgent, che però la tratta de la storia europeja in chel period.
El liber l'è staa scrivuu pussee d'ona volta; la prima volta l'eva intitolaa
Fermo e Lucia, poeu 'l Lisander l'à deciduu in del 1822 de scrivel in toscann,
perché el pensava che el dialett toscan el fudess l'italian pussee corregiuu. In
tra i sò oeuver pussee important se regorden anca l'Adelchi e la Storia della
colonna infame.

A la fin de la sò vida 'l Lisander el g'ha avuu di gross dispiasè: in del 1833
la moeur la soa miee, sò mader e anch on quejvun di sò fioeu. El Lisander el
toeu miee ona segonda volta cont la Teresa Borri, ma anca lée la moeur. Domà duu
di noeuf bagaj che 'l Lisander el g'ha avuu di sò duu matrimòni vivaran pussee a
longh de lù.

Quand ch'el moeur anca el sò fioeu pussee grand, Pier Luis, in del 28 avril del
1873, el Lisander el ghe la fà pu. El 22 de magg el devegn malaa de meningitt e
el moeur anca lù. Al sò funeral, a Milan, gh'è vegnuu anch i personalitaa pussee
important de l'epoca.

In del 1874, Giusep Verdi l'ha scrivuu la Messa di requiem inscí de faggh onor
al sò regord. El Sepólcher del Lisander Manzon, o don Lisander, coma ch'el
ciamen i Milanes, el se troeuva in del sitt d'onor in del Famedi del Foppón
Monumental de Milan.



https://lmo.wikipedia.org/wiki/Lengua_furlana

Ul Furlan a l'è una lengua rumanza de la fameja di lengui retegh, che a l'è
parlada suratüt intel Friül, ma anca via pel mund. Ai völt el vegn ciamaa ladin
uriental, perchè 'l gh'ha divers punt in cumün cul Ladin; segund la teuria
püssee acetada, el s'è desvilüpaa d'una manera independent cul passà del temp,
sota l'inflüenza di lengui inturna al Friül (italian, tudesch, sluven, venet). A
l'esist anca di punt in cumün cul Rumancc, parlaa intel cantun Grisgiun, in
Svizzera. Per ul sciur Geoffrey Hull tra l'alter quei tre lengui chì (ciuè i
lengui retegh) i gh'aressen una sustanziala ünità cunt ul grüp galitalegh.

I primm furm de Furlan a nassen prubabilment inturna a l'ann 1000, ma per vidè i
prim esempi de literadüra el büsögna spetà fina al Trisent, cura che la cumenza
la puetega del "Piruc myo dolz inculurit" e olter över de gender amurus. In la
suva övra De Vulgari Eloquentia ul Dant Lighiee, intant che 'l descriveva i
divers lengui de l'Italia, el porta cume esempi l'espressiun Ce fastu?". Intel
XVI secul, ul pueta Ermes da Colloredo e di olter creen di över induve anca la
vita de ogni dì la vegn mia lassada de part. Ul XIX secul a l'è un periud che 'l
ved la creaziun de un bel poo de puesia e prösa. I autur püssee famus a hinn
Pietro Zorutti (ul sò capulavur l'è Plovisine) e Caterina Percotto.

De la fin del Votcent a l'è anca ul prim vucabulari furlan, scrivüü giò da
l'abaa Jacopo Pirona. Intel XX secul ul furlan el sembrava destinaa a sparì int
un zich de temp: inveci, malgraa che i personn che parla furlan a sien diminüii
un bel poo, la lengua a l'è ancamò viva e la ven duvrada in tanti arei. Un gran
lavurà a l'è staa faa sü del Graziadio Isaia Ascoli, un famus lenguista gurizian
che a l'ha iütaa la difesa de la lengua: el cuventa anca regurdà la figüra del
Pier Paolo Pasolini, che a l'ha scrivüü di puesii in furlan e a l'ha daa una man
sü la quistiun da la furma standard del furlan.

Ul furlan, in acord ai ültem stimm, a l'è parlaa da püssee u manch 600.000
personn intel Friül storegh, e in particular int i pruvinz de Gurizia, Purdenun,
Üdin e intel mandament de Portogruaro in Pruvinzia de Venezia. Chì de sota a
gh'è la lista cumpleta di cumün:

Ul furlan el ven parlaa anca in un bel poo de paes che hin astaa meta de
emigraziun fina ai Agn Sessanta; i cumünità püssee grand de emigrant furlan se
tröven in Canada, Australia, Argentina, Brasil, Stat Ünii d'America e Südafrica.
In tancc sit a l'è ancamò impurtant l'aziun di Fogolârs furlans, che cerchen de
mantegnì un cuntat cul Friül e cun la suva lengua.

Cumpagn de tüt i alter lenguv del mund, anca el Furlan el gh'ha i sò variant
lucai. Besogna dì che tücc quei che parlen furlan se capissen vün cun l'alter.
Fà sü la divisiun di dialet del Furlan l'è un lavurà un poo cumplicaa, però
podum truvà senza prublema un quaicoss che 'l ghe da una man:

Pari nestri, che tu sês tai cîl, ch’al sedi santificât il to non, ch’al vegni il
to reàm, che sedi fate la tô volontât, come in cîl, cussì in tiere. Dànus vuê il
pan che nus covente, e perinus jù i nestris debiz, come che nô ur ai parìn jù ai
nestris debitôrs. E no sta molânus te tentazion, ma libèrinus dal mâl, amen.



https://lmo.wikipedia.org/wiki/Lengua_arpitana

L'Arpitan (nom natif francoprovençâl, arpitan, arpetan) ciamaa anca
Francu-Pruvenzal, a l'è una lengua rumanza che l'è parlada in Francia (in de la
val del Rodan, Giüra e Savoja), in de la püsse part de la Svízera francesa e in
Italia (Val d'Aosta e in d'una quaj val piemuntesa). La definiziun
"francu-pruvensal" l'aveva duprada la prima volta el glutolugh Graziadio Isaia
Ascoli per giuntà insema tücc quij dialet gal-rumanz che se riüssiva minga a
metij in del frances o in del ucitan (che l'era ciamaa in chel temp là
"pruvenzal).

El francupruvenzal l'è parlaa fundamentalment in trii stat: Francia, Italia e
Svizzera. In Francia l'è parlaa in la püpart de la regiun Roden-Alp, ciuè in la
regiun storiga del Forez, de la Bresse, de la Dombes, del Revermont, del Bugey,
el teritori de Liun, el nord del Delfinaa; inultra l'è parlaa in part de la
Franca Cuntea e de la Burgogna (departiment de Saona e Loira). In Svizzera
(induve l'è cunussüü 'me romand) l'è parlaa in tüta la zona francofuna, föra che
del Cantun Giüra e del distret de Moutier (Cantun Berna), induve se parlen
dialet del francucuntees (lengua d'oïl). In Italia l'è parlaa in tüta la Val
d'Aosta (föra che la zona walser de Gressoney e Issime) e in d'una quai valada
ucidentala de la Pruvincia de Türin. Dò minuranz arpitann se tröven in la
Pruvincia de Fogia, in di cumün de Faeto e Celle di San Vito.

Noutron Pâre, qu'és ès ciéls, Que ton nom sêye sanctefiê, Que ton règno arève,
Que ta volontât sêye fêta Sus la tèrra coma u ciél. Bâlye-nos houé noutron pan
de cetu jorn Pardone-nos noutres ofenses, Coma nos pardonens tot-pariér a celos
que nos ant ofensâs Et nos somèts pâs a la tentacion, Mès abâde-nos du mâl.
Amen.



https://lmo.wikipedia.org/wiki/Lengoa_Veneta

El Venet (nomm nativ: Veneto) l'è ona lengua neolatina parlada de quatter milion
de personn in de l'Italia oriental e in d'on quai sitt de l'America.

La lengua veneta la s'è spantegada in tucc i territori de la veggia Repubbliga
de Venezia, ma anca foeura di sò confin. In Italia l'è parlada in tutt el Venet
(foeura che in de la Transpadana Ferraresa, in del Cador, arent a Portogruaro e
in sù l'Altopian de Asiago), in Friul (a Pordenon), in la Venezia Giulia (foeura
che la zonna de Gorizia e in la Slavia Veneta) e in del Trentin oriental. Foeura
de l'Italia l'è parlada in Slovenia e in Croazia, in tutt quei sitt che gh'even
ona forta presenza italiana fina ai Ann '50 del secol passaa (Istria e Dalmazia,
fina giò al Montnegher), oltra che in quei loeugh in gir per el mond indove
s'hinn spantegaa via i Venet. I lenguista gh'hann pussee de on'idea per fà sù
ona division dialettal Venet: ghe n'è voeuna che la spartiss el Venet inscì:

La lengua véneta la s'è desviluppada del latìn parlaa in del Tard Impér Romàn in
di región in dove che primma se parlava el venètich (la lingua de la popolazzión
di Veneti). In di sécol, a l'è vegnuda su me ona lengua letteraria a bastanza
formada e l'è stada drovada me lengua uffizzial de la Serenissima Repùblica de
San March. Nel sécol XIX l'era anchmò la lengua de comand in de la Marina
Aostro-Ungarés. Ona forma de la lengua véneta, el vénet colonial, l'era
diffonduda largament in de l'Adriàtegh in d'ona situazzión de bi- e trilingoism
(l'altra lengua l'era on quai dialett del crovatt). On scritór comè l'Enz
Bettiza, nassuu e cressuu a Spàlat, el parlava correntament el vénet colonial.
Fra i lengov regional de l'Italia, el vénet l'è vunna di quei che han resistii
mèj a l'espansión de l'italian.

Pare nostro che ti xe nei ciei, sia santificà el to nome, vegna el to regno, sia
fata ła toa vołontà, Come nei ciei così in tera Dane ancuo el nostro pan
quotidian, e rimeti a nialtri i nostri debiti, Cussì come nialtri i rimetemo ai
nostri debitori. E no sta portarne in tentasion, Ma łiberane dal mal, Amen.



https://lmo.wikipedia.org/wiki/L%C3%A0sio

El Làsio (nòm uficiàl: Regione Lazio) l’è ‘na regiù aministratìva de l'Itàlia
centràla che g’ha de piö de 5,6 miliù de abitàncc (stìme ISTAT del setèmber del
2009). El capolöch l’è Roma. El Làsio l’è sitüàt sö la còsta del mar Tirreno, el
cunfìna a nordèst co la Toscana, a nòrt co l'Umbria, a nord-est co le Marche, a
est co l'Abruzzo e ‘l Molise, e a sudèst co la Campania.

El Làsio lè sitüàt söl versànt medio-tirrenico e 'l cuàrcia zó ‘na superfìce de
17.203 km² de teretóre de la penìzola italiana, dei Apenìni al mar Tirreno.

La murfulugìa del teretóre l’è mìa omogènea e ànse la se caraterìza per la sò
eterogeneità, con la prevalènsa de zòne de mut e de culìna. Le pianüre i è
colocàde suratöt de le bànde de la còsta.

A pàrter del nordòvest de la regiù se tróa tré grùpi muntuùs diferèncc de
dimensiù modèste: i Mucc Volsini, i Mucc Cimini e i Mucc Sabatini. Le
caraterìstiche 'n cümü de chèsti sistémi i è l’urìgin vulcànica, testemognàda de
elemèncc geològich, e la prezènsa en ògn'ü de 'n lach: el Lach de Bolsena söi
Volsini, el Lach de Vico söi Cimini e ‘l Lach de Bracciano söi Sabatini.

Endèla part orientàl del Làsio gh'è i mucc piö alcc de la regiù, che rìa a 2458
méter söl leèl del mar coi Mucc de la Laga (Mut Gorzano). Sèmper a oriènt gh'è
apò i Mucc Reatini, i Mucc Sabini, i Mucc Simbruini e i Mucc Ernici.

Endèl Làsio meridiunàl, a pàrter dei Còi Albani, gh'è töta 'na série de óter
sistémi muntuùs che cór en paralél ai Apenìni, dei quai i è separàcc de la àl de
la Ciociaria endóche cór i fiöm Sacco e Liri-Garigliano, che 'i và a finì 'ndèl
Mar Tirreno de le bànde del cunfì co la Campania; se tràta dei Mucc Lepini, dei
Mucc Ausoni e dei Mucc Aurunci.

Pò a i Còi Albani, de dimensiù mìa tat grànde, i è de urìgin vulcànica, e pò a
ché i lach i è nömerùs: i lach de Albano e de Nemi, chèl oramài sügàt de Ariccia
e i laghècc fòsii de Giuturna (al intèrno del Foro romano, de le bànde del
Tempio de Vesta), Val Marciana (Grottaferrata) e, envèrs el Nòrt, de Pantano
Secco (Mut Compatri), Prata Porci (Tuscolo) e Castiglione (o lach de Gabii).

La zòna de Roma l'è ocupàda de l'Agro Romano che 'l rìa zó, sèmper dré a la
còsta, enfìna 'ndèl Agro Pontino, che prima de la bunìfica ezeguìda 'ndèi agn
del 1930 al 1940, l'ìà töt palüdùs.

La còsta del Làsio l'è regolàr, bàsa e sabiùza; ma gh'è estès de le sporgènse,
compàgn del Capo Linaro a sud de Civitavecchia, la foce del fiöm Tevere 'ntramès
ai cümü de Roma e Fiumicino; a sud del fiöm gh'è 'l promontóre de Ansio e
Nettuno, el Mut Circeo e 'l promontóre de Gaeta, mia delóns del cunfì co la
regiù de la Campania.

Própe 'n mìra a Gaeta gh'è le Isole Ponziane, sés ìzole picinìne töte de urìgin
vulcànica.

El Tevere l'è 'l fiöm principàl de la regiù; el rìa zó de l'Umbria, prima condèn
andamènt 'nvèrs sud-est, ma pò 'l gìra, 'nvèrs sud-ovest, per streersà töt
l'àgher romano 'nfìna al mar.



https://lmo.wikipedia.org/wiki/Jalta

Jalta, cognossuda anca 'me Yalta (Ялта/Jalta in ucrain, russ e tater de Crimea)
l'è ona città de la Crimeja cont ona popolazion de 135.000 abitant. Incoeu l'è
sòtta 'l controll de la Russia, ma l'Ucraina la reclama el controll del
territori.

Jalta la se troeuva in de la Repubblega de Crimea, in sù la costa del Mar
Negher. L'è traversada di fiumm Derekoj e Ucian-su.

L'esistenza de Jalta l'è stada regordada per la prima volta in del XII secol de
on esplorador arab, che l'ha cuntaa sù che l'era on port di Bizantin, indove che
viveven soratutt di pescador. On bell moment el paes l'è entraa dent a l'imperi
colonial genoves, e al temp l'eva cognossuu 'me Etalita o Galita. I Ottoman hann
brancaa la Crimea in del 1475, e l'hann fada vegnì ona specie de statt mezz
indipendent, sotta el regn de on khan: però inveci Jalta l'era dent al domini
dirett di Turch, in del vilayet de Kefe (Feodosija). In del 1783 gh'è rivaa i
Russ, prima del rest de la penisola (ciappada depos la guerra 1787-1792).

In del XIX secol Jalta l'è diventada on post indove i Russ andaven a fà i
vacanz: tra i gent che gh'è andaa a troeuvom Tolstoj e Čechov. El zar Lissander
II el gh'aveva la soa villa lì arent, a Livadija.

Ma Jalta l'è vegnuda famosa e importanta in tutt el mond perchè l'è staa
lilinscì che in del 1945 s'hinn incontraa Winston Churchill, Franklin Delano
Roosevelt e Josif Stalin per parlà de come la saria dovuda vess l'Europa dopo la
fin de la II Guerra Mondial; per on quaivun, l'è staa lì che l'è scominciada la
Guerra Freggia.

A Jalta l'è anca mort el Palmiro Togliatti (21 agost del 1964), capp del Partii
Comunista Italian.



https://lmo.wikipedia.org/wiki/Isl%C3%A0nda

L'Islanda (Ísland in islandes) l'è un isùla in del'Ucean Atlantich setentriunaal
gjüst a süüt del Circul Pulaar Artich; la sa tröva in süla Dursaal
Mediuatlantica, ca la taja in dü ul paess da Nurdest a Südovest e l'è ul mutiff
perché l'Islanda la g'à inscì tanti vülcaan e geyser. La metà circa del teritòri
islandees l'è custitüii de un altupian de lava sulidificada; ul vündes per cènt
l'è quataa de gjàzz, spartìì per la magjur part in tri gross gjazzee:

Ul clima l'è, cunsiderada la latitüdin, pütòost duulz (a Reykjavìk, la capitàl,
la temperadüra la va da -1 °C in del mees de genaar a 11 °C in del mees de lüj);
un pù püsséé bòzz l'è ul clima dela zòna artica, indué l'è anca pussibil c'al
gera ul maar. De cunseguenza la vegetazziun l'è pütòost puarèta, anca se quand
l'è rivàà Erich ul Russ mila ann fa l'isùla l'era quatada per quasi ul 40% dala
furèsta; al dì d'incöö però la magjuur part del teritòri l'è quataa da gjazzéé e
tündra.

Ul pupulameent del'Islànda al partìss in del secul VIII, quand ga riven dii fraa
irlandees; una culunizazziun püssee cunsistenta la riva però a partì del'ann
874, quand al cumencja a rivà un quai navigaduur vichiinch, ca vegneven per ul
gròss dala Nurvegja; per i centcinquant'ann dopu l'è stada pupulada da famili de
guerieri vichiinch. Inn staa 'sti chì a fundà, in del sécul X, l'Althing, ca l'è
staa ul primm parlameent dela storia d'Europa. Inturnu al'ann 1000 l'isula l'à
cumincjaa a vèss evangelizada.

La sò stòria la va innanz pian pianin fin ala metà del secul XIII, quand la
passa suta la Nurvegja: in del 1380 la Nurvegja la finìss suta la Danimarca, e
l'Islànda cun lee. Al cumincja inscì un legamm c'al narà innanz fin al 1918, ann
ca l'è stada pruclamada l'autunumìa e al 1944, quand l'Islànda l'è diventada
cumpletameent indipendeent. In del 1949 la vègn dent in dela NATO.

L'Islànda l'è staa ul primm paess del'Europa ca l'à vüü una dòna cumé Presideent
dela Repüblica, dal 1980 al 1996 (Vigdis Finnbogadottir).

L'Islànda l'è semper stada pooch pupulada, vist anca i sò cundizziun natüraj; la
pupulazziun, in dii secul, l'è nada sü e gju, e l'è rivada a un livèll stàbil
dumé in del secul XX (la gh'era 100.000 abitaant in del 1925, e 200.000 in del
1967). Ga vör dì che in Islànda gh'è minga staa ul stèss fenomen ca l'à culpì
l'Europa, sarìa a dì la diminüzziun dela natalità in dii ültimm ann; al vör dì
che ul sò tàss de incremeent natüraal l'è un pu' püssee vòolt che in Europa.

La pupulazziun islandees al dì d'incöö l'è cunsiderada per püssee del 90% cumé
ürbana: l'ünica citaa impurtanta l'è la capitàl Reykjavìk, e la segunda l'è
Akureyri in del Nòort.

La lengua püssee duperada l'è l'islandees, una lengua germanica; la religjun
duminaant l'è ul Prutestantesim.

La baas stòrica de l'ecunumìa islandesa l'è stada la pesca, anca se in dii
ültimm ann la s'è svilüpada anca l'indüstria (grazzia suratütt a l'energia
geutermica e idrueletrica a bun mercaa).

L'Islànda la g'à una flòta de quasi mila naff da pesca e la g'à una reet de
stabilimeent per ul tratameent del pèss (cungelameent e scatulament); al
cuntràri, ul reest del setuur primàri l'è propi puch in furma (agricultüra ga
n'è puca, sa pienten pòmm de tèra, fènn e un pu' de früta e verdüra cultivada in
dii sèrr).



https://lmo.wikipedia.org/wiki/Identitaa_trigonom%C3%A9trica

Una identitaa trigonométrica l'è una relazziun implicaant da li funziun
trigonométrich e verificada par tüti li valuur da li variàbil í cuntegnüdi. Sti
identitaa a pòden vess ütil, cur che una espressiun cunteneent da li funziun
trigonométrich la gh-a besogn da vess semplificada. Li funziun trigonométrich
inn un bell puu ütil in intégrazziun, par integrà da li funziun «non
trigonométrich»: un prucedimeent abitüaal, al cunsist a fà un cambi da variàbil
ütilizant una funziun trigonométrica, e a semplificà da séguit l'integrala
utegnüda cun li identitaa trigonométrich.

Notazziun: cun li funziun trigonométrich, a definiremm sin2, cos2, etc., li
funziun tai che par ògni real x, sin2(x) = (sin(x))2, ...

In física, al è important savé che tüti li cumbinazziun lineaal da òndi
sinusoidaal da la medésima períoda, ma da fasa difereent, l'è, da l'istessa
manera, una ònda sinusoidaal da la medésima períoda ma cunt una fasa diversa.

Ul medi ul püssee sveelt par pruvà sti fòrmül al è d'ütilizà li fòrmül d' Euler
in anàlisi cumplessa.

Sti fòrmül a pòden vess utegnüdi rempiazzaant x = y {\displaystyle x=y\,\!} inti
teuréem d'adizziun, e ütilizaant ul teoréma da Pitàgora par li ültim dò, u anca
ütilizaant la fòrmüla da de Moivre cunt n = 2 {\displaystyle n=2\,\!} .

Ul prudott da cunvulüzziun da una funziun da quadraa integràbil e da períoda 2p
cul nücli da Dirichlet a l'è l'istess che la suma d'òrdin n da la suva série da
Fourier.

Sti fòrmül a permétten da scriif cos2(x) e sin2(x) in funziun dal cosinus da
l'angül dòpi.

Rempiazzaant x par x/2 inti fòrmül da redüzziun da li putenzi, e ricavaant da
séguit l'espressiun da cos(x/2) e sin(x/2), nü utenemm:

Mültipliemm tan(x/2) par 2cos(x/2) / ( 2cos(x/2)) e sü(b)stitüemm sin(x/2) /
cos(x/2) par tan(x/2). Ul nümeratuur al è alura istess a sin(x), grazzia a la
fòrmüla da l'angül dòpi; ul denominatuur al è istess a 2cos2(x/2) - 1 + 1 che,
da l'istessa manera, al è istess a cos(x) + 1.

La secònda fòrmüla la veen da la prima mültiplicaant par sin(x) / sin(x) e
semplificaant ütilizaant ul teoréma da Pitàgora.

Si punemm t = tan ⁡ ( θ 2 ) {\displaystyle t=\tan \left({\frac {\theta
}{2}}\right)} , truvemm:

Al è assee da cambià x par (x + y) / 2 e y par (x– y) / 2 inta li fòrmül da
trasfurmazziun da prudott in suma.

Un bell puu d'identitaa símil a cos ⁡ ( Arcsin ⁡ ( x ) ) = 1 − x 2
{\displaystyle \cos(\operatorname {Arcsin} (x))={\sqrt {1-x^{2}}}} a pòden vess
utegnüüt a partí dal teoréma da Pitàgora :

Richard Feynman, retegnüü d'avé imparaa beníssim li fòrmül da trigonometría, al
s'è sempru recurdaa da chesta cüriusa identitaa:

Ma i fa(c)tuur 1, 2, 4, 5, 8, 10 a pòden fà pensà ai nümer inter inferiuur a
21/2 che gh'ann mía da fa(c)tuur cummün cun 21. I ültim esempi inn cunseguenzi
d'un resültaa da basa sura i polynòmi cyclotòmich; i cosinus inn li parti reaal
di radiis da sti polinomi ; la suma di zéer la dà la valuur da la funziun da
Möbius in 21 (ín dal cas precedeent); dumà la metaa da li radiis inn preseent in
la relazziun precedeent.

In anàlisi, al è esenziaal che i àngui che aparíssen cuma argümeent da li
funziun trigonométrich, a síen mesüraa in radiaant; si a inn mesüraa in degree u
int importa-mía quaal òltra ünitaa, alura li relazziun reportaa chí-da-sòta a
devénten fòlsi. Si li funziun trigonométrich inn definidi geometricameent, alura
li sœu derivadi a pòden vess utegnüdi demustraant prealabilmeent sti límit :

e ütilizaant la definizziun cunt i límit da la derivada in un puunt, inscí cuma
i teuréem d'adizziun; si li funziun trigonométrich a inn definidi par li sœu
série da Taylor, alura li derivadi a pòden vess utegnüdi derivaant li sérii
inteer tèrmin a tèrmin.

Li òltri funziun trigonométrich a pòden vess derivadi ütilizaant li identitaa
precedeent e li régul da derivazziun, par esempi :



https://lmo.wikipedia.org/wiki/Hannover

Hannover (Hannober in d'on quai dialett bass todesch; Hanovre in Frances) l'è
ona città todesca cont ona popolazion de 518 386 abitant (dato del
31. Dic 2013).

Hannover l'è 'l capploeugh del Land de la Bassa Sassonia. La se troeuva foeura
di circondari (ämter). Hannover l'è traversada del fiumm Leine.

Hannover l'è stada fada sù in del Medioev e al princippi l'era domà on paesin de
pescador, che l'è vegnuu grand in del Tresent. In del Quattercent gh'è staa faa
sù i ges pussee important e i mur per quattàlla tutta. In del 1613 el duca de
Calenberg l'ha spostaa la soa residenza a Hannover, che inscì l'è vegnuda on
sitt bell important: i scior del Ducaa de Hannover (poeu on regn) eren anca
elettor del Sacher Roman Imperi. In del 1714 el princip elettor Giorg I Luis l'è
vegnuu anca re d'Inghilterra, e la soa dinastia l'è andada innanz fina a la
regina Vittoria, che l'è morta in del 1901. E fina al 1837 i re d'Inghilterra
hinn restaa anca principp elettor de Hannover. Duranta la Guerra di Sett Ann la
città l'è stada occupada di Frances; inscì l'è success anca in del 1803, ai temp
del Napoleon. On fracch de soldaa todesch hinn scappaa in Inghilterra, e gh'hann
daa ona bella man al re ingles Giorg III d'Hannover (el primm re de la città) in
tanti guerr contra el Bonapart (per esempi a Waterloo). Quand in Inghilterra l'è
vegnuda regina la Vittoria el regn de Hannover (indove la gh'era la legg Salica)
l'è passaa al sò zio Ernest August I. In del 1866 el regn l'è staa occupaa di
Prussian, e de 'sto moment Hannover l'è andada 'dree a la storia todesca.
Duranta la II Guerra Mondial i bombardament hann traa giò i duu terz de la
città, che l'ha perduu inscì la pupart del sò centro storigh. Dopo de la guerra
la città, occupada di Ingles, l'è stada fada sù con criteri moderni e l'è
tornada a cress, tant che in del 2000 l'ha ospitaa l'Espozion Universal; anca al
dì d'incoeu la zona de la fera de Hannover l'è la pussee granda del mond.



https://lmo.wikipedia.org/wiki/Girona

Girona (Chirona in aragunées; Xerona in astürian; Gerona in spagnöö; Gérone o in
Gironne in francées; Gerunda in purtughées) l'è una citaa catalana, capitala də
la comarca dal Gironès e də la província da Girona. La gh'eva 83.531 abitaant in
də l'an 2004.

La citaa da Girona l'è sitüada a la conflüenza di fjümm Onyar, Guell, Galligants
e Ter, a una altezza da 70 m.

I límit da la citaa inn a nòort i cumün da Sant Julià da Ramis e Sarrià da Ter,
a est ul cumün da Celrà, al süd-est i cumün da Juià e Qüart, al süd-òvest i
cumün da Fornells da la Selva, Vilablareix e Salt, e a òvest ul cumün da Sant
Gregori.

I primm pupüladuur inn-a-staa i Ibeer, finn a l'ucüpazziun romana düraant la
quaal Gerunda l'è stada trasfurmada in una piazza-forta. Dopu una épuca sòta ul
dumini visigòtic, la passa int i mann di mòor, finn a la fin dal sécul VIII, cur
che Carlu Maagn la tœu indree pai cristian, furmaant la Marca Ispànica.

Ul 9 d'utubar dal 827 Abu Marwan, al cumaant d'un esèrcit da l'emiraa da
Còrdova, al assédia Girona senza reüssí a andàgh deent.

Ul sécul XIII al è anca l'épuca da la màssima splenduur da la cumünitaa ebràica
da Girona. Al cuventa marcà la impurtanza da la scœla cabalística da Girona, in
particülaar ul rabin Nahmanides o Bonastruc ça Porta, che al riva a vess Graant
Rabin da Catalunya. La cumünitaa ebràica la va in decadénza al sécul XIV, finn a
che i gjüdei inn mandaa fœra da la Spagna pei Re Catòlich. Al dí d'incœu, ul
Ghett da Girona al è vün di mei cunservaa d'Europa e vüna di atrazziun turístich
da Girona.

Düraant i sécul XV, XVI e XVII la citaa la süta a cress e sa fann püssee graant
i sœu bastiun, che a servissen a la citaa par resiist ai diveers assedi che la
va a sübí a la finn dal sécul XVII e al principi dal XVIII da paart di trupp
franzees. A la finn l'esèrcit da Napoleon al reüss a andà deent a la citaa l'an
1809 dopu da sett mees da assedi (Guerra dal Françes (en Català)).

Ul 10 d'aguust dal 1391 i gjüdei da la citaa a vegnen saraa sü in la Torre
Gironella par vess ubligaa a cunvertíss al cristianismu.

Ul 19 da febree dal 1416 Ferran I d'Antechera al cunveert ul títul da duc da
Girona in cheel da príncep da Girona al mumeent da cunceet-ul a l'ereet al tron
catalano-aragunées, ul fütür Alfons IV ul Magnànim.

Al 1417 ul 'capítol catedralici' da Girona al deciit da custrüí la catedraal cun
dumà una navada.

Al 1068 sa cònvuca ul concili da paas a Girona de part dal còont Ramon Beringuer
I e la seva miee Almodis (videe La pau e treva da Déu (en Català).

Al è a partí da la segunda metaa dal sécul XIX che sa cumíncen a trà gjo i
bastiun, e Girona la comenza a tœu la forma che a cugnussemm al di d'incœu.

Ul 21 d'apriil dal 1990 Felip da Borbó al tœu pussessiun dal títul da Príncep da
Girona, propi da l'ereet da la Curòna d'Aragona (en Català), senza cerimònia
ufizziaal da investidüra; int i vii, di citaditt le

Al 1842,Joan Martell Domènech al deventa 'alcalde' da Girona (pudestaa, síndech)
càrega che al va a ucüpà finn al 1843

L'alcaldessa atüal l'è Anna Pagans (PSC), che la rempiazza Joaquim Nadal (PSC),
ul primm alcalde da l'épuca demucràtica atüal.

L'Aerupòort Internazzional Girona Costa Brava, al è cressüü enormemeent in
cheest daree agn (al è par quell che al aspira a vess ul seguunt püssee graant
da Catalunya) principalmeent pal fatt che Ryanair l'a catà fœra cuma vün di sœu
céntar europeus. La relativa prussimitaa da l'aerupòort cunt una bela cumpagnía
da céntar turístich da la Costa Brava l'è vün di sœu principai puunt fòort.

La citaa l'è luntana da la costa, ul pòort da Palamós (a 40 chilòmetar) l'è
quell püssee vesin.

Ul Tren: integrada al bell mezz da la citaa sa trœva la Stazziun di tren da la
RINFE da Girona, cun ligamm regiunai, nazziunai e internazziunai.

La Curéra: al custaa da Stazziun di tren sa trœva la Stazziun di Curéer da
Girona cun destinazziun: regionall, nazziunall e internazziunall.

La gh'a la navada gòtica püsee granda al muund (22,98 m). I pezz püsee
impurtaant dal sò müsei a inn ul Beat da Liebana, faa sü a Saragossa al 975, e
ul Tapís da la Creació, dal sécul XI o XII.

L'equipe da futbol da Girona, l'è a la tercera divisió un turnéi da la lega
spagnola da futbol. A l'è deent ul Grupp V.

Una altra fuunt ben impurtaant l'è la prudüzziun da pòmm gja che i püssee
impurtaant zonn da prudüzziun da pomm dal staa spagnœu sa trœven a Catalunya ai
pruvíinc da Lleida e da Girona. A Girona la sa trœva anca la Fundació Mas Badia,
un Centru da Sperimentazziun Agrícula.

La citaa a l'è anca dree a cunsiderà da furmà una relazziun da citaa germanada
cun Nashville, Tennessee.



https://lmo.wikipedia.org/wiki/Gioann_Galeazz_Sforza

El Gioann Galeazz Maria Sforza (20 de Giugn del 1469 – 21 de Ottover del 1494),
de sovent ciamaa anca nomà Gian Galeazz, l'è staa el duca de Milan quell de ses.

El Gioannin l'è nassuu in del Castell de Biegrass in del 1494, fiœù del duca
Galeazz Maria Sforza e de la soa miee Bonna de Savoja.

L'è staa battezaa in del 25 de Luj in del Domm de Milan e cressuu in del Castell
Sforzesch insemma cont i sò genitor. De la soa educazzion el se occupava el
Giovanni Agostino Olgiati. In del 1471, el Galeazz Maria e el Ferdinand I
d'Aragona, rè de Napoli, s'eren accordaa per fàggh sposà al Gioannin la nevoda
del rè, l'Isabella d'Aragon, fiœula de l'Alfons de Calabria e de l'Ipòlita Maria
Sforza, ultima sorella del Galeazz Maria.

Intuitù del sò nomm, gh'era proabilment staa mettuu "Galeazz" tant 'mè reverenza
al primm duca de Milan, el Gian Galeazz Viscont, e "Maria" per la vergen.

Despœù che el sò pà l'era staa sassinaa in del 26 de Desember del 1476, el
Giovannin l'è vegnuu duca de Milan a nœuv agn apena. Degià che luu l'era ancamò
proppi on fiolin, soa mader Bonna de Savoja l'è stada proclamada regenta de
Milan el 9 de Sgenee del 1477 infina a la magior etaa del fiœù. Bonna l'era
vuttada de on consej de regenza creaa de omen de fiducia in tra i quaj gh'era el
Cicco Simonetta.

Ben prest el Simonetta l'era vegnuu quell che ciappava i decision in del ducaa
e, per seguràll di fradej del Galeazz Maria, el j'aveva mandaa in esili in del
25 de Masg del 1477 despœù che aveven provaa a tœù controll del Ducaa cont la
forza. I trii Sforza allora, hann marciaa contra el Ducaa in tra el 1478 e el
1479 intratanta che el Simonetta el provava a defend el territori. Per fà varè
pussee i diritt del Gioannin, el Simonetta l'aveva organizaa ona cerimonia de
incoronazzion offizziala per el bagaj in del Domm de Milan, ancaben se quest chì
el fuss nomà on pretest per ciappà pussee podè a l'interna del Ducaa. Cont el
temp l'avversion al Simonetta l'è vegnuda semper pussee granda e la duchessa
Bonna, che la gh'aveva temma di cugnaa, l'ha ciamaa a Milan el Lodovigh el Moro
cont l'intenzion de mett sgiò on trattaa de paz. El Simonetta, che oramai gh'era
staa sbattuu adoss tutt i colp de la guerra, l'è staa arestaa e, in del 30 de
Ottover del 1480, gh'è staa tajaa via el coo a Pavia.

In del 1480 a la Bona gh'è staa portaa via anca la regenza del Ducaa e mandada
in esili in del castell de Biegrass. Cont la scomparsa de la mader gh'era
cambiaa tuscoss in de la vita del Gian Galeazz: el Moro, degià che l'era
deventaa el tutor del nevod, l'ha scomenzaa ancasì a curàss de la soa
educazzion. L'intenzion del zio l'era quella de fàll vegnì sù vizziaa e fàggh
perd consens in di œugg di cittadin; per quella reson chì, el l'aveva confinaa
in del castell de Pavia indè che l'aveva istituii ona cort piena de vizzi e
piasè.

Despœù de la celebrazzion del matrimoni, i duu spos a eren andaa a stà de cà in
del Castell Sforzesch a Milan, ma subit hinn staa forzaa del Lodovigh a menàss
primma a Vigeven e pœù ancamò in del castell de Pavia. In resultaa, s'era creaa
dò cort rivaj: quella de Pavia, indè che viveva la coppia ducala de jure (el
Galeazz e l'Isabella), e quella de Milan, indè che gh'era la coppia ducala de
facto (el Lodovigh e la Beatriz d'Este). Se de ona banda el Giann Galeazz ghe
dava minga tanta importanza a quella robba chì, a l'Isabella inscambi ghe dava
fiss fastidi e, forta in de la soa ideja de tœù indree el sò rœul de duchessa
offizziala, l'ha scomenzaa a frontà el Moro che, intratanta, l'era dree a andà
inanz cont la soa campagna per descredità el Gian Galeazz in di œugg de la gent.



https://lmo.wikipedia.org/wiki/Galio

El gàlio l'è 'n elemènt chìmich enserìt endèla tàola periòdica dei elemèncc col
sìmbol Ga. El g'ha nömer atòmich 31, che völ dì che 'l nùcleo de 'n àtom de
gàlio el g'ha 31 prutù. El sò nòm el vé del latì "Gallia", cioè Francia ma per
en zöch de paròle pò a de "gallus" cioè 'l gal. Difàti el sò scupridùr l'è stat
l'Émile Lecoq de Boisbaudran, che 'l g'ha batezàt el nöf elemènt en unùr al sò
paés, la Francia, ma pò a 'l sò nòm "Le coq" en fransés völ dì gal.

El gàlio l'è 'n metàl rar, mulzì e de culùr arzentàt. L'è fràgil fés a
temperadüra ambiènt e 'l fónt póch de sùra de chèsta, tat che 'l pöl fundìs
apéna a tignìl endèle mà. L'è giü dei póch elemèncc (ensèma al bismuto e a
l'antimonio a prezentà en volüm piö grant de sòlido che de lìquit.

Se 'l tróa en tràse endèla bauxite e 'nden quach mineràl de zinch. L'arseniùro
de galio l'è 'n semicundutùr importànte, dopràt endena möcia de dispuzitìf
eletrònich, duradetöt endèi diodi LED.



https://lmo.wikipedia.org/wiki/Francisco_Franco

El Francisco Franco y Bahamonde (Ferrol, quatter de dicember del 1892 - Madrid,
20 de november del 1975) l'è staa on militar e ditador spagnoeu.

L'ha scominciaa la soa cariera in de l'esercit spagnoeu in del 1907, e l'è
deventaa ofizial in del 1912. L'ha combattuu in Marocch, indè che 'l s'è faa
cognoss per el sò valor 'me soldaa e 'me comandant. L'è staa vun di fondador e
primm member de la Legion Foresta Spagnoeula, in del 1920. La soa cariera de
ofizial l'è andada inanz, e 'l gh'ha 'vuu incaregh de comand in Africa, in di
Balear e in Spagna. In del 1936, con la vitoria del Front Popolar, el Franco l'è
staa slontanaa de la Spagna e menaa ai Canari. De lì, el Franco el s'è s'ceraa
cont i golpista nazionalista, e ben prest l'è deventaa el comandant de l'esercit
rivoltos. La guerra civil spagnoeula l'è andada inanz per trii agn (1936-1939):
vuttaa de la Germania e de l'Italia, el Franco l'è riessii a vincc la guerra, e
l'è deventaa el noeuv capp del Paes. El Franco l'ha mettuu in pee on regimm
fascista bell dur, ma el s'è minga s'ceraa coi todesch e i italian in de la II
Guerra Mondial, e l'è restaa neutral. Dopo el 1945 l'è deventaa on fedel leaa de
la NATO, in fonzion anticomunista. Invers la fin di Agn Sessanta l'ha scominciaa
a preparà la transizion del regimm, e l'ha nominaa sò erede el princip Juan
Carlos de Borbon. In del 1973 l'ha lassaa el governa, e l'è restaa domà capp del
Statt. L'è mort in del 1975.



https://lmo.wikipedia.org/wiki/Fidegh

El fidegh l'è ona giandola extramural anficrina. La se troeuva sott al diaframma
(in de l'ipocondri dester) e arent al colon e al stomegh. A l'è la giandola
pussee grossa in del corp uman. El pesa pu o manch on chilo. La gh'ha on roeul
bell important in del metabolism e la fa tutta 'na serie de process: in tra de
lor a gh'è el maganizament del glicogen, la sintesi di proteinn del plasma e la
rimozion de sostanz tossegh del sangh. El produs anca la bile (che la serviss a
l'escrezion di sostanz de scart) e, in cas de splenectomia, el pò avèggh anca la
fonzion de emocateresi inscambi de la nilza. A l'è important anca per la
digestion di grass.

La parolla fidegh l'è on'evoluzion del latin ficatum, d'usagg pussee popolar
respett al pussee classegh iecur. El termen l'è doperaa in quasi tutt i lengov
romanz (italian fegato, frances foie, catalan fetge, portoghes fígado, spagnoeu
hígado, asturian fégadu, aragones figado, romen ficat, venezian figà, forlan
fiât, ladin fié, sardegnoeul ficadu, ligur figæto, piemontes fìdich, napoletan
feteco). In romancc, inscambi, se dopera la parolla dir. El nomm grech hépar el
vegn doperaa per i mai e i agettiv relativ al fidegh (epatite, epategh e via
inscì).



https://lmo.wikipedia.org/wiki/Fam%C3%ACa_(biolog%C3%ACa)

En biologìa, la famìa l'è 'na unità sistemàtica e 'na categorìa tasonòmica
colocàda entramès ai ranch principài de ùrden e zèner.

Isé come che söcét condèi óter leèi (categorìe) tasonòmich dei éser vivèncc, e
per vìa de la dificoltà enòrme che se tróa quan che se g'ha de clasificà sèrte
spéci, divèrse famìe le pöl véser ragrupàde en super-famìe, e i indivìdui de 'na
famìa i pöl organizàs en sata-famìe (e chèste amò en infra-famìe).

La famìe l'è la categorìa tasonòmica piö 'mportànta dòpo del zèner e la spéce. I
detài precìs de la nomencladüra formal i depènt dei "Còdes de Nomencladüra"
(manöài che goèrna la nomencladüra biològica).

El nòm de 'na famìa l'è custitüìt de 'n radicàl e de 'na dezinènsa. Per dàga nòm
a 'n taxón familiàr, el radicàl che se dopèra el sarà chèl del genitìf del nòm
del zèner tìpich de la famìa (mìa chèl con piö tàte spéci o chèl piö cunusìt).
Isé, del zèner Homo, che per genitìf el g'ha Hominis, se ciàpa el radicàl
Homin-, e de chèl se derìa el nòm de la famìa Hominidae.

Famìa l'è 'na paròla de urìgin latì (familia, plural: familiae). El concèt de
famìa come categorìa tasonòmica l'è bastànsa recènt. En botànica, la paròla
familia l'è stàda coniàda del botànich fransés Pierre Magnol endèl sò Prodromus
historiae generalis plantarum, in quo familiae plantarum per tabulas disponuntur
del 1689. En chèla òpera lé, el ciàma familiae 76 grùpi de piànte che 'l g'ha
discriìt endèle sò tàole. El concèt de categorìa a chèl tép là l'ìa amò ai
inìsi, e isé el prefàsio del Prodromus el pàrla de reönéser le sò famìe en zèner
piö gràncc, e chèsto el sarès sbagliàt per l'üzo che se fà adès de la paròla.

El [[Linèoel g'ha dopràt la paròla "familia" endèl sò Philosophia botanica
(1751) per rifeerìs a grùpi piö gràncc de piànte: àlber, piànte, féles, pàlme,
ecc. Lü 'l g'ha dopràt chèsto tèrmine apéna endèla sesiù morfològica del lìber.
Piö tàrde, endèle püblicasiù franséze de botànica, a pàrter de Michel Adanson
(Familles naturelles des plantes, 1763) enfìna a le fì del sècol XIX, la paròla
franséza famille l'è stàda dopràda come 'n sinònim de la paròla latìna ordo
(ùrden). Bezògna tègner en cönt che ordo, endèle òper del sècol XIX compàgn del
Prodromus del de Candolle e del Genera Plantarum de Bentham & Hooker, l'è stàda
dopràda col significàt che adès se ghe dà al ranch de famìa.

Per la zoologìa, famìa l'è ach 'na categorìa 'ntermédia 'ntrà 'l ùrden e 'l
zèner; e isé l'è stàda prezentàda de Pierre André Latreille endèl sò Précis des
caractères génériques des insectes, disposés dans un ordre naturel del 1796. Lü
'l g'ha dopràt le famìe ('na part de chèste lasàde sènsa nòm) endèn quach vergü
ma mìa 'n töcc i sò ùrdegn de "insècc" (che dòpo i g'ha töt dét töcc i
artròpodi).

Adognimòdo, a pàrter del sècol XX, la pròla "famìa" l'è stàda dèmper dopràda
endèl sènso modèrno. El sò üzo e le sò dezonènse caraterìstiche dei nòm dei
taxon che aparté a chèsta categorìa i è definìcc endèi Còdes Internasiunài de
Nomencladüra Zoològica e Botànica.



https://lmo.wikipedia.org/wiki/Dialett_svev

El dialett svev (nòmm local: Schwäbisch) l'è ona variant settentrional del
todesch alemann, parlada soratutt in Germania (Baden-Württemberg e Baviera) e in
d'on quai alter paes europee (Russia, veggia Jugoslavia, Ungheria, Romania) 'me
lengua de minoranz etnigh germanigh. El svev el gh'ha di vesinanz fonetigh e
lessicai cont el Bavares, l'altra lengua che la partegn al grupp de l'Alt
todesch (Oberdeutsch). Vun di sò caratteristigh in comun col Bavares l'è che in
del passaa in d'on quaj paes i vocai turbaa /ü/ e /ö/ gh'eren minga. Al
didincoeu però se senten ancamò anch in quij paesitt e domà la /ü/ la vegn
parnonziada di voeult ancamò /i/ inscambi de /ü/.

El svev el gh'ha 'me centri principai i città de Stoccarda (Schdùagert), Augusta
(Augschburg), Ulma (Ulm), Reutlingen (Reitlenga) e Tubinga (Dibenga). I sò
variant hinn:

L'orazion del Pader Nòster in del dialett de l'Oberschwaben, in la zòna de
Ravensburg (Raveschburg in dialett):

Vatr unsr im Himml, g'heiligt sei dain Nama, dai Reich komme, dai Wille
g'schehe, wia im Himml, so au uf Aerda. Unsr däglichs Brod gib eis heit, und
vrgib eis eisere Schulda wia au mir vrgeabat eisere Schuldigr. Und fiahr eis nit
in Vrsuchung, sondrn erles eis vom Besa, amen.



https://lmo.wikipedia.org/wiki/Dialett_borbanell

El borbanell (prononzia local: [burba'nɛlu]) l'è on dialett de la lengua
piemontesa. L'è parlaa domà in del comun e in di frazzion de Borbanee (NO), in
de la Provincia de Noara. El gh'ha di element de transizzion cont el lombard bei
fort, oltra che on bell poo de caratteristegh originai che le fann vegnì ben
diferent de tucc i dialett intorna.

Al gh'era 'na bòta un òmo, e l'iva du mataj. E 'l più zovno do cos-ci l'ha dicc
onsé a seu pari: "Dèmi 'l mè tòco ch'a venmi!" e lu l'ha sparté fòghi la ròba.
Da là a pòch tempo, ost mato l'ha tirà via tut col ch'a l'iva tocàghi e l'è nacc
via a stima lontan lontan, e l'ha mangià 'l fat seu con al svaldrini. E quand
l'ha bieu angualà tucossi, l'è gneughi 'na gran carestìa 'nto col paìso, e lu
l'ha smandzà a 'vèj d'abzeugno. E l'è nacc inà, e l'è tacassi tacà a n'òmo do
coj siti là, ch'a l'ha mandalo a vardè ij porsej int la seu campagna. E l'iva
vòja d'impinì la panscia dal giandi ch'i mangiavo ij nimaj, ma antsun dàvago.
Quand l'ha bieu tirà a cà 'l có, l'ha dicc onsé tra 'd lu: "Quanci sarvitoj a cà
'd mè pari j'han pan fin ch'a vòlu, e mé chilò i crapi dla fam! I levarò seu e i
narò a cà 'd mè pari e 'j diròghi: O pari, j'hò ofandeu al Signór e vu; i 'n
mériti più da vess ciamà veust fieu; tignemi comè un dij veust sarvitoj". Al
leva seu e 'l va da seu pari. L'era ancó lontan che seu pari l'ha vùstolo e l'ha
santeussi a pianĝi 'l còr, e l'è nàcioghi ancontra, l'ha ciapalo 'nt al còlo e
l'ha basà seuto. E 'l fieu l'ha dicioghi: "Pari, j'hò ofeso 'l Signór e vu, i 'n
mériti più da vess ciamà veust fieu". Alora 'l pari l'ha dìcio aj seu sarvitoj:
"Presto, porté scià la più bela casaca e maté seugla; matéghi 'n dì n'aneli e
cautselo. E né tó subto 'n bel vidé, matselo, mangioma e foma 'na raconchiglia.
Perchè ost mè mato l'era meurto e l'è risuscità; l'era perso e j'ho trovalo". E
j'ha smandzà la sciavaròta. Al prumo dij du mataj l'era fò int on campo: e ant
al gnì cà, quand l'è stacc a riva, l'ha santeu ch'i sonavo e ch'i cantavo. L'ha
ciamà on dij sarvitoj, e l'ha domandaghi coss l'era 'sta ròba. E col sarvitó
l'ha dìcio onseghi: "L'è gneu cà veust fradé, e veust pari l'ha facc matsé 'n
vidé bel grasso par al gusto da vèghilo san e salvo". L'è gneughi la fota, e 'l
voriva gnanca né 'n cà. E inora l'è gneu fò seu pari, e l'ha smandzà a preghelo
da né denti. Ma lu, rispondenti, l'ha dicc a seu pari: "Eco, inn tancc agni ch'i
sèrviv, e j'hò mai disubidevi 'n bòto, e vu ii mai gnanca dàciomi 'n cravichi
ch'i podiss sté legro con ij mè amisi; ma daposso che l'é gneu cà sto, ch'a l'ha
mangià tutcossi con al plandi, ii matsà 'n vidé do coj angrassà". Ma lu l'ha
dìcio onseghi: "Aba po nota, té t'è 'l mè careu, e tut col ch'i hò, l'è tutcoss
teu; ma 'n s'podiva parò fé damanco da sté legri e fé 'n bel disné, perchè teu
fradé l'era meurto e l'è risuscità, l'era perso e l'è stacc trovà". Bernardino
Biondelli, Saggio sui dialetti gallo-italici, 1853, pag. 49

Cara 'l nòst pà, ch'i stè seu inò in Paradiso, ch'al vòst nomi 'l sia benedé da
tüci, ciapème tuci int al vòst brasci, e tut al scioi ch'i vorè vu sio ben faci,
tentu seu inò indè vù, come chilò geu indè nu. Dèmo enca incheuja on tòco 'd
pechi, come tuci ij dé, e perdoneno tuci ij neus-c pcaj, come nu pardonoma tucc
cu ch'ij ècc facc dal malno. Cascièm nota dal scioi par traverso int la testa, e
tignè lonteno da tucc al disgratsi e da tucc ij mal facci. E Dio vòlia ch'la
vaga insè. (Attilio Rusconi, I parlari del Novarese e della Lomellina, 1878,
pag. 6)



https://lmo.wikipedia.org/wiki/Dialet_ticines

Cula paròla Ticines a sa inteend i dialett che i è parlaa in Tesin (vün dai 26
cantón svizzer) e in Mesulcina e Calanca (dó vall dal Canton Grison).

Da na part a l'altra dal Canton a sa parla vari dialett e spéss i è anca
veramént diferént vün da l'altru: par esémpi i dialètt dala Leventina, dala Val
da Blégn, dala Val Magia e dala Val Verzasca i è cunsideraa dialett lumbard
alpin. Vist che gh'è tüta sta diferénza a sa parlarà sura tütt da chell püssée
parlaa: ul dialett da Lügan.

In dal dialett ticines i è staa dubiaa par la prima völta in lengua lumbarda düü
film american, ciuè Se ta cati ta copi e Düü testimoni scomod.

Besogna dì che 'l nom "tisines" el gh'ha una funziun suratüt pulitiga e 'l
serviss a ciamà in d'un modu cumpagn tücc i parlà del Cantun: intant podum truvà
una bela diferenza tra i dialet che se tröven a nord e a süd del Munt Scender:
quei de sota (ciuè quei de la zona de Mendris e de Lügan, ma anca quei de la
cità de Belinzona e de Lucarn), se sluntanen minga tant del mudel insübrigh
central (ciuè quel de Milan, Brianza, Com, Lech, Vares); quei de sura inveci
(dunca i parlà di distret de Belinzona, de Lucarn e di vai) gh'han di
carateristigh "alpinn", e hin el tisines ver e propi. Inultra di vai Magia,
Unsernun, Cent Vai e Verzasca (che varden in direziun del Lagh Magiur) gh'han
una sua inflüenza sura l'Alt Ussulan, intanta che quei de la Riviera e di vai
Bregn e Leventina hin ligaa a quei de la Mesulcina e de la Calanca e, in fund,
anca un poo al Rumancc. Tendenzialment, i dialet "tisines", cume 'l diseva anca
l'abaa Pietro Monti in del 1841, cunserven di carateristigh püssee arcaigh
respet ai dialet de la Lumbardia, püssee inflüenzaa di inuvaziun del Milanes (e
dunca, de luntan, de l'Italian):

Una roba interessanta l'è che in certi paes, spantegaa un poo per tüt el Tisin
(ma suratüt in de la zona central, in Val Mesulcina e in de la Bassa Leventina),
la [y] la s'è perdüda e la ven pü druvada, sustitüida de una nurmal [u]. Quel
lavurà chì el süced a Belinzona (in de la fraziun de Carass) Pronz, Lümin (in
dialet, Lumin/Limin), Molen, Cree, Crescian, Ludrin, Iragna, Personegh, Bodi,
Sovri, Cavagnai, Anzonegh, Chironegh, Isurn (in di fraziun de Arvess, Lögh e
Berzona), Musogn, Brissagh, Runch, Scona, Lusun, Mergöscia, Alt Malcantun
(fraziun de Fescogia e Bren), Cavriasca (in di fraziun de Cagial, Lupagn, Bidogn
e Ruvered), Sunvigh, Lügan (in de la fraziun de la Vila), Cader, Cama, Gron,
Legia, Ruree, San Vitur, Verdabi, Lustal, Suazza e Mesoch.

De norma quei là a hinn anca i sit induve la spariss anca la [ø], che la vegn
una [e] semplis (o 'na [o], a segunda de la pusiziun). Anca in d'un quai paes de
l'Ossula el se ved quel mestee chì (per esempi a Dravegn, che un temp el se
ciamava Dravögn). In ogni cas, cul passà del temp l'è nassüü una specie de
dialet cumün, una koinè basada suratüt sül dialet de Lügan e de Belinzona, i
cità püssee grand e impurtant del Cantun.

In di alter zonn de la Svizzera italiana (Val Bregaja e Val Pus'ciav) se parlen
alter variant de l'Insübrigh: in de la prima val, un dialet de transiziun cunt
el Rumancc, in de la segunda un dialet valtelines.

Un omen ul gh'ieva düü fiöö. El piü ponzel de 'sti düü u gess al pà: "Pà, dam er
part der mè robe ch'am vengg a mì!" e 'l pà u 'j dividè e de longh ugh dè 'r
part. Da gnò a poich dì, el piü ponzel el se tirè el tut sot lüi e 'l se 'n giè
da luntagn, dove 'l burdigò er sostanze malament con or bozerre. Quand u iva
'biüü magjou el tut, in quii part u vignè una gran carestia, e cominsiè a balà
biot. L'è näicc ad atacàss ad una cà d'un bon starent de quel paes, e u l'ha
mandou a pastürgà i purghi. Là a l'auress volüü impinì er büseghe der corobia
che maghiavan i porsei, ma nessün i 'gh davan brigh. Finalment, avend rifletrii,
ul dis: "Quäncc famej in er cà du mè pà i maghien assessenn, e mì assidi qui der
fam! A vuj levà, e pù a vuj nà dal mè pà, a 'gh vuj dì: Pà, hoo pecou contra er
siel e contra tì; mì ne son piü degn d'esser ciamou tò fiöö; fam servizzi de
metem co gli tuò famej". El s'è vultou intant, e l'è vegnüü con er pà. E l'era
ach mò da lungg e 'l sò pà ul vidè, u s'è metüü in compassion, l'è corüü a
vetàss sül ciul e u l'ha pasciou sü. "Pà", ugh dis el filiu, "hoo pecou contra
er siel e contra tì; mì ne son piü degn d'esser ciamou tò fiöö". Ma 'l pà ugh
dis ai servitor: "Portè chilò una sgiaghe 'r piü boriola e vestìl, metìgh nel
dit un anel, e metìgh sü i calzei in di pee; Menègh fuori un videl grass e
strübièl giù, maghièm e stèm alegri. Perchè 'sto mì fiöö l'era mort e l'è tornaa
a vivà; l'era perdüü e u s'è troväicc" e i han incominsiaa a fà festin. Intant
el fiöö maiuu, che l'era in er campagna, l'è tornäicc e quand l'è stäicc aprö
der cà, l'ha sentii ch'i sonavan e cantavan. E domandè a vügn di sò servitor:
"Quel chi fan in cà mea?" Ugh dis el servitor: "Qui l'è vegnüü el sò fradel, e
'l sò pà l'ha fäicc mazzà el videl piü grass, perchè l'ha ricüperou el filiu
sagn e sald". Quest ignora, rabiou, u n'ìva volüü piü nà en er cà; e lo pà,
näicc fora, u l'è metüü dress a pregàl. Ma lüi u gi ha respondüü al pà: "Guarda,
quäncc agn l'è che mì son er tò comandament; e ti m'è mai däicc un iörì perchè
stassom alegro con i mè amis; Ma l'è vegnüü el tò fiöö, che ti ha gh'la maghiou
tut er sò part der robe con i pitann, e tì ti j'è fäicc strübià giü er videl piü
grass". El pà u gh'ha respondüü: "Fiöö, tì ti see semper stäicc con mì, e tut el
mè l'è tò; Ma bentava ch'a stassom alegri e che a festeggiassom, perchè 'l tò
fradel l'era mort e l'è tornaa a vivà; l'era perdüü e 'l s'è tornaa a trovà".
Bernardino Biondelli, Saggio sui dialetti gallo-italici, 1853, pag. 44

Ün um o gh'eva doi fant. E r'ha dicc ol pü piscen de quigl: "Oh, pà, dem ra part
dra roba ch'o 'm toca!" e lü o gh'ha spartii ra roba. E 'd lì a poch, miss
insema tücc cuss, ol fant pü piscen o l'è nacc viagiand 'n ügn pais luntagn, e
là r'ha bütou ol facc sò vivend in bagurd. E dapù ch'r'ha 'biüü consümou tücc
cuss, r'ha facc 'na gran carestria in col pais, e corü r'ha 'menzou a ess
nessità. E r'è nacc e o s'è miss con ün zitadin 'd col pais; e 'l r'ha mandou a
ra soa campägna a pass i pörsc. E o bramäva d'impì ol sò botasc dil scörsa ch'i
majava pörsc, e onzügn ga 'n dava. Ma lü, tornou in sè stess, r'ha dicc: "Quancc
famej in cà dol mè pà i gh'ha pagn a sbach, e mì chì sbasiss dra fam! Am drizzrò
e narò al mè pà, e 'gh dirò: O pà, hoo pecou contr'or sciel e inass a voi; Mò 'n
sun mia degn d'ess ciamou vust fant; fèm cum vügn di vust famej". E o s'è alzou
e r'è nou da sò pà. E r'era ancamò luntagn lontagn che sò pà o r'ha vist e o s'è
möss a compasgion e, corend, o gh'è saltou al cöl, e o r'ha basou. E ol fant o
gh'ha dicc: "O pà, hoo pecou contr'or sciel e inass a voi; mò 'n sun degn d'ess
ciamou vust fant". Ma ol pà r'ha dicc ai sò famej: "Prest, tirei fora ol
sgiupogn dra festa, e meteigla indöss, e meteigh ügn anil in deit, e i calze in
pee. E tirei fora ol vedil ingrassou e mazzèl, e majem e fem past. Ché 'sto mè
fant r'era mört, e r'è resüssitou; r'era pers e r'è trovou". E i ha 'menzou a fà
past. Intratant ol sò fant majoo r'era in campägna e, quand r'è tornou e r'era
arent a cà, r'ha sentüü ol sangh e ol bal. E r'ha ciamou vügn d'igl famej e o
gh'ha dmandou cuss i era 'sti cuss. E corü o gh'ha dicc: "Vust fradil r'è tornou
e vust pà r'ha mazzou ol vedil ingrassou, perchè o r'ha ricovrou sagn e salv". E
o gh'è 'gnüü ra räbia e no 'r vurìa mia nà in cà; donca sò pà, vegnüü 'd fò,
r'ha 'menzou a pregà. Ma lü, rispondend, r'ha dicc a sò pà: "A ra fé, da tancc
agn mi a ov servia, e n'hoo maigl trapassou ugn vust prezet; e maigl no m'hei
dacc ugn cauret da fà past coi mè amis. Ma dapù che 'sto vust fant, ch'l'ha
majou ol facc sò coi sgualdrign, r'è vegnüü, hii mazzou per lü ol vedil
ingrassou!". Ma lü o gh'ha dicc: "Oh, fant, tì t'è sempra con mì, e tüta ra roba
mia r'è tou; Ma 'zügnäva bé fà past e stà alegro, perchè 'sto tò fradil r'era
mört, e r'è resüssitou; r'era pers e r'è trovou". ibidem, pag. 46

On um a l'ha 'vüd düü fiöö. E 'l piü giovan da custor o gh'ha dii al padar: "Pà,
dem la mea part ch'a 'm toca!" e 'l padar o gh'ha fai fora i part. Da lì a poch
dì, dop che l'ha metüü insema tütcoss, el fiöö piü giovan o s'è toi sü e o 's
n'è andai via luntan, e lì l'ha fai balà tütcoss in stravizzi. E pö, quand l'ha
'vüd finid da sgürà tant com o n'aveva, l'è vegnüda ona gran carestia in quel
paes, e lü l'ha comenzad a sentìssla in di cost. O 's n'è dunca 'ndai e o s'è
tacad adree a on sciur da quel paes, ch'o l'ha mandad in d'ona sova vila a cürà
i porscei. E costü o voreva pür anch podèss intesnà la büseca con quii giandasse
ch'a mangiava i porscei: ma nissün a ga 'n dava. Alora l'è tornad in sè stess e
l'ha dii: "Quanta servitoraja là in cà 'd mè padar la noda in bondanza, e mì
intant chinscì a crep da fam! A vöj propi tòm sü, e andarò dal mè pà e a 'gh
dirò: Pà, a l'hoo propi faia grossa col Signur e con vü; Ormai a no merit piü da
vess ciamad vost fiöö; fèm come vügn di vost servitur". E, tojendas sü, l'è
vegnüd dal sò pà. Quand pö l'era anch mò lontan, o l'ha vedüd el sò pà, e o s'è
movüd a compassiogn e, corendagh incontra, o si gh'è bütad sül col e o 'l basà
sü. E 'l fiöö o gh'ha dii: "Pà, a l'hoo propi faia grossa col Signur e con vü;
ormai a no merit piü da vess ciamad vost fiöö". Ma el padar l'ha dii ai
servitur: "Presto, portee chì el piü bel vestid e vestìl sü, metìgh l'anel in
did e i scarp in pee; E menee scià on vedel ingrassad, e mazzèl sgiò, e mangem e
fem past;<br perché 'sto mè fiöö l'era mort e l'è tornad in vita; l'era pers, e
o s'è trovad". E lì i s'è metüd adree a fà past. L'era mò el sò fiöö magiur in
campagna e, in dal vegnì e in dal vesinàss a la cà, l'ha sentid a sonà e cantà.
E l'ha ciamad on servitur e o gh'ha domandad quel ch'l'era 'sta roba. E costü o
gh'ha dii: "L'è vegnüd el vost fredel, e 'l vost pà l'ha mazzad sgiò 'n vedel
ingrassad, perché l'è tornad salv". L'è donca andai in colera, e o no voreva
miga andà in cà; peró l'è vegnüd fora el sò pà, e o s'è metüd adree a pregàl. Ma
costü, respondend, o gh'ha dii al sò pà: "Ecco, i è già tanci ann che mì av
stagh in obedienza, e a no son mai andai fora ona volta dai vost comand; e a
m'hii mai dai on cavret par stà on poo alegar coi mè amis. E inscambi, apena
ch'o l'è rivad 'sto vost fiöö, che l'ha consümad tüt el fat sò coi strasciunn, a
gh'hii mazzad sgiò 'n vedel ingrassad". Ma lü o gh'ha dii: "Fiöö, tì te seet
sempar con mì, e tüt el mè l'è tò; Ma bisognava fà past e stà alegar, perché
'sto tò fredel l'era mort e l'è tornad in vita; l'era pers, e o s'è trovad".
ibidem, pag. 47

Av disaroo donchia chie in di timp dur prim re de Cipru, dopu chie Gotifré de
Bügliom l'ha fäcc sova 'r Tera Santa, l'è chiapitoo che r'üna femna polida de
Guascogna l'è näcia a trovà 'r Santo Seporcro e, vignend indree, cand r'è büda a
Cipro, l'è stäcia urtregiada da certi discrianzä. E lee, sbofferomnazzo, tüta
marinconica de 'sta roba e sanz'un zich de cunsuraziom l'ha pansäcc de nà r'a
cerchià sgiüstizia dar re; ma intramezz o gh'è stäcc dicc chie la traress via er
fadighia, perchié lü l'era un umenazzu poch permaros e chie o s'an lassäva fä
aicì lü e o vendichiava né quij de lü stess né quij dei älcc, anzi o 'j
sustegneva: e ingora vüm che l'avess um poo de rabia o 's vendichiava e o 's
sfughiava col fägn a lü. Sentend 'sta roba quela femna e sanza vess pussibru fä
er vendeta, par pudè 'vègh um poo da pas l'ha pansoo de tuchiàl propi in du vivo
der suva vita; e näcia piansgind denanz a lü, la gh'ha dicc: "El mè sciur, mì a
vegni micia ar tova presenza par 'vègh sgiüstizia dei dispressi ch'i m'ha fäcc,
perchiè a m'an speci gnanchia; ma, par 'vègh um poo 'd pas, mostrum tì ar manera
de sufrìi cume tì quij chie 't vegn fäcc, e ignora a pudrò imprend ar manera de
supurtà cun pazienza 'r mea disgrazia, chie o 'r sa ur Signor, se mì 'r pudess
fàl, vuruntera 't daress ar mea, perchiè tì ti seet inscì bom de supurtài". Ar
re, fign ignora purtrom, squasi chie o 's dessedass, scumenzand da r'ingiüria
fäcia a 'sta femna, chie l'ha vendichioo, l'è daventoo tremendo perseguitor de
tücc chie contra r'unor der sò regnu quaicossa i fasess da quel dì inanz.
Giovanni Papanti, Parlari italiani in Certaldo, 1875, pag. 628-629

Donca a geva che in di tiemp du prim re de Cipru, dopu la cunquista dla Tera
Santa fada da Gotifré Bujon, una sciora de Guascogna l'è nada in pelegrinagg al
Santu Sepolcru; e quand, nel turnà indree, l'è rivada a Cipru, a j'ha truväcc di
baloss ch'a ghi ha fäcc di dispresi da vilan. Lii, 'sta povra femena, tuta
sciagrinada, e nö pudend meghia dàss pas, la j'ha pensov da nà a lamentàss cul
re; ma quichiün i ghi ha dicc che l'era fadeghia butada veia, perchè quel re
l'era tantu rilassov e inscì un linecc che l'era meghia dumà incapazz da punì i
tort de leit, ma con viltà vergognosa u 'n sufriva täncc ch'i 'gh feva a lui;
tant che chissesseia ch'a ghi ess 'biuu di querel, u 'j sfugava cul fàgh quech
dispet o insult. Quela femena, sentend inscì, e perdend vormai la speranza de
vendicàss, par truvà un poo de refrigeri al sé dulor la s'è metuda in ment da
ponsg i miseri da quel re. La s'è presentada donca piansgend da lui e la ghi ha
dicc: "Scior, mei a vign meghia inanz a tei par utignì vendeta du dispressi ch'i
m'ha fäcc; ma, par dàm sudisfazion, at pregh da insegnàm cumè ti fee a suportà
quij ch'i m'ha dicc ch'i 't fa a tei: par ch'a pussa imparà da tei a tulerà u
mié, che sa pudess, u 'l za 'l Signor sa te 'l daress vuluntiera, postu che ti
siee un fachegn inscì brav." U re, che fign alora l'era stov lent e pegrizios,
cumè ch'u 's dessedass dal segn, u j'ha cumenzov a vendicà durament da
l'ingiuria fada a quela femena, e pee l'è diventov un tremendo persegutor de tut
quij che de depos d'alora i fava calcossa contro l'unor dla só curona. ibidem,
pag. 630-631



https://lmo.wikipedia.org/wiki/Dialet_de_la_feruvia

La Koinè ticinesa o püssè pupularment Dialet de la feruvia l'è 'na varietà de la
lengua lumbarda ucidentala parlada in del Canton Tesin e druvada anca di parlant
di dialet lucai (in particular quei che a divergen de l'istessa koinè, per
esempi el dialet de la val Leventina), quand che i cumunichen cun parlant de
olter dialet del Tesin, di Cantun Grisgiun, del Piemunt o de l'istessa
Lumbardia.

La parlada l'è 'na spece de lengua franca nassüda a la fin dal 1800, quand l'è
staia dervüda la linea feruviaria dal San Gutard. I feruvié, ca i gh'even bisogn
de capì e de fass capì da tüti, i han finì par creà 'na lengua cumün fra Airö e
Ciass, 'na mistüra fra le parlade dei center magiur dal Tesin cume Lügan,
Belinzuna e Lucarn, che la murbidiva tüte le particularità lessical dai dialet
lucal. In de la koiné ticinesa l'è forta anca l'inflüensa dal dialet meneghin e
suratüt de quel cumasch.

El dialet de la feruvia l'è a la bas dal ticines mudern druà in de le
trasmission in dialet de la television de la Svissera taliana, in particular da
Yor Milano. La koinè l'è staia anca druada par dupià en lumbard el film de John
Ford, The Searchers, con el titul de Se ta cati ta copi.



https://lmo.wikipedia.org/wiki/Delebi

Delebi (nom ofizzial in talian: Delebio) a l’è on comun italian, de la region
Lombardia, in Provincia de Sondri.

Al gh'ha 3 207 abitant (dato del Dicember 2015), cont ona superfis de 22,5 km² e
ona densità de 143 ab./km².

A l’è tacaa a Andel, Colegh (LC), Dubin, Pagnona (LC), Piantee, Promana (LC) e
Rogol.

Delebi a l'è on center important de la bassa Valtolina, che 'l se troeuva al
princippi de la Val Lesna, che l'è traversada del riaa (localment: avall) con
l'istess nomm. El sò confin meridional a l'è contornaa de la cresta principal di
Orobi (localment a ghe disen el fil), e i sò scimm principai hinn:

In del territori comunal a troeuvom vari alp e caser: in tra i pussee important
a gh'è Nogheree, la Poncina, Osigg, Canargh e Torrascia.

La presenza de l'omm in de la zona de Delebi l'è atestada anca in di temp
antigh. El nomm antigh Alebium el compariss per la prima voeulta in d'on diploma
del 724, indè che 'l re di longobard Liutprand el ghe da a la basilega de San
Carpofen de Comm ona quai terra in de la bassa Valtolina, tant 'me Alebium,
Roncalia (Roncaja), Mosergia (Morbegn) e Colione (Colegh). El diploma l'è squasi
sicurament on apocrif, e frutt de 'na rielaborazzion pussee moderna: ma la soa
atendibilità l'è confermada del fatt che 'l patron de Delebi l'è proppin el san
Carpofen, e che in del 1159 l'imperador Barbarossa el gh'ha confermaa a la
basilega comasca i sò vegg possediment, anca a Alebium e a Morcintia (on olter
nomm antighd de Morbegn). El 18 de agost del 1204, per concession de l'abaa de
Aquafreggia, l'è nassuu el comun liber de Delebi, che l'è staa unii a Rogol
(cont Andel) fina al 1616. I raport con la badia de Aquafreggia (fondada in del
XII secol a Roncal, frazzion de Lenn) hinn staa ben strecc per tanti secoi. La
badia la gh'era di possediment anca a Andel, Rogol, a Soregh e a Gera. I monegh
hann miss in pee anca on monasteroeu e ona gesetta in del territori de Delebi,
che incoeu hinn descomparii, ma gh'hann lassaa el nomm al rion ciamaa Badia. La
dominazzion de la badia comasca l'è durada fina al 1504. In tra el 26 e 'l 27 de
november del 1423 a Delebi gh'è staa ona bataja tra Milanes e Venezzian: i
primm, comandaa del Piccinino, insemma ai leaa valtolitt, hinn staa bon de batt
i Venezian, che aveven traversaa el Pass San March e voreven provà a ciappà la
Valtolina.

La cambiava anca la lengua doperada: i primm duu grupp conservaven el dialett
pussee sbottasciaa e tipegh, intant che i "sciori" parlaven ona variant pussee
vesina a quella doperada in su la riva del Lagh de Comm, e donca pussee
sensibela al modell lengusitegh milanes. Quella division chì l'è durada almeno
fina a la Prima Guerra Mondial.



https://lmo.wikipedia.org/wiki/Darmstadt

Darmstadt l'è ona città de la Germania central, cont ona popolazion de 149 743
personn (dato del 31. Dic 2013).

L'è ona città de l'Assia, capploeugh del distrett con l'istess nomm. L'è foeura
di circondari. L'è la quarta città del Land, dopo de Francofort, Wiesbaden e
Kassel. L'è traversada del riaa Darmbach e del Modau. Darmstadt la gh'ha noeuv
quarter: Darmstadt-Mitte, Darmstadt-Nord, Darmstadt-Ost, Bessungen,
Darmstadt-West, Arheilgen, Eberstadt, Wixhausen e Kranichstein.

Darmstadt la salta foeura per la prima volta in d'on document del XI secol cont
el nomm de Darmundestadt. Se sa minga ben de indove l'è che 'l vegna 'sto nomm:
besogna dì che l'è domà ona coincidenza che "Darmstadt" in del todesch del dì
d'incoeu el voeura dì "città de l'intestin". La gh'ha 'vuu el status de città
sotta el regn de Luis IV del Sacher Roman Imperi in del 1330. Al temp Darmstadt
la partegniva a la contea de Katzenelnbogen: i cont la doperaven 'me segonda
residenza e gh'hann faa sù on castell. Quand che la dinastia di Katzenelnbogen
l'è finida, in del 1479, Darmstadt l'è passada a l'Assia, e inscì l'è anca al dì
d'incoeu. L'è cressuda de bon ai temp de la Revoluzion Industrial. Ai temp di
Nazista l'è stada la prima città che in del 1933 l'ha faa sarrà sù tucc i
negozzi ai giudee. In del 1942, hinn staa deportaa 3000 giudee. Dopo la II
Guerra Mondial (e dopo avè patii di bombardament bei pesant), Darmstadt l'è
stada sede de on mucc de compagnii tecnologegh.



https://lmo.wikipedia.org/wiki/Corbetta

Corbetta (in corbettin: [kur'beta]; Corbetta anca in Italian; Curia Pincta in
Latin) l'è on comun de la Provincia de Milan con 18 285 abitant.

La cittaa da Corbetta l'è caratterizzaa da on ambient in pian tipich da la
Pianura padana, prevalentement adatt a bosch o coltivazion, che òccupan quasi i
3/4 dal territòri comunal, pussee compatt par la soa forma che la richiama on
quadrilater. L'aspett orografich del pòst l'è nò caratterizzaa da riliev
rilevant, dal moment che al sò pont pussee bass l'è da 127 metar e quel pussee
vòlt l'è da 147 metar. Idrograficament l'è notevol la presenza da ona gran
quantità da fontanitt e risorgiv che a costituissan vun di aspett principai da
Corbetta; quisti, che una voeulta aveva on'ampia rilevanza ecnòmica par
l'agricoltura, incoeu a costituissan ona di attrazion principai dal Parch
Agricol Sud Milan.

Corbetta la fa part, inoltre, par la soa vicinanza al Niviri Grand, dal Polo dai
Niviri istituii da la Provincia da Milan.

Corbetta la gh'ha on clima caratteristich di pianur settentrionai italian cont
inverna fregg e abbastanza rigid e estat che a risentan da temperadur elevaa; la
piovosità l'è concentraa principalment in autunn e in primavera. Al paes l'è
part da la zòna climatica E. Fenòmen estrem s'hinn verificaa durant la famusa
nevicada dal 1956 che l'aveva investii la Pianura Padana ma anca in occasion di
ondadi dal còld di ultim ann.

Al territòri da Corbetta al confina a òvest e a sud-òvest con Magenta e Robecch
sul Niviri, a sud con Cassinetta da Lugagnan e Albairaa, a sud-est cont Cislian,
a es-nord-est con Vittuòn e infin a nòrd cunt Sastevan e Arlun.

Dent i sò confin sa troeuvan divers località e quattar frazion: Scorian,
Castillasc (de' Stampi), Sciarell e Battuel; chii ultim chì a voeult hinn
denuminaa come ona sola frazion cont al nòmm da Sciarell-Battuel, derivaa dal
fatto ch'hinn duu pòst visin. Milan l'è al centar pussee visin, dal qual dista
ona ventina da chilòmeter anca se par importanza e disponibilità da servizzi al
centar pussee visin al pò vess consideraa la confinanta Magenta.

In dal IV secul a.C. a Corbetta gh'eva on primm insediament gall-celtic,
sostituii poeu da ona tribù da celt-ligur e, atorna al II secol, da ona colònia
romana (e chì s'hinn trovaa altar votiv dedicaa ai dei Mani, a Gioeuv e ai
matròn sacre, divinità tutelar da la famiglia). La vicinanza da Milan, che poeu
l'è divenuu sed imperial, e l'ubicazion su vie romann a podevan nò cert favorì
al svilupp civil da Curia Picta (ò Curia Pincta), in da la qual la gh'eva la sed
fòrsi on magistrat pubblich (Curia=senaa).

Dòpo al cròll de l'impero roman e l'assedi da Milan ad òpera da Uraia, nevod da
Vitis, capp di Gòtt, in dal 539 d.C., la cittaa l'ha conossuu on aument da la
popolaziòn, accogliend i esul provenient dal capploeugh.

L'è da cal period chì la diffusiòn in dal nòrd Italia dal cristianesim, al qual
l'eva rivaa anca a Corbetta, coma l'è dimostraa anca dal ritruoament in dal 1971
da la basilica paleocristiana sòtta al paviment da la gesa da San Vittor. In dal
569 d.C., l'arirv di longobard segnaa da ona miglior legislaziòn e da la
comparsa di primm document che parlan espressament da la presenza dal borgh. On
document dal 1162 l'è la prima voeulta in cui Curia Picta la vegn ufficialment
indicaa cont al nòmm da Corbetta: la vegn definii Curbitum dal stòrich Vippon,
Corio-picta dal stòrich Landolfo e ancamò Curia-pincta.

In dal IX secul la borgada e al castell da Corbetta a passevan sòtta la signoria
da l'Arcivescuo da Milan e in di att pubblich da l'epoca fin al XII secul hinn
denominaa Curia Picta Sanctii Ambrosii ò anca Castrum Sanctii Ambrosii. In d'ona
bolla dal 1162, papa Alessandar III conferma a l'arcivescov Umbert I da Pirovano
e a la soa gesa tucc i diritt e possess, senza tuttavia menzionà al pòst ed al
castell da Corbetta, che sa pensa fussan giamò perduu a favor da l'Impero. In
dal 1037 l'ardeva fiera la lòtta tra l'Arcivescouv Aribert d'Intimian e
l'Imperador Corrad II al qual, vedendo ca l'eva inutil l'assedi da Milan par la
tròppa presenza da difensor, al 28 magg al s'è dirigiuu vers Corbetta e chì l'ha
òccupaa al castell cont i pròppi trupp. Corbetta l'è ristaa cont i ann fedel ai
Milanes cuntra i Imperadur e in dal 1100 la borgada l'ha acquisii noeuva
importanza come pòst principal da la Burgaria, vun di quattar contad milanes, la
qual la sa diseva divisa in dô part con capoloeugh rispettivament Rosaa e
Corbetta. On secol dòpo la visita dal Corrad, in dal 1154, ecco on òltar
imperador ch'al vegn a Corbetta: l'è Federico Barbarossa che, in lòtta cont i
coalizzaa comun lombard, al mett a ferr e fògh la borgada. Ona sòrt inscì trista
la gh'è toccaa anca a Rosaa, a Biegrass, a Magenta e a bòna part dal milanes. I
corbettes evan present in di trupp da l'esercit milanes in dal 1239 contra
Federich II in da la famosa Battaglia da Legnan. Federich, sconfiggiuu a Rosaa,
al s'è riversaa ancamò cont i pròppi trupp a Corbetta, passando poeu al Pò e
spustandoss in Toscana.

A seguì i sòrt da Milan, Corbetta in dal 1270 l'eva passà sòtta la dominazion
viscontea, ca l'è staa quasi on ritornà a la signoria arcivescovil, parchè Otton
Viscont elegiuu arcivescov in dal 1262, con la famosa battaglia da Des in dal
1277, l'eva divignuu effettivament arbiter da Milan, sebbene fussan mantegnuu i
prerogativ comunai.

Scarsio (ò Squarcin) da Lanfranch dai Borri, capitan general di nòbili esul
milanes, par i servizzi dai a Mateo Viscunt, l'eva ottignuu in dal 1275
ricompensa cont on bell poo da fond in dal borgh da Corbetta, così che i Borri
na divegnevan i proppietari principai. In dal luj dal 1289 a Corbetta
convegnevan i rappresentant da la Repubblica Milanesa e al Marches Guglielm VII
dal Monferaa al fin da conclud on'alleanza in funzion anti-viscontea. In dal
1292, riottignuu al podè a Milano, Mateo Viscunt, mòrt Guglielm dal Monferraa e
trovandos al fioeu da quindas ann a la corta da Carl II da Napoli, dòpo vess faa
preced dal Podestà da Milan a Barnaa, a Corbetta l'eva raggruppaa al gròss dal
sò esercit par poeu passà in vera a Novara al fin da conquistàlla. Cont al
success da l'impresa al fioeu dal Viscont, Galeazz, l'è stai nominaa dal pà
podestà ò vicari a Novara; ma chì, in dal 1299 s'è compii la congiura di
sostenidor dal Monferraa che hann conquistaa la cittaa: Galeazz Viscont al gh'ha
'vuu appena 'l temp da scappà e da rifugiàss in dal castell da Corbetta. Al 4
genar dal 1363 Magenta e Corbetta hinn vignuu conquistaa da ona part da la
compagnia da ingles pagaa dal Marches dal Monferraa ma domà al fin da robà: par
cal motiv chì, Gian Galeass Viscunt, Cont da Virtù, l'è stai mandaa dal pà
Galeazz II in dal 1376 contra l'esercit dal Monferraa in d'ona sfortunada
campagna che l'ha costringiuu al Viscont a ritiràss cont al pròppi antenaa a
Corbetta indovè l'ha dovuu sopportà on assedi. Gian Galeazz, divegnuu primm Duca
da Milan in dal 1385 par prima ròbba l'ha tiraa via al paes da la giurisdizion
da la Burgaria, ponendol sòtta quela dal Pudestà da Milan insema a Cislian,
Sidrian, Baregg, San Vit, Bestass e San Pedar da Bestass. I gran progett
politich dal Gian Galeazz minaccevan da crollà inveci sòtta al rovinos govern
dal fioeu Giovann Maria che l'ha finii i sò dì mazzaa di congiuraa, su la sòglia
da la gesa da San Gottard a Milan, al 16 magg dal 1412: in dal 1407 lù l'eva
pagaa on poo d'avventurer spagnò par la difesa dal Tisin e j'eva mituu in dal
castell da Corbetta. In dal XIV secul da quattar contad sa n'evan formaa domà
duu, a nòmm abbinaa: Sever-Burgaria e Martesana-Barzana, poeu cambiaa (sòtta al
govern da Carl V) in Sever e Martesana.

Con la salida al poter dal Francesch Sfòrza, Corbetta l'eva cambiaa signoria e
l'è stai fedel anca ai princip noeuv. La politica estera dal Lodovich al Mòro
l'eva nò tròppa filisa quant quella interna: in dal 1499 i trupp frances dal
Luis XII invadevan al territòri milanes e al territòri da Corbetta, trovando
debol difesa in di mercenari svizzar assoldaa dal Mòro par la difesa dal Ducaa.
Par quest al Sfòrza al s'eva rifugiaa in d'on primm moment in Germania e poeu,
in dal febrari dal 1500, con l'autt di imperial, l'è riussii a riottegnì al
governo dal ducaa mantignendal domà par duu mes: quand i frances hann
sconfiggiuu i trupp milanes a Novara l'hann mandaa prisonee in Francia, dove l'è
mòrt. Al Luis XII l'eva tornaa inscì padron da Milan ma par pòch temp. In dal
1513 al cumandant di trupp svizzar Mateo Schiner, Vescov da Sion e cardinal,
assoldaa da Massimilian Sfòrza, primm fioeu da Lodovich al Mòro, l'ha
riconquistaa al ducaa e l'ha ciduu ai sforzesch. Duu ann dòpo, Francesch I da
Francia al ciappeva anmò Milan, cedendo al governa dal Carlo da Borbon a l'Odett
da Foix, Con da Lautrec. Par l'ultima voeulta Milan la vigneva restituida par
opera dal Carl V e dal Leon X ad on òltar fioeu dal Mòro, al Francesch II, a la
mòrt dal qual i territòri dal ducaa milanes hinn passaa definitivament sòtta al
domini imperial.

Carl V l'eva unii al Milanes ai domini spagnò inaugurand vun di period pussee
brutt par la cittaa da Milan e al sò territòri. Anca se i spagnò hinn stai di
cattiv governant e peggior amministrador, par arginà l'influenza spagnòla
dominant hann dai grand impols duu grand arcivescov, al Carlo e al Federico
Boromeo. Al 17 april 1555 l'è la data dal famos event dal prim miracol. Al 22
novembar 1577 al Carlo Boromeo, in occasion da ona soa visita, l'ha consacraa
sollenement la noeuva campana maggior da la gesa da Corbetta e l'ha aministraa
la cresima sul sagraa da la gesa. Quattar ann dòpo, in dal 1581, al 17 giugn, sa
rigòrda un'òltra visita dal cardinal. In dal 1582 la popolazion corbettes la s'è
rivoltaa contra al domini spagnò, andando 'dòss ai spagnò in di lor quartier e
mettendas a robà anca la gesa che l'è stai riconsacraa al 29 luj dal stess ann.
In dal 1631 i milizzi todesch, da riturna da l'assedi da Mantova, hann sfogaa
l'ingordigia soa de lor cont al sacchegg dal paes e in dal 1650 al castell,
giamò in part dranaa di assalt sostignuu, l'è stai quasi totalment smantillaa e
i pòcch avanz hinn stai adibii ad abitazion privaa. A cal period chì la risal
anca l'edificazion da certi cà stòrich da l'attual cors Garibaldi definii
"Quartiere Spagnolo" o "degli Umiliati" in quanto chii proprietà lì a risultevan
inscrivuu come proppietà da la compagnia di fraa Umiliaa da Brera.

Al primm period da la dominazion austriaca sòtta Giusepp I (1711) e Carlo VI a
l'è stai nò tròpp filis rispetto al precedent e manch pussee pacifich: par i mir
espansiunistic dal Filipp V da Spagna e da l'alleaa Carlo Emanuel III da Savòia,
al ducaa da Milan l'è vignuu occupaa novament di Spagnò ma, con la pas da Vienna
(1736) al statt da Milan al tornava a l'Austria da Maria Teresa d'Asburgh. In
cal period chì Corbetta la s'abbelliss di sò villl e palazzi pussee bei e la
ritroeuva al splendor perduu. Al 15 magg dal 1796, però, al General Napoleon
Bonaparte l'entrava a Milan, vincitor di austriach, succedend al governo da la
I^ e da la II^ Republica Cisalpina, da la Republica Italiana e infin dal Regn
d'Italia cont al qual Milan el gh'ha 'vuu on noeuv period da preminenza politica
e civil. A Corbetta al vegn soppress al Capitol e la vegn eretta l'attual gesa
parrocchial.

Al 3 giugn dal 1859, a la vigilia da la Battalia da Magenta, Corbetta l'eva
quartier general dal Feldmaresciall austriach Ferencs Gyulaj (situaa allora
dentar la Villa Massari), arretraa poeu a Biegrass al 5 giugn dòpo che i
bersaglier piemontes e i soldaa frances avevan sconfiggiuu la sigonda armada
austriaca, permettendo al Vittòri Emanuel II e al Napoleon III da entrà
trionfant a Milan al 8 giugn dal stess ann. Ona division da cavaleria
austro-ungarica, la Lilia dal 7° corp, l'eva de stanza in di stall dal Castell,
mentar in da la frazion da Sciarell al sosteva al reggiment da riserva da
cavaleria dal Cont Alexander von Mensdorff che però l'è mai stai adoperaa in
operazion militar.

In dal 1891 la vegn inauguraa la noeuva gesa, ma 'l rovinos cròll dal campanin
dovuu all'altezza da 81 metar e al pes di noeuv campann (2 giugn dal 1902) n'eva
ritardaa 'l completament fina al 1908. Duranta la Prima Guerra Mondial Corbetta
la gh'ha 'vuu 160 mòrt. In dal 1921 al comun al gh'eva 7.689 abitant e in cal
period lì la struttura urbanistica dal paes la subiss cambiament radicai. La
fòrza dal lavorà l'eva principalment occupaa in di industri in sul terittòri da
moeud da fa cress inscì al comun rispett a quei confinant in di quai l'industria
l'eva pòcca sviluppaa; malgrado quest grand part di lavorador evan impiegaa in
l'agricoltura.

A Corbetta in l'agost dal 1944, hinn stai fusilaa par ordin dal capitan todesch
Theodor Saevecke, responsabil da la Strag da Piazzal Loret a Milan, vòtt civil,
trai quai al partigian local Pierino Beretta, ritegnuu al responsabil insema ai
sò compagn da on attacch a dò trupp todesch.

Da la fin da la sigonda guerra mondial al paes al viv in d'on stat da benessar
cume tucc i cittaa italiann a cusa dal Boom econòmich e da la conseguent
introduzion da noeuv tecnologii. Cont al passà di ann al paes al ved svilupass
la pròppia importanza diventando vun di maggior center naturalistich e colturai
da la provincia da Milan, specie in di ann 80. A dimostrazion da quest in dal
1981 Corbetta la s'è dervuu a l'Euròpa gemellando la cittadinanza cunt al cumun
frances da Corbas, in dal liones. Par celebrà l'event ona piazza da la cittaa
l'è stai intitolaa pròppi alla cittaa gemella. Finalment in dal 1988 a Corbetta
la vegn conferida al titol da città dal president da la repubblica italiana
Francesco Cossiga.

In dal 2002 l'è stai fai on noeuv gemelagg, questa voulta con Târgovişte,
on'importanta cittaa romena da novantamila abitant, centar econòmich e
industrial.

Incò Corbetta l'è 'dree a consolidàss sempar pù come on centar coltural e
naturalistich, e a rend ancamò pussee realisti chii prerogativ chì in dal 2007
l'ha ciappaa al via al progett "ecosostenibilità" che al sa propònn da riussì a
rend al comun ecosostenibil e a bass impatt ambiental.

Durant l'ultim censiment dal 2001 Corbetta la gh'eva 13.735 abitant suddivis in
6.664 mas'c e 7.071 femminn.

In da la soa stària, la cittaa la gh'ha sempar 'vuu on'evoluzion demografica a
cress, in da la qual sa registra un picch inizial dal 1881 al 1911 par via da
l'industrializzazion dal paes che l'aveva portaa noeuv abitant e noeuv pòst dal
laurà, tra i dò guerr al s'è vist on period da ferma che al finirà cont al Boom
econòmich, dove la popolazion l'andarà a salì da tremila abitant dal 1951 al
1971.

La cittaa da Corbètta la da on tecc in dal sò territòri ad ona comunità
piscinina da romeni ca l'è situaa in divers parti dal paes, cont certi
costruzion riservaa esclusivament a quei che anca incoeu hinn cittadin da
l'Union Europea.

Cala comunità chi l'è stai la causa principal dal gemellagg con la cittaa da
Tărgovişte.

In dal 1570 al San Carlo Borromee l'aministreva la cresima in sul piazzal, col
promoeuv noeuv lavorà da restauro, che a ristarann finii tra 'l 1588 e al 1592,
mentar al noeuv campanin l'è stai completaa in dal 1612, inalzaa novament tra 'l
1697 e al 1699. La gesa l'è stai ristrutturaa del tutt in dal 1727, quand hinn
stai sbiancaa certi afresch che vegnivan da la gesa da prima. In dal 1727 l'è
stai fai sù la sacristia attual, ornada da stucch e pittur a fresch. In dal 1750
la gesa l'eva ormai borlaa giò in rovina, e n'hann deciduu l'ampliament grazzia
a on progett da l'architett Pietro Taglioretti, ch'a l'ha poduu trovà lus domà
in dal 1792. Dopo che al governa revoluzzionari l'aveva sarraa sù al capitol, i
lavorà par la costruzion da l'edifizzi hinn taccaa anmò in dal 1806, e hinn
terminaa in dal 1809, mentar tra 'l 1845 e al 1848 l'è stai fai sù la facciada,
par overa da l'architett Luigi Cerasoli.

In da l'ottober dal 1891 la canoniga l'è stai offizialment consacraa par overa
da Paolo Angelo Ballerini, Patriarca da Lissandria d'Egitt. I lavorà hinn
ricominciaa in dal 1898, quand s'eva diciduu d'alzà a 81 metar al campanin, che
al crodarà rovinosament al duu da giugn dal 1902 (ironia da la sort, pocch dì
dopo al saria crodaa anca 'l campanin da la gesa da San March a Venezia). In dal
1908 al campanin l'è stai fai sù anmò a 71 metar. In dal 1921 hinn stai fai i
afresch da part dal presbiteri, che fann vedè la vita da San Vittor. Durant i
lavorà da rifaciment da la pavimentazion, in dal 1971, hinn stai ritrovaa, sotta
l'altar maggior, i rest di costruzion precedent e on cimiteri pagan;
curiosament, al scav precedent (dal 1906) l'eva registraa nanca on repert, anca
per colpa da la scomparsa dal prevost da chii ann là che l'aveva fai desmett i
lavorà: al prett infatti l'eva autorizzaa i scav e a bon cunt al Carlo Dossi
(l'organizzador) l'eva riessii a rivà fina a pocch prima da la cripta da San
Materno. La primma notizzia da on organ present in la Collegiada l'è dal 22 da
luj dal 1590: al strument poeu l'è stai restauraa on bell poo da voeult in di
secol XVII e XVIII dai fradei Prestinee da Corbetta (parent di pussee famos
organari da la vesina Magenta), fin a quand al strument l'è nò stai sostituii
dal tutt con l'inaugurazion da la noeuva gesa sul finì dal XIX secol. Tra 'l
1907 e al 1910 infatt, al Capitol da la Collegiada l'eva quistaa on organ fai sù
dal Barnascon (1895), dopo 'na disdetta dal Santuari da Rò. L'organ l'è stai
restauraa, modificaa a grandii in dal 1921 dal milanes Edoardo Rossi, e poeu in
dal 1985 dai Pedrini da Cremona.

La storia e l'evoluzion artistica dal santuari da la Madonna di Miracol, al
pussee important edifizzi da cult da Corbetta, hinn legaa a l'apparizion
miracolosa dal dersett d'april dal 1555. In quell dì lì infatt, primm giovedì
dopo de la Pasqua, in da la piazzetta dananz la gisetta da San Nicolao (che
incoeu l'è la part bassa dal Santuari), trii fioeu (Cesare dello Stampino,
Angelo della Torre e al fradillin da quest, Giovanni, sord e mut da la nassida)
a giughevan ai bocc sotta 'l ritratt da la Madonna cont al Fiolin freacaa sù la
facciada da la gesa. A l'improvvis Giovanni Angelo, dopo avè riaquistaa udii e
parola, l'indicheva ai compagn la vision celest dal Fiolin che, dopo vesses
distaccaa da la puttura, l'è vignuu giò in tra da lor par giugà. La Madonna l'è
vignuu giò par riciappà al fioeu e l'è ritornaa in la pittura.

A quell primm miracol hinn sigutaa alter; i grazzi numeros ricevuu, infatt,
oltra a vess documentaa e conservaa in di archivi dal Santuari, hinn mostraa a
l'interna da la Cappella di Benedizion, post indoce sa pò ammirà oltra dusent ex
voto, tradizional forma da riconoscenza e divozion popolar. Dopo da
l'apparizion, e par contignì i pellegrinagg continov, la gisetta l'è stai ampiaa
e fai pussee bella dai nomm miglior da l'archittettuta italian, come ad esempi
Francesco Croce, Fabio Mangone, Vincenzo Seregni, Francesco Pessina, Carlo
Francesco Nuvolone, Giulio Cesare Procaccini, Giovan Battista Discepoli, Mosè
Bianchi, al Perugino.

In dal 1824, a overa dal rettor Francesco Porroni, l'è stai mittuu sù on
bellissim organ Prestinee, restauaraa tra 'l 1874 e al 1875 da Giusepp
Prestinee, sigonda i suggeriment dal famos organista Giuseppe Della Valle.
L'organ l'è stai poeu tiraa via durant i restauri da la gesa in di ann '50 dal
XX secol.

Dal 1913 al santuari l'è stai ricognossuu "Edifizzi da interess monumental
nazional. Subit dopo i giamò cittaa lavorà da restuaro, avvegnuu tra 'l 1948 e
al 1955, durant i quai hinn stai riportaa a la lus i antigh decurazion e afresch
dal Cincent, l'è stai riproposta l'idea da dedicà 'l santuari al cult dal Signor
e da la Vergin, avanzaa on poo prima dal cardinal Alfredo Ildefonso Schuster, ma
missa in attesa per on poo dopo la mort da quest in dal 1954. Quand l'è stai
nominaa al noeuv arcivescov da Milan, hinn poduu scomincià de noeuv i
preparazion e finalment, al dersett d'april dal 1955, quattarcent ann dopo al
miracol, Giovanni Battista Montini l'ha incoronaa l'immagin da la Madonna cont
al ciamàlla Beada Vergin di Miracol veneraa in dal Santuari da Corbetta, patrona
da la zona.

L'è da vedè anca al musee dal santuari, in di stanz sora al ciostar, ch'a
l'ospita on fracch d'ovar d'art da gran valor, oltra a la camera ciamaa da san
Carlo indove, appunto, l'è stai al San Carlo Borromeo, in visita a Corbetta a la
fin dal XVI secol. La sala, fai sà da on lecc a baldocchin, da mobil e vestiari
apartignuu a l'arcivescov, la sa trovava a l'epoca in da la Villa Frisian
Mereghett Magg, indovè ancamò incoeu l'è infissa ona lapid commemorativa. Al
temp da la vista dal Cardinal Borromee, infatt, i cronach i ricorda non vi era
un palazzo adatto ad ospitare una così grande personalità e come tale l'unico
s'era trovato nella casa dell'Ecc.mo Sig. Dom. Frisiani...

Rettor dal Santuari da la Beada Vergin di Miracol da Corbetta (c. 1725 - incoeu)
Sin dal XVI secol, al Santuari l'ha ottignuu da disponn come proppi
rappresentant on canonigh da la collegiada, cont al titol da cappellan, ma l'è
stai domà in princippi dal Vottcent che la gesa l'ha poduu disponn d'on rettor
specifigh con l'obbligh da residenza arent a la gesa.

L'oratori da la Beada Vergin da Sant Ambroeus l'è part d'on gran numar da
costruzion religios fai sù in dal XVII secol in da la Piev da Corbetta. La
costruzion dal dì d'incoeu l'è stai fai in sù on'area occupaa in da la sigonda
metà dal Cincent da on fabbricaa piscinin e brutt ch'a l'eva drovaa come
edifizzi religios. Ona vista pastoral la descriveva inscì: non v'era pavimento,
il tetto era rotto, l'altare distrutto e di conseguenza non vi si celebrava la
messa.... La costruzion l'è stai completament fai sù da noeuv a partì dal 1667 e
l'è stai 'nauguraa in dal 1680 dal prevost dal temp, Pietro Antonio Vigorè. In
dal 1732 i deputaa da chell oratori chì hann diciduu da fà sù anca on campanin
ch'a l'è stai traa giò in dal 1938, parché l'eva pericolant. Dal 1835 fin a la
fin dal XIX secol, la sacristia da la gesa l'eva destinaa a lavatoi e lazzarett
par l'epidemia da colera. Al dì d'incoeu la gesa da Sant Ambroeus la gh'ha in
funzion da gesa offizial dal quartier Isola Bellaria, in dal qual al sa troeuva.
L'è ciamaa simpaticament dai gent dal sit Gesa da Sant Ambrosin.

La part da foeura la costituiss de ona struttura sempliz, movuda domà da ona
soluzion ideaa dal Francesco Maria Richini, progettista da la cappella, che 'l
consist in d'on pronao sostignuu da colonn e lesen granitigh. . Al portal da
legn l'è sovrastaa da ona targa da marmo negar e lettar doraa intitolaa al San
Carlo Borromee, riformador da la gesa, inveci da part da la porta sa troeuvan
ancamò incoeu duu sedii da sass piscinitt, che on temp evan sovrastaa da
finestrei che davan in sù l'interno da la gesa, sigond la tradizion dopo al
Concili da Trent, par permett da seguì la funzion anca ai peccator minga
comunicaa.

I origin da la gesa da San Sebastian a podan vess portaa al 1609, quand al cont
Carlo Borri e Giovan Battista Lampugnan hann mittuu rispettivament la primma e
la sigonda preia da l'oratori. Hinn rivaa di grand donazion al capitol anca dal
testament dal prevost Orsino Spadense da Urbino, mort al 28 da marz dal 1620. In
dal 1635 la struttta l'eva ona gesa sussidiaria e donca la gh'eva nanca on
prett; la gesa l'è ristaa inscì fin al 1787, quand l'è stai profanaa ona voeulta
per tutt. In dal 1880 la gisetta l'è stai abbellii e ristrutturaa in dal da
dentar e par poeu vess vinduu al capitol da la parrocchia in dal 1921, con
l'inaugurà on altar noeuv in dal 1927.

L'interna, strutturaa cont ona solla navada ca la porta al presbiteri, l'è tutt
decoraa con fresch: in sul soffitt da la gesa hinn rappresentaa quattar scenn da
la vita da San Sebastian. In sù la contrafacciada sa troeuvan dô grand affresch:
al primm, proppri da sora da la porta d'entrada, al rappresenta San Pedar e sora
da lù, in gloria, la spicca l'immagina da San Fermo (da part sa troeuvan dô
targh commemorativ di lavorà fai prima). I pareti a presenta dô cappei
devozionai decoraa con struttur fint de gust barocch, vunna dedicaa a la Madonna
e qualolla a San Giusepp.

L'area da l'altar l'è decoraa cont ona volta a crociera dal soffitt con quattar
grand affresch ca rappresentan i quattar evangelista, inveci i paret da part
hinn completaa da duu quadroni cont i moment principai da la vita da San
Sebastian: San Sebastian al sa porta da l'imperador Dioclezian e Al martiri da
San Sebastian, pitturaa dal pittor corbittin Natale Penati in dal period
1948-1949.

Par i esigens dai abitant da la frasion, in dal 1953 in da la gesa l'è stai
istituij una vicaria curata e dal 15 utobar 1956 l'arcivescuv da Milan Giovanni
Battista Montini l'ha istituì la parochia da Sciarel e Batuell.

Esternament la gesa la da una furma muderna e semplice, cunt un portig e un
campanin ca riprendan i furm da la gesa paruchial da Curbéta. In dal 2006 la
gesa l'è stai cumpletament ristruturaà; in ca la ucasion la, i Post Italian hann
imitu un francuboll in dueè ca l'è staij rafiguraà San Vincens.



https://lmo.wikipedia.org/wiki/Chenopodium_bonus-henricus

El Chenopodium bonus-henricus L., 1753 (en bresà: coméda) l'è 'na piànta erbàcea
perène de la famìa de le Amaranthaceae o de le Chenopodiaceae segónt la
clasificasiù del Cronquist.

L'è 'na piànta perène de tìpo erbàceo ma ale ólte quàze arbustìf, a portamènt
erèt-acendènt a fùrma piö o méno piramidàl. Chèste piànte le vé clasificàde cóme
“apétale" perchè le g'ha mìa la coròla (el pereànse el gh'è ma l'è ridót). La
piànta la g'ha 'n udùr de èrba bastànsa fastidiùs e 'n "indümènt" farinùs
caraterìstich söi gamp e söle fòie. L'altèsa de tèra de chèste piànte la pöl
varià tra i 20 e i 60 ghèi. La fùrma biològica de la spéce l'è "emicriptòfita
scapùza" (H scap); cioè i è piànte perèni coi böcc che pàsa l'envéren a l'altèsa
del teré e condèn as fiuràl che stà sö drit e de spès sènsa (o con póche) fòie.

La 'nfiurescènsa la g'ha mìa bràtee ma l'è fuiùza endèla part piö bàsa; la fùrma
l'è chèla de 'na spìga de glomèruli infórmi bèi spès, interumpìda en sèrte póncc
e de culùr rós-maròn. Ògna glomèrulo el g'ha dét divèrsi fiùr glubùs vércc e
sèsii. La 'nfiurescènsa de sòlet l'è terminàla, però apò a la sèa de le fòie piö
bàse se pöl troà dei glomeruli de fiùr. La 'nfiurescènsa terminàla l'è lónga tra
i 5 e i 20 cm. I glomeruli i è de 3 – 5 mm de diàmetro.

I fiùr i è ermafrudìcc, pentàmer (i vertezèi – càles e stam - i è furmàcc de da
5 parcc) e atinomòrf. Dimensiù del fiùr : 1 – 2 mm.

El fröt l'è 'na càpsula che quan che la é madüra la deènta carnùza e sücùza.
Ògna fröt el g'ha dét apéna en granì de somésa maròn, a püntì picinì, a fùrma
obovòide o apò rotónda. El perecàrpe (part estèrna del fröt) la rèsta bèla
tacàda. Dimensiù del granì de somésa: 1,5 - 2 mm.

Del pónte de vìsta fitosociològich el Chenopodium bonus-henricus l'aparté a la
comunità vegetal:

'Na ólta l'ìa cunsideràda en maià de poarècc, al dé d'encö l'è 'nvéce riceràda e
isé de spès l'è ogèt de racòlte indiscriminàde. Se la fà nà compàgn de 'na
verdüra normàl, a lès o saltàda 'n padèla col botér (compàgn de le spinàse che i
è sò paréte). De sòlet se càta i böcc zùegn e le séme prim che le nàghe 'n
galèl.

La spéce Chenopodium bonus-henricus le stàda desegnàda 'ndèl tép con vàri nòm
botànich. Chèi dopràcc piö de spès i è:



https://lmo.wikipedia.org/wiki/Castanea_sativa

Castanea sativa (nòm popolàr: Castègna) l'è 'na spécie vegetàl de la famìa de le
Fagaceae. La piànta e la sò somésa le vé ciamàda castègna o marù a segonda de la
sórt. L'è 'na piànta uriginària de l'Euròpa meridiunàla e de l'Asia Minùr ma al
dé d'encö se la tróa en töt el teretóre Europèo. L'è 'na spécie rüstica che
scàmpa tancc agn, e l'è apresàda per la prudusiù de le castègne che i è bùne de
maià (tecnicamènt la part che se màia l'è 'l grà de somésa, cioè 'l giandì) e
per el legnàm che l'è de bùna qualità.

La castègna l'è 'na piànta a portamènt de àlber, condèna chiòma làrga e piötòst
srotondàda, 'na altèsa variàda, a segonda de le cundisiù, dei 10 ai 30 méter.

Le foie i è altèrne, le g'ha 'n gambì cürt e, a la bàze de chèsto, gh'è dò
stìpole oblónghe. La làmina de la fòia l'è grànda, la pöl rià 'nfìna a 20-22
ghèi de longhèsa e 10 ghèi de larghèsa. La fùrma l'è lanceolàda, la fenés a
pónta e l'è capetàda sö l'òrlo, coi dintì bèi gös dispunìcc a distànsa regolàr.
Le fòie zùine i è peluzète, ma a quan che i è bèle svelöpàde le deènta glàbre,
löstre e coriàcee.

L'è 'na piànta monòica dóca la svelöpa fiur mascc e fèmina töcc dù sö la stèsa
piànta. I fiùr mascc i è reünìcc en glömèröi pesègn tacàcc ensèma tra de lùr a
furmà dei amènti che stà sö dricc, lónch 5÷15 cm, che vé fò a la sèa de le fòie.
Ogna fiùr l'è de culùr che tìra al biànch, e 'l g'ha 'n peregóne spartìt en 6
lòbi e ìn androcèo de 6÷15 stam. I fiùr fèmina i è izolàcc o reünìcc en grüpècc
de 2 o 3. Ogna masülì l'è enciurciàt sö 'ndèn invòlucro de bràtee ciamàt cùpola.

El fröt l'è 'n achénio, ciamàt pò a lü castègna. L'è seràda sö 'ndèn invòlucro
spinùs ciamàt rés endóche se pöl troàn dét dò o trè. El rés el vé de l'evulusiù
de la cùpola. Quan che l'è madür el rés el se dèrf fò 'n quàter vàlve e 'l làsa
crödà fò le castègne. El fröt el g'ha 'n pericarpo coriàceo de culùr maròn, lis
e löster de föra, pilùs de dét. La fùrma l'è presapóch glubùza, spiatàda fò de
'na bànda, e bombàda de l'ótra. Quan che 'l rés l'è deèrt, la part del fröt che
se prezènta l'è 'n ciöfèt ciamàt torcia, che pò l'è chèl che rèsta del pestél e
dei 5÷7 stìgmi. Chèsto ciöfèt el fà de protesiù al germe. De l'ótra bànda, chèla
che rèsta scundìda dét endèl rés, gh'è come 'na piasöla piö ciàra, grìza e piàta
ciamàda ilo. La scórsa de la castègna (el pericarpo) l'è maròn a striadüre piö o
méno marcàde. Chèste caraterìstiche morfològiche le sènt càre per reconóser le
vàrie sórcc de castègne e marù.



https://lmo.wikipedia.org/wiki/Carbuidraa

I Carbuidraa (o sacarid o glücid) a hinn la class de biumulecul püssee abundanta
intra i quater class principaj. I gh'hann impurtant röl in di rop che viven,
cume el mügiaa sü e traspurtà in gir l'energia (per esempi 'me amid o glicogen)
o'l fa di cumpunent strütüraj (la celulusa di piant e la chitina in di besti). I
carbuidraa e i sò derivaa a hinn anca un röl in di prucess del sistema
imünitari, in de la fertilizaziun, in de la patogenesi e in de la coagülaziun
del sanch.

I carbuidraa a hinn cumpost urganigh semplis: a hinn aldeid o chetun cunt un bel
poo de grüp idrossiligh, de solet vün per atum de carboni che'l fa minga part
del grüp aldeidigh o chetonigh. I carbuidraa de bas a hinn i monosacarid 'mè el
glücosi, el galatosi e'l frütosi. La furmula de bas d'un monosacarid senza
mudifigaziun a l'è(C·H2O)n, induè che "n" a l'è 3 o püssee. A bun cünt, gh'è di
carbuidraa che gh'hann minga quela furmula chì, mè l'acid uronigh.

I monosacarid se poden ligà intra de lur per furmà i polisacarid (o oligosacarid
se hinn poch) che hinn di pulimer. Un frach de carbuidraa gh'hann dent vün o
püssee ünità de monosacarid cun vün o püssee grüp müdaa o destacaa via.



https://lmo.wikipedia.org/wiki/Bonvesin_de_la_Riva

Bonvesin de la Riva (Bonvesin dra Riva in milanes antich; Bonvicinus de Rippa in
latin; 1240 ca. - 1313) l'è staa el primm e scriv giò in milanes in del secol
XIII. Nassuu vers la metà del 1200 e mòrt in del 1313, Bonvesin l'è staa un fraa
di Umiliati e l'ha ciappaa el sò nòmm de la Ripa ticinesa, a Milan, in dove el
Fraa l'haa sogiornaa del 1290.

In del 1288 l'haa scrivuu in Latin 'De Magnalibus urbis Mediolani', un'opera
elogiant la città de Milan che l'è andada perduda per secoi fina a quand l'è
stada ritrovada in del 1898 in de la Biblioteca Nacional de Madrid.

La sò òpera pussee importanta, almen segonda i critich modern, l'è el "Liber de
le Tri Scriture" (1274 pressapòch), un poema in quartin in milanes, consideraa
fondamental per el studi de la lengoa leteraria cumun de la Val Padana in del
secol XIII.

In nom de Jesu Criste e de sancta Maria Quest’ovra al so honor acomenzadha sia:
Ki vol odir cuintar parol de baronia, Sì olza e sì intenda per soa cortesia.

Odir e no intende negata zovarave, E ki ben intendesse anc negata farave, Ki no
metess in ovra so k’el intenderave: O l’om no mett lo cor e l’ingegn nient vare.



https://lmo.wikipedia.org/wiki/Bergamasch

Ol Bergamàsch l'è ü dialèt che l'è parlàt a Bèrghem e in de la sò pruìnsa.
'Nsèma a 'l bressà e a 'l cremàsch, a 'l fa part di dialèt orientai de 'l
lumbàrd (oròbech). Ach se 'l se 'nsomea ai dialècc lombarcc ocidentài compagn
del milanés, ol ticinés e ol briansöl, de l'aspèt de la gramàtica, chi che i
parla sti dialècc i capéss mìa töt chel che'l dìs ü che'l parla bergamasch. A
l'è consideràt ü di dialècc pö difìcii de la lèngua lombarda, e ach ü di pö
cognossicc föra de la regiù, insema col milanés.

Ol Bergamàsch a 'l gh'a ü gran nömer de varietà. A l'è stat dovràt da l'Ermanno
Olmi cóme lèngua de la sò pelìcola del 1978, L'albero degli zoccoli.

Ol Bergamàsch a l'gh'a di orìgen antiche. Ü di prim esèmpe de Bergamasch a 'l se
tróa in del liber del Dant Alighié, che in del sircà ol volgàr italià pö bèl,
a'l gh'a scriìt isé di dialét lumbarcc:

Chèsta l'è però dóma öna testimoniansa stòrega, che la gh'à gnà ü falì de valùr
leterare o linguìstegh. Ol Dant Ligher de fati in del sò De Vulgari l'à pensàt
bé de dì pèste e córegn de töte i maderlèngue e pò di persune che i a dovràa:
per esèmpe, a stà a chèl che 'l dis ol Dant, ol Romà l'è la lèngua piö ergognusa
de töte e chèi de Róma i è di miseràbei, 'nvéce i Sardi i è gnà di òmegn, ma di
sömie e ghe n'è 'nfina a' per i Fiorentì, che a sènt ol Dant, i è isé tat
rembambìcc in de la sò stüpidità de pensà che ol fiorentì l'sées la lèngua piö
bèla.

Ol bergamàsch l' è caraterisàt da l'afèresi, d'öna furma interogatìva per ol
vèrbo (an va; an vài?), e da'l vìga ol vèrbo istèss per i tèrse persune
(singolàr e plüràl) e per la prima persuna plüràl (de probàbel deriassiù
germànica). Per desferensiài, al sa dóvra ü pronòm clìtico obligatòre intramès
ol pronòm persunàl (mia obligatòre) e 'l vèrbo, compàgn de 'l vèneto.

La negassiù (facia co 'l avèrbe mia) la va dòpo ol vèrbo, compàgn de 'l milanes
e de 'l emilian.

Ol bergamàsch 'l gh'à öna fonética sìmel a chèla di óter diàlecc d'la Lombardéa
orientàl. Al gh'à di gröp de consonàncc che i gh'è mia in de l'italià, cóme sg
[zʤ] e s-c [sʧ]. Al s' pöl tròa al prensépe di paròle (s-cèt), 'n del mès
(brös-cia), a la fì (mas-cc).

Al dé de 'ncö l'è dovràda chèla del Dücàt de Piassa Püntida (che l' organìsa ach
di còrs de dialètt). In del passàt però a n'è stàcia dovràda piö d'öna da i
dièrs aütùr.



https://lmo.wikipedia.org/wiki/Benito_Mussolini

Benito Amilcare Andrea Mussolini, mej cognossuu 'me Benito Mussolini (Dovia di
Predappio, 29 de luj del 1883 - Giulin, 28 de april del 1945) l'è staa on
giornalista, politegh e ditador italian.

Nassuu in Romagna, l'era el fioeu d'on faber socialista (Alessandro Mussolini) e
d'ona maestra de scoeula (Rosa Maltoni). Quand che l'era gioven, el s'è vesinaa
a la politega e ai ideai del socialismo pussee radical: già che l'era on
radical, l'è staa perseguitaa del Statt e 'l gh'ha 'vuu de scappà e de viv in
vari paes forest (l'Austria, la Svizzera, la Francia). L'è deventaa vun di
esponent pussee important del socialismo italian, e l'è staa direttor del
giornal Avanti!. L'era semper staa pacifista (l'era staa anca in preson per i sò
protest contra la Guerra de Libia del 1911) fina al 1914: in quell ann chì l'ha
mudaa idea de vera, e 'l s'è s'ceraa con quei che voreva che l'Italia la tovess
part a la Prima Guerra Mondial. Per 'sta reson l'è staa scasciaa via del sò
giornal e del sò partii, che inveci l'era contra la guerra. De quell moment, el
Mussolini l'ha sposaa la causa e i idei del nazionalismo (anca cont el fondà on
giornal noeuv, el Popolo d'Italia), e l'ha faa anca el soldaa volontari.

A la fin de la guerra el s'è miss insemma a quei che sostegniven l'idea d'ona
vitoria scurtada: inscì l'ha fondaa quell che 'l saria devegnuu el moviment
fascista. I fascista, cont on programma nazionalista e bell radical, hann pontaa
subet a ciappà el podè, anca cont el piccà e coppà i aversari politegh (soratutt
i sò vegg compagn socialista); dopo 'n para de agn de violenza politega in tutt
el Paes (1919-1921), in del 1922 i fascista hann organizzaa ona marscia su Roma;
el re Vitori Emanuel III, alora, l'ha ofert al Mussolini de vess lù a fà su 'n
governo noeuv. In di primm agn l'ha governaa cont i vegg partii conservador, che
pensaven de podè drovà el fascismo 'me barrera contra el socialismo e 'l
comunismo; ben prest però a l'è staa ciar che 'l Mussolini el voreva el poder
tutt per lù medemm. Dopo i elezion del 1924 e l'assassini del deputaa socialista
Giacomo Matteotti (che in del Parlament l'aveva denonziaa i vari imbroeuj faa di
fascista duranta i consultazion), in del 1925 el Mussolini l'ha faa nass ona
voeulta per tutt la soa ditadura (anca grazzia al sostegn del re). In di agn che
hinn vegnuu dopo, el Mussolini l'ha provaa a fà 'gnì pussee stabel el sò regimm
e 'l sò partii: l'ha desviluppaa on culto per la soa persona (el se feva ciamà
il Duce), l'ha provaa a quattà tucc i aspett de la vita in de l'organizzazion
del partii, l'ha faa vegnì pussee grand i podè del governo. Intrattanta, l'è
riessii a resolv el contrast tra l'Italia e la Gesa Cattolega (cont el Concordaa
del 1929) e l'ha inviaa ona serie de grandi oeuver publegh. Foeura de l'Italia,
l'ha vorsuu portà el sò Paes a ona posizion de primm pian, e l'ha cercaa de fà
ona politega compagna de quella di Grand Potenz. Per 'sta reson, l'ha invaduu
l'Etiopia (1935) e l'ha sostegnuu el colp de Statt del Francisco Franco in
Spagna (1936). Anca se al princippi l'eva sostegnuu anca di alter paes
ocidentai, cont el passà del temp i azion del Mussolini l'hann slontanaa de la
comunità internazionala: e l'è staa inscì che 'l s'è vesinaa semper pussee a la
noeuva Germania del nazista Adolf Hitler, che tra l'alter le tegniva 'me se 'l
fudess on modell. In del 1938 ormai i duu paes eren pussee leaa che mai, e per
quest anca in Italia hinn staa faa i legg razziai contra i giudee. L'ann dopo la
leanza la s'è strengiuda anmò pussee cont el Patt de Azzal.

In del 1939 la Germania l'ha invaduu la Polonia, e inscì l'ha faa s'cioppaa la
Segonda Guerra Mondial. L'Italia l'era minga pronta a combatt, e donca l'è mia
entrada subet in de la guerra; l'ann dopo però, despoeu avè veduu i gran sucess
de la Germania in Europa, el Mussolini el s'è convingiuu che la guerra la fudess
dree a terminà, e inscì l'ha portaa l'Italia in del conflitt. Per provà a vess a
l'istess nivell del sò leaa todesch, el Mussolini l'ha invaduu la Grecia e l'ha
cercaa de combatt i Ingles in Africa; però tucc i front hann vist ona motta de
sconfitt per i eserciti talian, che gh'hann avuu de ciamàggh aiutt ai leaa
todesch. In del 1943 i Leaa hinn riessii a rivà in Sicilia e hann taccaa sù
l'invasion de l'Italia: el Gran Consili del Fascismo el gh'ha tolt el poder a
Mussolini, e 'l re l'ha faa arestà. A settember l'Italia la s'è renduda ai Leaa;
intrattanta però Hitler l'ha faa liberà Mussolini (che l'eva presonee in
Abruzzo) e l'ha faa portà in del Nord del Paes, indè che l'è nassuu on noeuv
statt fascista, la Republega Social Italiana. Anca se 'l capp del statt a l'era
Mussolini, in realtà la RSI l'era domà on satellit de la Germania, e 'l Duce el
cuntava quasi pù negott. Ma la pression di Leaa l'è vegnuda semper pussee forta,
e in de la primavera del 1945 i American e i Ingles hinn staa bon de passà oltra
el Pò. El 25 de april i partigian italian s'hinn rebellaa e hann scasciaa i
todesch d'ona quai città (per esempi Milan). El Mussolini l'ha provaa a scappà
insemma a la soa morosa Claretta Petacci e i sò gerarca e andà invers a la
Valtolina. A Dongh (in sul Lagh de Comm) però, di partigian l'hann ciappaa
intant che l'era dree a scondes in d'on camios todesch vestii 'me on tognin. L'è
staa arestaa e 'l vintott de april (dopp d'avè passaa la nott a Germasen) l'è
staa fusilaa insemma a la Petacci a Giulin, ona frazion de Mezzegra. El dì dopo
el sò corp l'è staa penduu a testa in giò a piazza Lorett a Milan.

El Mussolini el s'è sposaa in del 1915 con la romagnoeula Rachele Guidi. De la
donna Rachele el gh'ha 'vuu cinch fioeu:

La tosa del Romano, Alessandra, al dì d'incoeu l'è ona senatris cont el Popol de
la Libertà. El Mussolini però el gh'ha 'vuu anca on mucc de moros e amant, e
anca on quai fioeu minga recognossuu.



https://lmo.wikipedia.org/wiki/Band%C3%A9ra_lombarda

Al di d'incoeu, la Region Lombardia la gh'ha no ona bandéra offiziala, e vegn
drovada el stema de la region disegnaa dal Bob Noorda, la Roeusa camuna bianca
cont el sfond verd. El verd el reppresenta la Pianura Padana, el bianch inveci
el sô. A bon cunt la storia lombarda l'ha vist on poo de bandér: Probabilment
quella pussee cognossuda l'è la Cros de San Giorg, doperada anca incoeu come
Bandéra del Comun de Milan.

I soldaa de la Lega Lombarda i eren riunii sota la bandéra de Milan, che l'era
in del Carrocc de Milan, e l'è entraa in di stemma di on fracch de cità de la
Lega, e anca in quell de Lissandria, fondada da la Lega.

All'inizi i Viscont doperaven la Cros rossa, ma sotta el regn del Gian Galeazz
Viscont han poduu doperà, con l'autorizzazion del imperador, anca l'aquila
imperiala, che la vegn giuntada in del stemma e in de la bandéra .

In di agn de l'Aurea Republega Ambrosiana (1447-1450), gh'è stada ona bandéra
noeuva, cont la Cros de San Giorg e on stemma de Sant Ambroeus

In del stemma lombard d'incoeu gh'è la roeusa camuna, vun di graffit de la Val
Camuna, disegnaa dal Bob Noorda, metuuda denter a on verd, che 'l representa la
Pianura Padana.



https://lmo.wikipedia.org/wiki/Astato

L'àstato l'è 'n elemènt chìmich enserìt endèla tàola periòdica dei elemèncc col
sìmbol At. El g'ha nömer atòmich 85, che völ dì che 'l nùcleo de 'n àtom de
àstato el g'ha 85 prutù. El fà part de la categurìa dei alògen.

En natüra, sö la Tèra, l'è prezènt apéna come prodót del decadimènt radioatìf de
óter elemèncc piö gréf. Töcc i izòtopi del àstato i è radioatìf e chèl che g'ha
'n perìot de smezamènt piö lónch l'è el 210At (8.1 ùre). L'àstato al stat
elementàr l'è mai stat vést perchè 'na màsa gràda asé per véser vésta co l'öcc
de l'òm la se svapurarès per vìa del riscaldamènt pruducìt de la sò
radioatività. Dòpo del francio, l'astato l'è el piö rar elemènt chìmich en
natüra. Se fà cönt che en töta la grösta de la Tèra ghe 'n sàpe mìa de piö de 28
gram.

L'astato el ciàpa el sò nòm de la paròla gréca àstatos, che völ dì "mìa stàbil"
e l'è stat sintetizàt per la prìma ólta endel 1940 da Dale Raymond Corson,
Kenneth MacKenzie e Emilio Segrè a l'Üniversità de la California de Berkeley.
Per utignìl i g'ha bombardàt el bismuto con dele partezèle alfa. En prensépe i
l'ìa batezàt "alabamio" (sìmbol Ab).



https://lmo.wikipedia.org/wiki/Arcur

Arcur l'è un cumün de la pruvincia de Munscia e Brianza. El cünta 17 874 abitant
(dàto del Dic 2015 ).

L'è tacaa ai cumün de Biasson, Cuncurezz, Munscia, La Santa, Vimercaa,
Camparada, Lesmu.

I ducüment püssee antigh a hin del IX secul e a hin dunaziun a ges de part di
abitant de Vico Arcole o Loco Arculi. In de l'Età de mezz la se tröva in la Piev
de Vimercaa: el gh'ha düü munastee, quel de San Martin e la Cà di Ümiliaa a Sant
Apulinar. In del libar de Gufred de Büssur (el Notitiae Sanctorum Mediolani) l'è
citada la gesa de Sant Üstorgg, che l'è diventada parochia ai temp de San Carlu
Burumee. A partì del XVII secul se scumincia a fà sü un poo de vil de delizia,
cumpagn de la Vila Burumee, la Cazzöla e la San Martin; la gesa del dì d'incö
l'è del 1716. El cumün l'è cressüü in di ültim secul prima grazie cun la
custrüziun de la feruvia e pö dopu cunt indüstri 'me la Falck, la Gilera e la
Peg Perego.

Fina al luj de 2012 a Arcor a gh'era on cartell stradal bilengov italian/lombard
a l'entrada del comun.

L'andament del nümer de abitant del cumün de Arcur l'è mustraa in de la tabela
chi desuta: Abitàncc censìcc



https://lmo.wikipedia.org/wiki/Ambra_(raza)

L’ambra l’è la raza fòsile che la é fò da i piante, sura de töt pighér, àes, pì,
ma ach serès, ecc e che col tèp, a belazì a belazì, l'è dientada düra.

L’è dovrada per fà di oregì, di anèi e di óter zoèi, ma ach pipe, mànech de
bastù, ecc e la se la tróa ‘n di paìs del Bàltech e 'n Germania, ma ach ‘n
Romania, ‘n Sicilia, ‘n Birmania e ‘n de la Repüblega Düminicana.

L’Ambra l’è sèmper istacia cunsiderada presiùza fina da la preistoria e se n’è
sèmper facc ü gran tràfech, tat che zamò i antìch gréci i l’ la dovràa e i l’la
congnusìa isé bé de ila ciamada elktron (Ελήκτρων), dezà che a sfregala la se
carga e la diènta elètrega.

Ol tràfech de ambra l’éra dientàt isé ‘mportànt de fà nas öna Via de l’Ambra che
la traersàa fò i paìs del Bàltech e la Rusia e l’éra lónga piö de 400
chilòmeter.

L’ambra piö cognusida l’è l’Ambra del Bàltech che l’è la piö ciara e l’ sò nòm
precìs l’è sucinite, dezà che la gh’à dét tat acido sucìnich.

I giacimèncc del Mar Bàltech i è i piö grancc al mónt e i è cognusìcc fin da la
preistoria.

Ün óter tipo de ambra l’è chèla düminicana che la se la tróa ‘n de la Repüblega
Düminicana e l’è ciamada retinite.



https://lmo.wikipedia.org/wiki/Amalfi

Amalfi l'è 'n cümü italià, de la regiù de la Campania, en Pruvìncia de Salerno.
El g'ha presapóch 5.421 abitàncc, 'na superfìce de 6 km² e 'na densità de 904
ab./km². El cunfìna coi cümü de Agerola (NA), Atrani, Conca dei Marini, Furore,
Scala.

La stória de Amalfi l'è ligàda suratöt al perìodo che l'è stàda giöna de le
Repübliche Marinàre, 'nsèma a Genova, Pisa e Venésia, e trà chèste par che l'ìes
giöna de le piö antìche, Amalfi, la gh'ìa svelöpàt en sistéma de scàmbe
comerciài co Bizànsio e co l'Egìto de dimensiù 'mportànte. I mercàncc de Amalfi
i gh'ìa 'n pó portàt vià ai árabi el monopóle del comèrcio söl Mar Mediteràneo,
co la fondasiù endèl sècol X de la bàze mercantìl de l'Itàlia meridiunala en
Médio Oriènt. Entrà le testemognànse piö 'mportànte de la grandèsa de Amalfi
rèsta le "Tàole Amalfitàne", en còdes che 'l tiràa 'nsèma le nòrme del derét
marìtim che gh'è restàt en vigùr per töt el médio évo. Amalfi, che la g'ha tocàt
la sò potènsa màsima endèl an 1137 l'è pò stàda sachegiàda dei pizà, culpìda de
gran inondasiù e anitìda al Regn Normànno. Dòpo de la cunquìsta dei Normanni,
Amalfi la g'ha ambiàt 'na decadènsa ràpida, 'nfìna a éser sustitüìda de Napoli
endèl ruòlo de potènsa mercantìl.



https://lmo.wikipedia.org/wiki/31_12

Ol dé 31 de dezèmber l'è 'l 365 ( 366 si l'an al è biseest ) dé de l'an del
calendare gregorià; manca 1 dé a finí l'an.

Ul dí 31 de dezèmber al è ul dí da pòost 365 ( 366 si l'an al è biseest ) dal an
dal calendari gregurian; i manca 1 dí a finí l'an.

1148 - Tortosa (ol Baix Ebre): Ramon Berenguer IV al cölmina la conchesta de la
sità al calif almoràvit al-Muzaffar.

1229 - Palma: Jaume I entra vensedur a la sità daspus de conchistá Mallorca al
sultà almohade Abu-l-Ala Idris al Mamun.

1979 - Barcelona: Ol Diari Oficial de la Generalitat (Diare Ofissial de la
Generalitat) al pöblega la Les Orgànica 4/1979, de 18 12, del statüt d'Autonoméa
de Catalunya.

1999 - Panamà: ol canal al passa a mà panamenche, d'acord con i Tratacc che
Jimmy Carter e Omar Torrijos i ía signat e che ol Senat Stadünindench al ía
ratificat ol 18 04 de 1978.

2004 - Kíev (Ucraina): al dimissiuna ol pröm miníster pro Röss d'Ucraina, Viktor
Janukóvich, daspus che la repetissiú di elessiú ol dé 26 l'éa dat la vitòria a
Víktor Jushenko.

Darér dé de l'an: in acorde a Joan Amades al è ol dé plö pervers daspus del de
Sant Gjoan, in che ol Dimoni s'al manifesta in tüte i forme.



https://lmo.wikipedia.org/wiki/29_11

Ol dé 29 de noèmber l'è 'l 333 ( 334 si l'an al è biseest ) dé de l'an del
calendare gregorià; manca 33 dé a finí l'an.

Ul dí 29 de noèmber al è ul dí da pòost 333 ( 334 si l'an al è biseest ) dal an
dal calendari gregurian; i manca 33 dí a finí l'an.

1291 - Monteagudo (Sòria, Spagna): ol rei Jaume II al signa la pas con Sanç IV
de Casteja (concòrdia de Monteagudo).

2004 - monastér de Montserrat (Monistrol de Montserrat, ol Bages): ol fond
docömental de la biblioteca del monastér al de·enta assessíbel de l'Internet.

1947 - sé di Nassiú Ünide (Nöa York): l'Assemblea Zeneral la vota a faur de la
partissiú de Palestina intra àrab e zödé.

1977 - sé di Nassiú Ünide (Nöa York): i Nassiú Unide i sermiss chèsta data come
Dé internassiunal de solidarità con Palestina.

1848 - Lancaster (Anglatèra): John A. Flemingh, físegh e inzegnér elètrich
Angles.

1946 - San Antonio de los Baños (l'Havana, Cuba): Silvio Rodríguez, cantant
cubà.

2001 - Los Angeles (Califòrnia, SÜA): George Harrison, mösegh Angles, component
de The Beatles.



https://lmo.wikipedia.org/wiki/29_04

Ol dé 29 de bril l'è 'l 119 ( 120 si l'an al è biseest ) dé de l'an del
calendare gregorià; manca 247 dé a finí l'an.

Ul dí 29 de bril al è ul dí da pòost 119 ( 120 si l'an al è biseest ) dal an dal
calendari gregurian; i manca 247 dí a finí l'an.

1153 - Siurana (ol Priorat): Ramon Berenguer IV al completa la conchesta del
valiat, ol darér redòt moro al Principat.

1708 - Puigcerdà (la Cerdanya): i tröpe borbòniche i ocüpa la éla (guèra de
Sücessiú).

1945 - Holocaust: ol camp de concentrassiú de Dachau al è liberat per i tröpe
Nord-americane.

1970 - Guèra del Vietnam: I Stacc Ünicc e Vietnam del Süd i invaad Cambodja per
finí col Viet Congh.

2004 - Nöa York (SÜA): ol Consej de Seguressa di Nassiú Ünide al apröa d'estend
ol mandat de la missiú de la MINURSO al Sàhara Ossidental con la intensiú de
forsá l'apröassiú del plà Baker.

2004 - Faluja (l'Iraq): i Stacc Ünicc i pata con la resistensa sunnita la fí del
ases de la sità, che al a causat la mort de 7 o 8 sentenér d'Irachià; al era
comensat ol 05 04 e i tröpe eStadünindenche se i en retirarà l'indomà.

2005 - Líban: con la retirada di tröpe síriese sa la finiss l'ocüpassiú de chèst
paes dürada 29 agn.

2006 - La Havana (Cuba): Evo Morales, president de Bolívia al sotascriif
l'adesiú del paes al tratat internassiunal cognossit come Alternativa
Bolivariana de les Amèriques (ALBA).

1863 - San Francisco (Califòrnia, SÜA): Wiliam Randolph Hearst, editur
Nord-americà.

1893 - Walkerton (Indiana, SÜA): Harold Clayton Urey, chémegh Nord-americà e
Premi Nobel de Chémega.

1899 - Washington D.CH. (Distrecc de Colúmbia, SÜA); Duke Elington, mösegh de
jazz.

1907 - Viena (Àustria): Fred Zinnemann, produtor e diretur de sínema
Austro-Americà.

1980 - Los Angeles (Califòrnia, SÜA): Alfred Hitchcock, diretur de sínema
Angles.



https://lmo.wikipedia.org/wiki/28_09

Ol dé 28 de setèmber l'è 'l 271 ( 272 si l'an al è biseest ) dé de l'an del
calendare gregorià; manca 95 dé a finí l'an.

Ul dí 28 de setèmber al è ul dí da pòost 271 ( 272 si l'an al è biseest ) dal an
dal calendari gregurian; i manca 95 dí a finí l'an.

2003 - Salses (ol Rosselló): sensa la presensa d'ergü representant del stat
Franses, ol cunsejée in cap de la Generalitat, Artur Mas e i autorità
mönissipale de la éla gh'i inaügüra la Porta dels Països Catalans.

2004 - el Prat de Llobregat (ol Baix Llobregat): se ghe la inaügüra la tersa
pesta del aeroport.

1542 - Califòrnia: al ghe ría ol pröm Öropé, l'esploradur Portughes João
Rodrigue Cabrilho.

1864 - Londra (Anglatèra): se ghe la funda l'Associassiú Internassiunal di
Trabascadur.

1867 - Toronto (Ontàrio, ol Canadà): chèsta sità al de·enta la capitala del
paes.

1868 - Còrdova (Andalusia, Spagna): i tröpe revolüssionàrie comandade per ol
zeneral Serrano i trà zò chèle fidele a Isabela II, comandade per ol zeneral
Novaliches, a la bataja del Pont d'Alcolea.

1992 - Katmandú (ol Nepal): se gh'al fracassa ün Airbus-300 pakistanes i en mör
assé come 167 viasadur e equipas.

2000 - Palestina: ghe la scumensa la Segonda intifada daspus che Ariel Sharon al
visite la Splanada di Moschete de Zerösalèm.

1819 - Figueres (l'Alt Empordà): Narcís Monturiol, inventur e polítegh Català
(m. 1885).

2003 - Nöa York (SÜA): Elia Kazanjoglou, cognossit come Elia Kazan, diretur de
Teàter e de sínema Stadünindench d'orísen Grego-Armena (n. 1909).



https://lmo.wikipedia.org/wiki/25_03

Ol dé 25 de mars l'è 'l 84 ( 85 si l'an al è biseest ) dé de l'an del calendare
gregorià; manca 282 dé a finí l'an.

Ul dí 25 de mars al è ul dí da pòost 84 ( 85 si l'an al è biseest ) dal an dal
calendari gregurian; i manca 282 dí a finí l'an.

1244 - Tratat d'Almizra, per ol che Aragó e Casteja i i signa la pas e la
conchesta de Múrcia la speta a Casteja.

1892 - Manresa (ol Bagès): se ghe i scumensa a debatí i Base de Manresa, orísen
insipienta de la dotrina catalanesta.

1806 - Ocomere (Venessöela): Francisco Miranda al pröa desbarcá con tri vassej,
però i forse reale al reböta indré e al gh'a de retirá-ss a l'Ísola de la
Trinità.

1814 - San Mateo (Aragua, Venessöela): i patriot de Simón Bolívar i trà zò i
realis·c a la bataja de San Mateo.

1824 - Rio de Janeiro (ol Brasil): l'imperadur Pere I del Brasil al züra öna
Costitüssiú liberala presentada per ol Consel de stat.

1917 - Rössia - ol goèrn reformesta de Kerenskij al aboless la pena de mort, che
se restablirà in l'ÜRSS daspus del descadenament de la Guèra Civila.

1923 - Santiago (Sile): se ghe scomensa la V Conferensa Internassiunala in che
se signal Tratat de Gondra, per resolví i conflicc intra i diferenc stacc
Americà.

1955 - l'Índia: ol parlament declara ilegale i discriminassiú de che i è vítime
i pària.

1968 - Fransa: ghe scumensa la reölta di stüdenc che se cognossarà come ol "Mas
Franses".

1987 - la Sità del Vaticà: Gjuà Paol II al pöblega "Redemptoris Mater", la sò
sèsta ensíclega, che versa sura la Màder de Déu.

1994 - Somàlia: i darér soldacc Stadünindench destacacc al paes i al bandona,
l'indomà de la firma d'ü tratat de pas intra líder guerijér.

1996 - la Üniú Öropea: ol Comitat Veterinari al proibiss i esportassiú de vaca
Britànega, assí come i prodot che i en deriva, a causa de la malaté di "vaca
passa" (ensefalopatéa sponsiforma boina).

1947 - Pinner, (Middlessex, Anglatèra): Reginald Kenneth Dwight, cognossit come
Elton John, cantant e compositur Angles.

1914 Frederic Mistral (Malhana, 08 09 dal 1830 - 25 03 dal 1914), scrituur e
lessicògraf pruvençaal, laureaa dal premi Nobel da la literadüra.



https://lmo.wikipedia.org/wiki/21_04

Ol dé 21 de bril l'è 'l 111 ( 112 si l'an al è biseest ) dé de l'an del
calendare gregorià; manca 255 dé a finí l'an.

Ul dí 21 de bril al è ul dí da pòost 111 ( 112 si l'an al è biseest ) dal an dal
calendari gregurian; i manca 255 dí a finí l'an.

1486 - Guadalupe (Extremadura): Ferran II al promülga la sentensa arbitrala che
la posa fí a i guère remense

1990 - Catalunya: con proteste d'ün ampi setur de la sitadinansa, Felip de Borbú
al visita Girona -indóe al tö possessiú del títol de prínsep de Girona-, ol
monastér de Montserrat e Barcelona.

1960 - ol Brasil: Brasília al de·enta ofissialament la capitala del paes e Rio
de Janeiro al sessa de 'l èss.

1824 - Barcelona: Anselm Clavé, mösegh e polítegh Català, fondadur di Cors de
Clavé.

1915 - Chihuahua (stat de Chihuahua, Mèssich): Antonio Rudolfo Quinn Oaxaca,
cognossit come Anthony Quinn, atur Stadünindench d'orísen Messicana (m. 2001).

1926 - Londra (Anglatèra, Regn Ünit): Elizabeth Alexandra Mary Windsor,
cognossida come Elisabet II reina de la Granda Bretagna.

1910 - Redding (Connecticut, SÜA: Samuel Langhorne Clemens, cognossit come Mark
Twain, scritur Stadünindench (n. 1835).

1918 - apröf Cappy (Somme, la Picardia, Fransa): Manfred Albrecht Freiherr von
Richthofen, cognossit come ol Barú Ross, aviador Todèsch, considerat ol mejur
pilot de la Pröma Guèra Mondiala, abatit col Fokker che al pilota·a (n. 1892).



https://lmo.wikipedia.org/wiki/15_04

Ol dé 15 de bril l'è 'l 105 ( 106 si l'an al è biseest ) dé de l'an del
calendare gregorià; manca 261 dé a finí l'an.

Ul dí 15 de bril al è ul dí da pòost 105 ( 106 si l'an al è biseest ) dal an dal
calendari gregurian; i manca 261 dí a finí l'an.

1912 - Ol Titànich s'afonda a i 2:20 de la matinada, daspus de s·cjocá con ün
iceberg.

1989 - Repüblega Popülar de la Sina: sa la scomensa la reölta de la Plassa
Tienanmen daspus de la mort de Hu Yaobangh.

1469 - Rai Bhoeki Talwandi, al dé de incö Nankana Sahib (in del Panjab): guru
Nanak Dev, ol fundatùr de la religiù Sikh.

1874 - Schickenhof (Baviera, atüaal Zermania): Johanne Stark, físegh Todèsch e
Premi Nobel de Físega

1960 - Segòvia (Spagna): Pedro Delgado, siclesta, adagnadur del Tour de Fransa e
la Vuelta a España.

1969 - Lausanne (Svízzera): Vitòria Eugènia de Battenberg, reina consorta de
spagna

1980 - Paris (Fransa): Jean-Paul Sartre scritur e filòsof Franses, Premi Nobel
de Literadüra (refüsat)



https://lmo.wikipedia.org/wiki/15_02

Ol dé 15 de febrér l'è 'l 46 dé de l'an del calendare gregorià; manca 320 (321
si l'an al è biseest) dé a finí l'an.

Ul dí 15 de febrér al è ul dí da pòost 46 dal an dal calendari gregurian; i
manca 320 (321 si l'an al è biseest) dí a finí l'an.

2011 - ure 22.23 - Al Festival de Sanrému per la prima vòlta in sessant'àn el
cànta 'me cuncurént un artìsta che 'l cànta in Lumbàrt, el Davide Van de Sfroos
cun la cansùn Yanez che l'è stacia tra i 12 cansù che i à pasàt la selesiù de la
prima sira.

2003 - Barcelona: apröf 350.000 persone (in acorde a Cuntrastant; fe plö in
acorde a otre font) i va föra a la ía per protestá contra la previsíbila invasiú
del Iraq per i Stacc Ünicc: a l'è la manifestassiú plö möltitüdinària (dapsus
chela de Roma) contra la iminenta Guèra d'Iraq.

1898 - badia de l'Havana (Cuba): sa la passa öna esplosiú al crusadur
Stadünindench Maine che la sarà ol pretest per che i Stacc Ünicc i declare la
guèra a Spagna (Guèra de Cuba).

2003: in fiss sità in gir per ol mont s'i fa di manifestassiú möltitüdinàrie
contra la iminenta invasiú de l'Iraq per i Stacc Ünicc: a l'è la pröma ölta a la
Stòria che se fa öna mobilisassiú sitadena de tata portada (Guèra d'Iraq).

1564 - Pisa (la Toscana, Itàlia: Galileo Galilei, in Lombart nomenat Galilée,
físegh e astrònom italià (m. 1642).

1811 - San Juan (l'Arzentina: Domingo Faustino Sarmiento, pedagogh, scritur e
polítegh Arzentí, president del paes (m. 1888).

1845 - Clinton (stat de Nöa York, SÜA): Elihu Root, polítegh Stadünindench,
premi Nobel de la Pas ol 1912 (m. 1937).

1861 - Fleurier (cantú de Neuchâtel, Svízzera): Charle Edouard GuilaumI, físegh
Svízzer, premi Nobel de Físega ol 1920 (m. 1938).

1873 - Augsburg (Baviera, Zermania): Hans von Euler-Chelpin, chémegh Suech,
d'orísen todèsca, premi Nobel de Chémega ol 1929 (m. 1964).

1964 - Madison (Wisconsin, SÜA): Chris Farley, atur de sínema Stadünindench (m.
1997).

2005 - Barcelona: Josep Laporte, medi e polítegh Català, president de l'
Institut d'Estudis Català e ex-cunsejée de la Generalitat (n. 1922).

2005 - Suresnes (l'Ísola de Fransa, Fransa): Pierre Bachelet, cantant Franses
(n. 1944).



https://lmo.wikipedia.org/wiki/14_12

Ol dé 14 de dezèmber l'è 'l 348 ( 349 si l'an al è biseest ) dé de l'an del
calendare gregorià; manca 18 dé a finí l'an.

Ul dí 14 de dezèmber al è ul dí da pòost 348 ( 349 si l'an al è biseest ) dal an
dal calendari gregurian; i manca 18 dí a finí l'an.

2003 - Barcelona, Palau del Tinel. PSC, ERC e ICV-EUiA i signa l'Acord per ü
Goèrn Catalanesta e da mansina (polítega) a la Generalitat de Catalunya i forma
ol nomenat Tripartit.

1911 - L'espedissiú liderada per ol noruench Roald Amundsen a l'è la pröma a
calpestá ol Pol Süd.

1950 - Se la crea l'ACNUR per öna resolussiú de l'Assemblea Zeneral di Nassiú
Ünide

1995 - Paris, (Fransa): se ghe signa l'Acord de Dayton col che sa la finiss la
guèra de Jugoslàvia

2003 - Bagdad (l'Iraq): i Nord-americà i anönsa la catüra ol dé pröma de Saddam
Hussein a Al-Dawr (a 15 km de Tikrit), malgrat probabelment i al tegnia detegnüü
d'almanch des dé.

2004 - Millau, (Fransa): sa l'inaügüra ol Viadot de Millau, ol pont plö lungh
del mont.

1503 - Saint-Rémy-de-Provence, (Fransa): Nostradamus, astròlegh e matemàtegh.
(m. 1566)



https://lmo.wikipedia.org/wiki/12_04

Ol dé 12 de bril l'è 'l 102 ( 103 si l'an al è biseest ) dé de l'an del
calendare gregorià; manca 264 dé a finí l'an.

Ul dí 12 de bril al è ul dí da pòost 102 ( 103 si l'an al è biseest ) dal an dal
calendari gregurian; i manca 264 dí a finí l'an.

1931 - Paes Català: i forse repüblegane e da mansina i vens i elessiú
mönissipale a i prinsipale capitale.: in del zir de du dé se la instaurarà la
Repüblega.

1928 - Milà: ol rei Vitor Emanöél III al sufriss ün atentat, da che al vegn fò
ísole, dürat la inaugürassiú de la fera.

1961 - La Üniú Soviétega: Yuri Gagarin, a bord de la naaf Vostok I, al de·ental
pröm òm ch'al va fö al spasse esteriur de la Tera.

1962 - Madrid (Spagna): i Corte Spagnöle i apröa la nassionalisassiú del Banch
de spagna.

1981 - i Stacc Ünicc: ol transbordadur spassial "Columbus", guidat per du òm, al
finiss con ésit ol sò pröm gul spassial.

1985 - Madrid (Spagna): ün atentat atribuït a la "Jihad Islàmega" al provoca 18
mort e 82 fericc in del restaurant Ol Descanso.

1994 - Ol Cair (Esit): Israel e l'OLP ghe i conclüt l'acorde sura la polisséa
palestina, che se despiegarà a Gaza e Gericú e cöntarà 9.000 efetif.

2003 - Cuba: ol résim castresta al esecüta tre di persone che ol 2 04 i ía
seguestrat öna embarcassiú de viasadur a la badia de l'Havana, con la intensiú
de fösí del paes.

1945 - Warm Springs (Georgia, SÜA): Franklin Delano Roosevelt, intat che al
esersía ol quart mandat come president di Stacc Ünicc.

1981 - Las Vegas (Nevada, SÜA): Joe Louis, boxadur Stadünindench, campiú del
mont.

2004 - Espartinas (Sevilla, Andalusia, Spagna): Juan Valderrama Blanca,
cognossit come Juanito Valderrama, cantadur andalús.



https://lmo.wikipedia.org/wiki/11_03

Ol dé 11 de mars l'è 'l 70 ( 71 si l'an al è biseest ) dé de l'an del calendare
gregorià; manca 296 dé a finí l'an.

Ul dí 11 de mars al è ul dí da pòost 70 ( 71 si l'an al è biseest ) dal an dal
calendari gregurian; i manca 296 dí a finí l'an.

2004 - Madrid (Spagna): ün atentat teroresta d'Al-Qaida, con öna séria de bombe
lögade in diferent tregn ch'i s'acosta·a a la stassiú d'Atocha, al fa 192 mort e
1.400 fericc.

2011 - Giapù: ü di piö fórcc teremòcc de la stòria 'l colpés ol Giapù e de lé a
póch i còste söl Pacìfech i è 'nvestìde da ü maremòt o tsunami con di unde ólte
10 méter e piö che i se spùncia per chilòmeter e chilòmeter 'n de la tèra férma
e i böta töt a l'aria tat de portà vià cà e palàs, àuto e bàrche e 'nfina öna
quach tréni che se sà piö 'ndoe che i è finìcc. Per ol teremòt la é zó pò öna
diga e gh'è di problémi in di centrài nüclear.

1092 - Gerb (la Noguera): Ermengol IV chèl de Gerb, cunt d'Urgell, cunchistadur
de la conca de Sió e del Pla d'Urgell.

1955 - Londra, Granda Bretagna: Alexander Fleming, descovridur de la penicilina
e Premi Nobel de Medesina l'an 1944.

1955 - Chicago, SÜA: Oscar Ferdinand Mayer, fundador de la multinassiunala Oscar
Mayer Meats, Inch..



https://lmo.wikipedia.org/wiki/10_02

Ol dé 10 de febrér l'è 'l 41 dé de l'an del calendare gregorià; manca 325 (326
si l'an al è biseest) dé a finí l'an.

Ul dí 10 de febrér al è ul dí da pòost 41 dal an dal calendari gregurian; i
manca 325 (326 si l'an al è biseest) dí a finí l'an.

1939 - Catalunya: l'esèrsit franchesta al ría a la frontera Fransesa: la
Catalunya del süd a l'è zamò töta ocüpada.

1873 - Spagna: Amadée de Savoja al àbdica de la Corona, l'indomà se proclamarà
la Pröma Repüblega Spagnöla.

1910 - Spagna: José Canalejas al ocüpa per la pröma ölta la pressidensa del
Consej di Miníster.

1942 - i Stacc Ünicc: RCA Records la conferiss al Glenn Miler ol pröm disch d'or
de la stòria per “Chattanooga Choo Choo”.

1958 - Sidi Ifni (ol Maroch): l'esèrsit Spagnöl al ghe comensa öna ofensía per
mandá fò i rebel.

2005 - l'Aràbia Saudita: se ghe cumensa a selebrá di elessiú münissipale sensa
che gh'i pöde partissipá i donI e sensa ergöna garanséa democràtega.

2005 - Manhattà (Nöa York): Jordi Casals e Ariet, biòlegh Català, descovridur
del vírus Lassa (n. 1911).

1918: Ernesto Teodoro Moneta, passifesta Italià Premi Nobel de la Pas ol 1907
(n. 1833).



https://lmo.wikipedia.org/wiki/07_06

Ol dé 7 de zögn l'è 'l 158 ( 159 si l'an al è biseest ) dé de l'an del calendare
gregorià; manca 208 dé a finí l'an.

Ul dí 7 de zögn al è ul dí da pòost 158 ( 159 si l'an al è biseest ) dal an dal
calendari gregurian; i manca 208 dí a finí l'an.

1640 - Barcelona: s'al passa ol nomenat "Corpus de Sang", reölta di ranzadur
contra i terços Castejà (guèra di Ranzadur).

1926 - Barcelona: ü tram de la línia 30 al investiss l'architèt Antoni Gaudí a
la Gran Via, cantonada Bailèn; i feride gh'i provocarà la mort in del zir de 3
dé.

1494 - Ol regn de Casteja al firma col Portugal ol Tratat de Tordesillas, per ol
che i se dividiss ol mont.

1862 - Philipp Eduard Anton von Lenard, físegh Todèsch, premi Nobel de Físega ol
1905.

1954 - Wilmslow (Cheshire, Anglatèra): Alan Turingh, matemàtegh e filòsof
Angles, pàder de la informàtega (per süisside con elé).

2006 - Hibib - Iraq: Abu Muzab al Zarqaui, cap d'Al-Qaeda a l'Iraq (in ü raid
aere di tröpe di SÜA)



https://lmo.wikipedia.org/wiki/Vughera

Vughera (Voghera in Italian; Iria in Latín) l'è un cumün ad 39 421 abitant (dàto
del Dic 2015 ) in pruincia ad Pavia. L'è al centar principal dl'Oltrepò Paves.
La nassa ins i spond dla Stafura, che la riva zü da una valada di Apenen.
Vughera l'è pusiziunaa tra dü lini feruviari principal: la Milan-Genua e la
Türín-Piasensa.

Al cumü de Vughera al cunfìna coi comün de Casé, Sëvsèina, Cudvila, Curäna,
Lungavila, Mumbèl, Pancaräna, Al Pissà, Pontecurone (AL), Al Turbi, La Riva,
Silvän.

I monüment impurtant i henn al Dom ad Vughera (17esim secul) dedicaa a San
Lurenz; la cesa ad San Giüsep, ch'la gh'à una bona faciada baroca; la ciesa dal
Carmin, che la rapresenta un pasagg tra al rinasiment e al baroch; Piaza dal
Dom, con la cà d' Nava e al palazz Gounela, indè ch'a gh'è al municipi; al
castee di Viscont, fat sü tra al 1335 el 1372. Gh'è incasì un picul müseo
muderen indè ch'a gh'è la "A 112" del General Dala Chiesa, e un s'ciop che i
disan ch'lè cul ch'j'hann druaa da cupà el Mussolini.

Un grüp de citadin vugheres l'ha lanciaa l'idea de candidà la cità per i
Ulimpiad del 2020[[1]]



https://lmo.wikipedia.org/wiki/Volga

El Volga (en lèngua rusa: Волга; en lèngua tàtara: Идел/İdel; en lèngua kazàka:
Еділ/Edil; en lèngua mokša: Rava) l'è 'l fiöm piö lónch e con piö tàta portàda
de töta l'Euròpa. Coi sò aflüèncc, el càta sö le àive de piö de 'na tèrsa part
de la Rùsia europèa.

El Volga el nas sö le culìne del Valdài a 228 méter de altèsa söl leèl del mar,
arènt a 'na località ciamàda Volgo Verchov'e, endèla part ocidentàl del oblast'
de Tver', a presapóch 300 km a nordòvest de Mósca e 320 km a sudèst de San
Pietrobùrgo e 'l va a finì de sbötàs endèl mar Caspio dòpo de 'n percórs lónch
3.700 km.

El sò cadì idrogràfich , condèna superfìce de 1.350.000 km², l'è chèl dei 18
entrà i piö gràncc del mónt e 'l reönés en gran mozàich de pòpoi. Endèla àl del
Volga, a pàrter de la segónda guèra mondiàl s'è concentràt 'na bùna part de le
atività 'ndüstriài de la Rusia. El g'ha 'na part importànte endèl imaginàre rùso
e 'l g'ha ispiràt devèrsi romàns e cansù rùse.

Endèl sò percórs el Volga el tóca dùdes de le entità federài de la Federasiù
Rusa, che a nàga dré al sò córs i è:



https://lmo.wikipedia.org/wiki/Ver%C3%B9na

Verùna (Verona 'n italià e 'n latì; Vérone 'n francés; Verone 'n furlà; Bern,
Dietrichsbern o Welschbern en todèsch; Bearn en cìmbro) l'è 'n cümü italià, de
la regiù del Vèneto, en Pruvìncia de Verùna. El g'ha presapóch 256.110 abitàncc
e 'l g'ha 'na superfìce de 206,63 km², per 'na densità de 1182 ab./km². El
cunfìna coi cümü de Bussolengo, Buttapietra, Castel d'Azzano, Grezzana, Mezzane
di Sotto, Negrar, Pescantina, Roverè Veronese, San Giovanni Lupatoto, San
Martino Buon Albergo, San Mauro di Saline, San Pietro in Cariano, Sommacampagna,
Sona, Tregnago, Villafranca de Verùna.

L'è strersàda del fiöm Adige e la rèsta a 'an trentìna de chilòmetri del Lach de
Garda.

La cità de 'Verùna, somèa che la sàpe stàda fondàda dei Galli Cenòmani söndèn
sit del neolìtich so le rìe del Adige. Dòpo l'è deentàda 'na colònia romàna
(endèl an 49 prìma del Signùr ai verunés ghe vé dat la citadinànsa romàna), col
nòm de Augusta. Piö tàrde amò, l'è stàda sóta i Ostrogòti, sóta l'impéro
bizantì, e dòpo la conquìsta dei Longobàrdi l'è deentàda la séde de 'n dücàt
importànte.

Sèmper a Verùna, 'ndèl an 774, Carlo Magno el g'ha mitìt fì a l'öltema
rezistènsa dei Longobàrdi, minàda del Adelchi, fiöl del re Desiderio. Adelchi 'l
sercarà de rifügiàs a Verùna ma a la fì ghe tocarà scapaà con cèsto feneserà 'l
Régno dei Longobàrdi.

A Verùna gh'è stat ambientàt giöna de le piö famùze tragédie teatrài de William
Shakespeare, el Romèo e Giulièta. En cèntro a la cità gh'è amò la cà 'ndóche,
segónt la stória, stàa la Giulièta.



https://lmo.wikipedia.org/wiki/V%C3%A9der

El veder l'è un material solid amorf, che de solit l'è el prudot d'una
sulidificaziun svelta d'un material viscus. La conseguenza d'una svelta
sulidificaziun l'è che la se furma minga una strütüra cristalina regulara. Se
l'è pür, el veder l'è trasparent, dür assee, e'l gh'ha anca una granda inerzia
chimica e biulogica, e la sua süperfiss l'è propi liscia. El sò difet a l'è
che'l se rump in tòch tajent, anca se cunt un tratament termich o cun la giunta
de alter element la se pö sistemà questa magagna. El veder di finester a l'è'l
veder de silici, che l'è dupraa anca 'me cuntenidur, material de fà i
decuraziun, etc. L'è faa de diossid de silici (SiO2), ciamada anca siliss, e de
la sua furma policristalina, la sabia. La siliss püra la gh'ha un punt de füsiun
de quasi 2000 °C ma de spess per sbassal se giunten alter sustanz 'me la soda
(carbunaa de sodi Na2CO3) o la putassa (carbunaa de putass) che riessissen a
tirà giò la temperadüra anca de 1000 °C. El prublema de la soda l'è che la fà
dislenguà el veder in del aqua: dunca se met dent anca de la calcina (ossid de
Càls, CaO).



https://lmo.wikipedia.org/wiki/Ucean_Atlantigh

L'Ucean Atlantich a l'è vün di cinch ucean de la Tera. Al se tröa intra
l'America a ovest e l'Europa e l'Africa a est.

L'ucean l'ocüpa una cunca slargada, a furma de "S", estendüda de Nord a Süd e
dividüda in Atlantich del Nord e de Süd di corent equaturiaj a una latitüdin de
8° nord, pressapoch. L'Ucean Atlantic a l'è ligaa a l'Ucean Pacifich per mez de
l'Ucean Artich a nord e el Pass de Drake a süd. La gh'è anca una cunessiun
artificiala intra l'Atlantich e'l Pacifich a travers el Canal de Panama. A est,
la linea che la spartiss l'Atlantich e l'Ucean Indian a l'è el meridian 20° est
. L'Atlantich a l'è spartii de l'Ucean Artich d'una linea che la va de la
Gruenlandia al süd di isul Spitsbergen a nord de la Nurvegia.

L'Ucean Atlantich al quata pressapoch el 20% de la süperfiss de la tera. Cunt i
sò mar vesin al quata un'area de 106.450.000 km²; dumà lü, un'area de 82.362.000
km². L'area de tera che 'l bagna a l'è quater völt quela del Pacifich o de
l'Indian. El vulüm d'aqua de l'Atlantich e di sò mar vesin a l'è de 354.700.000
km3 e dumà la sua a l'è de 323.600.000 km3.

La prufundità media de l'Atlantich, cunt i sò mar vesin, a l'è de 3332 m;
indeperlü a l'è de 3.926 m. La prufundità püssee granda, 8605 m, a l'è la fossa
de Puerto Rico. L'ampieza de l'Atlantich la va de 2848 km intra el Brasil e
Liberia a 4830 km intra i Stat Ünii e el nord de l'Africa.

L'Ucean Atlantich al gh'ha di cost iregular cunt un frach de baj, gulf e mar,
cume el Mar di Caraib, el Gulf del Messich, el Gulf de San Lurenz, la Baja de
Hudson, la Baja de Baffin, el Mar Mediterani, el Mar Negher, el Mar del Nord, el
Mar Baltich, el Mar de Barents, el Mar de Nurvegia-Gruenlandia, e'l Mar de
Weddell. Un'altra sua carateristiga a l'è che'l gh'ha una nümer relativament
piscinin de isul. i sò isul a hinn i Svalbard (o Spitsbergen), la Gruenlandia,
l'Islanda, la Gran Bretagna, l'Irlanda, Fernando de Noronha, i Azor, i Isul
Madeira, i Canari, Cap Verd, i Bermüd, i Indi Ucidentaj, Ascensiun, Sant'Elena,
Tristan da Cunha, i Falkland (o Malvin), e tüt i isul di Caraib.



https://lmo.wikipedia.org/wiki/Tigri

Ul Tigri l'è vüün dii dü fiümm impurtaant de l'Irak, insemm a l'Eüfraa. Al nass
in dii muntàgn del Tauru, in Türchìa (in dela regjun del Kurdistan), e al curr
per 1.800 km circa in del desèrt de l'Irak fin a rivà al Guulf Pèrsich cunt un
estüari in cumün cunt l'Eüfraa, cjamaa Shatt al Arab. Insema cunt l'Eüfraa, c'al
scurr un quaj chilometer püssee inver uçideent, al delimita ul cöör del staat de
l'Irak, cjamaa, fin daj teemp andaa, Mesuputamia. In del sò percuurs al tuca la
citaa de Mosul, in del nòort de l'Irak, Baghdad, capital de l'Irak e l'oltra
granda citaa de l'Irak, Bassora, ca l'è bagnada dal Shatt al Arab.

Ul fiümm l'è semper staa impurtaant, in dela stòria, per tütt i geent c'an
pupulaa l'Irak fin daj teemp dii Sümeer; ul Tigri, insema a l'Eüfraa, defatt, al
porta l'acqua dii vòolt muntagn de la Türchìa fin deent in del cöör de una
regjun tra i püssee còolt e sèch in del muunt. Ul fiümm a l'è defatt sbaraa in
'un bel pu' de püünt, propi per dach l'acqua a tütt i zòn circustaant; fin daj
teemp antich, quand i Sümeer a pupulaven la Mesuputamia, l'è stada custrüida una
reet de canal de irigazziun.



https://lmo.wikipedia.org/wiki/Teurema_da_Stokes

Ul teurema da Stokes in geumetría diferenziala al è una declarazziú sura la
integrazziú da forme diferenziale che generaliza in diveers teureem dal càlcül
veturiaal. Al deef ul sò nomm a Sir George Gabriel Stokes (1819-1903). Ul
teurema al töö ul sò nomm par l'àbit da Stokes a' l mett deent aj exàmen da
Cambridge.

Al síes M una varietaa da dimensiú n diferenziàbila a tocch, urientada e
cumpata, e al síes ω {\displaystyle \omega } una furma diferenziala in M da
degrée n−1 e da classa C1 n−1. Si ∂M aò denota ul límit da M cun la suva
urientazziú indüida, alura

Chí, d al è la derivada esteriura, che sa la definiss duvraant noma la strutüra
da varietaa. Ul teurema da Stokes sa 'l pöö cunsiderá cuma una generaalizazziú
dal teurema fundamentaal dal càlcül; da fatt, cheest seguunt sa 'l pöö trá
fàcilmeent dal primm.

Ul teurema sa 'l dövra da spess in situazziú indúe M al è una sübvarietaa
urientada sübmergida int una varietaa plüü granda in la quala sa la definiss la
furma ω {\displaystyle \omega } .

Ul teurema s’al esteend fàcilmeent a le cumbinazziú lineare da le sübvarietaa
diferenziàbile a tocch, apó numenade cadene. Alura, ul teurema da Stokes al
demustra che forme sarade definide fí a una furma esata sa i pöö integrá sura
cadene definide fí a una vora. Chesta chí al è la basa da la realazziú intra i
grupp umulògich e la cu-umulugía da Ram.

che al relazziuna la integralaa da süperfiis dal rutazziunaal d'un caamp
veturiaal sura una süperfiis Σ {\displaystyle \Sigma } íntal 3-spazzi euclidià a
la integrala da línia dal caamp veturiaal sura la suva vora, al è un caas
spescjaal dal teurema da Stokes generaal (cun n = 2) si identifichemm un caamp
veturiaal cunt una 1-furma druvaant la métrica al 3-spazzi euclidià. La prima
declarazziú cugnussüda dal teurema al è par Wiliam Thomson (Lord Kelvin) e la
pariss a la suva carta a Stokes. Sa la pöö rescriif cuma

Inscí istess, ul teurema da Ostrogradsky-Gauss (apó cugnussüü cuma ul teurema da
la divergenza u ul teurema da Gauss)

al è un caas spescjaal si s'identifica ul caamp veturiaal cun la furma n-1
otegnüda cuntraeent ul caamp veturiaal a la furma da vulümm euclidiana.

Ul teurema fundamentaal dal càlcül e ul teurema da Green apó i è di caas
spescjaj dal teurema generaal da Stokes.



https://lmo.wikipedia.org/wiki/Taranto

Tàranto (Tarde 'n dialèt tarantì; Tàrantu 'n salentì; Tarentum en latì;
Τάρας/Táras en gréch antìch; Τάραντας/Tárantas in gréch modèrno; Tarent en
todèsch; Tarente 'n fransés e olandés; Tarento 'n spagnöl e portoghés) l'è 'na
cità italiàna de la regiù de la Puglia, capolöch de la pruvincia omònima.

El cümü de Tàranto 'l cönta 194.795 abitàncc (stìma del més de óst del 2008), e
'l cuàrcia zó 'n àrea de 209.64 km² per 'na densità de 898 ab./km². El cunfìna
coi cümü de Carosino, Faggiano, Fragagnano, Grottaglie, Leporano, Lizzano,
Massafra, Monteiasi, Montemesola, Monteparano, Pulsano, Roccaforzata, San
Giorgio Ionico, San Marzano di San Giuseppe, Sava, Statte, Villa Castelli (BR).

Tàranto, 'ndèl'antichità, l'è stàda giöna de le cità piö 'mportàncc de la Magna
Grecia. La gh'ìa nòm Taras e l'è riàda al apogèo 'ndèl IV sècol prìma del signùr
sóta Archita.

La vegnarà cunquitàda dei Romani endèl an 272 prìma del Signùr, che i la
rebatezarà come Tarentum. ma coi romani la riarà mìa piö a ìga la 'mportànsa de
prìma.



https://lmo.wikipedia.org/wiki/Talian

L'italian o, de spess in Lombard Oriental taià (nòmm nativ: Italiano), o anca
toscan l'è ona lengua latina moderna. L'italian l'è anca, in d'on quaj canton,
ona lengua franca, perchè i sò parlant parlen anca lengov different e i doperen
l'italian domà per parlà con i gent forest, ma l'era ona situazion pussee
spantegaa in del secol quell de 19-20, perchè poeu i politegh de genocidi
lenguistegh del Stat italian han portaa la noeuva lengua a la pupart di italian.
L'italian l'è lengua offizzial de l'Italia, de San Marin, de la Svizzera (insema
al franzes, al todesch e al romanc) e de la Citaa del Vatican (insema al latin).
L'è lengua offizzial in Istria insema al Croatt e al Sloven. L'è parlada anca in
del Principaa de Monaco, a Malta, in Corsica, a Nizza e provincia, e minga tropp
in Albania, Tunisia e in Libia. I so dialet de spess hinn influenzaa da vari
lengov regional e local parlaa in 'sti teritori chì.

La lengua italiana la vegn del dialett fiorentin del Toscan del XIV secol. A l'è
pròpri duranta sto temp chì che l'è nassuda la literadura toscana, eree de
quèlla siciliana (che l'è staa el primm volgar italian dopraa dij poeta). Hinn
staa di autor comè Bonagiunta Orbicciani de Lucca e Guidon d'Arezz in d'on primm
moment e poeu quij de la scoeura del Dolz Stil Noeuv a fà diventà el Toscan la
lengua literaria pussee importanta de la penisola. El pussee grand autor del
temp l'è staa el Dant Alighiee, seguii del poetta Franzesch Petrarca e del
scrittor Gioann Boccaccio. Duranta el Renassiment e in di secol dòpo, tucc i
autor italian scriveven o in latin o cont el Toscan di quij trii litteraa. Donca
se pò dì che l'Italian medieval l'è restaa in vida a longh (basta pensà a quij
che in ann vesinn scriveven anmò degl'impiegati, de', allor che etc.).



https://lmo.wikipedia.org/wiki/Steve_Jobs

Steven Paul "Steve" Jobs (San Francisco, California, 24 de febrér del 1955 -
Palo Alto, California 5 de utùer del 2011) l'è stat 'n inventur e imprendidùr
americà. L'è stat co-fondadùr, ex-presidènt e ex-diretùr de la Apple Inc.

Envèrs la fì de i agn setànta del sècol XX, Jobs, ensèma a Steve Wozniak e Mike
Markkula, el g'ha svelöpàt e mitìt söl mercàt giöna de le prìme lìnee de
Personal Computer de söcès, la série ciamàda Apple II. A prensépe dei agn otànta
l'è stat giü dei prim a capéser el potensiàl comerciàl de ìga 'n interfàcia
gràfica per l'ütilizadùr (GUI), comandàda condèn mouse. Chèsta 'ntüisiù l'è
stàda la strésa che g'ha portàt a la creasiù de la lìnea Macintosh.

Endèl 1984, Jobs, per vìa de divergènse col sò conséi de aministrasiù, el s'è
dimitìs de la Apple e l'è nat a fondà la NeXT, 'na aziènda che svelöpàa
piatafùrme 'nformàtiche per el mercàt de l'edücasiù süperiùr e l'aministrasiù.
Endèl 1996 però la NeXT la vé crumpàda de la Apple e isé 'l Jobs el tùrna a
troàs endèl gir de la società che 'l gh'ìa fondàt, e de la qual el deentarà
aministradùr delegàt del 1997 al 2011, an endèl qual ghe tocarà molà l'encàrech
per vìa de 'n pegiuramènt de la bröta malatìa che de 'n quach agn l'ìa dré a
sercà de cürà.

Endèla sò cariéra l'è stat, 'ntra i óter laùr, aministradùr delegàt de la Pixar,
prima che la vignìes crumpàda de la Disney.

L'è famùs per vìga fat mèter söl mercàt dei prodócc de söcès compàgn de l'iPod,
l'iPhone e l'iPad.



https://lmo.wikipedia.org/wiki/Stazion_feroviaria

Ona stazion feroviaria a l'è el pòst inindove i passegger pòden saltà-su e
andà-giò dal tren e/o i mercanzi a pòden vess caregaa putost che descaregaa.

I primm stazion a eren costruii per gestì passegger e mercanzi insemma. Al dì
d'incoeu, i mercanzi a hinn de solet caregà in grand stazion costruii aposta. I
stazion se troeuven visin o a la fin d'ona linia feroviaria. De solet a gh'hinn
di banchin da indove i passegger pòden andà-sù o vegnì-foeura dal tren in mòdo
fazil e segur. Tant stazion gh'hann tant ròbb comè i ripar per la piòva,
cassetta di bijiett e panchin.

La stazion pussee afollada del mond a l'è la stazion de Shinjuku de Tokio,
Giappon. La pussee granda stazion a l'è la stazion de Nagoya a Nagoya, semper in
Giappon. La pussee afollada stazion in Europa a l'è Clapham Junction a Londra,
indove in di or de ponta, a gh'è on tren ògni tredes segond, menter la pussee
afollada in Lombardia a l'è la stazion Central de Milan.

I stazion pussee grand gh'hann de spess anca restorant o restorant de fast-food.
In on quaj paes a gh'hinn stazion che gh'hann anca chisebev putost che ostarii.
Alter ròbb che se pòden trovà in di stazion a hinn: bagn, locaj de depòset
bagaj, ofizzi ogett smarrii, tabella di orari, carrej, sal d'attesa, parchegg di
tasì e fermaa di corrier.



https://lmo.wikipedia.org/wiki/Silene

Silene l'è 'l nòm de 'n zèner de piànte de la famìa de le Caryophyllaceae. I è
piànte 'mparentàde con chèle del zèner Lychnis.

El nòm del zèner l'è de sigür en relasiù co la figüra de Sileno, pàder adutìf e
edücadùr de Dioniso, sèmper figüràt co la pànsa 'nfiàda che la fà nì 'n mènt el
càles de divèrse spéci, per ezèmpe S. vulgaris o S. conica.

Le piànte del zèner Silene le g'ha fòie opòste. De sòlet i è laceolàde ma 'ndèna
quach spéce pò a lineàre o spatolàde.

I fiùr i è ermafrudìcc o polìgami (sö 'l stès ezemplar se troa fiùr apéna mascc
o apéna fèmina), eteroclamidàcc (pereànse co càles e coròla bèi destacàcc),
pentàmer (càles e coròla furmàcc de 5 elemèncc). I fiur del zèner Silene de
sòlet i è bianch, zaldulì, ròza o rós.

Divèrse spéci le pöl vìga fiur unisesuài (en particolàr, S. dioica e S.
latifolia). En chèsti càzi el càles dei fiùr fèmina de spès i è piö sgionf che
chèl dei fiùr mascc. El fröt l'è 'na cápsula a 5 compartimèncc.

La Silene dioica, la Silene vulgaris e la Silene latifolia i è piànte che se èt
facilmèt en töta Europa.



https://lmo.wikipedia.org/wiki/Sguizzer_Todesch

El Sgüisser Tudesch (Alemàn: Schwyzerdütsch u Schwizerdütsch; Tudesch:
Schweizerdeustch; Talian: Tedesco Svizzero; Ingles: Swiss German) a l'è 'l num
daa ai dialet Alemàn parlaa int 'l teritori elvetegh de la pupulaziun lucala de
l'inscí ciamada Sgüissera Tudesca (Deutschschweiz).

Int'l teritori Elvetegh 'l Bass Alemàn l'é parlaa dumà a Basileja (Basel in
Tudesch) e l'è ciamaa Tudesch de Basileja (Baseldütsch in Tudesch). La
carateristega prinzipala de la parlada de Basileja a l'è la "k" che in prinzipi
de parola la resta "k" [kʰ] inscambi de müdass in "ch" [x] u [χ] cumpagn di
parlad Volt Alemàn, paresempi vün de Basileja 'l dis Kind inscambi de Chind per
dì Bagaj.

El Bass Alemàn l'è parlaa anch in chel toch de tera de'l vegg Baden, ch'al
didincö 'l pertuca a'l Baden-Württenberg, che'l se tröa a nord de'l Lagh de
Custansa (Bodensee in Tudesch) e a süd de'l fiüm Oos. Anca la püpart de dialet
Alsassian pertuchen al Bass Alemàn

Asquas tücc i dialet Volt Aleman vegnen parlaa int la Sgüizzera e int 'l
Liechtenstein. Anch i parlád de l'estrem südvest de'l Baden-Württenberg, de'l
Voralberg in Austria, e de'l Sundgau int l'Alsassia de'l süd pertuchen a'l Volt
Alemàn.

I parlad de'l Vales inscí 'ma quij di paesít Walser, de l'Oberland Bernes, de la
Sgüizzera Interiura (föra che'l Cantun de Lüzerna), e de'l Senseland (int 'l
Canton de Fribürgh) pertuchen a'l Voltissem Alemàn. I caraterestegh prinzipaj
de'l Voltissem Alemàn hin parol 'ma schnyyä, nüü(w)/nyyw, buu(w)e/büü(w)ä
ch'inscambi in Volt Alemàn se parnunzien schneie/schnäie, neu, boue/baue'. I
dialet de'l Valés e quij di Walser che se tröen int la Padania Alpina e int 'l
Tesin hin ancamò püssee cunservativ dij olter.

El dialet de Samignun in Engadina, inscambi, 'l pertuca minga a la fameja di
dialet Alemàn, ma bensí a'l Tirules, ciuè a'l Bavares.



https://lmo.wikipedia.org/wiki/Secale_cereale

La Seghel (inscì anca in Lumbard Oriental ma ancha sìghel; nom scentifegh:
Secale cereale), l'è vün di cereaj pü pupular e l'è chersüda suratüt in de la
zona temperada, anca se però la rend ben anch in sit püssee fregg. In del vegg
cuntinent l'è despess chersüda la seghel invernala. La seghel la se dröa anch'in
de l'alimentaziun de l'omm ma suratüt in del dà de maià ai animaj. Di völt la
vegn bona anch in del setur dij inscí ciamaa materiaj renuabej.

La seghel la vegn numenada la prima völta in del 79 DC del Plini el Vegg, in de
la sua övra ciamada Naturalis Historia, cuma una pienta de poch che la fa mal a
l'istomegh e de mandà sgiò dumà quand che vün el gh'ha propi fam. . In di agn 70
a Tell Abu Hureyra, in del nord de la Siria, hann truaa di rest de seghel de
l'edaa de la preja. In del vegg cuntinent de rest de seghel n'hann truaa vargün
vegg de squas quater mila agn. In di agn 80 del vintesem secul, hann tacaa sü a
cress anca de la seghel incrusada cunt el furment, l'inscí ciamada Triticale che
la resist püssee forta ai maladij e la rend püssee.



https://lmo.wikipedia.org/wiki/Sant_Ambroeus

L'Aureli Ambroeus, mej cognossuu 'me Sant Ambroeus (latin: Aurelius Ambrosius;
italian: Aurelio Ambrogio; Trevir, 339/340 - Milan 397) l'è staa on vescov,
scritor e sant roman. L'è veneraa 'me Sant de la Gesa Catolega, de la Gesa
Ortodossa e anca di luteran; la Gesa Catolega le considera anca vun di quatter
pussee grand Dotor de la Gesa, insemma a San Girolom, San Gustin e San Grigoeu.
Inoltra, insemma al San Carlo e al San Galdin, l'è 'l patron de Milan, indè che
gh'è anca ona basilega dedicada a lu: la soa importanza per la città de Milan
l'è stada ben granda, tant l'è vera che vun di soranomm di milanes anca incoeu a
l'è ambrosian.

L'Ambroeus l'è nassuu a Trevir (al temp in Belgi, incoeu in Germania) de ona
fameja romana importanta: el sò pader l'eva el prefett de la Gallia. El gh'aveva
duu fradei: Marcellina e Sater. In tra i sò antenaa a gh'era ona Sotere, che
l'era stada martira cristiana ai temp di persecuzzion. L'era destinaa a la
cariera ministrativa tant 'me 'l pader: l'ha studiaa a Roma e 'l s'è impiendii
de tutta la coltura classega del temp (cont el studià el grech e la retorega),
per poeu toeu part a la vita publega de la città. Dopo cinch agn de vocattura a
Sirmi, in del 370 l'è staa mandaa a Milan (che alora l'era la capital de
l'Imperi), per quattà la carega de governador de la Provincia de Emilia e
Liguria. Lilinscì l'è deventaa ona figura importanta a la cort de l'imperador
Valentinian I. L'eva on fonzionari inscì bravo che l'era bon de resolv in manera
pacifega i contrast tra arian e catolegh, e quest l'ha faa devegnì popolar in
tutt e dò i fazzion. In del 374, quand che l'è mort el vescov arian Aussenz, l'è
parud che l'equilibri in tra i dò fazzion el saria crodaa. E l'è staa alora che
l'è saltada foeura l'idea de nominà 'me vescov noeuv proppi l'Ambroeus: on'idea
che la gh'è piasuda de bon ai milanes, che l'hann proclamaa subet vescov. Ma
l'Ambroeus el se sentiva minga l'omm giust per quella carega, perchè l'era gnamò
batezaa, e de teologia ne saveva proppi poch.



https://lmo.wikipedia.org/wiki/San_Gioann_Batista

Gioann el Batista, ciamaa anca el Precursor l'è staa on predicator e profeta
giudee, vivuu in del primm secol de l'età cristiana. L'è consideraa el fondador
de 'na comunità ascetega e batista che l'è stada a l'origin de on quai moviment
renovador de la religion giudea in quell secol: el pussee important de tucc a
l'è 'l cristianesim. L'è veneraa 'me on sant de tucc i ges cristiann che acetten
el culto di sant, e l'è tegnuu de cunt anca de l'Islam (in del Coran l'è
regordaa 'me vun di profeta pussee important de la storia prima del rivà del
Maomett).

I font principai de la vita de San Gioann hinn i Vangel. Segond el cunt
evangelegh, el San Gioann l'era el fioeu de Zaccaria e de Lisabetta (cusina de
la Madonna), che l'hann avuu quand eren giamò vegg. El sò nass l'è staa nonziaa
de l'arcangel Gabriell, l'istess che 'l g'ha faa la Nonziada anca a la Madonna.
Quand che lee l'è andada a visità Lisabetta, el Gioann, che l'era ancamò in del
venter de la mamma, el s'è movuu per la contentezza de incontrà la mader del
Signor. Per avè cognossuu Gesù de persona e per avèll nonziaa ancamò prima che
'l nassess, San Gioann l'è staa deciaraa "el pussee grand di profeta". I font
evangelegh hann menaa a fà cred che Gioann el sia nassuu circa ses mes prima de
Gesù: donca intorna al 24 de giugn, che l'è vivuu 'me festa de San Gioann giamò
in di primm secoi de l'età cristiana. Gioann l'è andaa a viv in del desert, e
lilinscì l'ha vivuu in manera povera e magra, tra penitenz e orazzion. In di
Vangel l'è ciamaa "vos de vun che 'l cria in del desert". La gent l'andava in
del Gioann per fàss batezà, cont on impegn de conversion de la soa vita. Per
'sta reson, hann scominciaa a andàggh intorna anca di discepoi. Quand che l'è
rivaa anca Gesù a trovàll, al princippi de la soa predicazzion, el Gioann l'ha
dii subet che quell lì l'era el Signor, el Messia che tucc eren dree a spettà,
"l'agnell de Dio che 'l toeu via i peccaa del mond". Despoeu de l'inconter con
Gesù, San Gioann l'ha seguttaa in la soa predicazzion, e a 'vèggh intorna di
discepoi. A on certo pont el par squasi che 'l Gioann el gh'abbia 'vuu di dubbi
in su la natura de Gesù, e 'l gh'ha mandaa di discepoi a ciamàggh se l'era
proppi lu el Messia. In de la soa predicazzion, el Gioann l'ha scominciaa a
criticà el fà del re Erode, che l'aveva sposaa la soa cugnada Erodiade. El re,
tutt inrabbii, l'ha faa mett in preson e poeu, per fàggh piasè a la Salomè (tosa
de la Erodiade), el gh'ha faa tajà el coo.

San Gioann l'è consideraa el patron, tra i tanti categorii, di sartor,
pellizzee, albergador, cortellatt, de l'Orden de Malta e de tucc quei che hinn
staa sgavezzaa.

In Lombardia el San Gioann l'è patron de Ader, Albegn, Almè, Aviategh, Bust
Grand (e de la soa veggia piev), Caravaa, Carona, Casnigh, Cernusch Lombardon,
Cislian, Cesan Boscon, Cluson, Dossena, Fornoeuv, Lanzada, Lonaa, Madon, Mezold,
la Moeuja, Morbegn, Monscia, la Motta, Mozz, Palazzagh, Predor, San Gioann del
Doss, San Gioann in Cros, Sest San Gioann, Soldan, Sotta el Mont, Stezan,
Tremosen, Trenn, Viadanega, Voeuri. In del Piemont oriental a l'è 'l patron de
Bolzan, Briga e Cumiagh.



https://lmo.wikipedia.org/wiki/Porta_Cicca

Porta Cicca o Porta Cines (italian: Porta Ticinese) l'è vuna di ses port milanes
pussee important. La se troeuva a sud del centro, in sui Bastion e in tra Porta
Genova (ovest) e Porta Ludovica (est). L'ha ciappaa el sò nomm italian del fatto
che la se trovava in su la strada che la menava a Pavia (Ticinum in latin). Per
el nomm milanes, se sa minga ben comè che l'è nassuu (forsi de l'ispagnoeu
chica, che 'l voeur dì tosa). Arent a Porta Cicca gh'è la gesa de Sant Ustorgg,
quella de San Lorenz, la Darsena e 'l Navili Paves. Al de foeura de la porta, a
gh'era el Borgh di formaggiatt. L'è stada fada su in del XVI secol di Spagnoeu,
in su l'istessa strada indè che eren staa faa su la veggia porta romana e quella
medioeval (che l'è anmò in pee). Al princippi del XIX secol, compagn di alter
port principai, anca Porta Cicca l'è stada recostruida cont on stil noeuv, per
man del Luigi Cagnola. La veggia porta l'è stada trada giò, e l'è stada
costruida quella che gh'è anca incoeu. Per on quai temp la s'è ciamada Porta
Marenga, per regordà la vittoria de Napoleon a Marengh, arent a Lissandria.
Arent a la porta hinn staa faa duu casei del dazzi, che serviven per fà pagà
l'acess a quei che vegniva a Milan su per el Navili. Al dì d'incoeu l'è vuna di
poch port de Milan a vess restada in pee.



https://lmo.wikipedia.org/wiki/Nocc

La nocc o nott l'è la part del dì solar in de la qual el sô el se troeuva dedree
a l'orizont. A l'è 'l period comprenduu in tra el tramont e l'alba che la vegn,
in del qual la lus del sô l'è nò visibel. In gener de nocc, inscambi del sô, se
pò vedè la luna. La durada de la nocc la se desferenzia in bas ai stagion, a la
latituden, a la longituden e al fus orari. In di dì de l'equinozzi la nocc e 'l
dì gh'hann, teoricament, l'istessa durada; a dìlla tutta però la defrazion
causada de l'atmosfera la fà vegnì el dì semper pussee longh de la nocc. In del
mond a gh'è duu pont indove per ses mes l'è nocc. Ai duu poi defatt a gh'è domà
dò stagion, l'estaa e l'invern, che coresponden a ses mes de dì e alter ses de
nocc. Quand che, per esempi, al polo nord l'è estaa, al polo sud l'è invern e,
per via de l'inclinazion assial, la lus del sô la ghe riva nò. Per 'sta reson se
parla del sô de mezanocc quand che l'è estaa in vun di duu poi, perchè i ragg
del sô rive per tutt el dì. El fenomen el dura inveci per on temp minor intant
che se spostom invers i duu circoi polar. A l'equator inscambi, el dì e la nocc
hinn compagn per tutt l'ann.

Nocc el vegn del latin noctem, compagn de quell che 'l suced in tutt i lengov
romanz (italian notte, piemontes neuit, ligur neutte, frances nuit, catalan nit,
spagnoeu noche, portoghes noite, venet note, romen noapte, sicilian notti,
romancc notg). La parolla però l'è comuna a tutt i lengov indoeuropei: dal
germanegh (ingles night, todesch e olandes nacht, danes nat, norveges e svedes
natt) al slav (bieloruss noč, bulgher nošt, cech e polacch noc, serbocroatt noć,
russ noč', ucrain nič) al celtegh (breton noz, galles nos, irlandes oíche,
scozzes oidche), al baltegh (lituan naktis, letton nakts), al grech (grech
antigh núx, grech moderno núkta) a l'albanes (natë). La variant nott l'è
doperada in del Bressan comè variant fonetega natural, intant che in de la
Lombardia ocidental (soratutt a Milan) l'è ona conseguenza de l'influenza de
l'italian.



https://lmo.wikipedia.org/wiki/Nintendo

La Nintendo Company Ltd. l'è un' azienda giapunesa, rinomada in tüt el mund per
la prodüziun de videogiögh e console.

Al principi di ann '80 la Nintendo l'è pasada dai giögh de carte e mecanich ai
giögh eletronich. Anca se l'è nada dent el mund di videogiögh in del 1975 cume
destribütur dela console Magnavox Odyssey, in del 1977 l'ha tacaat a fà sö di
console propri. Per el grand sücess ciapaat in Giapun, in del 1985 la Nintendo
l'è rüada in del mercat del' America del Nord e l'ann a segütà in Europa.

La Nintendo l'ha faat sö 6 console da tavul: el Famicon/Nes, el Super
Famicom/SNES, el Nintendo 64, el Nintendo GameCube, el Wii e 'l Wii U. Ancasì a
la console da tavul, la Nintendo ha prudüt di console purtatil, 'me sett versiun
del Game Boy, quater versiun del Nintendo Ds, tri versiun del Nintendo 3DS (3DS,
3DS XL e 2DS), el Virtual Boy, i Game & Watch, i Pokémon mini e i Nintendo Mini
Classics.

La Nintendo ha püblicaat püssé de 500 giögh, cunt el jütt de olter grupp per lo
svilüpp. In 30 ann la Nintendo ha vendüt püssé de 577 miliun de console e 3,5
miliard de copi di videogiögh. El 23 de setember 2009 la Nintendo la festegia el
sò 120° ann de vita.

Dal 2002, el president dela Nintendo a l'è Satoru Iwata. La mascotte dela
Nintendo a l'è Mario, un persunagg faat sö in del 1981 da Shigeru Miyamoto per
el videogiögh arcade Donkey Kong.



https://lmo.wikipedia.org/wiki/Neuch%C3%A2tel

Neuchâtel (Nôchâthél in arpitan, Neuenburg in tudesch (anca se l'è poch druaa);
in lumbard el vör dì Nöf Castel) a l'è una cità de la Svizera, la capital del
Cantun Neuchâtel e del distret de Neuchâtel. El gh'ha una süperfiss de 18.05 km²
e l'è a 430 meter sura el nivel del mar. El gh'ha una pupulaziun de 32.148
abitant (2006). A l'è staa vüna di cità urganizadur de l'Espusiziun naziunala
svizera del 2002 (Expo.02).

El cumün de Neuchâtel l'è tacaa ai cumün de Auvernier, Boudry, Chabrey (VD),
Colombier, Cressier, Cudrefin (VD), Delley-Portalban (FR), Enges,
Fenin-Vilars-Saules, Hauterive, Peseux, Saint-Blase, Savagnier, Valangin. La
popolaziun l'è in magioranza de lengua francesa.

In de l'ann 1011, Rudolf III de Borgogna el g'ha fat faa sü de növ en castel
(ciuè: neu + châtel), in de la lengua antiga Welschen Nüwenburg o Newenburg am
See) in sü la sponda del lagh per regalal a la sua spusa Irmengarda. I prim cont
de Neuchâtel i vegnaraa numenaa poch dopo, e in del 1214 ai so dumini vegnaraa
anca assegnaa una citaa. Per tri secui, la Cuntea de Neuchâtel l'è prusperada, e
in del 1530, el popol de Neuchâtel l'ha acetaa la Refurma Protestanta, e la sua
citaa e 'l so teritori i vegn pruclamaa de alura inanz indivisibil.



https://lmo.wikipedia.org/wiki/Ned%C3%A0l

El Nedal a l'è una festivitaa cristiana qe la g'ha in tema la nassida de Jesuu
(qe i cristian creden 'me el fiœl de Dio), e un dì de festa cultural per qii qe
è mia credents.

El dì cognossud 'me Nedal al ven festejad el 25 de December. A l'è vun di pussee
importants dì de l'ann per i cristian, insema a la Pasqua, quand qe la mort e la
resurezion de Jesuu i vegnen festejade. La stajon de preparazion del Nedal a l'è
ciamada avent e la scomença una domenega puu o manc quater setemane prima del
Nedal. El temp natalizzi al moca el 6 de Jener, el dì de l'Epifania.

El Nedal al ven festejad in tutt el mond tant 'me dì relijos o 'me festivitaa de
i cristian e qii qe è mia cristian. I tradizion inn devers de paes a paes, ma
asquas tute i g'ha dent una cena, far-g ai olter regai, nar a messa, e tœr part
ind ativitaa publege compagne de cants di canzon tradizionai. Santa Claus a l'è
una tradizion in vari pais del mond (in Italia l'è cognossud cont el nomm de
Babbo Natale, qe in lombard al vœl dir Popaa Nedal).

El temp natalizzi al ven festejad durant l'invern ind l'emisfer nord, ind un
moment de l'ann indè qe g'è semper staite, fin di temp passads, antige feste e
celebrazion. Una quai tradizion del Nedal a l'è pussee antiga de la festivitaa
d'incœ, o la ven de oltre tradizion q'i era no cristian, compagne del Yule.



https://lmo.wikipedia.org/wiki/N%C3%BCmar_reaal

Nota: cupá ín la significazziú da tajá al è atestaa íntal LSI, limitadameent a
l'uperazziú fada sü un mazz da carte: in cheest artícul sa l'a druvaa la parola
in manera estesa, cuma tajá; l'azziú la vegn indicada gjuntaant ul süfiss -meent

In matemàtega, i nümar reaj R {\displaystyle \mathbb {R} } i pöö, da manera fisc
infurmala, vess cuncepii cuma töcc i nümar sucjaa a da le lunghezze u grandezze
físeghe. I è i nümar, pusitiif, negatiiif u nüll, igaant una representazziú
decimala finida u infinida. Otrameent dii, i è i razziunaj (ch’i pöö sa scriif
sota furma da frazziú) cumpletaa paj nümar a representazziú decimala infinida
mia periòdica: e.g. la ariis quadrada da 2 e π. Chiist darée i è cjamaa nümar
irazziunaj. Intra i nümar reaj sa i distinguiss i nümar algebraich e i nümar
trascendeent.

Ul tèrmin da nümar reaal al parisseva par la prima völta cun Georg Cantor al
1883 in le suve püblicazziú sü i fundameent da la teuría di cungjuunt. Al è un
retrònim, daa in risposta a la descuverta di nümar imaginari. I nümar reaj i è
al céntar da la disciplina matemàtega da l'anàlisi reala, a la quala i deef una
granda paart da la suva stòria.

Malgraa töcc chiist sübcungjuunt di reaj i síes da cardinal infinii, i è töcc
cüntàbil e i representa dunca noma una ínfima paart dal cungjuunt di reaj. I
gh’a ognidü di prupietaa pròpie. Düü i è particülarameent stüdiaa : i nümar
razziunaj e i nümar algebràich ; sa i cjama « irazziunaj » i reaj ch’al i è mia
razziunaj e « trascendeent » chij ch’ i è mia algebraich.

La físega la dröva i nümar reaj cuma cungjuunt da misüra par dò resú
essenziale :

Al cuntrari, ul físich al pöö mia realizá da le misüre da precisiú infinida. La
representazziú nümérica dal resültaa d'un càlcül la pöö vess aprussada inscí
precisameent ch’al sa vöör par un nümar decimaal. Íntal staa atüaal da la
físega, al al è parfí teòricameent impussíbil da realizá da le misüre da
precisiú infinida. Al è par cheest che, si d’un custaa, par di büsögn
esperimentaj e teòrich, ul físich al càlcüla le misüre in R {\displaystyle
\mathbb {R} } , al espressa i resültaa nümérich sota furma da nümar decimaj.

I nümar reaj i pöö vess representaa sota la furma d'un desvilüpameent decimaal
infinii. In teuría, qual-sa-vöör grandezza la pöö dunca vess inscí representada.
In pràtega, chiist nümar a desvilüpameent decimaal infinii i è mia adataa aj
càlcüj e i è mia representàbil sü di urdinaduur. I écunumiist e i ingegnée i
dröva-j sota una furma rundida, truncaant ul desvilüpameent decimaal infinii.
Tipicameent i cumersaant i fa un rundameent a dò scifre dapress la vírgüla.

I infurmàtegh, malgraa i dispusa di tiip da dada cuma la vírgüla flutanta e da
la vírgüla fissa i dröva igualameent noma di aprussimazziú adatade aj càlcüj
infurmàtech. Par representá esatameent ceert reaj sü un urdinatuur, al
cuventaress dispusá d'una memòria infinida u d'un prucessuur dedicaa aj càlcüj
simbòlech.

Tütt nümar reaal al pöö vess representaa sota la furma da « nümar a
desvilüpameent decimaal infinii ». Si chesta definizziú la sembra iga la parensa
da la semplissitaa, la pariss rapidameent cuma poch adata e la implica di
definizziú e di demustrazziú fisc plüü cumplesse. Apó, i matemàtich i dröva mia
chesta definizziú . La nuzziú da nümar reaal al è intéressanta in taant che
cungjuunt. I element tòolt separadameent i gh’a rarameent da l'interess. Cheest
cungjuunt al gh'a una addizziú , una mültiplicazziú e una relazziú d'úrden.
Cheste prupietaa i è mal refletade par la definizziú « desvilüpameent decimaal
infinii » e di prubleem teòrech i pariss :

Dapress i teemp andeegh la representazziú d'una grandezza mesüràbila, par esempi
una lunghezza u una dürada la a respundüü a un büsögn. La prima resposta a l'è
stada la custruzziú di frazziú (quozzieent da düü intreegh pusitiif). Chesta
sulüzziú , metüda in plazza da i Sümerià e i Égizzià a l'è finalameent
perfurmanta. La permett d'aprussimá una lunghezza qual-sa-vöör cun tüta la
precisiú desidrada.

La prima furmalisazziú fada sü in sistema che sa al cugnuss a l'è ul früt dal
laurá d'Eucliit da Megara.

La suva custruzziú redigjüda in 13 líbar cjamaa Elemeent d'Eucliit, la porta dò
grande idee majuur in la stòria da la matemàtega.

Un nümar reaal al è una quantitaa ch’a la gh'a par representazziú decimala x = n
+ 0. d 1 d 2 d 3 . . . {\displaystyle x=n+0.d_{1}d_{2}d_{3}...} , indúe n
{\displaystyle n} al è un intreegh, cada d i {\displaystyle d_{i}} al è una
scifra intra 0 e 9, e la sequenza sa la tèrmina ní par una infinitaa da 9 ní par
una infinitaa da 0. La definizziú da x {\displaystyle x} a l'è alura ul nümar
ch’al al satisfà chesta dòbia inequazziú par tütt k:

Al è la custrüzziú imaginada pal Richard Dedekind ch’al remarca che cada
razziunaal r al cupa Q {\displaystyle \mathbb {Q} } in düü cungjuunt : ul
cungjuunt A r {\displaystyle A_{r}} di razziunaj a {\displaystyle a} taj che a <
r {\displaystyle a<r} e ul cungjuunt B r {\displaystyle B_{r}} di razziunaj b
{\displaystyle b} taj che b ≥ r {\displaystyle b\geq r} . Al cjama alura ( A r ;
B r ) {\displaystyle (A_{r};B_{r})} un cupameent da Q {\displaystyle \mathbb {Q}
} . Al remarca dapress che 2 {\displaystyle {\sqrt {2}}} al pöö apó partí Q
{\displaystyle \mathbb {Q} } in düü cungjuunt : ul cungjuunt A {\displaystyle A}
di razziunaj a {\displaystyle a} taj che a < 2 {\displaystyle a<{\sqrt {2}}} e
ul cungjuunt B {\displaystyle B} di razziunaj b {\displaystyle b} taj che b > 2
{\displaystyle b>{\sqrt {2}}} . L'idea ga la vegn dunca da definí ul cungjuunt
di reaj cuma ul cungjuunt di cupameent da Q {\displaystyle \mathbb {Q} } . Al
resta adess a definí un cupameent senza druvá la nuzziú intütiva da nümar reaal.
Dedekind al prupusa la definizziú sigütaant :

Sa pöö remarcá che chesta segunda definizziú la permet d'assürá una
curespundenza ünívuca intra cada razziunaal r e ul cupameent A r {\displaystyle
A_{r}} definii cuma ul cungjuunt da töcc i razziunaj taj che a < r
{\displaystyle a<r} . Sa al definiss alura R {\displaystyle \mathbb {R} } cuma
ul cungjuunt da chiist cupameent. Sa remarca che R {\displaystyle \mathbb {R} }
sa al diviit in düü cungjuunt, ü cuj cupameent da che ul cumplementari al amet
un plüü piscin elemeent, i cupameent da la furma A r {\displaystyle A_{r}} , e
l'òolt cuj cupameent da che ul cumplementari al gh'a mia da plüü piscin
elemeent.

Par esempi l'irazziunaal 2 {\displaystyle {\sqrt {2}}} al è representaa pal
cupameent { a ∈ Q  t.q.  a < 0  u  a 2 < 2 } {\displaystyle \{a\in \mathbb {Q}
{\mbox{ t.q. }}a<0{\mbox{ u }}a^{2}<2\}} .

Sa al imersiuna natüralameent Q {\displaystyle \mathbb {Q} } in R {\displaystyle
\mathbb {R} } par l'aplicazziú ingetiva che, a tütt razziunaal r, la socja ul
cupameent A r {\displaystyle A_{r}}

'Relazziú d'úrden  : Ul cungjuunt di cupameent, münii da la relazziú d'inclüsiú
al è alura un cungjuunt tutalameent urdenaa verifegaant da plüü la prupietaa dal
límit da sura (cada cungjuunt mia vöj magjuraa al gh'a un límit da sura).

Adizziú  : Sa la pöö alura fá sü una adizziú sü R {\displaystyle \mathbb {R} }
da la manera sigütaant :

Chesta adizziú la cunferiss a R {\displaystyle \mathbb {R} } una strütüra da
grup cumütatiif. L'ünega dificültaa la cunsistiss in la definizziú da l'upòost
da A : A − r {\displaystyle A_{-r}} (si A = A r {\displaystyle A=A_{r}} ) u − A
¯ {\displaystyle -{\overline {A}}} (si A   A r {\displaystyle A\ A_{r}} )

Mültiplicazziú  : La custrüzziú da la mültiplicazziú a l’è plüü fina. L'è
definida sü töcc i reaj pusitiif da la manera sigütaant:

La régula di sign la permett alura da fá sü la mültiplicazziú sü tütt R
{\displaystyle \mathbb {R} }

Ul cungjuunt R {\displaystyle \mathbb {R} } münii da cheste dò legg al è alura
un còorp cumütatiif archimedià cumplet.

Chesta custrüzziú a l’è plüü difícil a aburdá però la öfar düü vantacc : la
custrüzziú di uperazziú a l’è plüü natürala e la gh'a ul mérit da sa generalizá
a töcc i spazzi métrich.

L'idea da Cauchy la reseet íntal fatt che sa pöö rivá a cada nümar reaal par una
sequenza da Cauchy, i.e. una sequenza ( u n ) {\displaystyle (u_{n})}
verifegaaant ul criteri da la cunveercnza sigütaant:

L'elemeent límit a che la va burlá gjo al sarà alura definii cuma un nümar
reaal. Ul cungjuunt da le sequenze da Cauchy, che a nutemm C {\displaystyle
{\mathcal {C}}} al pariss da tüta manera bé trop vaast. In efett, par esempi,
par un razziunaal daa, al esiist una infinitaa da sequenze da Cauchy la
cunveercent veers cheest límit. Al è nécessari da quozzientá cheest spazzi par
una relazziú d'equivalenza intra le sequenze. Si a nutemm R {\displaystyle
{\mathcal {R}}} chesta relazziú d'equivalenza intra dò sequenze ( u n )
{\displaystyle (u_{n})} e ( v n ) {\displaystyle (v_{n})} , R {\displaystyle
{\mathcal {R}}} a l'è definida da la manera sigütaant:

Sa al pöö remarcá che la relazziú R {\displaystyle {\mathcal {R}}} al è bé
reflessiva par che la sequenza nüla la cunveerg bé veers 0, simétrica par che si
una sequenza la cunveerg veers 0, alura la sequenza uposta la cunveerg apó veers
0, e la transitivitaa a l'è una cunseguenza da la desigualtaa triangülara sü la
valuur assulüda in Q {\displaystyle \mathbb {Q} } . Si ( u n ) {\displaystyle
(u_{n})} , ( v n ) {\displaystyle (v_{n})} e ( w n ) {\displaystyle (w_{n})} i è
tré sequenze razziunale, a emm in efett:

Cada relazziú d'equivalenza sü un cungjuunt la definiss una partizziú da cheest
cungjuunt. Un elemeent da chesta partizziú al è cjamaa nümar reaal, e ul
cungjuunt di nümar reaj al è nutaa R {\displaystyle \mathbb {R} } .

Remarca : cura che sa la fa teent vargot veers un límit, chí, al è par di ε > 0
{\displaystyle \varepsilon >0\,} razziunaj che sa la va inquadrá, par che sa
disponn gnamò di reaj!

Ul cungjuunt da le sequenze in Q {\displaystyle \mathbb {Q} } al è natüralameent
münii d'una strütüra d'anell cun l'adizziú e la mültiplicazziú ereditade da la
strütüra da còorp da le sequenze. Si ( u n ) {\displaystyle (u_{n})} e ( v n )
{\displaystyle (v_{n})} i è dò sequenze, alura cheste uperazziú i è definide
par:

Cheste uperazziú i cunserva ul criteri da Cauchy, inscí la suma e ul prudüit da
dò sequenze da Cauchy i è amò da le sequenze da Cauchy. Al è inscí pussíbil da
müní C {\displaystyle {\mathcal {C}}} d'una strütüra d'anell.

Cheste uperazziú i cunserva la partizziú definida par la relazziú R
{\displaystyle {\mathcal {R}}} . Inscí quaal-sa-síes i representant scernii da
düü classe da R {\displaystyle {\mathcal {R}}} la suma (resp. la mültiplicazziú
) di representaant la partegn a la istessa classa da R {\displaystyle {\mathcal
{R}}} . Al è inscí pussíbil da müní R {\displaystyle \mathbb {R} } d'una
strütüra d'anell. Sa verífega che la classa da ( 0 ) {\displaystyle (0)} al è
l'elemeent néutar e la classa da ( 1 ) {\displaystyle (1)} l'ünitaa. Sa verífega
che R {\displaystyle \mathbb {R} } al è da plüü un còorp cumütatif.

Sa al imersiuna Q {\displaystyle \mathbb {Q} } in R {\displaystyle \mathbb {R} }
via le sequenze custante. Sa nutarà ( a ) {\displaystyle (a)} la classa
cuntegniint la sequenza cunstanta iguala a a ∈ Q {\displaystyle a\in \mathbb {Q}
} .

Sa al definiss R + {\displaystyle \mathbb {R} _{+}} da la manera sigütaant : x ∈
R + ⇔ {\displaystyle x\in R_{+}\Leftrightarrow }

R − {\displaystyle \mathbb {R} _{-}} da la manera sigütaant : x ∈ R − ⇔
{\displaystyle x\in R_{-}\Leftrightarrow }

Sa la definiss alura una relazziú d'úrden sü R {\displaystyle \mathbb {R} }
pusaant

Sa demustra che R {\displaystyle \mathbb {R} } münii da chesta relazziú d'úrden
al è un còorp tutalameent urdenaa archimédià e che chesta relazziú d'úrden la
cuinciit cun la relazziú d'úrden sü Q {\displaystyle \mathbb {Q} }

Sa remarca che si ( a n ) {\displaystyle (a_{n})} al è un representaant da x
{\displaystyle x} alura ( | a n | ) {\displaystyle (|a_{n}|)} al è un
representaant da | x | {\displaystyle |x|} .

Sa demustra a cheest prupòsit che, si x {\displaystyle x} al gh'a par
representant la sequenza da Cauchy razziunala ( x n ) {\displaystyle (x_{n})} ,
alura chesta sequenza a l’è apó una sequenza da reaj ( Q {\displaystyle \mathbb
{Q} } al è imersiunaa in R {\displaystyle \mathbb {R} } par la curespundenza
sigütaant : r {\displaystyle r} al gh'a par representant la sequenza cunstanta (
r ) {\displaystyle (r)} ) e chesta sequenza da reaj la gh'a par límit x
{\displaystyle x} . Cheest chí al permett, da plüü, da pruvá che Q
{\displaystyle \mathbb {Q} } al è deens in R {\displaystyle \mathbb {R} } par
che tütt reaal al è límit d'una sequenza da razziunaj.

Sa al saa gjanmò che, par custrüzziú , tüte le sequenze da Cauchy razziunale i
cunveerc in R {\displaystyle \mathbb {R} } . Però sa demustra che al è apó ul
caas par cada sequenza da Cauchy reala.

Chesta métuda da custrüzziú sa la generaliza a tütt spazzi métrich E par utegní
un spazzi métrich cumplet E' taal che E al síes deens in E' .

Sa demustra da plüü che R {\displaystyle \mathbb {R} } al verifica la prupietaa
dal límit da sura : tütt sübcungjuunt mia vöj magjuraa al gh'a un límit da sura.



https://lmo.wikipedia.org/wiki/N%C3%BCmar_primm

Ul cungjuunt di nümar primm al è un sübcungjuunt di nümar natüraj ch'al ingloba
tücc i elemeent da cheest cungjuunt che noma i è divisíbil par luur istess e par
la ünitaa. I primm vint nümar primm i è:

Nutée ul fatt che tücc I nümar natüraj i è divisíbil par luur istess e par la
ünitaa.

Ul nümar primm plüü piscí al è ul 2 (par cunvenziú, l 1 sa cunsidera mia nümar
primm) e, da fatt, sa pöö demustrá che ul 2 al è l'ünich nümar primm pari.

Ul teurema fundamentaal da l'aritmética al stabiliss che qual-sa-vöör intreegh
pusitiif sa al pöö representá sémpar cuma un prudüit da nümar primm, e chesta
representazziú (faturizazziú) a l'è ünega. Ul Teurema d'Euclides al pröva che i
esiist infinicc nümar primm. Da plüü sa sà che a gh'è mia límit par la distanza
intra düü primm consecutiif, i.e., daa un nümar N, sa i pöö truvá düü nümar
primm a e b taal che intra a e b a gh'è mia di òolt nümar primm e che la
diferenza intra a e b a l'è süperiuur a N.

Sa al cungetüra, però gnamò s'a pruvaa, che i esiist infinicc nümar primm da la
furma p1 = p2 + 2 (sent p1 e p2 primm) u primm gjümej. S'a pruvaa che i ünich
primm trigémin (primm da la furma p1 = p2 + 2 e p2 = p3 + 2) i è 3, 5 e 7.

La prima demustrazziú da la infinitüüt di nümar primm la pruponn Euclides al
líbar IX di söö Elemeent. Al è un clàssich esempi da demustrazziú par redüzziú a
l'assüürt:

Süpusemm ch'al esiist un nümar finii da primm, e che P al è ul plüü graant da
luur. Custrüíssum alura ul nümar (2·3·5·7·11·...·P) + 1, i.e. ul prudüit da tücc
i nümar primm plüü 1. Cheest nümar al è mia divisíbil par 2, ni par 3, ni par 5,
ni, in definitiva, par vargü nümar primm, gja che in tücc i caas la divisiú la
dà 1 cuma resta. Par tant noma al pöö vess che P al síes primm u che al síes
divisíbil par un òolt nümar primm intra P e (2·3·5·7·11·...·P) + 1; in
qual-sa-vöör di düü caas a emm truvaa un nümar primm plüü graant da P,
contradiseent la süpusizziú inizziala e, par taant, demostraant ul teurema.

L alguriitm RSA sa al basa sül utegní una cjaaf püblega par la mültiplicazziú da
düü nümar graant (>10100) ch'i síes primm. La segürezza da cheest alguriitm la
partiss dal fatt che a gh'è mia da le manere ràpide da faturizá un nümar graant
int i söö fatuur primm druvaant un Urdinatuur tradizziunaal. La cumpütazziú
quàntega la pudaress pruveetuna sulüzziú a cheest prublema da faturizazziú.



https://lmo.wikipedia.org/wiki/N%C3%BCmar_nat%C3%BCraal

Un nümar natüraal (Lumbart Orientàl: nömer natüràl) al è ü quaal-sa-vöör di
nümar 0, 1, 2, 3... , 19, 20, 21, 22, ..., 1059.... un miliú, che sa i pöö druvá
par cüntá i elemeent d'un cungjuunt. Par esempi, 24 pomm, 2 camiú u 1123 pess i
è da le sitüazziú indúe sa cünta cun di nümar natüraj. Ul cungjuunt da tücc i
nümar natüraj sa al simbuliza cun la lètera N {\displaystyle \mathbb {N} } .

Vargügn matemàtegh (spescjalameent a la teuría di nümar) i preferiss mia
recugnuss ul zeru cuma nümar natüraal, cura ca d'òolt (spescjalameent a la
teuría di cungjuunt, lògica e infurmàtega), i gh'a la pusizziú uposta. In cheest
artícul zeru al è cunsideraa un nümar natüraal.

Malgraa qual-sa-vöör nani s·cett al inténdes vargott ch'a cugnussemm par nümar
natüraal, la suva definizziú a l'è mia sémplis. I pustülaa da Peano i descriif
da manera ünívuca ul cungjuunt di nümar natüraj:

Cheest darée pustülaa al assüra la validezza da la tèg·nica da demustrazziú
cugnussüda cuma indüzziú matemàtega u recürenza.

In la teuría di cungjuunt al è cumü definí cada nümar natüraal cuma ul cungjuunt
da tücc i nümar anteriuur a chel. Cheest al permett da stabilí una relazziú
d'úrden intra i elemeent dal cungjuunt di nümar natüraj: al sarà magjuur ul
nümar ch'al cuntegna plüü da nümar.

vargott ch'al cunveert i nümar natüraj ( N {\displaystyle \mathbb {N} } , +) int
un munòit cumütatiif, cun elemeent néutar 0, ul numinaa Munòit líbar a un
generaduur. Cheest munòi al sudisfa la prupietaa anülativa e par taant sa al pöö
mett deent un grupp. Ul minuur grupp ch'al cuntegn i nümar natüraj al è chel di
nümar intreegh.

Da manera anàluga, la mültiplicazziú × la pöö vess definida par: a × (b + 1) =
a×b + a .

Vargott al cunveert ( N {\displaystyle \mathbb {N} } , ×) int un munòit
cumütatiif; suma e mültiplicazziú i è cumpatíbil grazzia a la prupietaa
distribütiva, che sa la espressa cuma:

Da plüü, sa al pöö definí un úrden tutaal scriveent a = b si e noma si al esiist
un òolt nümar natüraal ch'al sudisfa: a + c = b. Cheest úrden al è cumpatíbil
cun le uperazziú aritmétighe in la sigütaant manera:

Una prupietaa impurtaant di nümar natüraj a l'è che i è bé urdenacc, i.e.
qual-sa-vöör cungjuunt mia vöj da nümar natüraj al gh'a un elemeent mínim (ü
plüü zich di òolt).

Cura ca in generaal al è mia pussíbil dividí un nümar natüraal intra
qual-sa-vöör òolt e che chesta uperazziú la dàghes un nümar natüraal, par
qual-sa-vöör düü nümar natüraj a e b, cun b≠0 , a pudemm truvá òolt natüraj q e
r taal che

Ul nümar q al numinemm quozzieent e r ul resídü da chesta divisiú da a intra b.
I nümar q e r i è ünivucameent determinacc par a e b.

Otre prupietaa plüü complesse di nümar natüraj, cuma la distribuzziú di nümar
primm par esempi, i è stüdiade par la teuría di nümar.

I nümar natüraj i è duvracc par düü prupòsit fundamentalameent: par descriif la
pusizziú d'un elemeent int una sücessiú urdenada, ch'a designaremm par un nümar
urdinaal; e par specificá la grandezza d'un cungjuunt finit, pal quaal a
druvaremm un nümar cardinaal. Int i cungjuunt finicc, chiist düü cuncett i è
cuincideent, cura ca a l'infinit i è mia.



https://lmo.wikipedia.org/wiki/N%C3%BCmar_e

La custanta matemàtica e (cjamada a li vöölt custaant da l'Euler, in unuur dal
matemàtich svízzer Leonhardt Euler o custaant dal Napier, in unuur dal
matemàtich Scuzzees John Napier che al a intrudüii i lugariitm l'è la basa di
logarítim natüraal.

Ul nümer e al è istess che exp(1), in dúe exp l'è la funziun espunenziala. Al
curespuunt al límit matemàtich

Chest límit-chí al esiist, gja che la seqénza n ↦ ( 1 + 1 n ) n {\displaystyle
n\mapsto \left(1+{\frac {1}{n}}\right)^{n}} l'è cresseent e limitada da sura.
Ches-chí al dà aprussimadameent e = 2,71828 18284 59045 23536 02874 ...

i.e, ul desenvilüpi in séria da e al è duminaa cunt una séria geométrica
cunvergeent, in tant che da resun 1/2.

Finalmeent, sa pöö cunsiderà e cuma l'ünica sulüzziun pusitiva x da l'equazziun
integrala

La funziun exponenziala [exp(x)] l'è impurtaant gja che a l'è l'ünica (a maanch
da mültiplicazziun par custaant) funziun che l'è istessa a la suva derivada, e
la ven duvrada abitüalmeent par mudelizà di prucess da cressimeent u
decressimeent.

La frazziun cuntínua da e la cunten una strutüra interessaant, cuma sa fa vidé
da séguit:

La segueent espressiun, la identitaa da l'Euler, che relazziuna i cinch custaant
püssee impurtaant in matemàtica, a l'è stada descuverta par Leonhardt Euler:

vàlida par ogni x , y ∈ R {\displaystyle x,y\in {\mathbb {R} }} (e da fatt par
ogni x , y ∈ C {\displaystyle x,y\in {\mathbb {C} }} ).



https://lmo.wikipedia.org/wiki/Myosotis

Myosotis, l'è 'n zèner de piànte che fà part de la famìa botànica de le
Boraginaceae. El töl dét 'na trentìna de spéci acetàde. Adognimòdo, le piö tàte
de chèste le g'ha fiùr pesègn de 'n ghèl de diàmetro, con sich pétali celèscc
che crès ensìma ai gamp sö ramilì. Le spéci de chèsto zèner i è dopràde de spès
come piànte ornamentàle. Le spéci de chèsto zèner i è cunusìde 'n bresà col nòm
popolàr de "èrba selestìna" o piö de spès col nòm de "non-ti-scordar".

Le pöl véser piànte anöàle o perèni con granì de somésa picinì picinì. Le piö
tàte de le spéci de Myosotis i è endémiche de la Nöa Zelanda, ma gh'è a dele
spéci europèe compagn de la M. sylvatica che la s'è difundìda en töte le regiù
temperàde de l'Europa, de l'Asia e de l'Amèrica.

El zèner Myosotis l'è stat discriìt la prìma ólta del Linèo e püblicàda 'ndèl
lìber Species Plantarum 1: 131. 1753. La spéce tìpica l'è: Myosotis scorpioides
L.

Segónt el sit del giardì botànich del Missouri (Missouri Botanical Garden), al
zögn del 2014 le spéci acetàde per chèsto zèner i è 'na trentìna.



https://lmo.wikipedia.org/wiki/Muammar_Gheddafi

El Muammar Gheddafi (in areb: القذافي‎, Muʿammar al-Qadhdhāfī, nomm intregh
Muʿammar Abū Minyar ʿAbd al-Salām al-Qadhdhāfī; Sirt, 7 de giugn 1942 - Sirt, 20
de ottober 2011) l'è staa on soldaa e on politigh libigh. A l'è staa de facto el
capp de la Libia per oltra quarant'ann (del 1969, dopo on golpe contra el re),
fina a la soa deposizion e mort duranta la Guerra Civil Libiga del 2011. In
verità lù el gh'ha mai avuu a longh incarigh offiziai, perchè lù el s'era daa
domà el titol de "Guida e Capp de la Rivoluzion de la Granda Jamāhīriyya Araba
Libiga Popolar".

El nomm de Gheddafi l'è vun de quei con pussee variant grafigh al mond: el sò
nomm in areb classigh, l'emm giamò scritt pussee sora a l'è Muʿammar
al-Qadhdhāfī, pronunciaa /muˈʕammaru lqaðˈðaːfiː/, menter in del dialett libigh
el se dis /muˈʕæmmɑrˤ əlɡædˈdæːfi/. Lù istess l'è mai staa bell ciar sora a la
manera de scrivel con l'abecee latin: in d'ona quai soa lettera el se firmava
Moammar El-Gadhafi, menter in sul sò sitt offizial gh'era scritt Al Gathafi. Chì
de sotta, on esempi de come l'è scritt giò in di vari lengov:

El nass a Sirt, che al temp la partegn a la Provincia de Misurada (Italia), in
d'ona famiglia islamiga de la qual però se sa proppi pocch. In del 2009 ona
veggia sciora israeliana de origin libiga, ona tal Rachel Tammam, l'ha ditt che
'l Gheddafi el gh'avria 'vuu anca ona origin giudea, perchè la soa mader la
saria stada la soa zia Razale Tammam; però i storigh hann mai confermaa quella
storia chì, inscì la podria vess domà ona leggenda. A ses ann Gheddafi l'è staa
ferii al brasc del s'ciopp de ona bomba che l'era restada intrega di temp de la
guerra: in de l'esplosion moeuren duu sò cusin.

Tra el 1956 e 'l 1961 l'ha studiaa a la scola coraniga de Sirt, in de la qual
l'incontra i idei panareb de Gamal Abd el-Nasser (president egizian), che ghe
piasen proppi tant. In del 1968 el decid d'entrà in l'Accademia Militar de
Bengas. Dopo el cors e dopo 'n brev period de specializzazion in del Regn Unii,
el tacca la soa carrera in de l'esercit, col ciappà a vintsett ann el grado de
capitan. Già che l'era minga content del governa del re Idris I, che ghe
somejava tropp visin ai Statt Unii e a la Francia, el 26 de agost del 1969 el se
mett a la guida de on colp de Statt contra el re; el primm de settember la nass
la Repubbliga, guifada de on Consili de la Rivoluzion faa sù de dodes militar de
ispirazion nasseriana e comandaa del Gheddafi, che intant el s'è promoss
indeperlù a Colonnell (titol che 'l tegnarà per tutta la vita). In pocch temp el
regimm de Gheddafi el vegn ona vera e proppia dittadura.

El Consili, per vorè del Gheddafi, el fa sù ona noeuva costituzion che la fa
sparì tucc i partii politigh e i elezion. La Libia la muda nomm e la se ciama
Jamāhīriyya (on termin inventaa per l'occasion e traa foeura de la parolla
jumhūr, che al plural el fa jamāhīr e 'l voeur dì "massa de gent"). El Gheddafi
el gh'ha intenzion de trovà ona "terza via" al comunismo e al capitalismo: el
proeuva a messedà insemma i princippi del panarabismo e quei de la
socialdemocrazia (senza democrazia, però). El Gheddafi el scerniss de mostràggh
a tucc i sà idei politigh e filosofigh in del sò Liber Verd (titol che 'l ciappa
ispirazion del Liber Ross de Mao Zedong), sortii foeura in del 1976. In nomm di
sò ideai, el fa nazionalizzà la pupart di proppietà petrolifer forest, de sarrà
sù i bas militar american e ingles e toeu via ai comunità italiana e giudea tucc
i sò ben, e poeu de scasciài via in del 1970. A partì de quell ann, ogni 7 de
ottober la gh'è stada la festa del "Dì de la Vendetta", cioè la scasciada di
20.000 italian che viveven anmò in Libia. In de la politiga foresta, el Gheddafi
el ghe da sostegn a l'OLP de Yasser Arafat contra Israel e 'l spera che ghe sia
on'union tra i paes musulman de l'Afriga, soratutt con la Tunisia: ma la
resposta negativa del primm minister tunisin del temp, el scior Bourguiba, el fa
vegnì meno quella idea chì. Inoltra el Gheddafi l'è staa vun di pocch leader del
mond che l'ha segutaa a vess amis di dittador Idi Amin Dada e Jean Bokassa
(quell lì però domà in del temp che 'l diseva de vess musulman). Per on poo de
temp in del 1972 el Gheddafi l'è anca el primm minister de la Libia ad interim,
ma poeu el lassa el post a ʿAbd al-Salām Jallūd. In del 1977, grazie ai danee
vegnuu foeura del petroli, el regimm el fà sù ona quai opera in favor de la
proppia nazion, compagn de strad, ospedal e industri. Inscì, vista la popolarità
che 'l gh'ha in 'sto moment, in del 1979 el Gheddafi el lassa ogni carega
offizial: anca se 'l resta l'unigh capp de la Libia, de quell moment el tegn
domà el titol de "Guida de la Rivoluzion". I Ann Vottanta el veden sostegnì
l'IRA e 'l Settember Negher, semper per i sò idei anti-americann e
anti-israeliann; la CIA l'accusa de avè organizzaa di attentaa in Sicilia,
Scozia e Francia. In del 1986 lù l'è ormai el nemis numer vun di Statt Unii che
inscì deciden de lanciàggh on quai razz contra el sò palazz: in del raid la
moeur la soa tosa dottada, però lù el se fa nagott perchè l'era staa vertii del
president del Consili italian Bettino Craxi; a bon cunt, per vendicàss, el
Gheddafi el fa lancià contra Lampedusa on para de missil SS-1 Scud, che però
finissen in del mar. Inoltra, per ordin del Gheddafi, el 21 de dicember del 1988
el s'cioppa ona bomba in d'on aerei a Lockerbie (Scozia), che la coppa tutt i
259 passegger; l'ONU, stufida del comportament de Gheddafi, la fa sù on embargo
contra la Libia; domà in del 1999 el Gheddafi el ghe consegna i terrorista.

A partì di Ann Novanta, col vedè come l'è che l'era dree a 'ndà mal l'economia
libiga, el Gheddafi el decid de mudà el roeul del regimm in del camp
internazional; per esempi el se s'cera contra l'invasion del Kuwait e 'l sostegn
i trattativ de pas tra Etiopia ed Eritrea. Inoltra, la consegna di terrorista de
Lockerbie la convincc l'ONU a toeu via l'embargo. I Ann Dumilla inoltra veden
Gheddafi tornà semper pussee amis de l'Occident, anca cont i Statt Unii e
l'Italia.

Ai inizzi del 2011, sù l'onda di rivoeult de la Tunisia e de l'Egitt, anca i
libigh tacchen a protestà per el regimm de Gheddafi; lù el ghe respond cont el
mandà l'esercit a coppà la gent, inscì la s'cioppa prima ona rivoeulta e poeu
man a man ona vera e proppia guerra civil. Menter i ribei tegnen la zonna a est
del Paes, i fedee de Gheddafi resten in de l'ovest. Ma la NATO la se s'cera cont
i ribei, e inscì adasi adasi la vittoria la passa in di man del CNT (Comitaa
Nazional Transitori); la pupart de la gent del governa de Gheddafi le bandona e
la passa coi rivoltos. I soldaa de Gheddafi resisten on fracch a Tripoli, poeu a
Beni Ulid e infin a Sirt, la città indove l'è nassuu; insemma a lor gh'è anca el
Gheddafi, che 'l voeur minga lassà el sò paes, e on sò quai fioeu. El 20 de
ottober del 2011 i ribei ciappen finalment Sirt e troeuven el dittador sconduu
in d'ona busa; le ferissen ai gamb e, menter el porten in gir per la città per
fàggh vedè a tucc che l'è proppi lù, el coppen (anca se lù l'aveva pregaa de
sparà minga).

El Gheddafi el s'è sposaa dò voeult; la prima voeulta (1969) cont ona certa
Faitha, ma lù l'ha lassada dopo domà ses mes. La segonda voeulta l'è staa cont
ona donna de origin ungares, ciamada Safia Farkas. De la prima miee, el Gheddafi
el gh'ha 'vuu on fioeu: Mudammad (1971). La segonda miee inveci el gh'ha daa a
lù alter sett fioeu:



https://lmo.wikipedia.org/wiki/Milan_(citt%C3%A0)

Milan (Milà in Lombard oriental; Milano in Italian; Mailand in Todesch;
Mediolanum in Latin; Mediólanon in Grech Antich; Milão in Portoghes) l'è la
segonda cittaa pussee granda de l'Itàlia dòpo Roma, e la se troeuva in de la
pianura de la Lombardia, la region pussee desviluppada e pussee popolada
d'Italia, oltra che vun di Quater Motor d'Europa. I sò abitant se ciamen
milanes, ma ghe disen anca "meneghitt" del nomm de la maschera de carnaval
Meneghin.

La cittaa la gh'ha 1,3 milion de abitant, ma la soa area metropolitana la riva a
7,3 milion. El nòmm de Milan el ven de Mediolanum o Mediolanium, ona parolla che
l'è la manera latinna de scriv el nomm celtich de la cittaa (i Gaj hann minga
lassaa scritt el nomm in la soa lengua, ma l'è probabel che l'eva minga tropp
different).

In tra i monument e i palazz famos de Milan se regorden el Domm, el Castell
Sforzesch cont i sò musée e el teater a la Scala.

A Milan gh'è i famos cà de la mòda e i sò negòzi (in via Montenapoleone e in la
Galeria Vittori Emanuel, che l'è considerada l'area de shopping pussee veggia in
del mond). Chi cà chí han fáa devegnì Milan vuna di cittaa mondiaj de la moda,
compagn de París, Londra e New York.

A Milan se troeuven anca dò squader de balon; el Milan e l'Inter, che insèma han
vengiuu ventinoeuv scudett, noeuv Copp di campion, e cinq copp intercontinentàl.
El sò stadi l'è a San Sir, e gh'hann daa el nòmm de "Giusepp Meazza" perchè
Peppin Meazza l'è staa vun di pussée grand giugador de balon talian.

Al dí d'incoeu, el sindich de Milan l'è 'l scior Giuseppe Sala, de la coalizion
de center-manzina a guida Partito Democratico

Milan l'è dividuu in noeuv Municipi, cont on poo de autonomia e cont di
President elegiuu di gent. Al dì d'incoeu cinq hinn amministraa da la coalizion
de center-drissa e quater da quella de center-manzina.

La cittaa la se troeva in mezz a ona pianura in la banda occidentala de la
Lombardia. Gh'è trii fiumm che ghe passen in mezz: l'Olona, el Lamber e el
Seves. Gh'è anca di canaj e navili che on temp formaven ona red finna in center,
anca se a la fin de la guerra la "sercia di navili" l'è stada interrada. Hinn
restaa: el Navili de Gagian (Navili Grand), el Navili Paves, la Martesana, la
Vettabbia e el Redefoss (che el toeu l'acqua del Seves e de la Martesana). Milan
l'è a 25 km a est del fiumm Tesin, a 25 km a ovest de l'Adda, a 35 km a nord del
Po e a 50 km a sud del lagh de Comm e del confin con la Sguizzera.

A Milan s'incontren paricc strad e ferrovij important: gh'è di collegament con
Turin, con Genova, con Piacenza e donca con tutta l'Emilia-Romagna, con Bressa e
de là cont el Venet, con Berghem e cont i Val Orobich, cont i montagn de la
Valtellina (per andà in Val Venosta, Engadina e i vallad del Ren), cont el
Canton Tesin (San Bernardin, Lucomagn e San Gottard) cont el Passo del Sempion
per andà in Francia. Questa soa posizion strategica, insemma alla fertilità del
sò territori, l'ha influenzaa comè la storia de la cittaa e la part che l'ha
avuu con l'Italia e cont i paes di là di Alp.

I origin de la città a hinn, compagn de tant alter loeugh del nòrd de l'Italia,
celtegh. La leggenda de fatt la voeur che Milan el sia staa fondaa del Belloves,
capp di Celta Insuber. Giamò al temp, per la soa posizion strategica in del mezz
de la Pianura Padana (de chì el nòmm Mediolanum), Milan el gh'aveva avuu ona
quaj importanza. Ma la glòria per la città a l'è vegnuda soratutt dòpo de la
conquista romana (222 prima de Crist): infatti, intorna al IV secol, in de
l'epoca de la tetrarchia, voeuna di quatter capitaj de l'Imperi Roman l'è
diventada pròppi Milan. In quell'epoca chì Milan l'è staa anca vun di loeugh de
svilupp de la religion cristianna cattòlica: a l'è de fatt l'epoca del
Sant'Ambroeus e del Sant'Agostin (che anca se l'era african, el s'è convertii al
cristianesim pròppi chì). Quand che poeu i invasion barbaregh hinn diventaa on
ver pericol per la cort imperial, la capital l'è stada spostada a Ravenna.

Compagn de la maggior part de l'Italia, anca Milan l'è finii primma sòtta aj man
di Eruj de Odoacher, poeu sòtta el regn di Visigòtt e, pussee tard, di Longobard
e di Franch. Duranta el Sacro Roman Imperi, Milan e tanti alter comun de la
Lombardia hinn diventaa ricch per i commerz (grazie a la posizion de favor in de
la Pianura Padana, come semper), tant che hann cercaa de avègh semper pussee
autonomia in di confront de l'autorità imperial. I contrast a hinn diventaa
guerra vers la fin del XII secol, quand che Milan e alter città s'hinn mettuu a
sostegnì el Papa contra l'Imperador. Quest chì, che l'era el Federich I de
Hohenstaufen, l'è discenduu in Italia e l'ha traa giò Milan. Ma Milan l'ha poduu
vess prest recostruii, grazie aj sfòrz di città leaa. Dòpo che hann formaa ona
lega, ciamada Lega Lombarda, i comun italian s'hinn scontraa on'altra voeulta
con l'imperador e l'hann battuu a Legnan.

Dòpo questa vittòria i comun del nòrd Italia hann poduu conquistà on'autonomia
semper maggior (anca se minga semper l'è staa inscì, soratutt quand che al tròn
imperial el saliva on quajdun deciduu a toeu via la crisi de l'Imperi) e Milan
l'ha on poo ottegnii l'egemonia de la region. Ma, cont on fenòmen tipich di
città italiann del XIV secol, anca Milan l'è diventada pian pianin ona Signoria,
primma sòtta i De la Torr, poeu sòtta i Viscont, che primma hann governaa pròppi
'me viscont, poeu, per grazia imperial, come duch.

Sòtta i Viscont, Milan el gh'ha avuu on ròl de primm pian in de la scena
politega italianna. El duca Gian Galeazz I l'ha estenduu i domini milanes a
tutta la Lombardia, el Piemont oriental, el Venet occidental e anca a ona bona
part del center Italia. La soa mòrt premadura l'ha impedii che 'l podess creà on
embrion de Stat nazional italian (còssa che intrattant l'era dree a nass in
tutta Euròpa). Per tutt el XIV e 'l XV secol, Milan l'ha luttaa contra Venezia,
Napol, Firenz, i Savòia, e 'l Papaa per avègh l'egemonia in su la penisola. L'è
staa duranta el XV secol che la Signoria l'è passada de la dinastia di Viscont a
quella di Sfòrza, a causa del matrimòni del condottier Francesch I Sfòrza con la
Bianca Maria Viscont, unega tosa del Filipp Maria Viscont. El period sforzesch a
l'è quell contemporani al Renassiment, che l'ha vist Milan ancamò ona voeulta al
center de la situazion, in quant loeugh de coltura e mecenatismo de cort.
Duranta 'sto period hinn vegnuu a Milan personagg come 'l Petrarca (lù però
quand che gh'eren ancamò i Viscont), Leonard de Vinci e 'l Bramant.

Duranta l'invasion francesa de l'Italia del 1494, el Ducaa de Milan a l'è restaa
neutral, perchè el duca Ludovich el Negher el sperava de podè inscì mantegnì el
comand de la Signoria, che l'aveva usurpaa al nevod. Ma ben prest Milan l'è
diventaa on teater per i guerr di grand potenz europee, come la Spagna, la
Francia e Imperi. In particolar, duranta el XVI secol, Milan l'è finii primma
sòtta el contròll frances, poeu, in manera definitiva, sòtta quell spagnoeu.
Donca, per circa dusent ann el Ducaa de Milan (che formalment l'esisteva ancamò,
e che formalment a l'era ancamò sòtta el Sacro Roman Imperi) a l'è staa governaa
de la Spagna, anca se quell period a l'è cognossuu de nòrma come vun de
decadenza e malgoverno: de fatt, la Lombardia a l'era diventada domà ona
provincia piscininna de on grand imperi, che tra l'alter l'era dree a 'ndà in
crisi. Tuttavia, Milan l'ha poduu almanch vess ancamò important per el ròl che
la soa diòcesi la gh'ha avuu in de l'età de la Contrariforma, grazie a òmen come
i duu arcivescov Carl Borromee e Federigh Borromee e 'l Sant'Antòni Maria
Zaccaria. I ròbb hann segutaa a 'ndà inscì finna a la guerra de Succession
Spagnoeula (1700-1714), con la qual el Ducaa de Milan l'è diventaa on domini de
l'Arciducaa d'Austria, la qual cà regnant, i Asburgh, a l'era anca quella che la
regnava in su l'Imperi. Sòtta el governo austriach, Milan l'ha cognossuu on
noeuv period de splendor (anca se 'l ducaa l'aveva perduu la Lomellina e alter
territòri del gener, che eren finii in man al Regn de Sardegna) e on grand
svilupp econòmich (incoraggiaa de la Rivoluzion Industrial, che l'era dree a
nass in quij temp chì). Inoltra Milan, duranta el XVIII secol, a l'è diventaa
vun di center de l'Illuminismo italian, grazie a òmen de cultura compagn de
Ceser Beccaria, Peder Verri e Giusepp Parini. Duranta l'età napoleòniga, l'è
finii primma in de la Repubblica Cisalpina, poeu l'è diventaa capital del Regn
d'Italia: l'è staa pròppi chì che 'l Napoleon I el s'è incoronaa (e l'è de quell
period el Palazz Real arent al Dòmm).

Cont el Congress de Vienna, Milan l'è retornaa a l'Imperi d'Austria, però questa
vòlta inglobaa in del noeuv Regn Lombardo-Venet. In di moti del 1848, Milan l'è
staa vun di loeugh-simbol del Risorgiment (anca grazie però a la litteratura
romantiga del Carl Pòrta e del Lissander Manzon, e anca per la musega del
Giusepp Verdi), cont i famos Cinch Giornad ma el Regn de Sardegna, che l'aveva
ciappaa i part di insort italian contra l'Austria, l'è staa battuu, e donca
Milan el gh'ha avuu de tornà ancamò ona voeulta sòtta l'Austria, e cont el pagà
ona feros repression. Per divegnì part del Regn de Sardegna (e donca del Regn
d'Italia), Milan el gh'ha avuu de spettà el 1859. De chì in poeu, la stòria
politica de Milan la seguta quell del rest de l'Italia.

Dòpo l'Unità d'Italia, Milan el s'è avviaa a diventà vun di pont cruciaj de
l'economia del noeuv Stat. Ma minga per quest tutta la popolazion milanesa a
l'era ricca, anzi, per tutta la fin del Vòttcent gh'hinn staa revòlt popolar e
sciòper per ottegnì di condizion de vida mejor. El re del temp, l'Umbert I, l'ha
voruu minga scoltà i protest e l'ha mandaa l'esercit a reprim i revòlt. A bon
*** Milan l'è diventaa voeuna di città pussee ricch de l'Italia, e per quest l'è
diventaa on center de attrazion per l'immigrazion interna, ma anca per la
coltura e l'industria. Tra l'alter, se pò regordà che 'l Benito Mussolini,
primma de la guerra el lavorava a Milan, e che anca el moviment futurista el
gh'ha avuu chì vun di sò center colturaj. Dòpo la Primma Guerra Mondial, in del
clima de insoddisfazion per i noeuv condizion econòmich e politich (per esempi,
tutta la stòria de la vittoria mutilata) l'ha portaa a la nassida a Milan del
partii nazional fascista. Ma Milan l'è staa anca vun di loeugh simbol de la
Resistenza, e l'è staa chì che hinn staa appenduu i còrp del Mussolini e de
alter gerarca fascista dòpo ch'eren staa coppaa. A partì del Dòpoguerra finna al
dì d'incoeu, Milan a l'è segutada a cress, cont el diventà voeuna di maggior
representazion del miracol econòmich, ma anca de la contestazion giovenil, del
terrorismo di agn '60 e '70, del cabaret, del teater, de la canzon e de la mòda.
Ultimament, Milan l'è staa protagonista de la proclamazion de part del Silvio
Berlusconi de la nassida del partii del Pòpol de la Libertà, el pussee grand e
important partii de destra de la stòria de l'Italia repubblicanna.



https://lmo.wikipedia.org/wiki/Max_Planck

Max Karl Ernest Ludwig Planck (Kiel, Germania, 23 de abril del 1858 – Göttingen,
Germania, 4 de utùer del 1947) l'è stat en fìzich todèsch cunsideràt el fondadùr
de la teoría quantìstica e insidùr del Prémio Nobel per la Fìzica 'ndèl 1918.

Planck el vignìa de 'na famìa conde 'na gran tradisiù académica: el sò bisnóno
Gottlieb Jakob Planck (1751-1833) e 'l sò nóno Heirich Ludwig Planck (1785-1831)
i è stacc profesùr de teologìa a Göttingen, sò pàder Wilhem Johann Julius von
Planck (1817-1900) l'ìa profesùr de dirìt a Kiel e Mònaco, sò zìo Gottlieb Karl
Georg Planck (1824-1910) l'ìa ach en giürìsta a Göttingen e giü dei pàder del
Còdes Civìl de la Germania.

Max l'è nasìt ai 23 de Bril del 1858 a Kiel, fiöl de Julius Wilhem e de Emma
Patzig (1821-1914) che lìa la sò segónda spùza. El gh'ìa quàter fredèi (Hermann,
Hildegard, Adalbert e Otto) e du fredelàster (Hugo e Emma), fiöi de sò pàder co
la prìma moér. El g'ha pasàt a Kiel i sò prim agn prìma che la sò famìa la se
trasferìes a Mònaco, 'n Baviera. Lé 'l g'ha stüdiàt al Maximiliansgymnasium. I
sò compàgn de clas i éra fiöi de le famìe 'n vìsta de Mònaco. A sédez'agn el
g'ha utignìt el sò Schulabschluss cioè 'l diplóma. Dàto che 'l dàa sègn de éser
portàt per la müzica (el sunàa l'orghen, el piano e 'l violonsèl), per la
filologìa clàsica e per le scènse, l'è stàt endèi döbe quan che s'è tratàt de
catà fò l'orientamènt académich. Quan che 'l g'ha cunsultàt el profesùr de
fìzica Philipp von Jolly chèsto 'l g'ha rispundìt che 'n fìzica töt l'esensiàl
l'ìa zabèla stat scuprìt, e che restàa póch büs de stopà, edèa chèsta
cundividìda pò a de divèrsi óter fìzich del tép. Planck però 'l vülìa mìa
scopréser móndi nöf ma capéser i fondamèncc de la fìzica isé a la fì el decidarà
per chèsta matéria.

Planck el s'è iscriìt per el córs del 1874/75 a la Facoltà de Filozofìa de
l'üniversità de Mònaco. Lé, sóta l'ala del profesùr Jolly, Planck el g'ha portàt
aànti i sò esperimèncc (per ezèmpe sùra la difuziù de l'idrògeno a traèrs del
platino calt) prìma de 'nderesà i sò stüde vers la fìzica teòrica. Óltre che
stüdià, l'è stat apò a mèmber del còro de l'üniversità endóche 'ndèl 1876/77 el
g'ha cumpunìt 'n operèta col tìtol de «Die Liebe im Walde» e 'ndèl 1877, ensèma
conden quach óter compàgn de scöla, en viàs en Italia. El g'ha vizitàt Venésia,
Firènse, Gènova, Pavia, el lach de Cóm, chèl de Lügà, el Lach Magiur, Brèsa e 'l
Lach de Gàrda.

El córs del 1877/78 el l'ha fat a e Berlìno, a l'Üniversità Friedrich-Willhems,
endóche 'l g'ha risiìt le lisiù de fìzich famùs come Hermann von Helmholtz e
Gustav Kirchhoff. Del Helmholtz el g'ha dit Planck che l'ìa mìa brào a preparà i
sò stüdèncc, che 'l seghetàa a cambià chel che 'l scriìa a la lavàgna e che 'l
sömeàa pò a lü stöf compàgn dei stüdèncc che la scultàa. El rezültàt l'ìa che
poch dei stüdèncc i restàa 'n clas. A la fì 'n restarà apéna tré, e Planck l'ìa
giü de chèsti, ensèma al Rudolf Lehmann-Filhés che dòpo 'l deentarà atrònomo.
Envéce del Kirchhoff el dizìa che i sò córs i éra preparàcc con cüra, ma che de
spès i parìa sènsa stìmol e monòtoni, e che i stüdèncc i amiràa l'oradùr e mìa
el discórs che 'l fàa.. Con töt che la sò upiniù come profesùr l'ìes mìa granchè
bùna, col Helmholtz el g'ha ligàt estès 'na bùna amicìsia. A chèl tép lé 'l s'è
dedicàt de per sò cönt apò a stüdià l'òpera de Rudolf Clausius, del qual
l'amiràa el sò discórs, ciàr e fàcil de comprènder, sùra i prensépe de la
termodinàmica. L'è stat sö chèsta matéria che 'l g'ha lauràt per preparà la tézi
de duturàt, che g'harà per tìtol «Über den zweiten Hauptsatz der mechanischen
Wärmetheorie» (Sùra 'l segónt prensépe de la termodinàmica) e che 'l g'ha
prezentàt endèl 1879 a Mònaco quan che 'l gh'ìa 21 agn. L'è pò turnàt a Mònaco
'ndèl 1880 per fà 'l profesùr a l'üniversità. Endèl 1889, l'è turnàt a Berlino,
endóche 'nfìna al 1892 l'è stat diretùr de la càtedra de fìzica teòrica.

Del 1905 'nfìna al 1909, Planck l'è stat a la cundusiù de la Deutsche
Physikalische Gesellschaft (Società Todèsca de Fìzica). Endèl 1913, el s'è mitìt
a la diresiù de l'Üniversidad de Berlino. Endèl 1918 el g'ha risiìt el Premio
Nobel per la Fìzica per la scopèrta de la mecànica quantìstica. Del 1930 'fìna
al 1937, Planck el g'ha dirigìt la Kaiser-Wilhelm-Gesellschaft zur Förderung der
Wissenschaften (KWG, Società del Imperadùr Guglièlmo per l'aansamènt de la
scènsa).

Endèla Segónda guèra mondiàl, Planck el g'ha sercàt de convìncer Adolf Hitler de
perdunà i scensiàcc ebrèi. Dòpo la mórt del Max Planck, ai 4 de utùer del 1947 a
Göttingen, la KWG la g'ha cambiàt el sò nòm e l'è deentàda
Max-Planck-Gesellschaft zur Förderung der Wissenschaften (MPG, Società Max
Planck).

Le scopèrte de Planck, che i è stàde verificàde piö tàrde de óter scensiàcc, le
g'ha segnàt l'inìsio de 'n camp töt nof per la fìzica, cunusìt come mecànica
quantìstica e i è stàde 'na bàze fondamentàl per le ricérche en matérie come
l'energìa atòmica. El g'ha capìt endèl 1905 l'impotànsa de le edèe sùra la
quantificasiù de le radiasiù eletromagnétiche spiegàde de Albert Einstein, col
qual el g'ha colaboràt endèla sò cariéra.

Planck el g'ha ideàt la teorìa dei quànti, che 'nsèma a la teorìa de la
relatività de Einstein l'è giü dei pilàster de la fìzica del dé d'encö.



https://lmo.wikipedia.org/wiki/Mahatma_Gandhi

Mohandas Karamchand Gandhi (en devanagari मोहनदास करमचन्द गांधी, Porbandar, 2 de
utùer del 1869 – Nöa Delhi, 30 de zenér del 1948) l'è stat en òm pulìtich
indiàno.

Guìda spiritüàla de prìma 'mportànsa per el sò paés, se 'l conós suratöt col nòm
de Mahatma ("ànema grànda" 'n lèngua sànscrita), scötöm che gh'è stat dat per la
prìma ólta del poéta Rabindranath Tagore. Gandhi l'è stat giü dei piuniér e dei
teòrich del satyagraha, la rezistènsa a l'opresiù per mèzo de la dizübidiènsa
civìl de màsa che la g'ha portàt l'India a la 'ndependènsa. El satyagraha l'è
fondàt sö la satya (verità) e sö la ahimsa (nonviolènsa). Có le sò asiù 'l
Gandhi 'l g'ha ispiràt divèrsi müimèncc de diféza dei dirìcc civìi e grànde
personalità compàgn de Martin Luther King, Nelson Mandela e Aung San Suu Kyi.

'N India, 'l Gandhi l'è stat ricunusìt come pàder de la nasiù e 'l dé che l'è
nasìt (el 2 de utùer) l'è 'n dé de fèsta. Chèsta dàta l'è stàda proclamàda apò a
Zurnàda 'Nternasiunàla de la Nonviolènsa de l'Asemblèa generàl de le Nasiù
Ünìde.



https://lmo.wikipedia.org/wiki/Luar

Lùar (nom uficial an Itaglian: Lovero) L’è an cumün italian, de la regiun
Lumbardia, an Pruincia de Sundri.

Al gh'ha 661 abitant (dato del Dicember 2015), e na grandezza de 13,4 km² e 'na
densità de 49 ab./km².

Al cunfina cun Édul (BS), Sèran, Tuff (i sò abitant i vegn ciamaa cun la
scurmagna matt da la papa) e Verv.

A Luar gh'è na quantità de robi che li sa pöl vedè. Sa pöl cumincià cul dì che
'sti agn an ree an scime al Doss de Sant Alisciandru gh'era sü an castel:
pürtrop adess al reste pü nigót. Sota al doss del castel al gh'è amò la gese de
Sant Alisciandru, che l'è stacia facia sü le prime volte an del 800 dopu la
vignüde del Signur. Inizialment l'era minga cume l'è adess: l'era pü piscena e
girade da l'otre part (la porte principale l'era la purtine che gh'è amò adess
sota li volti). Al campanil al g'ha sü quatru campani che, sa dis, li suna
talment bee che li tegn luntani li tempesti dal pais. Visin a le gese gh'è amò
an ussari cun int tücc i oss di mort.



https://lmo.wikipedia.org/wiki/Lipid

I lipid (ciamaa anca grass, del grech lypos, grass) a hinn bio-mulecul urganigh
miss insema per i prupietà cumpagn de sulübilità: se dislenguen minga in de
l'aqua (se disen per quela resun chì idrofub) ma inscambi se dislenguen ben di
in sulvent urganigh minga pular 'me l'eter o l'acetun.

I lipid gh'hann una densità che l'è piscinina rispet a l'aqua, e l'è 'l mutiv
perchè l'oli, el grass de la carna e'l büter galegen in sü l'aqua. I lipid a
hinn de solet faa per la püssee part de atum de carboni e de idrogen ligaa intra
de lur cun ligam cualent poch pular (carateristiga che la da l'idrofubicità).

A hinn faa dumà de carboni, idrogen e ussigen, e tiren dent terpen, steroid e
prostaglandinn.

I triglicerid a hinn i lipid püssee abundant in nadüra, e hinn i grass animaj e
i oli vegetaj. Servissen suratüt 'me deposit per l'energia prudota e
imagazinada.

Un triglicerid a l'è faa d'una mulecula de glicerol che'l gh'ha ligaa trì acid
grass. El glicerol (1,2,3, prupantriol) a l'è un alcol cun trì atum de carboni,
ognidün cunt un grüp ussidriligh. L'acid grass al gh'ha un grüp carbossiligh (el
coo) e una cadena idrocarbüriga (la cua). El ligam intra el glicerol e i acid
grass a l'è una reaziun d'esterifigaziun, e despess i trì acid grass a hinn
diferent. La diferenza intra grass e oli a l'è che in di grass i acid grass
gh'en han minga de ligam dubi: se ciamen acid grass satür e porten a la
furmaziun d'un grass solid. In di oli, inscambi, i acid grass gh'hann vüna o
püssee insatüraziun ('n'altra manera de ciamà i ligam dübi). I oli a hinn liquid
perchè i ligam dubi fan di piegh in de la cadena: per quela resun chì i caden a
hinn minga arent e i se sluntanen. Cadenn sluntanaa al vör dì ligaa poch, poch
cumpat: i interaziun intramulecular a hinn fiach e'l lipid al sarà liquid
inscambi de solid.

Una cera a l'è l'ester d'un alcol süperiur monovalent (cunt una cadena lunga e
dumà un grüp alcoligh) cunt un acid grass. Se tröen in di invertebraa e gh'hann
una funziun de rivistiment in di früt 'me pir e pom e besti 'me i üsej.

Cumün in del mund vegetal, i gh'hann un'ünità de bas che l'è l'isopren (una
strütüra a cinch atum de carboni).

A hinn el prudot de l'esterifigaziun di acid grass cunt alter alcol. Tiren dent
fosfolipid, fosfatid, glicolipid e solfolipid. I se disen anca saunifigabij
perchè in sulüziun alcalina liberen i saun. Despess l'alcol a l'è un glicerol
mudifegaa.

Cumpagn di triglicerid per la strütüra, i gh'hann un grüp fusfaa che'l porta una
carega negativa e, dunca, una pularità a la mulecula. Alura el fosfolipid al
gh'ha un coo idrofil e una cua idrofuba: per quela resun chì al se dis
anfipatigh. Quela strütüra chì a l'è propi buna per furmà i membrann biulogigh
che hinn inturna ai celül e i orghen celülar perchè i coo cunt i grüp idrofil se
meten vers l'aqua che l'è fö e dent a la celüla e i cuv i se meten in pusiziun
mediana: quest chì a l'è ciamaa dubi strat lipidigh.

I fosfolipid a hinn i cumpunent principaj del toch lipidigh membrann celülar.
Gh'en è de dü tip:



https://lmo.wikipedia.org/wiki/Liberalism

El liberalism a l'è la teuria pulitiga e la filusufia de la libertà. Sturigament
al nass 'me ideal che'l va insema a l'aziun de la burghesia quand che l'era
'dree cumbat cuntra i munarchij assulüü e i privilegi de l'aristucrazia a la fin
del secul quel de XVIII. De quela cuntrapusiziun chì intra i do class 'l nass el
stat liberal.

El sens de la parola liberal a l'è però diferenta in Europa rispet al mund
anglosassun: quel che l'è liberal in Europa 'l saria ciamaa libertarian in
America, e un liberal in America chì 'l disarium vün de la drizza muderada (per
esempi: el Barack Hussein Obama in America l'è un liberal e l'è squas ingual a
l'Emma Bonino in Italia, u 'l Guido Westerwelle in Germania).

Cunt el temp i pusiziun pulitigh di liberaj hinn vegnüü un frach e minga semper
cuerent. Quela principala a l'è el liberalism classigh di urigin. In general i
liberaj respeten i principi fundamentaj de custitüziun, demucrazia liberala,
eleziun liber, dirit üman, capitalism, cumerzi liber e seperaziun intra la gesa
e 'l stat. Part de 'sti idej chì ja aceten anca grüp pulitigh che prufessen
minga un'ideulugia liberala.



https://lmo.wikipedia.org/wiki/Lenguv_Rumanz

I Lenguv Rumanz j'hinn un ram de la familia indo-europea ch'el cumprenda tütt i
lenguv che j'hinn 'gnüt giò dal latin, la lengua de la Ruma 'ntica. Gh'è püssè
de 700 milion de gent ch'i parlen una lengua rumanza, principalment in di
Americh, in Europa e in Africa, ma anca in d'una quaj regiun chi e la pr'el
mond. I radis di lenguv rumanz j'hinn quej del latin vulgar (da vulgus, "popul"
in latin), che l'era un suciulet sparpajaa per tütt i ter dl'imper e l'era
parlaa dai suldaa, dai culoni e dai büteghè de l'imper. El se distinguiva dal
latin classich, che l'era la lengua di class elevaa de Ruma, e l'era el dialett
che se druvava per i scritt.

I lenguv rumanz püssee cunussüü hin quei che hin anca lenguv naziunai de vün o
püssee paes, ciuè: Purtughes, Spagnö, Frances, Italian e Rumen.

La lengua rumanza püssee vesina al rumanz l'è 'l Sardagnö, che a causa de la sua
pusiziun isulada el gh'ha avüü poch mudifigh düranta i secul. Un'altra variant
multu cunservativa l'è 'l Tuscan. I lenguv püssee inuvativ hin i lenguv d'oïl,
in del nord de la Francia, per la sua pusiziun de cunfin cunt el mund germanigh.
El Rumen l'è una sorta de sintesi tra una bas forta latina e element inuvativ
albanes, grech, slav e türch.

El latinista italian Massimo Pei l'ha marcaa in quel möd el gradu de variaziun
di lenguv rumanz respet al latin:

Una distinziun impurtanta da fà l'è quela tra rumanz insülar (el Sardagnö) e
quel cuntinental. Quest chì l'è spartii in dü toch principai: el rumanz
ucidental e 'l rumanz uriental. De norma el prim el gh'ha el plüral sigmatigh
(che 'l finiss in /s/) e 'l segund inveci el ghe l'ha vucaligh (che 'l finiss in
/i/). A bun cünt besogna savè che i lenguv del nord Italia (el grüp galuitaligh,
el venet e l'istriota), che fan part del grüp ucidental, gh'han despess un
plüral vucaligh e mai sigmatigh. Quela roba chì la süced a volt anca in Furlan
(che 'l gh'ha di parol che finissen in /i/) e in del Rumancc (che 'l gh'ha di
parol che finissen in /a/). Inultra in del Frances la /s/ la sent asquas pü.

Chì de sota la ven pruposta l'istessa frase prima in Latin e pö in d'un quai
parlà rumanz da ovest a est.



https://lmo.wikipedia.org/wiki/Lazzi

El Làsio (nòm uficiàl: Regione Lazio) l’è ‘na regiù aministratìva de l'Itàlia
centràla che g’ha de piö de 5,6 miliù de abitàncc (stìme ISTAT del setèmber del
2009). El capolöch l’è Roma. El Làsio l’è sitüàt sö la còsta del mar Tirreno, el
cunfìna a nordèst co la Toscana, a nòrt co l'Umbria, a nord-est co le Marche, a
est co l'Abruzzo e ‘l Molise, e a sudèst co la Campania.

El Làsio lè sitüàt söl versànt medio-tirrenico e 'l cuàrcia zó ‘na superfìce de
17.203 km² de teretóre de la penìzola italiana, dei Apenìni al mar Tirreno.

La murfulugìa del teretóre l’è mìa omogènea e ànse la se caraterìza per la sò
eterogeneità, con la prevalènsa de zòne de mut e de culìna. Le pianüre i è
colocàde suratöt de le bànde de la còsta.

A pàrter del nordòvest de la regiù se tróa tré grùpi muntuùs diferèncc de
dimensiù modèste: i Mucc Volsini, i Mucc Cimini e i Mucc Sabatini. Le
caraterìstiche 'n cümü de chèsti sistémi i è l’urìgin vulcànica, testemognàda de
elemèncc geològich, e la prezènsa en ògn'ü de 'n lach: el Lach de Bolsena söi
Volsini, el Lach de Vico söi Cimini e ‘l Lach de Bracciano söi Sabatini.

Endèla part orientàl del Làsio gh'è i mucc piö alcc de la regiù, che rìa a 2458
méter söl leèl del mar coi Mucc de la Laga (Mut Gorzano). Sèmper a oriènt gh'è
apò i Mucc Reatini, i Mucc Sabini, i Mucc Simbruini e i Mucc Ernici.

Endèl Làsio meridiunàl, a pàrter dei Còi Albani, gh'è töta 'na série de óter
sistémi muntuùs che cór en paralél ai Apenìni, dei quai i è separàcc de la àl de
la Ciociaria endóche cór i fiöm Sacco e Liri-Garigliano, che 'i và a finì 'ndèl
Mar Tirreno de le bànde del cunfì co la Campania; se tràta dei Mucc Lepini, dei
Mucc Ausoni e dei Mucc Aurunci.

Pò a i Còi Albani, de dimensiù mìa tat grànde, i è de urìgin vulcànica, e pò a
ché i lach i è nömerùs: i lach de Albano e de Nemi, chèl oramài sügàt de Ariccia
e i laghècc fòsii de Giuturna (al intèrno del Foro romano, de le bànde del
Tempio de Vesta), Val Marciana (Grottaferrata) e, envèrs el Nòrt, de Pantano
Secco (Mut Compatri), Prata Porci (Tuscolo) e Castiglione (o lach de Gabii).

La zòna de Roma l'è ocupàda de l'Agro Romano che 'l rìa zó, sèmper dré a la
còsta, enfìna 'ndèl Agro Pontino, che prima de la bunìfica ezeguìda 'ndèi agn
del 1930 al 1940, l'ìà töt palüdùs.

La còsta del Làsio l'è regolàr, bàsa e sabiùza; ma gh'è estès de le sporgènse,
compàgn del Capo Linaro a sud de Civitavecchia, la foce del fiöm Tevere 'ntramès
ai cümü de Roma e Fiumicino; a sud del fiöm gh'è 'l promontóre de Ansio e
Nettuno, el Mut Circeo e 'l promontóre de Gaeta, mia delóns del cunfì co la
regiù de la Campania.

Própe 'n mìra a Gaeta gh'è le Isole Ponziane, sés ìzole picinìne töte de urìgin
vulcànica.

El Tevere l'è 'l fiöm principàl de la regiù; el rìa zó de l'Umbria, prima condèn
andamènt 'nvèrs sud-est, ma pò 'l gìra, 'nvèrs sud-ovest, per streersà töt
l'àgher romano 'nfìna al mar.



https://lmo.wikipedia.org/wiki/Josif_Stalin

El Josif Vissarionovič Džugašvili (Иосиф Виссарионович Джугашвили in ciriligh;
იოსებ ბესარიონის ძე ჯუღაშვილი in scritüra geurgiana), cun suranom Stalin
(Сталин), che in rüss al vör dì azal, a l'era nassüü a Gori, in Georgia, el 18
de desember del 1878 e a l'è murüü a Musca el 5 de marz del 1953.

A 20 agn al laurava giamò in del muiment revulüziunari marxista geurgian. Dopu
che la pulizia zarista l'aveva arestaa e depurtaa un poo de völt in Siberia, in
del 1912 a l'è andaa a fà part del Cumitaa Central del Partii Bulscevigh Rüss.

El Lenin, in prenzipi, al ciamava el Stalin el meravijus geurgian, però inanz de
murì, 'l Lenin l'eva dii bel e ciar che'l Stalin l'eva periculus e l'eva
impurtant tegnìl delunsg del pudè.

Dopu de la Revulüziun d'Utuber l'ha ciapaa un poo a la völta el pudè in del
Partii Cumünista e in del 1922 el Cumitaa General l'ha nominaa Segretari
General. De quel mument lì e fina a la sò mort l'ha guernaa l'Üniun Suvietiga
cuma un ditadur e l'è acüsaa de vegh mandaa a murì o depurtaa miliun de gent.



https://lmo.wikipedia.org/wiki/Giuseppe_Impastato

Giuseppe Impastato, piö cunusìt col nòm de Peppino (Cinisi, 5 de zenér del 1948
- 9 de màgio del 1978) l'è stat 'n ativìsta italià empegnàt endèla lòta cùtra la
mafia. L'è stat copàt dei mafiùs condèna bómba piasàda sóta 'l sò còrp, ligàt
söi binàre de la ferovìa.

Giuseppe Impastato l'è nasìt a Cinisi, endèla pruvincia de Palermo, ai 5 de
zenér del 1948, de 'na famìa de mafiùs: sò pàder Luigi l'ìa stat mandàt al cunfì
sóta 'l fascìsmo, el sò zìo e dei óter parécc i ìa mafiùs e 'l chignàt de sò
pàder l'ìa 'l boss Cesare Manzella, saltàt pelària pò a lü söndèna Alfa Romeo
Giulietta endèl 1963.

I rèscc del sò zìo i éra stàcc troàcc ensìma a dèle piànte de limù a sentenér de
méter de distànsa del büs fat de l'espluziù. Peppino l'ìa restàt traumatizàt e
l' gh'ìa dit: « Éla stàda la Mafia? se l'è stàda la màfia alùra mé ghe faró la
guèra töta la vìta… » .

Amò de s•cèt, el gh'ìa tacàt béga cól sò bubà, che 'l l'ìa casàt vià de cà. Isé,
'l g'ha ambiàt la sò atività pulitico-cültüràla antimafiùza e 'ndèl 1965, el
g'ha fondàt el giornàl L'idea Socialista, e 'l g'ha aderìt al PSIUP (« Partìt
Socialìsta Italià de l'ünità Proletària»). A pàrter del 1968, el g'ha dirigìt le
atività dei grùpi de la Nöa Sinìstra. El g'ha dirigìt apò a la lòta dei contadì
espropriàcc ai tép de la custrusiù de la tèrsa pìsta de l'aeropórt de Palermo
(söl teretóre del cümü de Cinisi). El g'ha fat atività apò a 'n favùr dei operài
e dei dizocupàcc.

Endèl 1975 el g'ha furmàt el grùpo Musica e cultura que 'l gh'ìa l'obietìf de
organizà manifestasiù cültüràle: müzica, teàtro, dibàtiti, ecc. Endèl 1976, el
mèt en pé Radio Aut, 'na ràdio endependènta e autofinansiàda. El progràma piö
scultàt l'ìa Onda pazza (ónda màta), 'na trasmisiù satìrica endóche 'l tiràa 'n
gir pulìtich e mafiùs e 'l ciamàa Cinisi col nòm de Mafiopoli. Con chèsta
trasminsiù el denunciàa i afàre mafiùs de Cinisi e de Terrasini, en particolàr
el mitìa 'n piàsa le tràme del « padrì » locàl, el boss Gaetano Badalamenti che
'l lüminàa mai per nòm ma 'l ghe dàa 'l scötöm de Tano Seduto. Chèst'öltem el
gh'ìa 'n ruòlo de prim pià endèi tràfich internasiunài de dróga.

Però, apò a se i fàa töta chèsta atività antimafiùza, Peppino e i sò sòci i ìa
cunsideràcc dei elemèncc de distürbo per le autorità del paés. Giovanni, el
fredèl de Peppino el g'ha dit 'na ólta deànti a la cumisiù antimàfia italiàna
che: « Sömeàa che 'l Badalamenti l'ìes apresàt dei carabiniér perchè l'ìa coét,
ghe piazìa discùter e se püdìa cöntà sö de lü. L'ìa compàgn che se 'l
Badalamenti el ghe fàes en piazér a das de fà perchè a Cinisi, che l'ìa 'n paés
piötòst coét, sücidìes negót. I ünich problémi sérem nóter, èco chèl che i
pensàa i carabiniér. Quan che gh'ìe ocaziù de parlàga 'nsèma a giü de lur, me
parìa che l'ìes 'na 'mpresiù cundividìda de töcc che Badalamenti l'ìa 'n
gentleman e che nóter sìem chèi che creàa i problémi. » […] « De spès g'hó ést i
carabiniér nà atùren a brasète cól Badalamènti e i sò sòci. Se pöl mìa ìga
fidùcia endèle istitüsiù quan che se èt la pulisìa 'na a brasète coi mafiùs».

Peppino el gh'ìa capìt el perìcol che 'l reprezentàa 'l Badalamenti e chèsto el
gh'ìa capìt bé 'l perìcol che 'l reprezentàa Peppino Impastato. Le upiniù de
Peppino i ìa dré a nà tròp en gir perchè la Mafia i a lasàes nà 'n nacc. Par che
sò pàder el gh'ìes pröàt a prutigìl ma 'ndèl 1977 pò a lü l'è mórt catàt sö de
'na màchina.

Endèl 1978, el s'ìa candidat endèla lìsta de Democrazia Proletaria (en partìt de
estréma sinìstra) a le ilisiù del cümü. L'è stat copàt la nòt tra l'8 e 'l 9 de
màgio del 1978, endèla campagna eletoràl. L'è stat picàt de bröt e pò l'è stat
ligàt söi binàre condèna càrica de dinamìte sóta e pò l'è stat fat saltà
pelària. L'ìa 'l stès dé che a Roma i gh'ìa troàt el còrp de Aldo Moro en via
Caetani. Du dé dòpo, i eletùr de Cinisi i l'ha votàt e iligìt aestès.

En prensépe le autorità le gh'ìa pröàt a fa créder che Peppino l'ìes saltàt
pelària 'ntàt che l'ìa dré a preparà 'n atentàt a la ferovìa, ma piö tàrde gh'ìa
saltàt fò 'na lètera, che la gh'ìa de éser stàda scriìda del Peppino e che la
püdìa fà pensà a 'n suicìdio. Envéce a la fì, gràsie a la atività de sò fredèl
Giovanni e de sò màder Felicia Bartolotta, che la g'ha troncàt ògna relasiù coi
sò parécc ligàcc a la Mafia, e i sò sostenidùr del Centro Sicilià de
Ducumentasiù, piö tàrde cunusìt come Centro Impastato, fondàt a Palermo endèl
1977, s'è püdìt demostrà la responsabilità de la Mafia endèl crìmen.



https://lmo.wikipedia.org/wiki/Giovanni_telegrafista

Giovanni telegrafista l’è öna cansù del 1968 cantada dal Enso Janaci, che l’è
stacia püblicada come 45 gir e l’è ‘l B side de Vengo anch'io. No, tu no, ma l’è
dét pò ‘n del album Vengo anch'io. No, tu no.

Ol 45 Gir del Vengo anch'io. No, tu no l’è stacia püblicada pò ‘n Spagnöl isé
gh’è öna ersiù pò del Giovanni telegrafista in spagnöl ciamada Joven
Telegrafista.

Piripiri… Giovanni telegrafista e nulla più, stazioncina povera c’erano più
alberi e uccelli che persone ma aveva il cuore urgente anche senza nessuna
raccomandazione battendo, battendo su un tasto solo.

Elittico, da buon telegrafista, tagliando fiori, preposizioni per accorciar
parole, per essere più breve nella necessità, nella necessità. Conobbe Alba,
un’Alba poco alba, neppure mattiniera, anzi mulatta, che un giorno fuggì,
l’unico giorno in cui fu mattutina per andare abitare città grande piena luci
gioielli.

Storia viva e urgente. Ah, inutilità alfabeto morse in mano Giovanni
telegrafista cercare cercare Alba ogni luogo provvisto telegrafo. Ah, quando
invecchia cum est morosa urgenza Giovanni telegrafista e nulla più... urgente.

Per le sue mani passo mondo, mondo che lo rese urgente, crittografico, rapido,
cifrato passò prezzo caffè passò matrimonio Edoardo ottavo oggi duca di Windsor,
passarono cavallette in Cina passò sensazione di una bomba volante, passarono
molte cose ma tra l’altro passò notizia matrimonio Alba con altro.

Giovanni telegrafista, quello dal cuore urgente, non disse parola, solo tre
rondini nere, senza la minima intenzione simbolica, si fermarono sul singhiozzo
telegrafico: Alba, è urgente.



https://lmo.wikipedia.org/wiki/Fosforo

El fòsforo l'è 'n elemènt chìmich enserìt endèla tàola periòdica dei elemèncc
col sìmbol P. El g'ha nömer atòmich 15, che völ dì che 'l nùcleo de 'n àtom de
fòsforo el g'ha quìndes prutù. El fà part de la categurìa dei mìa-metài e l'è
colocàt endèl grùpo de l'azòto.

En natüra se 'l tróa mìa al stat elementàr, ma sóta fùrma de fosfàt (sal de
l'àcido fosfòrich), el bónda en sèrte préde e 'ndèle cèlule dei éser vivèncc, de
le quàle el costetöés en elemènt esensiàl. El fòsforo elementàr l'è 'n gran tat
reatìf e, al cumbinàs co l'osìgeno l'emèt 'na lüminesènsa dèbola dèbola. De
chèsta caraterìstica gh'è nasìt el sò nòm, che 'l vé del greco "φόσφορος", cioè
"phosphoros", che völarès dì "portadùr de lùce"). L'üzo endüstriàl principàl del
fòsforo l'è per la prudusiù de fertilizàncc, ma se 'l dòpra apò a per i
espluzìf, i sonfanèi, i föch artificiài, le cüre per le piànte, i dentifrìci, i
detergèncce e i led bianch.

El fòsforo l'è stat izolàt per la prìma ólta del chìmich todèsch Hennig Brand
endel 1669. Entat che 'l tentàa de distilà i sài che restàa de l'evaporasiù de
l'urìna, s'è furmàt en materiàl biànch, che se idìa pò al scür, che a brüzà el
fàa 'na fiàma bèla lüminùza. De alùra, la paròla fosforescènt l'è stàda dopràda
per descrìer töcc chèi materiài che se èt al scür (i emèt 'na lùce dèbola) sènsa
brüzà.



https://lmo.wikipedia.org/wiki/Epir

L'Epir (Ήπειρος/Épeiros in grech; Epiri in albanes; Epir in turch; Epirus in
latin) l'è ona region de la Grecia, che la corrispond a la region stòrica de la
Grecia Antiga. El confina con l'Albania (e ghe viven di comunità de lengua
albanesa), con la Macedònia Occidental, con la Tessaglia, con la Grecia Central
e cont el Mar Iòni. La soa capital l'è Giannina.

I primm insediament in la region avvegnen tra 'l secol XX e 'l XVI prima de
Crist a òpera di tribù grech di Molòss, Tespròzzi, Bardee e Caon. I primm colòni
(la pussee importanta l'era Butrint) vegnen fondaa de Corint intorna al secol IX
prima de Crist. L'unificazion di vari regn de la region in d'ona confederazion
la succed sòtta el comand del Taripa. On quaj secol pussee tarda la region l'è
stada traversada de vari disordin, terminaa quand che l'è diventaa re el famos
Pirr, in del 280 a.C. I primi insediamenti nella regione avvengono tra il XX e
il XVI secolo a.C. ad opera delle tribù Greche dei Molossi, Thesproti, Bardei e
Caoni. Le prime colonie (la più importante era Butrinto) vengono fondate dai
Corinzi attorno al IX secolo a.C. I Roman l'hann conquistada in del 168 a.C. e
l'hann taccada a la Provincia de Macedònia. De chì in poeu l'ha segutada la
stòria prima de l'Imperi Roman, poeu de quell Bizantin. L'è passaa sòtta el
domini ottoman in del 1466 e infin de la Grecia duranta i Guerr Balcanich.



https://lmo.wikipedia.org/wiki/Empire_State_Building

Ol Empire State Building l’è ü gratecél in stil Art Déco che l’ se tróa a Nöa
York sö la Fifth Avenue.

I à finìt de fal sö in del 1931, l’è ólt 381 méter e l’è dientàt ol gratacèl piö
ólt al mónt, 'n chèsto l'à ciapàt ol pòst del Chrysler Building, ma l’è dientàt
ach la costrüsiù piö ólta al mónt e ' chèsto l’à ciapàt ‘l pòst de la Tur Eifèl.
L'Empire l'è stài fai sö a la svèlta per süperà 'l prìma pusìbel in altèsa 'l
Chrysler Building.

L’è restàt la costrüsiù piö ólta al mónt 'nfìna al 1972, quando i à fìnit de fà
sö öna di dò Tur Zemèle del World Trade Center. I dò Tur Zemèle, 'l 11 de
setèmber del 2001, i è stàce bötàde zó da ün atàch terorìstech organizàt dal
Sceich Osama Bin Laden, isé 'l Empire l'è turnàt a ès ol palàs piö ólt de la
sità de New York 'nfìna al 30 de avrìl del 2012 quàndo l'è stài superàt da la
Tur de la Libertà, che l'à ciapàt ol pòst del World Trade Center.



https://lmo.wikipedia.org/wiki/Elio_(element_chimich)

L'Élio l'è 'n element chìmich che g'ha nömer atòmich 2 (cioè endel nùcleo el
g'ha dù prutù) e sìmbol He. L'è 'l prim dei gas nòbii, cioè chèi elemèncc che
g'ha i leèi energétich complécc, e chèsto 'l völ dì che l'è mìa reatìf perchè el
g'ha mìa eletrù de mèter en cundiviziù condei óter àtom.

En cundisiù stàndard l'élio l'è un gas monoatòmich sènsa gne culùr gne udùr; el
g'ha ek pónt de evaporasiù piö bas de töcc i elemèncc de la tàola periòdica, e
'l pöl deentà lìquit apéna sóta àlta presiù (entùren ai 100 MPa) e temperadüra
bàsa (entùren ai 0 K). A presiù normàla l'è al stat gasùs pò al zéro asolùto.
L'élio 'l g'ha 'na capacità calorìfica àlta, cioè el sò vulüm el crès en frèsa
al crèser de la temperadüra. La sò temperadüra crìtica l'è de apéna 5,2 K.
L'élio 'l pöl apò a deentà sòlido a 'na presiù de 100 MPa e temperadüra entùren
ei 15 K; en chèste cundisiù l'élio 'l ciàpa 'na strutüra cristalìna, cübica o
ezagonàla.

Dopo de l'idrògeno, l'è l'elemènt piö difundìt endel Ünivèrso. L'è generàt del
procès de füziù nücleàra endel intèrno de le stèle.

L'éli, cumè gemò dí chí de suravía, a l'è ul seguunt elemeent per abundànza in
de l'Ünivèers, vist c'al custitüíss ul 20% de la matéria dii stèll; l'éli,
uviameent, a l'è ingabulaa in dii prucèss de füsiun nücleaar stelaar.

In de l'atmusféra de la Tèra l'éli a l'è preseent a stèmm in 5 ppm (paart per
miliun), cumè resültaa de la desintregazziun de mineràj radiuatiif de l'uràni e
tòri; a l'è preseent anca in d'una quaj fuunt de aqua mineraal, in d'un quaj gas
vülcànich e in d'un quaj giacimeent de gas natüraal in dii Staat Ünii de
América, ch'inn la fuunt mundiaal püssee impurtànta de éli. In dii ültimm ann, i
SUA ann cataa ul 90% de l'éli mundiaal; dal princípi del sécul XXI anca dii
ólter nazziun (cumè Algéria e Qatar)ann cuminciaa a crèss de impurtànza in del
mercà.

A l'è pussíbil sintetizaa l'éli anca in laburatòri, bumbardaant dii nücli de
liti u de bòor cunt prutún a vólta velucità.

Vist ca l'éli a l'è deent in del grupp dii gas nòbil, in pràtica al ciàpa minga
paart in dii reazziun chímich; dumè in d'un quaj caas, suta dii cureent elétrich
upüür un bumbardameent de eletrún al pö rivà a furmà cumpòost cunt ul tüngstéen,
ul jòdi, ul flüòor e ul fòsfur.

L'izòtop piö cümü cumün de l'élio l'è 'l 4He, col nùcleo furmàt de du prutù e du
neütrù; l'è 'n izòtop stàbil fés. La sò fónt principàla l'è 'l decadimènt de
nùclei piö gréf: chèsta fùrma de decadimènt ela se ciàma decadimènt àlfa e la
partezèla che é fò l'è ciamàda partezèla alfa (apò a se 'n pràtica l'è 'n nùcleo
de élio). 'N óter izòtop l'è el 3He, ma l'è praticamènte mìa prezènt sö la Tèra.
Töcc du chèsti izòtop i éra stacc generàcc apò al momènt del Big Bang, e dòpo i
g'ha seghetàt a éser pruducìcc al intèrno de le stèle.

L'élio lìquit el se tróa sóta dò fùrme diferènte, élio-4 I e élio-4 II, 'ntra le
quàle gh'è 'na tranzisiù brösca a la temperadüra de 2.18 K (pónt lambda) e a la
presiù de vapùr. L'élio I l'è 'n líquit normàl, envéce l'élio II, de sóta del
pónt lambda, l'è 'n superflùido: chèsta caraterìstica l'è uriginàda de efècc
quantìstich. La superfluidità de l'élio II l'è stàda giöna de le prìme a éser
oservàda sö scàla macroscòpica.

L'élio l'è stat scuprìt en maniéra endependènta dei scensiàcc Pierre Janssen e
Norman Lockyer; l'ìa 'l 1868 e i éra dré a oservà el spétro de le radiasiù de la
lùce del sùl al momènt de 'na eclìsi. I sò rezütàcc i è stacc confermàcc quach
agn dòpo del Eduard Frankland, che 'l g'ha apò prupunìt el nòm helium en unùr a
la divinità gréca del Sul. Però alùra se pensàa che l'élio el födès en metàl;
per rià a capì che 'nvéce l'ìa 'n gas gh'è ülìt spetà 'nfìna al 1895, l'autùr de
la scopèrta l'è stat el William Ramsay. Endedel 1907 l'Ernest Rutherford e 'l
Thomas Royds i g'ha demustràt che le partizèle alfa i éra nùclei de élio. Endel
1908 el fìzich todèsch Heike Kamerlingh Onnes l'è riàt a rafredà l'élio 'nfìna a
fàl vègner lìquit a la temperadüra de 0,9 K; per rià a fal nì sòlit bezognerà
spetà 'nfìna al 1926, coi esperimèncc del Willem Hendrik Keesom. Endel 1938 el
fìzich rùso Pyotr Leonidovich Kapitsa el se nencórs che l'izòtop 4 de l'élio
(élio-4) 'l g'ha 'na viscozità praticamente a zéro, a temperadüra arènt ai 0 K;
al dé d'encö chèl fenòmeno ché l'è cunusìt col nòm de süperflüidità. Endel 1972,
la stèsa proprietà l'è stàda utignìda col élio-3, dei físich americà Douglas D.
Osheroff, David M. Lee, e Robert C. Richardson.



https://lmo.wikipedia.org/wiki/El_Tognella

El Tognella (Legnan, 12 dicember 1938 – Milan, 5 april 1995; nomm anagrafegh:
Armando Russo) l'è staa on cabaretista lombard. La mascara del Tognella la
rapresenta on operari metalmeccanegh cont i bragh bottonaa su finn asquas aj
sell, el cappell a visera mettuu su de sbiess e la faccia sporca de ganga. El
Tognella l'è consideraa antesignan del Cipputi de Francesco Tullio Altan.

El comencia la soa carrera artistega cont I Legnanesi in prinzipi di agn
settanta, cont el debuttà in del cabaret insemma a l'Alberto Rossetti del 1975
al Refettorio de Milan.

L'è rivaa in television insemma a Lino Patruno e Nanni Svampa in del programma
Una bella domenica di settembre a....

Del 1977, dopo l'esperienza in television, el va innanz a fà cabaret al Derby
Club.

Del 1978 el comencia a laorà in teater, cont el debuttà a l'Odeon de Milan cont
"L'è tutta na guerra", e dopo cont Tognella si sposa, in del 1979.

Del 1980 el lassa el teater e 'l va innanz cont i so spettacoj de cabaret in gir
per la Lombardia.



https://lmo.wikipedia.org/wiki/El_Scior_di_Anei

El Scior di Anei (titol original: The Lord of the Rings) a l'è on romanz
fantasy, el pussee famos e important del scrittor e professor ingles John Ronald
Reuel Tolkien. El liber, el sequel del liber El Hobbit, l'è sortii in del
1954-1955. 'Sto liber chì el gh'ha avuu on'influenza enorme per tutta la
litteradura fantasy che gh'è vegnuda dòpo. La vicenda del Scior di Anei e i
alter stori che gh'è ligaa hinn cuntaa brevement anca in de l'ultima part del
Silmarillion (I anei del podè e la Terza Età).

El 22 settember de l'ann 3001 (1401 per el popol di hobbit) de la Terza Età de
la Terra de Mezz, el mago Gandalf el va a visità el sò vegg amis Bilbo Baggins,
on hobbit che pròppi quel dì lì el compiss i ann. Bilbo, che 'l s'è stufii de
viv in la Contea (la patria di hobbit), l'ha deciduu de sparì pròppi in occasion
de la soa festa, grazzie a l'aiutt del sò anell magigh (el gh'ha el podè de fà
vegnì invisibil chi che se 'l mett al did) per poeu andà ancamò in gir per el
mond. Gandalf, dòpo avè vist insema a tucc i alter hobbit la sparizion de Bilbo,
el tacca sù a pensà che quell anell lì el sia ben pussee important de quell che
'l credeva. El troeuva conferma de quest quand, rivaa a cà de Bilbo, el ved la
reazion del vegg hobbit quand lù ghe domanda de lassà giò l'anell: el gioiell el
gh'ha ona specie de podè sora el sò proppietari, tanto che quest el gh'ha fort
difficoltà a lassàll perd. A la fin, Bilbo el ghe da a trà a Gandalf e lassa
l'anell in eredità al sò giovin cusin Frodo Baggins. Gandalf el raccomanda a
Frodo de tegnì al sigur l'anell, poeu el part de la Contea. Dersett ann dòpo,
Gandalf el torna a cà de Frodo e 'l ghe dis cosa l'è che l'ha scovert in di sò
viagg e coi sò ricerch: l'anell de Bilbo in realtà l'è l'Unigh Anell, faa sù de
Sauron, el Scior Oscur de Mordor. 'Sto anell l'è in grado de dominà el mond e 'l
reconoss domà on padron, cioè Sauron, che gh'ha miss tutta la soa forza. Quand
tremila ann prima on omm (Isildur) l'era riessii a toeuggh via l'Anell, Sauron
l'era vegnuu on spirit e l'era quasi sparii del mond. Ma vist che Isildur l'eva
minga distrutt l'Anell (che l'aveva usaa el pròppi podè sora de lù), Sauron
l'era riessii a resist ancamò e adess l'era dree a tornà. Inoltra, Isildur l'era
mòrt e l'eva perduu l'Anell in del fiumm Anduin: chì l'era staa trovaa de on tal
Sméagol (ona specie de hobbit, poeu mej conossu 'me Gollum), che l'eva conservaa
per quasi cincent ann sotta i montagn. Chì l'era staa trovaa de Bilbo, in de la
manera che l'è cuntada in del Hobbit. Ora, Sauron l'ha scovert che 'l sò Anell
l'esist anmò e, dòpo avè torturaa Gollum, el sa che 'l partegn a on tal Baggins
de la Contea. Per quest Gandalf l'ordina a Frodo de lassà tutt e partì per la
città de Brea (appena foeura de la Contea): là Gandalf el ghe saria andaa
incontra e de là sarien partii per la città de Imladris, la cà del sagg Elf
Elrond. Insema a Frodo el partiss anca el sò fedel giardiniee Samvise Gamgee
(anca Sam) e in del camminà vers Brea se gionten anca i sò duu cusin Meriadoc
Brandibuck (Merry) e Peregrin Tuc (Pipin). Longh la strada viven vari avventur e
conossen el curios Tom Bombadil, che ghe da ona man in d'on quai moment de
difficoltà: prima el ghe ajutta a scappà de on Sales che voreva mangiài, poeu de
on Fantasma. Inoltra veden per la prima voeulta i Nazgûl, serv de Sauron (el
nomm el voeur dì s'ciav de l'Anell) che sotta forma de cavalier negher hinn
rivaa in de la Contea per ciappà l'Anell. A Brea gh'è minga Gandalf (che nissun
el sa indove l'è finii), ma on sò amis ciamaa Grampass o Aragorn. Quest chì l'è
on omm vagabond, vun di tant che giren misteriosament per el nord de la Terra de
Mezz. Per quest i quatter hobbit se fiden minga subit de lù, ma l'omm el riess
ben prest a fà varì i pròppi merit. De fatt on quai dì dòpo i cinch, in marcia
per Imladris, vegnen taccaa de nott di Nazgûl: el sò capp el colpiss Frodo cont
on cortell stregaa, ma Aragorn el riess a fài scappà e a ciamà di Elf che porten
el hobbit (che 'l ris'cia de vegnì on fantasma compagn di Nazgûl) a Imladris.
Inoltra, grazzie ai magii de Elrond, i Nazgûl e i sò cavai vegnen strusaa via de
la corrent de on fiumm, e per on poo de temp sparissen.

Frodo el se desseda a Imladris, indove l'è staa curaa con amor di sò amis. Chì
inoltra el troeuva el cusin Bilbo, che dòpo 'n quai viagg l'ha scernii de passà
in la città elfiga i sò ultim ann de vita: de fatt, senza l'Anell, el se sent pù
tanto fort compagn de on temp. A Imladris se tegn on concili al qual toven part
rappresentant di popol liber de la Terra de Mezz:

In 'sto Concili, el vegn faa el pont de la situazion. Sauron el sa ben che
l'Anell a l'è staa trovaa de on hobbit e l'è determinaa a ciappàll de noeuv: se
'l riessiss in del sò intent, nissun el podaria fermàll in de la conquista de la
Terra de Mezz. De fatt i Elf hinn troppi pocch rispett a l'ultima voeulta che
Sauron l'è staa fermaa, e i omen deperlor hinn troppi debol e facil de corromp
per podè resist a longh. Senza cuntà che Saruman, on stregon possent e vegg amis
de Gandalf, quand l'ha scovert che l'Anell el gh'è anmò, l'ha deciduu de passà
de la part del Maa, in la speranza de trovàll per primm e vegnì inscì el noeuv
padron del mond (Gandalf l'aveva refudaa de andàggh andree e per quest l'era
staa impresonaa: per quest l'eva minga poduu rivà a Brea in temp). El Concili,
dòpo avè esaminaa i vari ipotesi, capiss che la gh'è domà ona soluzion per evità
che Sauron el troeuva l'Anell: bisogna buttàll in del volcan indove l'è staa faa
sù, in del coeur de Mordor, la patria de Sauron. Nissun però, savend qual l'è 'l
podè corruttor de l'Anell, el gh'ha voeuja de portàll. L'unigh coraggios assee
per ciappà 'sta decision l', per ironia, on hobbit piscinin: prima Bilbo (che
poeu lassa perd quand ghe disen che l'è tropp vegg), poeu Frodo. Insema a lù
parten Aragorn, Legolas, Gimli, Gandalf, Boromir (l'unigh che 'l voreva doperà
l'Anell contra Sauron), cont el compit de proteggel duranta tutt el viagg;
inoltra se unissen a la Compagnia de l'Anell anca Sam, Merry e Pipin, che
voeuren minga lassà andà Frodo senza de lor.

Inscì el scomincia el viagg de la Compagnia in direzion de Mordor. In del passà
la cadena di Montagn Nebbios, i noeuv compagn se troeuven in del mezz de ona
tempesta de nev: inscì scernissen de passà sotta i mont, per la città
sotterranea de Moria, governada del nan Balin, on alter amis de Bilbo (oltra a
vess parent de Gimli). Ma quand che riessen a entrà a Moria, quell che veden l'è
minga on bell spettacol: tucc i Nan hinn staa coppaa in d'on'invasion de Orch
(ona popolazion de moster al servizzi del Maa, bella granda e numerosa). Menter
se difenden de on attacch de quei moster chì, incontren on nemis ancamò pussee
grand: on Balrog. Quell lì l'è on demon di temp antigh, che l'era scappaa sotta
i montagn mijee de ann prima. In del provà a difend i sò amis, el Gandalf el
spariss in de l'abiss insema al Balrog. I compagn adess hinn domà vott. Cont el
coeur a tocch e sotta el comand de Aragorn, i vott riessen a sortì de Moria
riven in del bosch fataa de Lothlórien (o domà Lórien), indove vegnen ricevuu de
la regina Galadriel, on'elfa antiga e saggia. Chì troeuven on poo de requi e pas
prima de partì anmò. A Lórien Frodo, stremii per la pròppia mission, el ghe
domanda a Galadriel se la voeur tegnì lee l'Anell. Galadriel per on moment l'è
tentada, ma poeu el refuda. I vott compagn partissen de Lórien con di barchett e
vari don che gh'je staa donaa de Galadriel. Cont i barch viaggen a longh in sul
fiumm Anduin, fina a rivà arent ai Cascad de Rauros. Chì Boromir, che l'era
semper staa tentaa de ciappà l'Anell, el proeuva a robbàgghel a Frodo, ma lù el
riess a scappà. Frodo el capiss che prima o poeu l'Anell el riessirà a corromp
tucc i sò compagn e inscì el decid de partì indeperlù. Ma l'ha minga faa i cunt
cont el fedel Sam, che le gionta e 'l tacca a viaggià con lù. Intrattant i alter
compagn hinn taccaa de on esercit de Uruk-hai, ona popolazion de Orch superior
ai ordin de Saruman. Quest chì, cont i sò podè, l'è riessi a capì indove l'è che
se trovaven i compagn e l'ha deciduu de fà catturà tucc i hobbit, con la
speranza de trovà l'Anell. Per soa sfortuna, el riess a catturà domà Merry e
Pipin, che con l'Anell gh'entren pròppi on bell nagott. Boromir, pentii de la
soa azion cattiva, el proeuva a difend Merry e Pipin, ma el ven coppaa di
Uruk-hai. Inscì però l'è riessii a riscattàss. Inscì però la Compagnia de
l'Anell l'è stada divisa e i destin di sò member hinn separaa.

Ad Amon Hen, indove gh'è staa l'attacch di Uruk-hai, Aragorn, Legolas e Gimli
troeuven Boromir che l'è dree a morì e ghe dis cosa l'è che l'ha faa e 'se l'è
success, e poeu el moeur. I trii ghe fann on bell funeral e poeu deciden de
andàggh adree ai Uruk-hai, per liberà Merry e Pipin. Intrattant hinn entraa a
Rohan, on regn de omen (ciamaa Rohirrim) amis de Gondor ma sotta l'attacch de
l'esercit de Saruman (compòst de Uruk-hai, alter Orch e di omen selvadigh di
montagn del Dunland). Dòpo trii dì de marcia, semper sui trasc di Uruk,
incontren on grupp de cavalier. El sò capp, Éomer (nevod del re Théoden), ghe
cunta sù che 'l re l'è vegg, stracch e malconsejaa; che 'l consijee del re, on
tal Gríma Lenguadevermen l'è ormai el ver sovran de Rohan e l'ha bandii Éomer;
che i soldaa de Saruman ormai fann quell che voeuren in tutta la region
occidental del regn e che hann mazzaa el fioeu del re, Théodred; che la sera
prima lù e i sò cavalier hann coppaa on grupp de Uruk-hai che 'l vegniva de
l'istessa direzion di trii compagn. Aragorn el ghe domanda se lor hann trovaa on
para de hobbit ed Éomer el ghe respond de nò. Disperaa, i trii amis riven al
sitt indove gh'è staa el sconter (grazzie ai cavai che ghe dona Éomer) e veden
che tucc i corp hinn staa brusaa: ma gh'è minga traccia di hobbit. Dòpo 'n poo,
i trii capissen che Merry e Pipin hinn riessii a scappà e hinn entraa in la
foresta che se troeuva lì arent e donca, cont on poo de paura (la foresta la
gh'ha on'aria strana) ghe vann dent anca lor. Chì veden on'ombria che giamò on
quai dì prima even vist passà vesin a lor: quella de on vegg vestii de bianch.
Col pensà che 'l se tratta de Saruman (che in effett l'era semper vestii de
bianch), Aragorn, Legolas e Gimli proeuven a coppàll, ma ghe riessen minga. El
vegg in bianch allora el se fà vedè, e l'è ona sorpresa granda: l'è Gandalf.

Quest chì infatt a l'era minga mòrt in del borlà giò in de l'abiss, ma l'eva
combattuu col Balrog per des dì. A la fin, in sul picch del mont Zirak-Zigil,
l'era riessii a coppà el moster e poeu, stracch, el s'era buttaa a terra. Ma
l'era staa salvaa del re di aquil gigant, Gwaihir, che l'eva portaa a Lórien.
Chì l'era staa curaa e l'era vegnii pussee possent anmò: l'esser pussee possent
de la Terra de Mezz dòpo Sauron. L'aveva anca cambiaa el nomm de Gandalf el Gris
a Gandalf el Bianch, pròppi per mostrà come l'era staa grand el sò cambiament.
Gandalf el da bonn notizzi reguard a la sort de Merry e Pipin: poeu, insema ai
sò trii amis, el partiss per Edoras, la capital de Rohan, per convincc Théoden e
fàll partì per la guerra contra Saruman. La Guerra de l'Anell l'è scominciada, e
nissun el pò restà a vardà.

Grazzie ai sò cavai, i quatter compagn riven a Edoras, riessen a passà la
sorvejanza di guardi del Palazz d'Or e riven al cospett de Théoden. Quell lì l'è
vegg e curv, e 'l sò consijee el va dree a dìggh robb trist e desolant, pròppi
per tegnìll in d'on statt de tristezza e malumor. Ma Gandalf el riess a
smascaràll (de fatt Lenguadevermen l'è on serv de Saruman) e a fà finì
l'incantesim che l'era staa gettaa sora Théoden. El re Théoden, come se 'l se
fuss dessedaa de on longh sogn, el ciappa de noeuv forza e vigor, col portà de
noeuv la felicità in del coeur di sò duu nevod (Éomer e la sorella Éowyn) e de
la popolazion de Edoras. Gríma inveci el scappa via, in direzion de Isengard, la
fortezza indove el viv Saruman.

Miss denanz a la trista situazion del sò regn, Théoden ed Éomer, insema a
Gandalf e Aragorn, comincen a pensà cosa l'è la cosa giusta de fà per batt i
esercit de Isengard. A la fin se decid de andà al Foss de Helm, ona fortezza
situada in sul fianch di montagn a sud de Rohan. Insema ai Rohirrim partissen
anca Aragorn, Legolas e Gimli; Éowyn la resta a Edoras per controllàlla e per
protegg i donn e i fiolitt; Gandalf inveci el partiss per l'ovest a la ricerca
de alter Rohirrim 'me rinforz. La battalia al Foss de Helm l'è longa e dura e a
la fin el someja che i Isengardian sien in sul pont de vincc; ma a l'alba
l'esercit de Gandalf e del Rohirrim Erkenbrand el riva in soccors e 'l riess a
liberà Théoden e i alter de l'assedi. I Orch che hinn scappaa del massacher,
finissen in d'on bosch misterios che l'è vegnii foeura in de la nott e 'n
sortissen pù. A 'sto pont i noster eroi partissen per Isengard e la veden trada
giò.

Intant, Merry e Pipin eren staa ciappaa di Uruk-hai, che gh'even avuu l'ordin de
portài a Isengard viv. Saruman de fatt el saveva che l'Anell l'era in man de on
hobbit. Ma longh la strada i Uruk-hai (che eren insema a on grupp de Orch del
nord, che inseguiven la Compagnia giamò quand quella l'era sortida de Moria)
incontren ona truppa de orch de Mordor (o Lugbúrz, come la ciamen lor), che
voeuren portà i duu hobbit a Sauron. Vist el numer de la soa truppa e i vari
interess in camp (quei de Moria voeuren tornà al nord; quei de Mordor voeuren
portà i hobbit a cà soa; i Uruk-hai gh'hann de andà a Isengard), el capp di
Uruk-hai, Uglúk, l'è costringiuu a 'ndà pusse lent de quell che 'l vorariss,
anca se 'l riess a tegnì ben lontan i trii inseguidor che ghe corren adree. Ma i
Orch vegnen a savè che gh'è anca on grupp de Rohirrim che j'hann vist e hinn
dree a 'ndàggh incontra. Per quest gh'hann de fermàss, arent a la foresta de
Fangorn. Chì, Merry e Pipin, che fina a 'dess eren semper staa vardaa a vista,
riessen a scappà. Menter proeuven a 'ndà dent a la foresta vegnen però ciappaa
de l'Orch de Mordor Grishnàkh, che 'l cred che vun di duu el gh'abbia l'Anell:
ma intant che l'è dree a cercàll tra i vestii di hobbit, el ven coppaa de on
cavalier de Rohan, inscì 'me tucc i alter Orch e Uruk. Merry e Pipin voeuren
minga restà lì a vardà el combattiment e profitten de la confusion per scappà in
de la foresta.

Chì, i duu hobbit fann on inconter pròppi particolar. De fatt incontren on Ent,
ciamaa Barbadalber (in elfigh Fangorn). Barbadalber, forsi la cosa pussee antiga
e vivent che la viv in sù la Terra de Mezz (dopo de Tom Bombadil), el varda con
simpatia i duu hobbit, el diventa sò amis e ghe cunta sù la storia di Ent. I Ent
hinn ona popolazion proppi antiga de gigant di bosch, in profond contatt con la
natura, tant de vess ciamaa I Pastor di Alber. On temp la foresta de Fangorn
l'era on bell poo pussee granda e donca gh'eren on fracch de Ent, ma poeu col
passà del temp i robb hinn cambiaa, e lor hinn destinaa a sparì (anca perchè se
sa pù indove hinn finii i donn di Ent, i Entess). Poeu ghe domanda a lor perchè
se troeuven in la soa foresta, e i duu hobbit ghe parlen del sò viagg. El vegg
Ent, content de savè tutt 'sti notizzi (i Ent viven puttost isolaa, anca perchè
tucc pensen che lor sien domà di leggend di temp passaa), el viv con
preoccupazion quell che 'l sent a proposit de Saruman. Isengard, la sede del
strion, l'è pròppi arent a Fangorn. Barbadalber l'ha vist i Orch tajà alber per
fà sù fabbrigh de armi, e l'è minga content de quest. On poo preoccupaa, el
raduna tucc i alter Ent in d'ona Entaconsulta, per decid 'se fà. Intant Merry e
Pipin viven con lù e beven la soa aqua, cosa che per on quai misteri je fa vegnì
pussee alt. Dòpo or e or de discussion (i Ent gh'hann ona lengua puttost longa e
complicada), i Ent deciden de andà a fà guerra a Saruman, e inscì sorten foeura
de la foresta e trann giò i mur de Isengard, col lassà in pee domà la torr de
Orthanc, indove se troeuva Saruman. Intant, di alter Ent ciamaa Ucorni (Ent che
hinn quasi vegnuu alber) vann in direzion del Foss de Helm, indove formen ona
foresta indove i Uruk-hai scappaa di Rohirrim moeuren misteriosament.

A Isengard trada giò e inondada del fiumm Isen (i Ent hann traa giò anca ona
diga che 'n bloccava el cors) Merry e Pipin troeuven on fracch de mangià e de
bev, oltra che a l'erba-pipa tipiga de la Contea. E chì poeu finalment
rencontren i sò amis Aragorn, Legolas, Gimli e Gandalf, oltra a fà la conoscenza
con Théoden ed Éomer. Insema, entren denter a la torr de Orthanc e fronten
Saruman. El strion l'ha perduu quasi tucc i sò podè, foeura quell de ona vos
inscì possenta che la pò fàtt cambià idea. Ma Théoden el riess a resist ai
tentazion de Saruman, menter Gandalf, oramai vegnuu l'omm pussee possent de
tutta la Terra de Mezz, el s'ceppa el baston magigh de Saruman. Gandalf e i
alter deciden che Saruman e Lenguadevermen (rivaa de pocch con la speranza che
Saruman el fudess anmò quell de on temp e che adess l'è pù bon de andàssen via)
gh'hann de restà 'me presonee sotta la guardia di Ent. Intant Pipin el troeuva
ona strana sfera de preja negra: Gandalf el se incorgg de la cosa e ghe la
ciappa. Ma de nott, curios come l'è, Pipin el ghe varda denter. Quella preja lì
a l'è on palantír, ona sfera che i re di omen de Númenor (on regn de la Segonda
Età; ma a cuntàlla giunta eren ben pussee vegg ed eren staa faa de l'Elf Fëanor)
doperaven per controllà i vari region del regn. Ma 'dess la pupart di palantír
eren in di man de Sauron, che je doperava a sò favor. Quell de Isengard ghe
serviva per parlà e per controllà Saruman. Adess Sauron el ved che de l'altra
part el gh'è on hobbit, inscì el pensa che Saruman l'abbia tolt in gir (cosa
gnanca troppa falsa) e che 'l gh'abbia lù el hobbit con l'Anell. Gandalf el
riess a staccà Pipin del palantír prima che el hobbit poda parlà de Frodo, inscì
per el Scior Oscur i robb resten minga tropp ciar. Ma ormai Pipin el pò restà
minga a Isengard, indove adess gh'è fiss l'oeugg de Sauron. Inscì Gandalf le
ciappa e le porta con lù in del viagg che 'l gh'ha de fà in direzion de Gondor.
Intant, Merry, Aragorn, Gimli e Legolas resten a Rohan per preparà l'esercit
(insema a Théoden, ovviament) a partì per Minas Tirith, capital de Gondor e
obbiettiv primari del pont de vista strategigh per i pian de Mordor.

Dòpo avè lassaa el rest de la Compagnia, Frodo e Sam hann traversaa el fiumm
Anduin e hinn rivaa in sù la sponda oriental. Donca tacchen a camminà per i Emyn
Muil, ona cadena de mont che la portaria in direzion del Morannon, el Cancell
Negher de Mordor. Menter vann in direzion est, scomincen a sentì ona presenza
che je seguta: Gollum, el vegg proppietari de l'Anell, che j'ha vist a Moria e
da allora gh'è semper andaa dree senza fàss vedè. I duu hobbit però deciden de
spettàll per fàggh ona trappola, e inscì el succed. Gollum ona nott el proeuva a
mazzài per ciappà l'Anell intant che dormen, ma Frodo e Sam se desseden a
l'improvvis (per Gollum; in verità s'eren mai indormentaa) e dòpo 'n quai moment
de lotta riessen a ligàll. Inscì dòpo avè provaa a resist on poo, Gollum el
tacca a caragnà. L'è pròppi miss maa: a l'è on esserin gris e quasi senza pell,
con duu grandi oeugg e che cont ona vos sibilanta el parla deperlù, come se 'l
gh'avess dò personalità. Frodo el gh'ha pietà de lù e le lassa viv, regordandes
de ona discussion che l'eva faa con Gandalf pocch prima de partì de la Contea.
Inscì, anca se Sam l'è minga tant d'accordi, el decid de portàll con lor, in
moeud de podèll controllà. Quand che 'l capiss che i duu voeuren andà a Mordor,
Gollum (che l'odia la corda elfiga con la qual l'è staa ligaa) el proeuva a
vegnì sò amis disendegh che 'l sarà lù a guidài fina al Morannon. Per dimostrà
de vess leal ai sò noeuv padron el giura in sul Tesor (el nomm cont el qual el
ciama l'Anell) de protegg el Padron del Tesor (donca, al moment, Frodo). Inscì
el scomincia el viagg di trii. Sam l'è minga tant content de questa situazion
perchè 'l ved ciarament che Gollum l'è foeura de coo, tutt ciappaa a vorè 'l
tesor per sè. Ma vist che quell lì l'è l'unigh a savè la strada per Mordor, i
duu hobbit gh'hann de fidàss de lù. Dòpo 'n viagg pericolos assee (passen per
ona granda palud piena de gent mòrta dent; ris'cen de vess vist de vun di
Nazgûl, che dòpo avè perduu i sò cavai adess gh'hann di cavalcadur alaa) i trii
riven denanz a Cancell Negher. Ma chì veden che poden minga passa de lì: a gh'è
troppi orch, troppa sorvejanza. Gollum allora el capiss che 'l pò portà la
situazion a sò vantagg e 'l ghe dis a Frodo e Sam de conoss on'altra via pussee
sigura per entrà a Mordor. Ancamò senza alternativa, i duu hobbit ghe vann
adree.

I trii passen per la region de l'Ithilien (la Terra de la Luna, ona region de
Gondor a est de l'Anduin). Chì incontren on grupp de soldaa de Gondor che viven
in di bosch e coppen tucc i amis de Mordor che passen de lì. Quei soldaa chì
hinn comandaa de on tal Faramir. Quand che Gollum el ved quei omen, el scappa
via stremii, menter Frodo e Sam vegnen ospitaa del generos comandant. Inscì
poden assist a on'imboscada tenduda a on grupp de Haradrim (omen del sud al
servizzi de Sauron). El ven foeura però che Faramir l'è 'l fradell de Boromir, e
che i duu hinn i duu fioeu del Sovrintendent de Gondor, ona specie d visrè in
attesa che 'l vegna de noeuv l'erede di antigh re de Gondor (cioè Aragorn).
Quand Faramir el ven a savè che i duu hobbit conosseven Boromir, el scomincia a
fàggh milla domand (ma lor duu saveven gnanca che lù el fuss mòrt). A la fin,
per on lapsus de Sam, Faramir el capiss che Frodo el gh'ha l'Unigh Anell. Ma
Faramir a l'è minga Boromir e, dòpo 'n brevissim moment de tentazion, el
rinuncia a l'Anell e 'l garantiss ai duu hobbit ogni aiutt necessari per vegnì
denter a Mordor. Inoltra in del loeugh segrett che i soldaa de Faramir doperen
'me base, el ven trovaa Gollum che l'è dree a fàss on bagn in d'on laghett. I
legg de Gondor vorarissen che 'l fuss coppaa, ma Frodo (con gran dispiasè de
Faramir, che come Sam se fida minga tant de quell lì) el ghe salva la vita col
garantì per lù.

Dòpo avè lassaa Faramir, i trii riven in sù i Ephel Dúath, i montagn de Mordor.
Passen visin a la città de Minas Morgul (la città di Nazgûl) e poeu ciappen on
longh sentee in salida. Poeu riven a ona galleria, che la porta a la torr de
Cirith Ungol, a Mordor. In de la galleria el pian de Gollum el ven foeura ciar e
nett. L'esserin j'abbandona e 'l spetta che 'l riva on moster orrend: Shelob, on
demon antigh cont i somejanz de on ragn gigant, che 'l mangia tutt quell che 'l
troeuva. L'obbiettiv de Gollum l'è de lassà i duu hobbit a Shelob e poeu ciappà
l'Anell e tegnìssel per semper. Shelob la riess (l'è ona femmina) a ferì col sò
velen Frodo e l'è in sul pont de mangiàll quand Sam el tira foeura la soa spada
e le colpiss durament, fasendola scappà. Ma Frodo l'è lì a terra che 'l part
mòrt, e Sam allora el ciappa la decision pussee dura de la soa vita. El ciappa
l'Anell e 'l decid de finì la mission. Intant però el riva on grupp de Orch de
Cirith Ungol che 'l ved Frodo e le porten a la torr. Inscì Sam el capiss che
Frodo l'è anmò viv e donca lù, prima de tutt, el gh'ha de salvàll. E intant i
duu hobbit hinn rivaa a Mordor.

Gandalf e Pipin riven a Minas Tirith e là incontren el Sovrintendent de Gondor,
Denethor. Quest chì, che l'ha savuu de la mòrt del fioeu Boromir, el ghe fa a
Pipin on fracch de domand sora el perchè e 'l per come l'è moruu. Pipin, movuu a
commossion (Boromir l'è mòrt domà de tredes dì), el decid de mettes al servizzi
de Denethor. Inscì el vegn ona guardia de la Cittadella de Minas Tirith. Ben
prest el diventa amis de on'altra guardia ciamada Beregond. Col passà di dì,
menter la città la se svoeuia di abitant che scappen in di montagn e menter i
soldaa spetten i armad de Mordor e i (pocch) rinforz, Pipin el ved cress l'odi
de Denethor per Gandalf (el pensa che la causa de la mòrt de Boromir el sia
pròppi lù). Quand che 'l riva Faramir, i robb hinn semper pesg, perchè Denethor
el riva a dì che l'avria preferii che 'l fuss mòrt lù puttost che Boromir.
Faramir l'è appena tornaa de ona mission longa e pericolosa a est de l'Anduin,
in de l'Ithilien, indove l'ha difenduu a longh la città de Osgiliath (on temp
capital de Gondor e adess on mucc de ruvinn) e indove l'ha incontraa Frodo e
Sam, appena duu dì prima. Gandalf e Pipin hinn content de savè che i sò amis
hinn anmò viv, ma el strion l'è on poo preoccupaa quand che 'l Faramir el ghe
dis che eren dree a 'ndà in direzion de Cirith Ungol (e donca capiss che Gollum
el voeur tradìi). Inveci Denethor l'è bell inrabii, perchè l'avria voruu
(compagn de Boromir), che l'Anell el fuss portaa a Gondor, in manera de podèll
doperà contra Sauron in cas de pericol estrem. Quella chì l'è anca ona scusa per
inrabìss anmò pussee con Faramir, che 'l ven mandaa a difend de noeuv Osgiliath,
anca se ormai l'è pacifigh che ghe sia pù speranza de tegnìlla.

Intant a Rohan, Aragorn, Legolas, Gimli, Théoden, Éomer e Merry hinn dree a
tornà de Isengard al Foss de Helm. In del viagg, de nott, incontren on grupp de
ona trentena de personn a cavall: a hinn i Ramingh del Nord (compagn de Aragorn)
e i duu fioeu de Elrond, ciamaa Elladan e Elrohir. Hinn rivaa a dàggh ona man ad
Aragorn e hinn staa contattaa de Galadriel. El capp di Ramingh, Halbarad, el
porta on messagg ad Aragorn: el gh'ha de passà per el Sentee di Mòrt. Rivaa al
Foss de Helm, Aragorn el va dent a la fortezza indeperlù e 'l sfida Sauron col
vardà el palantír: adess Sauron le sa che in gir per el mond a gh'è on erede de
Isildur, che inoltra el gh'ha la spada (Narsil) che gh'ha tajaa el did con
l'Anell tanti ann prima. Poeu l'Omm, insema a Legolas, Gimli, ai Ramingh e ai
duu Elf el partiss per Dunclivi, indove el tacca el Sentee di Mòrt. Chì
incontren Éowyn, che la prega Aragorn de podè andàghh adree (de fatt l'è
innamorada de lù), ma Aragorn el ghe dis de nò. Besogna intant però savè che 'l
Sentee di Mòrt el se troeuva in del mezz di montagn che dividen Rohan de Gondor
(i Ered Nimrais, o Mont Bianch) e l'è ciamaa inscì per i gent che ghe viven.
Quei là eren on popol de omen che dòpo avè giuraa a Isildur ajutt in la guerra
contra Sauron, poeu per paura s'eren refudaa de rispettà la parola. Allora
Isildur el gh'ha parlaa col re 'l gh'ha ditt che lor, anca quand sarien moruu,
avrien mai trovaa la pas fina a quand avrissen minga rispettaa el giurament.
L'unigh che 'l podariss fà rispettà 'sto giurament l'è 'l discendent de Isildur,
cioè Aragorn. Donca la Grisa Compagnia la passa dent al Sentee di Mòrt (on
loeugh longh e tremend: e anca Gimli el gh'ha paura a passàggh dent) e rivaa a
la Roccia de Erech, Aragorn el ciama i Mòrt. Lor responden a la ciamada, e inscì
vann tucc innanz in la strada dent i montagn, in direzion de Gondor.

On quai dì dòpo passen per Dunclivi anca Théoden, Éomer, Merry (che, vist la soa
amicizzia con Théoden, l'è staa nominaa scudee de Rohan) e tutt l'esercit de
Rohirrim che 'l re l'è riessii a radunà in quei brev period de temp. Rivaa là,
incontren Éowyn e de lee sann che Aragorn l'è partii per el Sentee di Mòrt. Hinn
proppi trist (compagn de Éowyn), perchè pensen che le vedarann mai pù. Donca
resten lì per on para de dì, col spettà che riven alter soldaa. A la fin di duu
dì, hinn pront per partì. Anca Merry el voraria partì per la guerra (vist che
l'è restaa a Rohan sol e senza amis), ma Théoden el ghe dis de nò e le lassa a
Edoras. Ma intant che l'è dree a disperàss, on cavalier ciamaa Dernhelm le carga
in sul sò cavall e le porta con lù. I Rohirrim però gh'hann paura de rivà minga
in temp per salvà Mundburg (el nomm col qual ciamen Minas Tirith): hinn tropp
lontan. Ma ecco che ghe riva in aiutt i Drúadan, ona popolazion de omen di bosch
bella antiga. El capp di Drúadan, ciamaa Ghân-buri-ghân el ghe mostra ona via
per i bosch per rivà a Gondor in d'ona manera pussee svelta: in cambi el voeur
domà che i Rohirrim dien pù la cascia a lù e ai alter del sò popol. Théoden a
l'è d'accordi.

A Minas Tirith intant la situazion l'è bella critiga: i armad de Mordor hann
passaa l'Anduin con di barch e hann riconquistaa tutta Osgiliath; inoltra hann
traa giò la muraja che la proteggeva i camp del Pelennor, i praa che se troeuven
denanz a la città. In ajutt di Orch hinn rivaa anca popolazion de omen fedel a
Sauron: i Haradrim e i pirata de Umbar del sud, i Esterling de l'est e i Variag
del sud-est. Senza cuntà che giamò de on quai dì a gh'è tanta ombria che se ved
pù el Sô e che i Nazgûl, coi sò besti alaa, hann portaa el stremizzi tra i
soldaa de Minas Tirith. Denethor l'accetta de dàggh a trà a Gandalf e 'l manda
foeura on poo de cavalier comandaa del princip de Dol Amroth Imrahil per difend
i soldaa de Faramir, che hinn dree a scappà de Osgiliath. Faramir e pocch alter
soldaa riessen a tornà dent a la città (anca grazzie a la sortida de Gandalf che
'l riess anmò 'na voeulta a mett in fuga i Nazgûl), ma l'è ferii de ona freccia
piena de velen. Denethor le ved e 'l va foeura de matt: el se pentiss de avèll
trattaa in quel moeud e, col pensà che 'l sia tutt perduu, el decid de brusàss
insema al sò fioeu. A 'sto pont l'unigh che 'l poda comandà la difesa de Minas
Tirith l'è pròppi Gandalf. Per tutta la nott i Omen difenden la città di attacch
tremend di soldaa de Sauron, ma gh'hann pròppi pocch speranz. A on bell pont el
riva anca el capp di Nazgûl che l'è dree a sfidà Gandalf. Ma a l'alba se senten
i corni de Rohan. Théoden el guida i sò cavalier per tutt el Pelennor e 'l
devasta i trupp de Mordor. Menter l'è dree a cavalcà contra i Haradrim (che hann
nananmò combattuu), el ghe riva 'doss el capp di Nazgûl in sù la soa bestia
alada. El cavall de Théoden el croda giò per el stremizzi e 'l re de Rohan l'è
paralizzaa. Ma menter el capp di Nazgûl l'è dree a coppà el vegg re, riven in
sul post Dernhelm e Merry. El ven foeura che Dernhelm in realtà l'è Éowyn (che
la voreva minga restà a cà on'altra voeulta menter i mas'c se ciappeven tutta la
gloria) che, dòpo vess stada ferida al brasc, la riess a mazzà el re di S'ciav
de l'Anell. Merry la ghe da ona man. Poeu, per el dolor, anca Éowyn la croda giò
senza forz. Théoden (che 'l sa minga che la nevod l'è lì visin) el gh'ha domà el
temp per parlà a l'hobbit e perdonàll anca se l'è andaa contra i sò ordin e
saludà Éomer 'me noeuv re de Rohan e poeu el moeur. Éomer l'è disperaa, sia
perchè 'l se incorgg che la soa sorella l'è lì e la par mòrta, sia perchè 'l ved
di nav di nemis che vegnen sù de l'Anduin. El decid de fà l'ultima granda
resistenza Ma sora i nav gh'è minga i pirata de Umbar, ma Aragorn, Legolas,
Gimli e on grand esercit del sud de Gondor. De fatt, insema ai Mòrt l'eva
conquistaa la città de Umbar, poeu l'era tornaa a nord e l'eva radunaa tutt i
forz de Gondor che eren restaa a protegg i confin meridionai. In 'sta manera, la
Battalia di Camp del Pelennor l'è vinciuda. Intant, Pipin l'è on poo preoccupaa
per la quistion de Denethor e Faramir e 'l va a ciamà Gandalf, che l'è in del
mezz de la battalia. A sentì la storia, Gandalf el lassa tutt e 'l corr insema a
l'hobbit in la Cittadella. Chì el riva in temp per vedè Denethor che l'è in sul
pont de brusàss insema a Faramir (creduu bell e mòrt, o lì lì). Con l'ajutt de
Beregond, Gandalf e Pipin riessen a salvà Faramir del foeugh. Denethor però el
voeur minga savènn e 'l dis che tutt l'è perduu, vist che lù l'ha vist quant
hinn grand i esercit de Sauron. E 'l misteri l'è ben prest risolt: Denethor el
tira foeura on palantír, e con quell el va dent in la pira del foeugh e 'l
moeur. Gandalf el capiss perchè Denethor l'era vegnuu matt: col vardà el
palantír, Sauron l'era riessii a ingannàll e a fàggh perd la speranza.

Dòpo la battalia, Faramir, Éowyn e Merry (che l'è staa trovaa de Pipin), vegnen
portaa ai Cà de Guargion, indove vegnen curaa de Aragorn, che inscì el mostra de
vess el Re. Poeu, i general de l'esercit leaa (Gandalf, Aragorn, Éomer e
Imrahil, pù Legolas, Gimli e i duu fioeu de Elrond) se riunissen per decid 'se
fà. Gandalf el sa ben che l'è stada vinciuda domà ona battalia, minga la guerra;
dent a Mordor a gh'è anmò 'na motta de soldaa ai ordin de Sauron. El problema
l'è che con tucc quei Orch a Mordor, Frodo podarà mai rivà a l'Orodruin, la
montagna indove 'l gh'ha de buttà giò l'Anell. Besogna donca svoià Mordor del sò
esercit, e i unigh che poden fàll hinn lor. Se tratta donca d'on diversiv, per
dàggh on poo de temp anmò a Frodo: e l'è possibil che 'l vaga minga ben. Tucc i
generai accetten e se porten via, in direzion del Morannon, domà sesmila personn
(trai quai gh'è anca Pipin - ma minga Merry). Rivaa al Cancell Negher, Aragorn
(che l'eva giamò sfidaa Sauron col palantír) l'invita el Scior de la Terra Negra
de vegnì foeura. I armad de Sauron circonden forz del Ben. On serv de Sauron, on
omm che se fa ciamà la Bocca de Sauron, ghe mostra ad Aragorn e Gandalf i vestii
de Frodo, inscì ghe fa cred che l'abbien ciappaa. Disperaa, i Omen se preparen a
la battalia, convinciuu che la sia l'ultima. Combatten durament, ajuttaa di
Aquil che lotten contra i besti di Nazgûl. Ma el par ciar che la ghe sia minga
speranza.

Intant, Sam el riva a la torr de Cirith Ungol e, bell inrabii, el fa foeura ona
motta de Orch (che tra l'alter s'eren giamò 'n bell coppaa tra de lor, perchè
gh'aveven opinion different de 'se fà de Frodo). Vun di capp di Orch (Gorbag)
l'è staa mazzaa de l'alter (Shagrat). In seguit a la confusion che ghe 'n ven
foeura, Shagrat el riess a scappà coi vestii de Frodo e ghe je porta a la Bocca
de Sauron. Ma intrattant Sam el riess a liberà Frodo, che però l'è anca lù senza
speranza, perchè 'l pensa che ghe abbien portaa via l'Anell. Ma Sam el ghe dis
che l'eva ciappaa lù. Frodo, ormai quasi s'ciav de l'Anell, in d'on primm moment
el se inrabiss on poo, ma poeu el ghe domanda scusa a Sam. Dòpo avè ciappaa di
uniform di Orch, i duu hobbit entren denter a Mordor, in direzion de l'Orodruin.
La strada l'è longa e fadigosa, e i duu ris'cen anca de andà a la battalia del
Morannon, vist che hinn vestii 'me Orch. Ma per fortuna riessen a scappà. Frodo
l'è semper pussee stracch, perchè l'Anell, tant pù che se vesina al sitt indove
l'è staa faa sù, pù el vegn pesant e difficil de portà. Sam l'ajutta come 'l pò,
savendo che 'l pò minga portàll lù l'Anell. Finalment, dòpo 'n bell poo riessen
a rivà a la Montagna: la fin de on viagg longh quatter mes (hinn partii de
Imladris el 25 dicember, e adess l'è 'l 25 de marz). Menter hinn dree a salì
longh i fianch del mont, el salta de noeuv Gollum, che ormai el se sgond pù e 'l
mostra ciarament de vorè l'Anell. Ma per el moment, el riess minga a ciappàll.

I duu hobbit riven dent a la Montagna, grazzie a on passagg faa sù de Sauron
on'era prima. E lì, finalment, Frodo el gh'avariss l'occasion de liberàss de
l'Anell e salvà el Mond. Ma oramai lù l'è tropp debol, menter l'Anell l'è semper
pussee fort. Inscì, Frodo, a l'ultim, el resist minga a la tentazion e 'l
scerniss de buttàll minga giò, e se 'l mett al did. Ma Sauron el sent finalment
el sò Anell, e 'l se rend cunt de tutt i pian di sò nemis. L'è totalment
stremii, e 'l ciama i sò Nazgûl per mandài a l'Orodruin.

A 'sto pont però anca Gollum el vegn dent a la Montagna, el capiss indove l'è
dree a 'ndà Frodo (anca se con l'Anell l'è vegnuu invisibil) e ghe salta addoss.
Dòpo 'n quai moment de lotta, Gollum el ghe sgagna via el did con l'Anell a
Frodo, che inscì le perd e 'l torna visibil. Gollum l'è tornaa in possess del sò
tesor. Ma l'è inscì content che in del saltà per la contentezza el borla giò
dent a la lava del volcan, e col morì se porta dree l'Anell. Sauron, perduu la
font de tutt el sò podè, senza pù forza, el moeur; la soa torr (Barad-dûr) la
croda giò; i Nazgûl, mòrt el sò padron, sparissen in del Nagott; i soldaa de
Mordor perden la soa guida e scappen via stremii del camp de battalia, menter i
Omen ne coppen ona motta. Sauron l'è mòrt, l'Anell el gh'è pù, la Guerra de
l'Anell l'è stada vinta. Ma Frodo e Sam se troeuven denter a on mont che l'è
dree a saltà per aria.

Frodo e Sam se desseden on quai dì dopo a Gondor. Hinn staa salvaa di Aquil che,
sotta la guida de Gandalf, hann sgoraa sora Mordor per cercài. A Gondor
incontren tucc i sò vegg amis: Gandalf (che lor credeven anmò che 'l fuss mòrt a
Moria), Merry, Pipin, Aragorn, Legolas, Gimli e Faramir (che in di Cà de
Guarigion el s'è namoraa de Éowyn). Lì, in del Camp de Cormallen, riceven i onor
de tucc i esercit che hann combattuu contra Sauron, e perfin Aragorn (vegnuu re
de Gondor e de Arnor col nomm elfigh de Elessar) ghe rend omagg. I Compagn
resten a Gondor anca per l'incoronazion de Aragorn e per el sò matrimoni cont
Arwen, la tosa de Elrond (quest chì l'è 'l terz matrimoni tra on'Elfa e on Omm
in tutta la storia de la Terra de Mezz, dopo quei de Beren e Lúthien e de Tuor e
Idril: tutti av sia de Aragorn che de Arwen). Al matrimoni vegnen anca Galadriel
e 'l sò marì Celeborn. Faramir, sposaa a Éowyn (che l'ha finalment rinunciaa ai
sò amibizion de guerra), el vegn el Princip de l'Ithilen, la terra che l'eva
difenduu per tanto temp. Poeu se sposten tucc a Rohan, per el funeral de
Théoden, ma poeu de lì i strad tacchen sù a separàss: Aragorn, Arwen, Legolas,
Gimli, Éomer ed Éowyn saluden i quatter hobbit arent a Isengard. Chì tra l'alter
saluden anca Barbadalber, che ghe dis d'avè lassaa 'ndà via Saruman perchè ghe
somejava ormai vegg e stracch. Aragorn saluda i hobbit e ghe promett, quand che
'l rivarà sù al Nord (perchè l'è anca re del Nord), de vegnì a trovài. I hobbit,
Gandalf, Galadriel, Celeborn ed Elrond vann innanz per l'Eriador, in de la
direzion de Imladris. Menter hinn dree a passà per el Dunland, veden Saruman e
Lenguadevermen andà in gir 'me di barbon e ghe offren el sò perdon. Ma Saruman
el refuda e je maledis e, per minga andà con lor, el cambia direzion. Galadriel
e Celeborn a on bell moment se separen di alter per andà a cà soa, a Lórien. I
alter riven a Imladris, indove incontren Bilbo (che, senza l'Anell, l'è vegnuu
vegg de brutt): chì ghe cunten sù tutta la storia e passen di bei moment. Quand
che i quatter hobbit e Gandalf hinn dree a partì per la Contea, Elrond el ghe
dis a Frodo che se voeur, vist che Arwen l'è vegnuda mortal, lù el gh'ha diritt
a on post in sù la nav che la porta i Elf a ovest del Mar, a Valinor (la Terra
Beada).

Gandalf e i quatter hobbit riven a Brea, e dormen in la locanda indove on ann
prima aveven incontraa per la prima voeulta Aragorn. El dì dopo, Gandalf je
saluda e 'l partiss. I quatter entren in la Contea e veden che l'è cambiada on
bell poo: on fracch de alber e cà hinn staa traa giò per fàggh sù di alter cà de
preja orrend. Inoltra i hobbit hinn sotta al domini de on omm ciamaa Sharkey,
che 'l viv a Cà Baggins. Dopo 'na quai resistenza, Merry e Pipin guiden la
rivoeulta di hobbit contra quei Omen gramm chì, e riven a Cà Baggins per la resa
di cunt con Sharkey. E 'l ven foeura che Sharkey l'è proppi Saruman, che l'è
rivaa a la Contea prima de lor e 'l gh'ha faa sù el sò regn piscinin, domà per
fàggh on dispiasè. Battuu ancamò 'na voeulta, Saruman el partiss, ma dopo avè
insultaa Lenguadervermen, l'è coppaa de quest chì. Lenguadevermen però el ven
coppaa de tre frecc di hobbit. Inscì la finiss la Guerra de l'Anell, in del pont
precis (l'uss de Cà Baggins) indove l'era scominciada l'avventura de Bilbo (in
del liber El Hobbit).

El passa on ann, e grazzie ai sforz de Sam (che 'l s'è sposaa con Rosie Cotton e
'l gh'ha 'vuu ona tosa ciamada Elanor) la Contea la torna bella come on temp.
Frodo intant el scriv tutt i sò avventur e 'l ciama el liber El Scior di Anei.
Ma i ferid del cortell del Nazgûl e de Shelob hinn tropp pesant per podèi
sopportà anmò a longh. Inscì on dì Frodo el ciama Sam e 'l ghe domanda de fà on
ultim viagg con lù: i Port Gris, a ovest de la Contea, indove parten i nav per
Valinor. Sam el capiss minga subit la robba, ma quand ghe riva anca lù el tacca
a caragnà. Intant hinn rivaa anca Merry e Pipin, che saluden per l'ultima
voeulta el sò amis. Insema a Frodo, partissen per Valinor anca Elrond,
Galadriel, Gandalf (ormai la soa mission in la Terra de Mezz l'è finida) e
Bilbo. Inscì la finiss l'Età di Elf in sù la Terra de Mezz e la scomincia la
Quarta Età, quella di Omen. Sam, dopo avè saludaa la nav, el torna a cà soa (Cà
Baggins), el varda la soa miee e la soa tosa e ghe dis: Son tornaa.

La gh'è la cronologia di avveniment pussee important de la Segonda e Terza Età
(per la prima gh'è minga di cronologii, vist che l'era soratutt l'età di Elf
che, vist che hinn immortai, gh'hann minga l'istessa nostra vision del temp).
Fina a l'ann 3017 de la Terza Età la cronologia la va innanz per ann; poeu, a
partì del 3018, la scandiss dì per dì la vicenda cuntada sù in del liber, fina a
la partenza de Frodo di Port Gris. A quell pont, la gh'è ona brev cronologia de
la Quarta Età, per fà vedè 'se l'è success ai member de la Compagnia che hinn
restaa in de la Terra de Mezz.

L'appendis C la gh'ha dent on quai alber genealogigh de famili hobbit, cioè la
familia Baggins, la familia Tuc, la familia Brandibuck, la familia Gamgee (che
dopo Sam l'è vegnuda bella importanta) e quella di Cotton.

La gh'è ona nota sora i lunari di Elf e di Omen, oltra che al nomm di mes e di
dì in vari lengov (Quenya, Sindarin e Kuduk).

La gh'ha ona guida a la scrittura e a la pronuncia di paroll present in del
liber e che hinn minga staa voltaa in Ingles. Inoltra, la mostra duu di abecee
doperaa in de la Terra de Mezz, cioè i tengwar (pensaa per el Quenya) e i run (i
Cirthas Daeron), pensaa per el Sindarin e doperaa anca per l'Ovestron e 'l
Khuzdul.

La forniss informazion etnològigh sora i vari razz de la Terra de Mezz (Elf,
Omen, Orch, Ent, Nan, Troll e Hobbit) e sora i lengov principai de la Terza Età
(Quenya, Sindarin, Khuzdul, Lenguagg Negher, Adûnaigh, Ovestron e Kuduk). A
proposit del Kuduk, la lengua di Hobbit, vegnen inserii di informazion sora la
manera che l'autor l'ha doperaa per voltà i vari nomm del Kuduk a l'Ingles, con
particolar attenzion ai cognomm Gamgee (Galbasi), Cotton (Hltothram) e
Brandibuck (Brandagamba).



https://lmo.wikipedia.org/wiki/Domm_de_Milan

El Domm de Milan l'è la gesa la pu granda de Milan, e la se troeuva in mezz a la
Piazza del Domm, in del center de la cittaa. L'è vunna di costruziun gotich
pussee famos e pussee grand del mond.

El Domm l'è dedicaa a la Santa Maria Nassent, e in scima a la gulia pu alta del
Domm gh'è ona statoa tutta d'ora de la Madonna (ciamada, per l'appunt, La
Madonnina).

Dove che gh'è adess el domm, ona voeulta gh'era la cattedral veggissima de Santa
Maria Maggior e la Basilica de Santa Tecla, la pussee granda di dò.

Quij che han decis de fabricà el Domm hin staa l'arcivescov Antoni de Saluzz e
el padron de Milan Gian Galeazzo Visconti. In del 1418 el papa Martin V l'ha
consecraa l'altar maggior.

In del 1400, dopo Filippin di Organi e Giorgio di Organi gh'è staa Marco Solari
e Giovan Solari de Carona, in del XV secol Giovan Antoni Amadeo che l'ha faa sù
el lanternin de la cupola, Gian Giacom Dolcebuono e Pellegrin Tibaldi, finna a
tant che, in del 1572 San Carlo Borromeo l'ha consecraa la gesa, ancaben che la
fabbrica l'era nanmò finida.

In del XV secol gh'han lavoraa dent Martin Bassi, Francesch Maria Richino, Lelio
Buzzi e Carlo Buzzi, i Quadrio. In del XVIII secol han faa sù la gulia pussee
alta, dove che gh'han miss desoravia la statua dora de la Madonnina.

Finalment, in del 1813 s'hin decis a finì anca la facciada, squas cinqcent ann
dopo ch'hann mettuu giò la primma preja, dal moment che Napoleon el voreva toeu
chì la corona de re d'Italia.

Per tutt el XIX secol el lavorà principal l'è staa quell de finii i guli, i
decorazion de architettura e mett a post el porton principal, de bronz, faa de
Ludovich Pogliaghi: tra quej che gh'hann lavoraa in di primm ann del Vottcent,
podom regordà Luigi Acquisti.

In temp de la Seconda guerra mondial la Madonnina l'è staa coverta de strasc,
per minga corr el ris'c de fà la gibigianna che la podess vess vista di aeroplan
che vegneven a lassà giò i bomb. Dopo la guerra, el Domm, che gh'aveva avuu di
dagn, l'è staa restauraa e al post di ultim port che eren anmò de legn gh'hann
miss di port de bronz, faa di scultor Arrigo Minerbi, Giannino Castiglioni e
Luciano Minguzzi.

La manutenzion de la cattedrala la pertocca a la Veneranda fabbrica del Domm,
che la desmett mai de lavorà, e l'è per quest che a Milan se dis "la Fabbrica
del Domm" per tutt quej lavorà che finissen pù.



https://lmo.wikipedia.org/wiki/Dom%C3%A0_Nunch

El Moviment Econazional Domà Nunch l'è staa ona organizzazion cultural e
politica extra-parlamentar de l'Insubria che l'haa lavorà in sta region in tra
el 2005 e el 2013.

L'è staa fondaa com'è associazion cultural in del 2005 e la gh'ha in di sò
obiettiv la tutela del territori de l'Insubria. El grupp l'è partii attorna ona
rivista ciamada El Dragh Bloeu, che poeu l'è diventada l'òrghen de comunicazion
de l'associazion. La prima presentazion l'è stada el 6 de febrar 2006 a Milan in
Piazza Insubria.

Sin da la fondazion, el President l'è el lenguista e autor Lorenz Banfi. In del
2007, siccòme che l'associazion la diventava pussee granda, l'è staa nominaa on
Segretari Nazional, che l'era el Mattee Colaon.

In di ann seguent, Domà Nunch l'ha pubblicaa anca di liber in su i tema de
l'ecologia e de la lengua, e l'ha organizzaa on sacch de iniziativ:

In del dicember 2011 el smett de vess on'associazion e el se costituiss com'è on
moviment politich pront a presentass ai elezion regional de Lombardia, Piemont e
Canton Tisin .

In del dicember 2013 l'ultim comunicaa del moviment l'haa dichiaraa la
sospension de l'attività politica .

De contra, in del 2015 Domà Nunch l'haa presentaa ona lista ai elezioni comunal
de Sarònn in alleanza con la Lega Nòrd. La coalizion l'ha venciuu i elezion e el
moviment econazional l'ha mettuu sù l'Assessor a l'Ecologia e Spòrt.

Domà Nunch el cred ne l'autodeterminazion e l'indipendenza de l'Insubria per
podee protegg el sò patrimòni de stòria, lengua e ambient. El cred anca che i
tòcch de Insubria che adess hinn divis fra Lombardia, Piemont e Svizzera
dovarian vess unificaa anmò.

Domà Nunch l'è contrari a la cimentificazion selvadiga del territori e a
fabricaa su noev strad. Per quest l'è contrari al progett de l'Autostrada
Pedemontana Lombarda. In pagament el proponn da tegnì in Insubria i danèe di
tass per bonificà el territori.

Domà Nunch el se ispira ai prinzipi de l'econazionalismo, che l'è ona sintesi de
ecologismo e tutela de l'identità de la comunitaa umana. El promuoev el progett
de ona Confederazione Insubre, in sul modell de la Svizzera.



https://lmo.wikipedia.org/wiki/Dionigi_Tettamanzi

Dionigi Tettamanzi (Renaa 14 de màrs 1934) l'è un Cardinàl e Arcivésch catòlich
italiàn.

Nasüd a Renaa el 14 de màrs 1934, l’é entràd in Seminari in d’el 1945 e urdinàd
prét el 28 de giügn del 1957 da l’Arcivèsch Giuànn Batista Montini. L’è stài
Prufesùr de Teologia Muràl al Seminari de Venegòn Inferiùr.

El 1 de lüi del 1989 l’è stài elétt Arc ivèsch de Ancona e cunsacràd dal
Cardinàl Carlu Maria Martini. In del 1991 l’é diventàd Segretàri de la
Cunferensa Episcupàl Italiana, e l’ha lasàd l’Arcidiocesi de Ancona.

El 20 d’aprìl del 1995 el pàsa a l’Arcidiocesi de Genua e el 25 de màgg l’é
numinàd Vice-Presidènt dla Cunferensa Episcupàl Italiana, fìn al 2000.

El 21 de febràr 1998 l’è pruclamàd Cardinàl da papa Giuànn Pàul II, cul tìtul
d’i Sant'Ambrös e San Carlu . El 11 de lüi del 2002 l’è elètt Arcivesch de Milàn
e el fa l’ingrès in Domm el 29 de setémber.

Par növ ann l'è stai l'Arcivésch de Milàn. L'ha rinunciàd a guernà l'arcidiocesi
el 28 de giügn del 2011. Al sò pòst l'è rivàd el cardinàl Àngiul Scola.



https://lmo.wikipedia.org/wiki/Dialett_laghee

El laghee a l'è un insema de dialett dela famiglia del Lumbard ucidental dela
lengua Lumbarda che ienn parlaa süla riva ucidental del lagh de Comm.

Dunca i dialett ienn parecc e pitost diferent vün de l'oltru, a segunda di paes
o di vall. El gh'è sumea un poo al dialett cumasch e al dialett ticines, però di
volt la diferenza a l'è propi tanta, per esempi cul cavargnon che se parla in
Val Cavargna o cul muncecch che se parla sü sura a Dongh.

Se cunsiderum el Milanes cume variant principal del Lumbard ucidental, poden
vess truvaa vari diferenz tra la parlada meneghina e 'l Laghee (variant de
Mezzegra).

Un om el gh'eva düü fiö. E 'l püssee penin de lur el dis al pà: "Pà, dam el fat
mè!" e 'l pà el gh'ha spartii la roba. E de lì a poch dì, el fiö püssee penin,
faa sü fagot, l'è andaa a girà in d'un paies luntan, induvè l'ha mangiaa tüt el
fat sò menand vita cativa. E dopu che l'ha spendüü tüt el fat sò, una carestia
fiulona la s'è fada sentì in quel paies, siché lü l'ha scumenzaa a patì la fam.
E l'ha tolt sü a metes al servizzi de un padron de quel sit, che l'ha mandaa in
di sò lögh a cürà i purcei. E lü el cercava d'impienì el butasc dei giand che
mangiavan i purcei, ma nessün ghe ne dava. Inlura, pensand ai sò cas, l'ha dii:
"Oh, che mota de giurnad del mè pà gh'han del pan a despressi, e mì crepi de la
fam!" Mi tujaroo sü e anderoo del mè pà e ghe disaroo: Pà, mì hoo falaa contra
el ciel e inanz a tì. E meriti minga de vess ciamaa tò fiö: dam un post de tò
famej". Lü donca l'ha tolt sü e l'è vegnüü dal sò pà: e lü, quand l'era ancamò
de luntan, el sò pà l'ha vedüü e ghe n'ha 'vüü cumpassion e l'ha curüü e 'l ghe
s'è bütaa al col e l'ha basaa. E 'l fiö el gh'ha dii: "Pà, mì hoo falaa contra
'l ciel e inans a tì; e meriti minga de vess ciamaa tò fiö". Ma el pà l'ha dii
ai sò servitur: "Tuvii scià el vestii de la festa, e metìghel sü, e metìgh dent
un anel al dit e metìgh sü i scarp! E menee scià el vedel ingrassaa e cupél; e
majem, e fem una sceriada; perchè 'stu mè fiö l'eva mort, e l'è risüscitaa;
l'eva perdüü, e l'em truvaa". E s'hin metüü a fà festa cumè. Inlura el sò fiö
püssee grand l'eva föra in di lögh; e vegnend indree, quand l'è staa arent a cà,
l'ha sentii a sunà e a balà. E, ciamaa vün di servitur, l'ha dumandaa cusa
vurevula dì quela roba. E lü el gh'ha dii: "El tò fradel l'è turnaa a cà, e 'l
tò pà l'ha mazzaa el vedel ingrassaa perchè l'ha quistaa ancamò san e salv". Ma
lü l'ha faa caprizzi e l'ha minga vulüü andà dent. Donca el sò pà l'è vegnüü
föra e la pregava de andà dent. Ma lü respundend l'ha dii al pà: "Vitel lì,
giamò tanci an mì te servissi, e gnanca una volta hoo disubedii ai tò orden; e
pö mai te m'heet daa un cavret per stà alegher insema ai mè amis. Adess mò che
'stu tò fiö, che l'ha majaa tüta la tua roba cui bagasc, l'è turnaa a cà, tì te
gh'heet mazzaa el vedel ingrassaa". E lü el gh'ha dii: "Fiö, tì te seet semper
insema a mì, e tüta la roba mia l'è tua; Dunca besugnava fà festa e stà alegher,
perchè 'stu tò fradel l'eva mort e l'è resüscitaa; l'eva perdüü e 'l s'è
truvaa". Pietro Monti, Vocabolario dei dialetti della città e della diocesi di
Como, 1841, pag. 417-418

Donca mì disi che in di temp del re de Ziper, dopu che Gufred de Büjon l'ava
ciapaa Tera Santa, l'è sücedüü che 'na bona sciura de Guascogna a l'è nada in
pelegrinagg al Sant Sepulcher; in del turnà a cà, quand l'eva rüvada a Ziper,
ona manega de lifroch vilan i l'han tolta a perzipità. Lee la se ne casciava, e
no pudend fà passà el magon, l'ha pensaa de nà del re a met giò quarela; ma
quaighedün i gh'han dii che l'eva fiaa traa via, che quel re l'eva 'n por
tabalöri che, inscambi de vendicà i olter, el mandava giò quii balussad che ghe
faven anca a lü; e inscì tücc quii che ghe l'aveven sü con lü i se n'impagaven
fasendeghen 'na quaivüna. Quela sciura, quand che l'ha sentüü inscì, desperand
de utegn vendeta, tant per cunsulàss on zich, l'ha pensaa de casciàghela a quel
re, e fàl nicorgg che l'eva 'n biciulan; e, tüta caragnenta, la ghe s'è
presentada e gh'ha dii: "O sciur, mé vegni minga scià a pregàt de vendicàm de
quii balussad che hoo patii, ma inscambi te preghi de 'nsegnàm coma te feet mò
mai a ciapàt sü mocc mocc quii che te fan a té, e inscì, imparandel de té, poda
anca mé ciapàm in pas i mè fastidi; che, se 'l pudess, le sa el Signur come i
bütaress tücc vuluntera adoss a té, che t'i suportet inscì cucc e cuntent". El
re, che infina alura l'eva staa 'n margnach indurmentaa, el s'è dessedaa fö; e
scumenzand l'ha vendicaa i birbunad che l'ava patii quela pora sciura, e pö el
s'è metüü a fàla pagà salada a tücc quii che fasessen vergot contra de lü e del
sò unur. Giovanni Papanti, Parlari italiani in Certaldo, 1875, pag. 184-185

Un an fa el mè nonu, che ier l'ha cumpii utant'ann, el m'ha cüntaa a mì e la mì
surela questa storia. Gh'era una volta in un paes penin, un óm che 'l gh'èva dü
fiöö. Un dì el fiöö püssee sgióen dei düü fraðéi l'è 'ndaa del sò pà e 'l g'ha
ðii: "Pà, vöri tüt quel che me speta, dèm quel ch'è mè!". El vécc, che 'l ghe
vurìva tan' ben ai só fiöö (forse anche trop) l'ha faa quel che lü 'l vurìva. El
fiulòt un poo ðe ðì dopu l'ha ciapaa tüt i sò soldi e 'l n'è 'ndaa. In un paes
luntan l'è 'ndaa a viv ben, a 'nciuchìss inséma ai só amis, e balà inséma ai
donòt. Inscì in pochi setimann l'ha majaa fö tüt e l'è restaa senza pü negót.
Cusa gh'èrel de fà? Cume saréssel scampaa? Dùe saréssel andaa a truà un toch de
pan? Finalment l'è 'ndaa ver' un cuntaðin e 'l g'ha ðumandaa: "G'hii minga
besogn d'un faméj?". "Sì", el g'ha respundüü el cuntaðin, "ma cume te sèe, quest
ann gh'ém aüü tanta pruìna, tanta aqua e per giónta anca la tempesta. Inscì pòði
apéna dàt un poo de pan e negót d'òltro". "El necessita minga che te me ðèet
òltro: basta che möri minga!". "Tüt i ðì te andrèet fö in del mè praa a pasculà
ei ción e i mè pégur: sèt cuntent?" E 'l puerèt l'è 'ndaa al pascol a portà 'l
bestiam dal zó paðrón tanti uólt". Ma quan' lü el veðìua un ción grass che 'l
mangiàua i giand, el disìua den' de lü: "Pòver mì! Se füss restaa cà mia! Cume
l'era mej, cume l'era bel dal mè pà! Inveci adess stoo maa!". E per minga murì
el mangiàua erba, raðis, e pö 'l piangìua: "Almeno che poðaréssi tornà indree di
mée!". E piangg incö, piangg duman, el na puðìua pü: la fam e i dolóo la faven
vegnì sempro püssee magro. Dop un par de mes, anca se la cà del zó pà l'èra
luntan, l'ha penzaa de turnà indree. Dopu che l'ha caminaa parecc dì e parecc
nocc, l'è riuaa in pee biót e tüt scarpaa, nel paes dóe stava el zó pà e la só
mama. Quand el só pà l'ha veðüü a vegnì avant, aðasi aðasi, a rasent a la sces
del curtil, cun i ögg bass, l'ha vusaa ða la cuntentézza, el gh'è curüü incuntra
e 'l l'ha basaa, sü la front, sü la facia, sü la bóca. "Nò, pà, basom minga! Sun
staa trop cativ! I mè pecaa i è trop grand: mériti piü de vess tò fiöö: son vün
di tò faméj!". El pà l'ha ciamaa là ses faméj e 'l g'ha ðii: "Purtèm scià el
vestii püssee bel che g'hòo, e metìghel sü! E pö metii den' l'anél an del dii, e
i scarp an di pee! Viòltri là sgió ciapè l'aqua, impizzè 'l fögh e cupè el veðél
püssee bel che g'hòo, perchè vöri fà festa! Vardii: quest mè fiöö l'èri perdüü e
inveci adess l'hòo truaa de növ". E pö el z'è sgiraa vers el fiöö: "Andém!" el
g'ha ðii, e l'è 'ndaa de dent sübet in cà cun el fiulòt, e lü el tegnìua con
tücc dó i man la manzina del só pà. E tüt el dì han mangiaa, han bevüü tan' vin
e han cantaa tanti bei canzón. Vivaio Acustico delle Lingue e Dialetti d'Italia



https://lmo.wikipedia.org/wiki/Dial%C3%A8t_bres%C3%A0

El bresà (bressan en lombàrt ocidentàl; en Italià dialetto bresciano), l'è 'na
parlàda che fa part del ram gallo-italico de le lèngue romànze. Se 'l pàrla,
'ndèle sò diferènte varietà, endèl teretóre de la pruvìncia de Brèsa.

'Na bùna part de le paròle del Bresà le g'ha urìgin latìna, compàgn de l'italià:
difàti i dialècc del Lombàrt i vé del latì volgàr parlàt en chèle zòne abitàde
al tép de la culunizasiù romàna de zèncc de stìrpa cèltica. El teretóre bresà,
en particolàr l'è stat séde dei Galli Cenomani che i s'è stabilìcc a sò ólta
sùra a le popolasiù che gh'èra za lé, facilmènt de stìrpa compàgna ai Liguri e
ai Euganei endèle ài e de zèncc de urìgin Etrüsca 'ndèle pianüre. Piö tàrde 'l
teretóre bresà l'è stat envadìt dei Longobardi, popolasiù germànica che vignìa
de la Scandinavia. La lèngua dei Longobardi la g'ha lasàt mìa póche órme 'ndèle
paròle bresàne.

El Bresà 'l fà part del ensèma de le lèngue romànze, e 'n particolar, secóme che
l'è 'n dialèt lombàrt, el fà part del ram Gallo-itàlico.

Endèla categurìa dei dialècc del Lombàrt, el Bresà 'l se piàsa, 'nsèma al
Bergamàsc e al Cremàsc, 'ndèi dialècc Lombàrcc Orientài.

Le variàncc del dialèt bresà i è tàte. Per lo piö se tràta de variasiù de
prunùncia piötòst lezére, ma sèrte parlàde, compàgn per ezèmpe del Mezanés
(dialèt de Lemezàne) e i dialècc de la Àl Camònega, le ezebés diferènse piö
marcàde, al pónt che 'l deènta difìcil pò a capìss de giü con l'óter.

La distribusiù del Bresà la corespónt piö o méno ai cunfì aministratìf de la
pruvìncia. Secóme che la Pruvìncia de Brèsa l'è piötòst grànda, apò a le varietà
de dialèt i è tàte e le resènt de la 'nflüènsa dei dialècc parlàcc endèle
pruvìncie vizìne. Endèla zòna ucidentàl el Bresà 'l sföma 'ndèl Bergamàsc (che
'l se 'nsömèa fés) sènsa 'n cunfì nèt. Endèle parlàde de la bàsa (teretóre de
pianüra 'ndèl sud de la pruvìncia) l'è fàcil reconóser l'acènto cremunés e
mantoà, aisebé che l'è 'l Bresà che 'n realtà 'l scunfìna. I dialècc parlàcc a
Àsola (MN), Castiù (MN), Castèl (MN), Ostià (CR), Robèc (CR), ecc. i è dialècc
piö vizì al Bresà che nó al Mantoà o al Cremunés. A nòrt, endèla pàrt
setentriunàla de la Al Camònega i dialècc i è piötòst de tìpo Lombàrt-Alpìno,
sul de la média àl a nì 'n zó i ciàpa le caraterìstiche tìpiche del Bresà. El
Bresà 'l scunfìna apò a 'ndèl teretóre de la pruvìncia de Trènt. I dialècc de la
àl de Léder e la àl d'Àmpola i è cunsideràde variàncc locài del Bresà.

La descrisiù e i ezèmpe riportàcc en chèsto artìcol i se referés a la varietà
parlàda 'ndèl'àrea urbàna de Brèsa. I prensépe generài i è bù apò a per le ótre
varietà del Bresà, aisebé che 'l sape normàl troà de le diferènse locài
importànte.

El suòno finàl endèle paròle caàj, mài, formài, ecc. l'è 'n realtà la consonànt
aprosimànt /j/.

Endèna bùna part de le varietà del Bresà, 'l fonéma /a/ 'l vé rindìt condèl
alòfono [ɔ] quan che chèsto l'è l'öltem suòno de 'na paròla (semài che la sìlaba
l'è mìa acentàda; bizògna sta atènti a mìa cunfundìl condèl fonéma /ɔ/).

A diferènsa del Lombàrt Ucidentàl, el Bresà — isé cóme i óter dialècc del
Lombàrt Orientàl — el g'ha mìa vocài lónghe 'n upuzisiù a vocài cürte. Endèle
paròle cóme caàl (it. cavallo), caaöcc (it. libellula), péer (it. pepe), deèrt
(aperto), ecc., le dò vocài le fùrma 'n iàto.

Del pónt de vìsta stòrich, chèsta situasiù l'è sèmper creàda de la sparisiù de
la consonànt intervocàlica -v-, per ezèmpe: caàl < *cavàl < lat. vol. caballus,
caaöcc < *cavaöcc, deèrt < *devèrt, péer < *péver < lat. piper.

I prim ezèmpe de tèscc scriìcc en Bresà i è dèi tòch de 'na lòde cunusìda cóme
Mayor gremeza il mund no pothevela ancor aver, un tèst scriìt a mà 'ndel sècol
XIV e ritroàt a Böegn (Val Trompia).

Datàda 24 de óst del 1339, e ritroàda de Mons. Paolo Guerini endèl Archive
Stòrich Civich, gh'è apò 'na Descrisiù de töte le fontàne de Brèsa. Se tràta de
'na descrisiù tècnica cumpilàda de 'n anònim perìt endèla lèngua volgàr bresàna
del tép. L'incipit de chèsto docümènt el dis:

Fórse póch piö recènt l'è la Passio Christi (conusìda apò col sò incipit: "Cum
fo tradith el nos Segnor") ritroàda del Giuseppe Bonelli endèn còdes dei
Disciplinati de S.Cristoforo de Brèsa e püblicada per la prima ólta 'ndèla
rivista "Brixia Sacra" 'ndèl 1914. Se pènsa che la sàpe datàbil 'ntrà la fì '300
e 'l prensépe del '400. Endel stès còdes, gh'è stat ritroàt piö de recènt du
óter tèscc, coévi del prim, cunusìcc come "Planctus Virginis Mariae" e
"Sententia finalis iudicii", che 'nséma co la Passio i costetöesarès 'na sórt de
ofése paralitürgich per el dé del Giöedé Sant.

Cum fo tradith el nos Segnor e vel dirò cum grandt dolor Al tempo de quey malvas
Zuthé Un grant consey de Christ sì fé

Chi vol othí grant pietath Ascolt la Virgen ch’à parlath. Quant ela vith el so
fiol Morí in cros a xí grant dol

Contra tug i pechathor conclusiva La quala Yesú Christ nos Segnor darà Quant a
la fí del munt lu si vegnirà Xí cum De veras in sua mayestath E che ognom sí
serà resuscitath Cum el proprio corp e cum l’anima I quay in quest munt viveva
insema.

En bèl pó piö cunusìda l'è però la Massera da bè en cumpunimènt en vèrs de
Galeàs dei Urs (en italià: Galeazzo dagli Orzi), segretàre de Mariotto
Martinengo, en nòbil del pòst, püblicàda a Brèsa 'dèl 1554, endóche gh'è
descriìt le virtü de la bràa maséra Flor de Coblat, endóche Coblat l'è la versiù
antìca de Cobiàt, en italià Collebeato, che alùra l'èra en paizì tacàt ai mucc a
nort de la cità de Brèsa.

Al dé d'encö, la prudusiù leterària l'è crisìda 'n quantità e se tràta per lo
piö de comédie 'n dialèt e cumpunimèncc de poezìa. Àngel Canòssi (1862-1943) l'è
la figüra piö 'mportànte de la poezìa en Bresà, ma i mèrita de véser regordàcc
apò l'Aldo Cibaldi nasìt a Salàdega 'ndèl 1914 e mórt a Gösàc endèl 1995, el
manerbiés Ricardo Regósa, e 'l Franco Fava de Izé, ecc.

Ön òm el gh'ìa du s'cècc. E 'l piö zùen el dizè al sò bobà: "Bobà, dèm la part
de béni che me pertóca!" e lü el ga fé le parcc. Póch dòpo el piö zùen, fat sö
töta la sò ròba, el se metè 'n viàs per ön paés lontà, e là 'l maiè föra töt el
sò, endèi vése. Dòpo che 'l g'ha consömàt töt, s'è fat en quèl paés öna gran
caristìa, e lü 'l scomensè a troàs en bizògn. E l'andè e 'l se metè a sèrver giü
de quèl paés che 'l la mandè endèi sò camp a fà pascolà i porsèi. E l'aerés
volìt impienì la sò pànsa de le taèle che i mangiàa i sì, ma nisü ghe 'n dàa.
Tornàt pò 'n lü, 'l dizè: "Quàcc servitùr en cà del mè pàder i g'ha abondànsa de
pà, e ché mé möre de fam. Learò sö, e 'ndarò da mè pàder e ga dizarò: Bobà, ó
pecàt cóntro 'l Signùr e cóntro de vó; Zà no só piö dègn d'èser ciamàt vòst
fiöl; tignìm cóme giü dèi vòst servitùr". E, leàt sö, l'andè de sò pàder. Sò
pàder el la vedè, che l'éra amò de lóns, el s'è moìt a compasiù e, corèndogh
incóntra, el gh'è sbalsàt al còl e l'ha bazàt. Alùra 'l fiöl el g'ha dit: "Bobà,
ó pecàt cóntro 'l Signùr e cóntro de vó; zà no só piö dègn d'èser ciamàt vòst
fiöl". Ma 'l pàder el dizè ai sò servitùr: "Zó, prèst, portè ché 'l piö bèl àbit
e vistìl, e mitìga l'anèl en dit e le scàrpe 'n pè; E menè föra 'n vedèl
engrasàt e copèl, e mangióm e stóm alégher! Perchè 'sto mè fiöl cheché l'éra
mòrt e l'è resösitàt; l'éra pèrs e l'è stat catàt" e i sa metè a tàola. E s'cèt
piö grant l'éra 'ndèl camp, e 'ndèl vègner a càza, quant che l'è stat vizì, el
sentè a sonà e cantà. E ciamàt föra 'n servitùr, el ga domandè che noità gh'éra.
E lü 'l ghe rispondè: "L'è riàt tò fradèl e tò pàder l'ha copàt ön vedèl
engrasàt perchè 'l l'ha ricüperàt sà". E lü l'è andàt en còlera, e no 'l volìa
andà dét; ma sò pàder l'andè föra e 'l se metè a pregàl. E lü 'n rispòsta 'l ghe
dizè: "Ardè, l'è tacc agn che ve sèrve e no v'ó mài dizübidìt; e vó no m'ì mai
dat gnà 'n cavrèt per godìmela coi mè cameràde; E adès che quest àlter cheché,
che l'ha maiàt föra 'l sò có le dóne, l'è tornàt, ì copàt per lü 'l vedèl
engrasàt!" E 'l pàder el g'ha rispòst: "Car el mè s'cèt, té te sé sèmper con mé,
e quèl ch'è mè l'è tò; Bizognàa fà past e godìsela, perchè 'sto tò fradèl cheché
l'éra mòrt e l'è resösitàt; l'ìe pèrs e l'ó catàt". Bernardino Biondelli, Saggio
sui dialetti gallo-italici, 1853, pag. 53

Al dì d'incoeu Avenon l'è ona frazion del comun de Pertega Bassa, in de la Val
Sabbia. Dìze dóca che ne tép del pròm rè de Cìpri, dòpo che Gotifré de Bugliù
l'ìa conquistà Tèra Sànta, l'è vignìt fò che öna sciùra de Guascógna l'è nà a
pelegrinà al Sepólcro. Dòpo che l'è turnà a Cìpri, da vargü borlandòcc de òmegn
l'è stà maltratà. Éla, sènsa negüne consolasiù, la 's dulìa; e la pensàf de nà
dal rè; ma vargü i g'ha dét che la fa la faìga endàren, perchè l'éra tant sènsa
spìret che, ólter no èser bù de vendicà i detòrcc di óter, el sofrìa da bislàch
i fat a él, sichè quèi che gh'aìa quàlch magù, i se sfogàa cóntra de él. Quand
'sta fómla l'ha sintìt 'sto laùr, desperà de vendicàs, per sentìs om pó solevà
del sò mal la pensàf de vulì mortificà la mizéria del rè. La gh'è nà avànti e la
ghe dit: "Car el mè sciòr, mé no vègn mìa da él perchè 'l me vendicàs di ensülcc
che i m'ha facc; ma per saì cóme 'l fa él a sofrì quèi che i ghe fa, che pòse
'mparà da él a soportài. El sa 'l Signùr come gh'éi dunarès volontèra, da che
l'è isè bù de soportài!". Ol rè, che fìna alùra l'éra stà tardìf e pégher,
compàgn che 'l se disciàs fò dal sòn, l'ha scomensàf a vendicà de razù
l'ingiüria fàta a 'sta fómla, e dòpo el s'è mit a perseguità de cör quèi che fàa
dizonùr a la sò curùna. Giovanni Papanti, Parlari Italiani in Certaldo, 1875,
pag. 142

Bagolin el se troeuva in de la Val del Caffer (ona lateral de la Val Sabbia), al
confin cont el Trentin. Déch tóca che 'ndài tép dal pröm rè de Sìpri, dòpo che
Gofrét de Bugliù l'àa ciapàda Tèra Sànta, süsedé che 'na nòbela de Guascógna la
né pelegrìna al Sepólcher, e de liò egnéndo, reàda 'n Sìpri, da quàlcie balòs de
òm la reseé dle bröte asiù. De la quàl còza, sènsa consolasiù crösàndose, la
pansé de reolgìs al rè; ma 'l ghe egné dét da argiü ca l'éra fadìga tràda ìa,
perchè a l'éra sé dèbol e sé bascòt che no mìa s'afróncc dèi àtre con östìsia
l'endecàs, ma 'l ne toleràa abòt pròpe da coió de quì facc a èl, tat che quì che
gh'ìa qualcie rògne a i le sfogàa col fàch dei detòrcc o di ensülcc. Santìda
quèla còza liò la fómla, desparàda de endecàs, per véch quàlcie consolasiù del
sò dolùr la 's fisè de olì mordì la meschenetà de quèl rè; e, nàdasan pianzèndo
denàcc a èl la 'gh déde: "Vö, siór, mé no égn mìa da ö per endèta che 'm spète
del detòrt che m'é stà fat, ma 'nvéze de quèla, ev prégo che m'ensegnàf comparté
fé a sofrì quì che mé sènte ca i ve fa, asiochè, emparàndo da ö, mé pòse con
pasiènsa soportà 'l mè. Ché 'l le sa 'l Segnùr, se 'l podès fà, de töt ciör v'
donarès, dal momènt che gh'ì sé bùne spàle". El rè, che fina aliùra l'éra stà
mezariù e pégar, comià s'al se fós desadà, ha scomansà dal tòrt fat a quèla
fómla, ca 'l vandeché seeramènt, al persagueté con töt regùr tócc quì che
d'aliùra inàcc fàa argót cùtra l'onùr de la sva corùna. ibidem, pagg. 142-143

Dìze dóca che ai tép del prim rè de Cìpri, dòpo che Gofrét de Bugliù l'ha ìt
ciapàt la Tèra Sànta, l'è sücedìt che öna zentildóna de Guascógna l'andè
pelegrìna al Sepólcro, e de là endèl tornà, quàndo la riè a Cìpri l'è stàda
maltratàda de quàch birbànti. E lé la se 'n dolìa sènsa consolasiù; la pensè de
'ndà a fàn istànsa al rè; ma ergü i g'ha dit che sa perderès el fiàt, perchè
l'ìra isé schif e isé póch de bé che gné 'l vendicàa le ingiürie di àlter, ma
ànsi el toleràa con gran debolèsa quèle sènsa fì ch'i ga fàa a lü, cóze che quèi
che i gh'ìa de le ràbie i ia sfogàa a fàga di despècc. Quàndo la fómna l'ha
sintìt 'sto laùr, disperàda de vendicàs, per consulàs del sò mal l'ha pensàt de
pià la mizéria de 'sto rè; e l'è 'ndàda de lü a piànzer e a dì: "El mè siòr, mé
no vègne de té per ìga vendèta de l'insolènsa che i m'ha fat, ma per ìga
sodisfasiù, ta préghe a ensegnàm cóme ta fé a tolerà quèle che i ta fa a té,
perchè, a 'mparà da té, a mé pòse tolerà con pasiènsa la mia, perchè 'l la sa 'l
Signùr che se mé 'l podès fà, te la donerès, perchè ta sé ön fachì isé brào". El
rè, che fìna alùra l'ìra stat pégher e tàrde, cóme se 'l se fös desedàt, l'ha
scomensàt a vendicà 'l mal de 'sta fómna, e l'ha podìt fàl sènsa fadìga, e pò
l'è deentàt persecüdùr di piö sevéri de töcc che i fès ergóta cóntra l'unùr de
la sò corùna. ibidem, pag. 144

Mé dich dóca che al tèmp del prim rè de Sìpro, dòpo che Gofrédo de Buglióne l'ha
ciapàt la Tèra Sànta, è sücès che öna sciùra de Gascógna isè pelegrinàt l'è nàda
al Sepólcro, e nel tornà endré, riàda a Sìpro, l'è stàda maltratàda da dièrs
balòs. E, per el dispiazér che la g'ha ìt, l'ha pensàt de lamentàs dal rè; ma
ergü i g'ha dit che la fàa la fadìga endàren, perchè 'l rè l'éra tat timorùs e
tat da póch che no se podìa sperà che 'l castighès i tórcc dèi àlter, se con
ergógna el sorbìa i tórcc che isè despès i ga fàa a lü; e per quèst töcc quèi
che gh'ìa con lü quàch brüzùr, no i lasàa de sodisfàs sènsa fàga le piö bröte
asiù. Sentìt isè la fómna, e ést che no la podìa endicàs, per soleàs dal dispèt,
la s'è risolvìda de pià la mizéria del rè. E isè, pianzìt l'è nàda dignàns a lü
e la g'ha dit: "Sciór, mé no ègne da té perchè spére d'éser endicàda de l'afrónt
che i m'ha fat, ma per pregàt d'ensegnàm envésce cóme te fé a soportà quèi che
sènte che i te fa a té, e al tò ezèmpe a emparà a béer zó el mè, che se podès,
el la sa el Signùr, de bóna òia te 'n farès ön regàl, tant che te sarès brào de
sorbìtel". El rè, che fina alùra l'éra stat ön minciù, cóme se 'l se füs
desedàt, l'ha scomensàt a castigà sènsa remisiù l'oféza che i gh'ìa fat a 'sta
fómna, e per l'aègner l'ha castigàt a bòt töcc quèi che gh'aès ofés l'onùr de la
sò corùna. ibidem, pag. 146

Dìze dóca che nèi tèmp del prim rè de Cìpri, dòpo la conquìsta fàta de la Tèra
Sànta da Gottifrè di Buglione, è sücès che 'na gran dàma de Guascógna l'è andàda
en pelegrinàgio al Sepólcro e turnàndo 'ndré, rivàda en Cìpri, da dèi gran
berechì l'è stàda 'nsültàda en módo vilà; de 'sta ròba lé, lamentàndose sènsa
nesöna consulasiù, l'ha pensàt de andà a reclamà dal rè. Ma gh'è stat dit da
qualchedü che se bötoràs vìa la fadìga, perchè gl'ìra de vìta isè mischìna e de
sè póch, che non soltànt el no vendicàva con giüstìsia le insolènse dèi àlter,
ànsi con viltà de biazimàs el soportàva quèle che gh'éra fàte a lü; entant che
ognü che gh'ìa quàlche crüsio, el lo sfogàva col fàch insolènsa e vergógna. La
fómna, sentèndo 'ste ròbe, desperàda de vendicàs, per quàlche consolasiù de la
sò nòia l'ha stabilìt de volì schernì la mizérgia de 'sto rè; e, andàda
pianzèndo davànti a lü, l'ha dit: "El mè siòr, mé no vègne a la tò prezènsa
perchè spète vendèta de l'insolènsa che m'è stàda fàda, ma a sodisfasiù de
quèla, te préghe che te m'ensègne cóme te patìset quèle che mé sènte che i te fa
perchè, emparàndo da té, mé pòse portà con pasciènsa la mia; che, 'l la sa 'l
Signùr, se 'l podès fà, volentéra te dunerès, perchè te ne sé cozé bù portadùr".
El rè, enfìna alùra stat tard e pégher, cóme se 'l se descès dal sòn,
scomensàndo da l'insolènsa fàta a quèsta fómna, che con ràbia l'ha vindicàt, l'è
deventàt gran persecütùr de töcc quèi che, cóntra l'unùr de la sò corùna,
quàlche ròba ei fès d'alùra en avànti. ibidem, pagg. 146-147

Dìze dóca che nèi tép del prim rè de Sìpro, dòpo che Gotifé de Bugliù l'ha
quistà la Tèra Sànta, öna nòbela de Guascógna, pelegrinànd, l'è nà al Sànto
Sepólcro, de dóe tornànt en Sìpro, quàlch barù i l'ha isé vilanamét maltratà.
Che, lamentàndes töta sconsolà, l'ha pensà de nà a ricórer al rè. Ma i g'ha dit
quàlch d'ü che l'éra fià bütà vìa, perché l'éra isé fiàch e isé de niènt che,
óltre no éser bù de castigà con giüstìsia l'insült fà ai óter, el sgorlìa de
bislàch sènsa vergógna tancc e tancc dèi óter vèrs de lü, finchè quèi che gh'ìa
di crüsi i se sfogàa con dèi dispréze cóntra 'l rè. Endèl séter 'ste laùr,
disperàda de no podì vendicàs, tat per podì ìga öna quàlch consolasiù de la sò
nòia, l'ha pensà de spónzer la debolèsa del rè. E, prezentàndes pianzèndo, la
g'ha dit: "El mè siòr, mé no vègn mìa ché a domandàch giüstìsia de l'asiù che i
m'ha fà, ma per sodisfasiù de quèla el préghe de insegnàm cóme 'l fa töte quèle
che gh'ó sintìt che i ghe fa a lü, per imparà la maniéra de soportà con pasiènsa
la mia; che 'l sa 'l Signùr cóme la dunarès volentéra a lü, che l'è isé bù de
portàsela vìa. ibidem, pagg. 147-149

Dìze dóca che 'ndi tèmp del prüm rè de Cìpri, dòpo fàda la conquìsta de Tèra
Sànta da Gofrédo de Bügliù, gh'è sücés che 'na siùra de Guascògna l'è 'ndàda per
diusiù fìna al Sepólcro, e 'ndèl turnà 'ndré, riàda 'n Cìpri, l'è stàda
maltratàda da sérte balòs sènsa creànse. E sicóme per 'ste laùr l'éra föra de
lé, la g'ha pensàt de 'ndà del rè; ma gh'è stat de quèi che i g'ha dit che la
tràa vìa 'l fiàt per negót, perchè lü 'l menàa 'na vìta isè fiàca e isè 'nsülsa
per el bé, che 'nvése de vendicà con giüstìsia le oféze dèi àlter, el na
soportàa ànse con sò gran dizunùr 'na infinità ch'i ghe fàa a lü stès. Al pünto
che töcc quèi che gh'ìa vargóta per i còrni, i se sfogàa col fàga di dispècc e
col mancàga de rispèt. Sintìda 'ste ròba, la fómna, pèrsa la sperànsa de pödìs
vendicà, la g'ha pensàt, cóme per cunsulàs, de spónzer la viltà de 'ste rè; e,
'ndàda töta pianzolènta deànti a lü, g'ha dit: "El mè siòr, mé no vègne mìga a
la tò prezènsa perchè vòe éser vendicàda de la oféza ch'i m'ha fat, ma 'n
sodisfasiù de quèsta, te préghe che te me 'nsègnet comè té te sopórtet quèle che
g'hó sintìt che i ta fa perchè, 'mparàndo da té, pöde soportà con pasiènsa la mé
che, 'l Signùr 'l la sa, te donarès ontéra se pödès, zà che te sé isè brào de
supurtàle". 'L rè, che 'nfìna alùra l'éra stat lónch e pégher, comè se 'l se
desedès 'n quèl momént da 'n sòn, 'l g'ha scomensàt a vendicà fis la vilanàda
che i gh'ìa üzàt a 'ste fómna, e pó l'è deentàt ön bòia d'ön persecütùr de töcc
quèi che d'alùra inàns i gh'ès fat argót cóntra l'unùr de la sò curùna. ibidem,
pagg. 149-150

Dìze dóca che al tép del prém rè de Cìpro, dòp che Gofréd e Buiù l'ha ciapàt
Terasànta, è sücidìt che una sióra nòbila l'è nàda al Sepólcro en pelegrinàgio,
de dóe 'ndèl vègner endrè, riàda a Cìpro, da di balòs l'è stàda maltratàda pròpe
da paezà; del qual laùr lé, fàndo i sò lemèncc sènsa consolasiù, la g'ha pensàt
de nà a ricórer al rè; ma gh'è stat dit da vargü che la sarès stàda fatìga
sbatìda vià, parchè l'éra tat slenàt e bù de póch che 'nvéze de vendicà con
giustìsia i tórcc di óter, el na mandàa zó ànse tancc che i ga fàa agh a lü, con
una iltà de fà ergógna; e isè töcc quii che gh'ìa quàch brüzùr endèl stòmech, i
sa sfugàa col fàga di afróncc a lü. Sentèndo isè la fómna, pèrsa la sperànsa de
pudì ès vindicàda, per refàs a la mèi del sò dispiazér, l'ha decìs de pià 'l rè
en la sò mizéria; e, nàda aànti de lü pianzènt, la g'ha dit: "Mè siùr, mé no
ègne mìga dinàns de té parchè spére che ta ma èndichet de la oféza che i m'ha
fat, ma en compènso, te préghe che ta ma insègnet cóme te fét té a supurtà quèle
che sènte che i ta fa, en manéra che mé, 'mparàndo de té, pòse supurtà con
pasiènsa la mè; che, el Signùr el la sa, se pudès te la darès a té olontéra,
tànto che té g'hét le spàle bùne". El rè, che fina alùra l'éra stat tardìf e
pégher, cóme che 'l s'ès de desmisià in chèl momènt, scomensànt da l'asiù fàda a
'sta fómna, che l'ha castigàda a quèl Dìo, l'è deentàt persecutùr rigurùs fis de
töcc quèi che fès vergóta cóntra la dignità de la sò curùna. ibidem, pagg.
264-265



https://lmo.wikipedia.org/wiki/Crist%C3%B2foro_Col%C3%B3mbo

Cristòforo Colombo (nasìt entra i 25 de óst e i 31 utùer del 1451 endèla
Repüblica de Gènova — mórt ai 20 de màgio del 1506 a Valladolid, Spàgna) l'è
stat en navigadùr, colonizadùr, e esploradùr che coi sò viàs endèl océano
Atlàntich el g'ha portàt a la conoscènsa Europèa del continènt Americà.

De fat l'è stat el prim òm de la stória modèrna a streersà l'océano Atlàntich e
a troà 'na vìa per nà e turnà 'ndré de l'Euròpa a l'Amèrica.

El g'ha fat en töt quàter viàs come navigadùr al servìsio de i Rè Catòlich de
Spàgna Izabèla I de Castiglia e Ferdinàndo II de Aragóna, che, prima de la sò
prìma partènsa, i l'ìa numinàt, amirài, vice-rè de le Indie e goernadùr generàl
de le ìzole e de le tère férme che g'harès scuprìt.

La scopèrta de le Izole dei Caràibi la sègna l'inìsio de la colonizasiù de
l'Amèrica de la part dei europèi e la fà de Colombo 'na figüra principàl de le
Gran Scopèrte dei sècoi XV e XVI, consideràde come tàpe fondamentài 'ntra 'l
Médio Evo e l'Era Modèrna.

Amò 'ncö gh'è dei döbe sö l'urìgin del Cristòforo Colombo. La teorìa acetàda dei
piö tacc dei stòrich l'è chèla de l'urìgin genoéza, bazàda sö le afermasiù de
testemmoniànse che le la defenés isé zamò sö le fì del sècol XV.

Sèrte autùr però i la defenés apò a milanés, dàto che gh'ìa a l'época che l'è
nasìt de le béghe de cunfì 'ntra 'l stat de Milà e la Repüblica de Gènova.

En piö, al dé d'encö, en quàch autùr i sosté dèle ótre ipòtezi sö la sò nàscita
e i la cóloca chi 'n Portogàl (Pedro Diaz de Toledo 'ndèn lìber del 1486 el la
ciamàa el portoghés), chi 'n Catalògna (dei stüde linguistich i dimustra che
'ndèl scrìer el doperàa divèrsi catalanìsmi), o 'ndèi Paés Basch, en Galìsia, en
Còrsica, en Frància o adiritüra 'n Grécia. 'N ótra teorìa la ghe atreböés urìgin
ebrèa e dàta la cundisiù delicàda dei ebrèi a chèla época là, chèsto 'l
spiegarès perchè lü 'l g'ha mai vülìt che se scriìes vergót de precìzo sö le sò
urìgign.

La séra del 3 de óst del 1492, Colombo l'è partìt de Palos de la Frontera con
tre nàvi; 'na caràca, la piö grànda de le trè, de nòm Santa María, e scötömàda
Gallega, e dò caraèle piö pesène: la Pinta (la pitüràda) e la Santa Clara,
scötömàda Niña per vìa del nòm del sò padrù, Juan Niño de Moguer.

Columbo prìma 'l g'ha fat róta 'nvers le Izole Canàrie, endóche 'l g'ha fat
rifurnimènt e fat 'na quach riparasiù. Ai 6 de setèmber l'è partìt de San
Sebastián de la Gomera per chèl che 'l vegnarà a éser en viàs de sich setemàne
en mès al Océano Atlàntich.

La tèra l'è stàda avistàda a le dò de matìna del 12 de utùer del 1492, de 'n
marinàio de la Pinta de nòm Rodrigo de Triana (ciamàt apò Juan Rodríguez
Bermejo). La tèra avistàda la se dimostrarà 'n ìzola (giöna de le ìzole che adès
i è ciamàde Bahamas) che Colòmbo 'l batezarà San Salvador; i natìf i la ciamàa
Guanahani. Quàla de precìzo la sàpes de le Bahamas l'è 'na quistiù gnemò
risulvìda; se pènsa suratöt che le pödes véser o la Samana Cay o la Plana Cays,
o l'Ìzola de San Salvador (ciamàda isé 'ndèl 1925 perchè cunsideràda pròpe la
San Salvador de Colombo). La zènt natìva 'ncuntràda de Colombo l'ìa 'l pòpol dei
Lucayan, Taíno o Arawak, i èra pacìfech e amichévoi.

Entàt che l'esploràa le ótre ìzole dei Caràibi, la Santa Maria l'è nàda a
'ncaiàs en mìra a le còste setentriunài de l'ìzola de Hispaniola e tocarà
abandunàla.

Endèl viàs de ritórno en ótra tompèsta la obligarà Colombo a puntà sö Lisbona
'nvéce che 'na 'nvers la Spagna e 'l bötarà zó l'áncora endèla capitàl
portoghéza ai 4 de mars del 1493. Dòpo 'na setemàna l'è ripartìt e l'è riàt a
Palos ai 15 de mars.



https://lmo.wikipedia.org/wiki/Columbia_Britanega

La Colùmbia Britànega (Colombie-Britannique an francés e British Columbia 'n
anglés) l'è la pruìnsa püsé usidentàl dal Canada. La capitàl l'è Victoria e la
cità püsé grànda l'è Vancouver. La mizüra 944.735 km² la g'à 4.254.500 abitànt
(2005) con ana densidà da 4,76 a/km².

Al nóm da la pruìnsa l'è stài catàt fò da la regina Vitoria 'n del 1858 e l'è ü
ciàr riferimét al Columbia District, ciamàt ach o Oregon Country, goernàt 'nfìna
al 1846 da la Hudson's Bay Company.

La Colùmbia Britànega la dienterà la pruinsà chèla de sés de la Cunfederasiù
Canadéza 'l 20 da Löi dal 1871.

La Colùmbia Britànega la cunfìna a ovèst con 'l Océano Pacìfech, da l'Alaska a
nòrt-ovèst, dal Yukon e dai Teritore dal Nortovest a nòrt, a èst da la pruìnsa
da l'Alberta e a süt coi stàt americà dal Washington, Idaho e Montana.

Al prìma grùpo etnìc per nömèr 'l è chèl dai Britànech e anche se la magiurànsa
da la pupulasiù 'l è da urìgin európea, 'l 20% 'l è da urìgin azìatega.



https://lmo.wikipedia.org/wiki/Christoph_Waltz

Al Christoph Waltz (pronüncia tudèsca: [ˈkrɪstɔf ˈvalts]; Vièna, Austria, 4 da
Utóbre 1956) 'l è 'n atùr austrìech. 'L è dientàt famùs per le sò performance an
dai film dal Quentin Tarantino Bastàrt sènsa glòria e Django Unchained,
anterpretasiù per le quài 'l g'à venzìt apò dù Oscar al migliùr atùr mia
protagunìsta e dù Golden Globe al migliùr atùr mia protagunìsta.

S-ciàt dal tudèsch Johannes Waltz e da l'austrìega Elisabeth Urbancic, al
Christoph al vé da 'na famìglia da persùne che le lauràa bèa 'n dal mùnt dal
spetàcol, pararès anfàti che adürütüra i sò bisnóni i éra bèle atùr da teàtre.
Ünìga ecesiù 'l è 'l nóno matèrne Rudolf von Urban, psichiàtra e scritùr.

Dopo ìga stüdiàt recitasiù al Max Reinhardt Seminar da Vièna e al Lee Strasberg
Theatre and Film Institute da Nóa York, Waltz al cumìncia la pròpe cariéra mè
atùr da teàtre con 'l ezibìse anche 'n evénti e pòst prestigiùs, cùma la
Schauspielhaus da Zürìch, al Burgtheater da Vièna e 'l Festival da Salisburgh.
La sò cariéra la ciàpa però 'n risvólt püsé televisìf e sinematugràfich, al g'à
'nfàti partecipàt a 'n fràch da produsiù televisìve e film an lengua tudesca.

Ma dóma 'l 2009 'l sarà 'l àn che vedarà la sò cunsacrasiù 'n söl cinéma
'nternasiunàl, gràsie a la pàrt dal culunèl Hans Landa "al caciadùr da giüdèi"
'n dal film Bastàrt sènsa glòria, ndù 'l résita 'n tudèsch, anglés, francés e
italià. Per chèla performance ché 'l vegnarà aclamàt da la crìtiga e 'l purtarà
a càza 'l prémio da migliùr atùr al Festival da Cannes, 'l Oscar e 'l Golden
Globe mè migliùr atùr mia protagunìsta.

An dal 2011 al résita an Carnage dal Roman Polanski e 'n dal film I trì
muschetér, an da la pàrt dal Cardinal Richelieu. A la fìne dal 2012 vé fò 'n da
le sàle 'l film Django Unchained, andù Waltz al tùrna amò a laurà 'nsèma al
Quentin Tarantino. Chèl'interpretasiù ché ga farà véns ü Golden Globe, ü BAFTA
(prémio 'nglés püsé prestigiùs per al sìnema) e vü Oscar al migliùr atùr mia
protagunìsta.

Waltz, da madrelèngua tudèsca, 'l pàrla pò 'nglés e francés a 'n lièl aansàt. Al
pàrla anche 'l italià 'n Bastàrt sènsa glòria, ma 'ntervistàt al g'à dìt che 'n
realtà 'l è mia bù da parlàl. Al sa dùpia 'n per lü 'n da le versiù tudèsche dai
sò film.

Waltz, che 'l s'è spuzàt dù vólte, al g'à ìt trì fiói, dù màs-cc e 'na fèmena
dal prìm matrimòne e pò 'na bagàia dal secùnt. Ü dai sò s-ciàt 'l è 'n rabì e 'l
vìf an Israel.

Waltz, sicóme 'l è nasìt a Vièna da pàdre tudèsch, 'l è citadì da la Germània
per derìto da nàsita, ma 'l g'à ciapàt la citadinànsa austrìega dóma 'n dal
2010. Antervistàt, a la dumànda se 'l sa sentìa püsé tudèsch o austrìech, Waltz
al g'à respundìt isé:



https://lmo.wikipedia.org/wiki/Cere%C3%A0i

I cereài i è piànte cultiàde suratöt per vìa dei sò grà, che i se dopèra
endèl'alimentasiù de l'òm e de le bès•ce. De spès se i dopèra masnàcc sóta fùrma
de farìne, ma apò en grà e a ólte apò come piànta 'ntréga (de maià a le bès•ce).
La paròla «cereàl» la fà riferimènt tat a la piànta cóme al grà che la piànta la
fa sö.

Al dé d'encö, i cereài i fornés la pàrt piö grànda (45 %) de le calurìe
alimentàre de l'umanità.

Del pónt de vìsta botànich, i cereài i è piànte de la famìa de le Poaceae (o
Graminàcee). Sèrte grà utignìcc de piànte de famìe botàniche diferènte i vé
asimilàcc ai cereài: el gràno saracéno (Poligonaceae), la quinòa
(Chenopodiaceae) e 'l sézamo (Pedaliaceae).

La paròla «cereàl» la vé del latì cerealis, che la fà fiferimènt a Cerere, dèa
romàna dei racólcc.

La tabèla ché sóta (statìstiche FAO al 26 dicembre 2006) la ilüstra la prudusiù
anöàla en tonelàde per el 1961 e 'l 2005, mitìde en ùrden del piö alt al piö bas
en bàze a la prudusiù del 2005.

Ogna spéce de cereàl la g'ha le sò caraterìstiche diferènte de chèple dei óter,
ma la maniéra de cultiài la se 'nsomèa 'n pó per töcc. I è töte piànte anöàle,
isé che le fiorés, le fà sö i fröcc e pò le mör. El formét, la ségale, l'avéna,
l'órs e 'l far i è cereài de stagiù frèda. I è piànte gaiàrde xche preferés i
clìmi moderàcc e le desmèt de crèser quan che fà calt. I cereài de la stagiù
càlda i è piö delicàcc e i preferés i clìmi calcc.

L'órs e la ségale i è cereài piö rezistèncc, i scàmpa apò coi envéregn frècc de
la Sibéria. Divèrsi cereài de stagiù frèda però i è bù de crèser apò ai tròpici,
ma sèrti óter i pöl crèser apéna endèle regiù piö frède e 'ndèle zòne de mut,
endóche se pöl fà de piö de 'n racólt a l'an.



https://lmo.wikipedia.org/wiki/Brina

La brina o prina, provina l'è on residov de giazz granulos e de aspett
cristallin a forma de scaj o agh che 'l se forma per el brinament del vapor de
l'aqua in de l'atmosfera.

La brina de inragiament l'è la pussee comuna in Lombardia e la se forma soratutt
in su superfis che tenden a desperd el calor: la troeuvom soratutt duranta i
nocc d'inverna, cont el ciel seren e senza vent, condizion che favorissen la
despersion del calor. La se forma per el brinament del vapor aqui in su 'na
superfis freggia (el soeul, i ogett, i tecc): donca bisogna che 'l pont de
rosada el sia pussee alt de la temperadura superficial, ma pussee bass a 0°C.

Gh'è anca on'altra brina, ciamada brina de avenzion, e che l'è minga tant
frequenta in Italia. La se forma cont i vent fregg, che fann nass di cristai de
brina proppi fin anca sui superfis rialzaa in direzion oposta al vent, compagn
di borr o i lampion, ma con di nivei de umidità de l'aria bei alt.

Tutt dò i varietà de brina poeuden parè compagn de la calabrosa: ma la calabrosa
però la se forma cont el gelàss di gottinn denter a la scighera, quand che la
temperadura l'è sotta ai 0°C. La brina l'è diferenta de la rosada che, in d'on
moment che 'l vegn dopo la soa formazion, la gela e la forma di strutur de giazz
a boll piscininn che se ciamen rosada bianca.

La brina la pò formàss anca de soravia a altra brina, giazz o nev, e la vegn
ciamada brina de superfis. Quell lavorà chì el suced minga domà in natura, ma
anca in di frigorifer e in di congelador. In montagna la nev fioccada de poch la
pò gelà, se l'aria l'è umeda assee. In 'sta manera, se formen di strutur gelaa e
ciamaa fior de nev. Quei lavorà chì se poeuden vedè in di region polar, compagn
de l'Islanda.

La parolla brina e i sò variant vegnen tucc del latin pruīna, con l'istess
significaa. Pruīna l'è anca colegaa a frost, parolla doperada in ingles,
islandes, danes, norveges e svedes per ciamà la brina, e che l'è colegada anca
al verb ingles to freeze. El termen brina (e compagn) l'è doperaa soratutt in
Lombardia, Piemont, Emilia e Liguria, oltra che in Toscana, Umbria e Lazzi
(insemma a brinata). In del Trentin, inscambi, se dopera la parolla bruma
(compagn del rumen brumă e l'albanes bryma, ma anca de l'ossolan bruma, che l'è
ona manera de ciamà l'autunn), intant che in del Venet se dopera pussee broxa o
bròxema. In del sud e in Sardegna se dopera pussee el tipo gelata, compagn del
frances gelée (blanche), del portoghes geada branca e del catalan gelada.



https://lmo.wikipedia.org/wiki/August_(imperador_roman)

El Cai Giuli Ceser Ottavian August (Caius Iulius Cæsar Octavianus Augustus in
Latin; Ròma, 23 settember 63 prima de Crist; Nola, 19 agost 14), mej conossuu
cont el nòmm de Ottavian o de August, a l'è staa el primm imperador roman.

El Senad el gh'ha daa a lù el titol de Augustus in del 27 prima de Crist;
quatter ann dòpo l'è staa nominaa anca tribun de la plebe, menter in del 12
prima de Crist l'è vegnuu Pontefice Massim. Vist che l'è restaa al podè fina a
la mòrt, el sò principaa l'è staa el pussee longh de la stòria imperial romana:
37 ann.

L'età de August l'è staa on moment de svòlta per la stòria de la città de Ròma,
e donca per bòna part de l'Euròpa: cont i sò vittòri l'ha faa finii el period di
guerr civil e l'ha inauguraa el period de la pax Romana e cont i sò reform l'ha
portaa definitivament in crisi el sistema repubblican, tanto che dòpo la soa
mòrt nissun l'ha provaa a tornà a la situazion precendent, cont el reconoss ona
noeuva fase per i sòrt de Ròma e di sò domini.



https://lmo.wikipedia.org/wiki/Augsburg

Augùsta (en todèsch: Augsburg) l'è 'na cità todèsca sitüàda 'ndèl Land de la
Baviera. L'è la capitàl del distret de la Svevia (Schwaben).

Augùsta l'è 'na cità extra-circondariàl (kreisfreie Städte) che völ dì che la fà
circondàre (Kreis) de per sò cönt. El teretóre sóta la sò aministrasiù l'è tacàt
a èst col circondàre rüràl (Landkreis) de Aichach-Friedberg e a òvest a chèl de
Augùsta del qual l'è 'l capolöch ma la cità, del pónt de vìsta aministratìf la
na fà mìa part.

Coi sò 276 542 abitàncc (dato del 31. Dic 2013) l'è la tèrsa cità piö grànda de
la Baviéra dòpo de Mònaco e Norimbèrga. El nòm de la cità 'l vé del latì Augusta
Vindelicorum, che l'ìa 'l nòm de l'acampamènt militàr che gh'ìa stat fat sö 'n
chèsta zòna a l'época de l'imperadùr Augùsto endèl an 15 prìma del Signùr.

El teretóre sóta aministrasiù de la Kreisfreie Stadt de Augùsta l'è spartìt en
didisèt quartér (Planungsräume) e 42 circuscrisiù (Stadtbezirk) .



https://lmo.wikipedia.org/wiki/Artemisia_vulgaris

La Artemisia vulgaris (en Bresà: Èrba lègn, in Milanes medeghett) l'è 'na piànta
de la famìa de le Asteraceae. uriginària de l'Europa, de l'Asia, e de l'Africa
setentriunàla. La crès facilmènt söi teré mìa cultiàcc e 'n bànda a le stràde e
ai sentér.

Le fòie i è lónghe de 5 a 20 ghèi, i è vérde scüre, penàde, condèi pilizì biànc
e spès söl roèrs. El gamp l'è drit e 'l tìra al rós pórpora.

I fiùr i è picinì (5 mm de longhèsa) co simetrìa radiàl e divèrsi pétali zalcc o
rós scür. La fa sö nömerùs capulì bèi strècc che i se dèrf en gratilìne. La
fiorée endèi més de löi a setèmber (endèl emisfér boreàl).

El zèner Artemisia el g'ha nömerùze spéci, tra le quàle, chèle che se 'nsomèa de
piö i è:

La A. verlotiorum en particolàr l'è fàcil fés de sconfónder. La g'ha dei cauplì
bislónc che tìra al rós o maròn. El gamp l'è vért méno culuràt e le fòie i è piö
grànde. L'udùr de le fòie l'è piö fòrte e bù che nó chèl de la A. vulgaris (che
'nvéce l'è piö dèbol). La fiorés piö tàrde 'n istàt e la se 'ngènera tràmite
stulù dimòdo che la fùrma dei boscài bèi spès. La A. verlotiorum e la A.
vulgaris le crès piö o méno endèi stès hàbitat e i è töte dò comùni fés.



https://lmo.wikipedia.org/wiki/Arcimboldo

Giuseppe Arcimboldo o Arcimboldi (Milan, 1527 – Milan, 11 lüi 1593) l'è staa un
pitur lumbard, cugnussüü suratüt per i so Teste Composte, sumejanz de scoch, che
'l faseva metend insema intra de lur, int una speci de Trompe-l'œil, rob de
l'istess gener (früta, verdüra, pess, üsel, liber, e.i.v.) culegaa
metaforicament al suget rapresentaa.

El Giüsep Arcimboldo l'è nassüü a Milan del 1527, fiö del Biag, pitur cun una
certa repütazion a la fabrica del Dom de Milan e vegnüü zü da una rama d'una
fameja aristocratega milanesa.

Giüsep l'ha tacaa a laurà int la bütega de so pader vers al 1549, quand che l'è
staa impegnaa a disegnà di carton ch'i gh'aveven de vess druvaa per fà sü i
vedrad del Dom. I henn atribüii a lü anca i carton preparatori di stori de Santa
Caterina de Lissandria, realizzaa del 1556 da un maester vedree tudesch.

Del 1556 l'ha lavuraa int el Dom de Munscia, fasend un afresch monümental che 'l
reprresenta l'Albero di Jesse, in culaburazion cun el Giuseppe Meda. Del 1558
l'ha lauraa per realizà un carton per el Dom de Com.



https://lmo.wikipedia.org/wiki/Aragona

L' Aragona (in spagnoeù ed in aragones; Aragón, in catalan; Aragó) l'è on paes
situaa in del nord de la Penìsola Ibèrica e che la comprend el tocch central de
la vall de l'Ebro. El so territori l'è el del antigh Regn d'Aragona, che l'è
staa abolii in 1707 cont i Decrett de Noeuva Pianta. Attualment l'è part del
Stat Spagnoeù come comunità autònoma, second el so Statutt d'Autonomia (Leg
Orgànica del Stat Spagnoeù), che ghe conferiss el caràtter de “nazionalità”.

Culturalment la Conca de l'Ebro, anca prima d'esist Aragona, l'è ona zona
d'incónter e crosvii d'òmen ed element culturài de la Meseta, el Levant ed el
Sud de Francia. Officialment, la limita cont i comunità autònomm de Castiglia-La
Mancha, Castiglia e León, Catalogna, La Rioja, Navarra, Comunità Valenziana ed
anca cont el Stat Frances.

El Regn d'Aragona cont el Contad de Barcelona (Catalogna) lor gh'hann formaa la
Corona d'Aragona in del sècol XII, anca ben ancamò l'è staa indipendent col
conservà tutt i so istituzion, privileg e diritti fin la Guerra de Succession
Spagnoeula in del sècol XVIII. Da 1978 l'è ona comunità autònoma spagnoeula,
composta dai provinci d'Huesca, Teruel e Saragoza (in spagnoeù; Huesca, Teruel e
Zaragoza, in aragones; Uesca, Tergüel e Zaragoza ed in catalan; Osca, Terol e
Saragossa, rispettivament, e che la s'articola in 33 comarch (in spagnoeù e
catalan; comarcas, in aragones ; redoladas). La so capital l'è la città de
Saragoza (in spagnoeù ed aragones; Zaragoza, in catalan; Saragossa).

El riliev l'è de grand semplicità: i Pirenèi ed el Sistema Ibèrich ségnen la
depression de l'Ebro.

El fiumm Ebro incanala i acqui di fiumm ed lagh d'Aragona, che, com el Mijares
ed el Turia, sbócchen in del Mar Mediterràneo.

El clima de questa comunità l'è mediterràneo-continental. L'è on clima succ, con
pioeuv irregular, fort cambi tèrmich ed vent.

Second el censiment de 1991, gh'éren ona popolazion de 1.178.000 abitant, cioè
on 2,95% de la popolazion del Stat Spagnoeù ed ona densità de 25,2 abitant/km².
In 2003 la cifra gh'ha aumentaa fin 1.217.514 abitant.

El Prodott Interno Lord d'Aragona l'è el 3 o el 4 de tutt el Prodott Interno
Lord de Spagna. La impresa Opel gh'ha ona fabbrica vesin la città de Saragoza.

El parlament d'Aragona se ciama i Cort d'Aragona (in spagnoeù; Cortes de Aragón,
in aragones; Cortes d'Aragón ed in catalan; Corts d'Aragó).

D'accord con Caro Baroja gh'hinn dò zonn culturài principài: L'Alta Aragona con
cultura pirenaica ed i riv de l'Ebro e di fiumm grand cont ona cultura
mediterrànea associaa a ona agricoltura d'irrigazion. In questa última gh'è ona
ciara influenza mudéjar, in quaj paesin, el vestii tìpich se componn da on
foulard cont el gropp fatt a la testa, calzoni avert, ona coverta a moeud de
fassa in de la vita ed espadrillas per i òmen. I donn pórten sottovest largh, on
corpett, bragh, calzett, scialle, scossaa ed espadrillas.

In del nord d'Aragona se parla la léngua aragonesa o aragones ed in de la part
pussee oriental, col limità con Catalogna, el catalan.

El ball e cant popolar l'è la jota aragonesa, che l'è tant enèrgica ed allegra.
Se balla con tant moviment e grand salt. El cant de spess gh'ha on ritmo
malincòlich cont ona nota de spess sorniona. Prima generalizzass la jota el
pussee caratterìstich l'era el ball aragones (in spagnoeù; dance aragonés, in
aragones; danze aragonés). In del quaj paesin gh'hinn rappresentazion de ball
con pal e spad, cont allusion a lott tra mori e cristian. Anca la resta mùsica
tìpica aragonesa, che impiega strument come el chicotén (ona sorta de salteri) e
la fisarmònica. Dai strument de vent el pussee impiegaa in de la maggior part
del territori l'è la dulciana, ma in di Pirenèi centrài gh'è ona àrea dove l'è
caratterìstich el chiflo (ona sorta de flauto con trii buus) ed del Sobrarbe e
Monegros la piva aragonesa o gaita de botio.

D'Aragona hinn famos i moll a la pastora, l'agnell de latt rost, i giambon da
Teruel, la borràgin, el cardon, i vin di sò distint Denominazion d'Orìgin
(Somontano, Campo de Borja, Cariñena, Calatayud), la carna a la pastora, el
pollàster al chilindrón, i armándol, l'agnell de latt d'Aragona, òli de la Bassa
Aragona, la mel, i pèrsegh da Calanda, i sanguanon da Sobrarbe, la lugànega de
Graus, eccétera.



https://lmo.wikipedia.org/wiki/Albert_Camus

Albert Camus ( Mondovi, Algerìa 1913 - Villeblevin, Frància 1960 ) l'è stat en
scritùr e filòzofo fransés, decoràt col prémio Nòbel per le Leteradüra endèl
1957. L'è cunsideràt ensèma a Jean-Paul Sartre giü dei esponèncc principài del
ezistensialìsmo.

L'è nasìt ai 7 de noèmber del 1913 endèla cità de Mondovi, encö ciamàda Dréan,
en Algerìa, alùra sóta l'ucupasiù franséza. De bubà fransés, che 'l mörarà quan
che Albert el gh'ìa 'n àn, e de màder (Catherine Sintes) fiöla de emigràncc de
Minòrca, el vegnarà edücàt de la nóna matèrna (Catalina Cardona) a Algéri,
endóche 'l starà 'nfìna al 1940. El stüdiarà filuzufìa a l' Üniversità de
Algerìa endóche 'l se laureerà endèl 1935.

Dòpo ìga militàt endèl partit Comunìsta, el g'harà problémi col Goèrno Generàl
de Algerìa e 'ndèl 1940 'l narà a stà a Parìgi, endóche 'l farà 'l segretàre de
redasiù del giornàl Paris-Soir. Ai tép de la Segónda Guèra Mondiàl el colaborarà
col giornàl Le Monde Libertaire 'l sarà mèmber de la Federasiù Anàrchica
Francòfona, e 'l cuminciarà la sò colaborasiù co Jean-Paul Sartre.

Camus el mörarà ai 4 de zenér del 1960 endèla cità de Villeblevin, endèl
dipartimènt de la Yonne, endèn incidènte stradàl. El sarà sotràt a Lourmarin,
paizì 'ndèl dipartimènt de Vaucluse regiù de la Provènsa-Alpi-Còsta Azùra.

De quan che l'è nat a stà a Parìgi, Alber Camus 'l g'ha cuminciàt a colaborà col
Jean-Paul Sartre, e 'nsèma a lü 'l g'ha svelöpàt la sò carièra de scritùr e
filòzofo. I rapòrcc col Sartre i fenesarà 'ndèl 1952 per vìa de 'n artìcol de
Francis Jeanson püblicàt sö la rivìsta Les Temps Modernes, endóche Sartre el se
lamentàa de Camus pechè 'l dizìa che la sò riólta l'ìa "deliberatamènt
estética".

Endèle sò òpere l'elabora 'na riflesiù sùra la cundisiù ümàna. El rüfüda la
furmulasiù de 'n at de féde en Dio, endèla stória o 'ndèla rizù, e isé 'l sè
metarà 'n upuzisiù al stès tép al cristianèzimo, al marxismo a
l'ezistensialìsmo. El desmetarà mài de lotà cùtra a töte le ideulugìe e le
astrasiù che le slontàna l'òm de la sò cundisiù e che Albert Camus 'l ciamarà
Filosofìa de l'asùrdo.

Endèl 1957 el ciaparà 'l Premio Nobel de Leteradüra «per la sò prudusiù
leterària 'mportànte, che con sincerità la ilümina i problémi de la coscènsa
ümàna de la nòsta época».



https://lmo.wikipedia.org/wiki/28_05

Ol dé 28 de magio l'è 'l 148 ( 149 si l'an al è biseest ) dé de l'an del
calendare gregorià; manca 218 dé a finí l'an.

Ul dí 28 de magio al è ul dí da pòost 148 ( 149 si l'an al è biseest ) dal an
dal calendari gregurian; i manca 218 dí a finí l'an.

1814 - Barcelona, se retira i tröpe Fransese, ch'i l'ha ocüpada in de la guèra
nomenada Guèra del Franses.

1974 - Brèsa: s·ciòpa 'na bomba 'n Piàsa de la Lòza, entàt che gh'è 'n córs 'na
manifestasiù dei sindacàcc. El bilàncio l'è de 8 mórcc e 101 ferìcc. La stràge
(ciamàda stràge de Piàsa de la Lòza) l'è rivendicàda de l'organizasiù neofasista
Ordine Nuovo.

2004 - Santiago (Sile): la Cort d'Apèl de Santiago la següra la imünità
giüdissiala a Augusto Pinochet per le sò responsabilità in de l'Operassiú
Còndor.

1311 - Mallorca: Jaume II, rei de Mallorca e cunt del Rosselló e la Cerdanya e
segnor de Montpelher.

2003 - Jinotega (Nicaragua): José María Moncada, zeneral nicaragüench e
president del paes de 1929 a 1932.



https://lmo.wikipedia.org/wiki/27_04

Ol dé 27 de bril l'è 'l 117 ( 118 si l'an al è biseest ) dé de l'an del
calendare gregorià; manca 249 dé a finí l'an.

Ul dí 27 de bril al è ul dí da pòost 117 ( 118 si l'an al è biseest ) dal an dal
calendari gregurian; i manca 249 dí a finí l'an.

1947 - Monastér de Montserrat (Monistrol de Montserrat, ol Bages): aprofitant de
la festa d'intronisassiú de la Màder de Déu de Montserrat, la se ghe fa öna gran
manifestassiú catalanesta che la ditadüra la pö mia repressá.

1984 - Barcelona: dat fò de la cadena de muntas de la Seat a la Zona Franca ol
pröm model de vetüra Seat Ibiza

711 - Gibraltar (Regn Ünit): Tariq ibn Ziyad e Musa ibn Nusayr ghe i desbarca
con ün esèrsit bèrber e la ghe scumensa la conchesta mösölmana de la penísula
Ibérica.

1937 - San Francisco (SÜA): inaügürassiú del pont sospendit cognossit col nom de
Golden Gate.

1945 - Àustria: proclamassiú de la II Repüblega e independensa de la Zermania
nazzi.

1956 - SÜA: al se retira, invensit, ol boxadur Rocky Marciano, campiú di pes
pesacc.

1994 - Süd-àfrica: daspus de mes sécol de rassism istitüssionalisat (apartheid),
Nelson Mandela al adagna i prime elessiú in che poden partissipá töcc i sitadí,
con independensa di sö tracc rassiaj.

1913 - Tacoma (Washington, SÜA): Philip Hauge Abelson, físegh Nord-americà e
Premi Nobel de Físega.

1434 - Còrsega: Vicentelo d'Istria, cap di Cors partidare di Català, esecütat
per i Zenes, fat ch'al marca la fí de la influensa Catalana a l'ísola.

2002 - Sant Feliu de Guíxols (ol Baix Empordà): Hans Heinrich
Thyssen-Bornemisza, industrial e colessionesta d'art Todèsch.

1386 - Tordesillas (Casteja e Lleó, Spagna): Elionor Tele de Menezes, reina
consorta de Portugal.

1997 - Sità de Mèssich (Mèssich): Gabriel Figueroa, diretur de fotografia
Messicà.



https://lmo.wikipedia.org/wiki/21_09

Ol dé 21 de setèmber l'è 'l 264 ( 265 si l'an al è biseest ) dé de l'an del
calendare gregorià; manca 102 dé a finí l'an.

Ul dí 21 de setèmber al è ul dí da pòost 264 ( 265 si l'an al è biseest ) dal an
dal calendari gregurian; i manca 102 dí a finí l'an.

1354 - Sardegna: Pere III ol Serimonius al scomensa öna otra espedissiú contra
l'ísola.

1938 - Ol President de la Segonda Repüblega Spagnöla, Dotor Negrín al nönsia la
retirada di Brigade Internassiunale a i Nassiú Ünide, ch'i condemna ol colp
militar, però i ignora i petissiú d'aida.

2004 - ol Ripollès: s'al ghe prodüiss ü teratrémul de 4'2 degré in la scala de
Richter con l'episénter a 8 km al süd-est de Ripoll.

2004 - Nöa York: preiament a la assemblea zeneral d59 di Nassiú Ünide, s'i ghe
reüniss öna sinquantena de cap de stat e de goèrn lideracc per ol nomenat
'quintet contra la fam' (Lula da Silva, José Luís Rodríguez Zapatero, Jacques
Chirac, Ricardo Lagos i Kofi Annan) per creá ü Funt Mondial de Löta contra la
Fam.

1934 - Montréal (ol Québec): Leonard Norman Cohen cognossit come Leonard Cohen,
cantant melòdich Canadench.



https://lmo.wikipedia.org/wiki/20_05

Ol dé 20 de magio l'è 'l 140 ( 141 si l'an al è biseest ) dé de l'an del
calendare gregorià; manca 226 dé a finí l'an.

Ul dí 20 de magio al è ul dí da pòost 140 ( 141 si l'an al è biseest ) dal an
dal calendari gregurian; i manca 226 dí a finí l'an.

1992 - Londra (Anglatèra): ol Futbol Club Barcelona al adagna al stade de
Wembley la pröma copa d'Öròpa de futbol con ü gol de Koeman contra la Sampdoria
de Zénua.

1891 - West Orange (New Jersey, SÜA): Edison ghe fa la pröma projessiú pöblega
del kinetoscope.

1902 - Cuba: daspus l'independensa da Spagna ol 10 12 de 1898 e de restá sota
aministrassiú di Stacc Ünicc, la utegn definitivament la sò independensa.

1799 - Tours (ol Paes de la Loira, Fransa): Honoré de Balzac, novelesta Franses.

1901 - Watergrafsmeer (i Paes Bass): Max Euwe, scachesta, campiú mondial del
1935 al 1937.

1915 - Kibbus Degania, apröf ol lach de Tiberíades (Impere Otomà): Moshe Dayà,
militar Israelià.

1277 - la Sità del Vaticà (Roma): Pedro Rebuli Giuliani, papa ch'al ía regnat
col nom de Gjoan XXI.

1506 - Valladolid (Casteja, Spagna): Cristòfor Colomb, navegant e descovridur
d'América.

1622 - Costantinobla (Impere Otomà): Utman II, soldà de Türchia e imperadur
Otomà.



https://lmo.wikipedia.org/wiki/11_02

Ol dé 11 de febrér l'è 'l 42 dé de l'an del calendare gregorià; manca 324 (325
si l'an al è biseest) dé a finí l'an.

Ul dí 11 de febrér al è ul dí da pòost 42 dal an dal calendari gregurian; i
manca 324 (325 si l'an al è biseest) dí a finí l'an.

1419 - Andorra: ol vèscuf d'Urgell ghe autorisa la creassiú del Consel General
d'Andorra, cognossit come Consel de la Tera.

1972 - Vandelòs (ol Baix Camp-Catalunya): al entra in funsionamet la centrala
nöcleara Vandelòs I.

1869 - Madrid (Spagna): se i costitüiss i Corc Costituents daspus ol derocamet
d'Isabela II.

1929 - Roma (Itàlia): la Santa SéI e ol stat Italià i signa i Pacc del Laterà,
che, intra óter acord, i ratífega la creassiú del stat del Vaticà.

1990 - Sità del Cap (Süd-àfrica): i líbera Nelson Mandela despus de 27 agn de
presú a Robben Island.

1847 - Milan (Ohio, SÜA): Thomas Alva Edison, físegh e prolífegh inventur
Stadünindench.

1977 - Agoura Hils, Califòrnia (SÜA): Mike Shinoda, vocalista, ghitara e raper
de Linkin Park.



https://lmo.wikipedia.org/wiki/10_03

Ol dé 10 de mars l'è 'l 69 ( 70 si l'an al è biseest ) dé de l'an del calendare
gregorià; manca 297 dé a finí l'an.

Ul dí 10 de mars al è ul dí da pòost 69 ( 70 si l'an al è biseest ) dal an dal
calendari gregurian; i manca 297 dí a finí l'an.

988 - (chèst o ergü óter dé del mes de mars) Catalunya: Borrel II al renöa mia
al zürament de fideltà al rei Franch: al diénta, de facto, cont independent e al
scumensa a inconiá muneda pròpia; chèsta independensa la confirmarà legalament
ol tratat de Corbeil (1258).

241 aC - mar Tiré, apröf i ísole Égade: i romà i trà zò la flota cartasinesa: la
finiss la pröma guèra pönega.

1959 - ol Tibet: daspus de 10 agn d'ocüpassiú Sinesa ghe scumensa öna reölta che
la costarà la vida a sentenér de miér de sitadí e che la portarà a l'esili ol
dalai-lama Tenzin Gyatso.

1977 - Ithaca (Nöa York, SÜA): ün equip d'astrònom de la Üniversità de Cornel,
lideracc per Jame L. Eliot, la confirma l'esistensa d'anej al öltant del planeta
Ürà.

1923 - Barcelona: Salvador Seguí i Rubinat ol Bagaj del Söcher, aocat laoralesta
Català, sassinat (n. 1886).

1962 - Madrid, Spagna: Joan March i Ordinas, cuntrabandesta e finansér Majorchí.

1982: i 9 planete del Sistema Solar i forma öna conzunsiú planetària che la
consistiss in del fat che töcc i è al istess costat del Sul.



https://lmo.wikipedia.org/wiki/07_07

Ol dé 7 de löi l'è 'l 188 ( 189 si l'an al è biseest ) dé de l'an del calendare
gregorià; manca 178 dé a finí l'an.

Ul dí 7 de löi al è ul dí da pòost 188 ( 189 si l'an al è biseest ) dal an dal
calendari gregurian; i manca 178 dí a finí l'an.

1985 - Wimbledon (Anglatèra): Boris Becker al adagna ol torné de tènis de
Wimbledon aj 17 agn e n'al dienta ol campiú piö zúen.

1998 - Lagos (Nigéria): gh'i mör öna vintena de persone int i distörb provocacc
per la mort a la presú del Moshood Abiola, che l'oposissiú al considera
sassinat.

2004 - Colombo (Sri Lanka): la guerija di Tigre de la liberassiú de la Pàtria
Tàmil i ghe fa ün atentat süissida ch'al causa sich morc e öndes fericc.

2005 - Londra (Anglatèra): tre esplosiú al metró e öna otra int ün autobús,
atribuïde a Al-Qaida, i fa 56 morc e di 700 fericc, l'indomà che la sità a l'era
stada sernida come sé di Zögh Olímpegh del 2012 e intat che a Perthshire
(Scossia) s'i era dré a selebrá i reüniú del G8 (atentacc de Londra 2005).

2006 - Madrid (Spagna): ol Goèrn al fa saí che s'a tröat ol pröm cas de gripa
aviària int ol stat: ü ösel piömat trobat mort a i lagüne de Salburua, apröf
Vitòria (Àlaba, ol Paes Basch), al a dat positif in H5N1, la spéssia piö
pericolosa del virus.

2006 - Londra (Anglatèra): ol goèrn Britànegh al nönsia ch'al consignarà ol
hacker Gary McKinnon aj SÜA, ch'i l'acüsa del pisur atach informàtegh contra
l'esèrsit Nord-americà, a che al a causat di dagn estimacc in 700.000 $ col iga
inütilisat, dürat öna setmana, ol sistema informàtegh de la forsa navala e
aéria, zöst daspus i atach de l'11 09, intra otre balossade.

1940 - Liverpool (West Derby, Anglatèra): Richard Starkey, cognossit come Ringo
Starr, mösegh de rock Angles, bateria de The Beatles.

1955 - Benimaclet, València: Carl Salvadur i Gimeno, pueta, etnòlegh e gramàtich
Valensià (n. 1893).

2003 - Esparreguera (Baix Llobregat): Dolors Lizarán i Ronnette, cognossida come
Lola Lizarán, atura Catalana (n. 1932).

1998 - Abuja (Nigéria): Moshood Kashimawa Olawale Abiola, cognossit come Moshood
Abiola, cap de l'oposissiú e ex-president del paes (1971-1988), mort a la presú
in sospete sircumstanse (n. 1937).

2005 - l'Iraq: Ihab al-Xerif, ambassador Esissià in chèst paes, sassinat per
Al-Qaida daspus de seguestrá-l tri dé pröma a Bagdad (n. 1954).



https://lmo.wikipedia.org/wiki/05_06

Ol dé 5 de zögn l'è 'l 156 ( 157 si l'an al è biseest ) dé de l'an del calendare
gregorià; manca 210 dé a finí l'an.

Ul dí 5 de zögn al è ul dí da pòost 156 ( 157 si l'an al è biseest ) dal an dal
calendari gregurian; i manca 210 dí a finí l'an.

1944 - Roma (Itàlia): I tröpe aliade i trà zò i tröpe italiane e Todèsche a la
capitala italiana.

1967 - Orient Medi: inisse de la Guèra di Ses Dé intra Israel e i paes àrab
vesí.

1981 - Los Angeles (Califòrnia, SÜA): s'al ghe pöblega ün informatif médich sura
sich òmen omosessüaj ch'i presenta öna pneumònia d'essioloséa descognossida: di
stöde posteriur i conclödarà che se la trata d'öna malatéa fí alura
descognossida: la SIDA.

1989 - Polònia: Solidarità la vens ol Partit Comünesta int i prime elessiú
líbere daspus la Segonda Guèra Mondiala.

2004 - Bègles (la Gironda, Aquitània, Fransa): ol síndech Noël Mamère al ofíssia
ol casament de Bertrand Charpentier e Stéphane Chapin, ol pröm intra du
omosessüaj al stat Franses.

1646 - Venésia - La Elena Lucrezia Corner Piscopia o Elena Lucrezia Cornaro
Piscopia, la prima dòna al mónt a laüreàs.

1898 - Fuentevaqueros (província de Granada, Andalusia): Federico García Lorca,
pueta de la Zenerassiú del 27.

1981 - Mont-real, (Canadà): Sebastien Lefebvre, ghitaresta del gröp Canadench
Simple Plan.

1941 - Haus Doorn (Paes Bass): Gujem II de Prössia, Kàiser de Zermania, rei de
Prössia e cap de la Casa Imperiala e Reiala de Prössia.

2002 - Holywood (SÜA): Douglas Colvin, cognossit come Dee Dee Ramone, mösegh de
rock, bassesta de The Ramones.

2004 - Los Angeles (Califòrnia, SÜA): Ronald Reagan, president di 40 di Stacc
Ünicc, ex-gu·ernadur de Califòrnia e atur de sínema.

2006 - Maroch: Henry Magne co-pilot del pilot Català Nani Roma int ün assident
dürat ol rally de Maroch.



https://lmo.wikipedia.org/wiki/04_03

Ol dé 4 de mars l'è 'l 63 ( 64 si l'an al è biseest ) dé de l'an del calendare
gregorià; manca 303 dé a finí l'an.

Ul dí 4 de mars al è ul dí da pòost 63 ( 64 si l'an al è biseest ) dal an dal
calendari gregurian; i manca 303 dí a finí l'an.

2001 - Andorra: se ghe i sélebra elessiú parlamentàrie: i adagna March Forné per
masöransa assolüda, comandant la Üniú Liberala.

1152 - Frankfurt (Hessen, Zermania): daspus che l'imperadur Conrad III al
nomenass süssessur, l'assemblea di prínsep la eles Frederic I Barba-rossa
imperadur rumanofradèlnich; al sarà coronat a Aquisgrana.

1665 - Àsia: la Compagnia Anglesa di Índie Ossidentale ocüpa diverse colònie de
la Compagnia Olandesa: ergot al descadena la Segonda guèra Anglo-Olandesa.

1681 - Londra (Anglatèra): Carl II al consed öna carta de drecc a Wiliam Penn
per ol teritore che al de·entarà Pennsilvània.

1789 - Nöa York (SÜA): ol pröm Congress di Stacc Ünicc al proclama la nöa
Costitüssiú.

1881 - ol Regn Ünit: Arthur Conan Doyle al pöblega A Study in SCarlt, la pröma
narrassiú de Sherlock Holmes.

1904 - Corea: l'esèrsit Zapunes en fa füsí i tröpe Rösse vèrs la Mancjúria
(Guèra Rösso-zaponesa).

1941 - i ísole Lofoten: l'esèrsit Britànegh ghe scumensa l'Operassiú Claymore
(II Guèra Mondiala).

1954 - Boston (Massachusetts, SÜA): l'hospital Peter Bent Brigham al nönsia che
al a fat ol pröm trasplantament de fídegh con ésit.

1975 - Londra (ol Regn Ünit): la reina Isabela II la nòmena cavalér Charle
Chaplin.

1994 - Vitòria (Àlaba, ol Paes Basch): ol mönissipe de la sità al derval pröm
resíster al Stat Spagnöl de còbie de fat (eterosessüale e omosessüale).

1999 - i Stacc Ünicc: se ghe pöblega ü líber che al cönta l'afér del Bil Clinton
con la Monica Lewinsky.

1922 - Barcelona: Xavier Turul i Cressel, compositur e violinesta Català (m. 22
01 de 2000).

1903 - Santoña (Cantàbria, Spagna): Luis Carrero Blanco, polítegh e militar
Spagnöl (m. 1973).

1992 - Palm Springs (Califòrnia, SÜA): Jazmin Grace Rotolo fíöla del prínsep
Albert II de Mònegh.

303 o 304 - Nicomèdia (atüala Kocaeli, Türchia): Adrià de Nicomèdia, màrtir
cristià (n. ?).

1852 - Moscòa (Rössia): Nikolaj Gogol, scritur Ucraines in lengua Rössa (n.
1809).

1868 - Left Hand Springh (Oklahoma, SÜA): Jesse Chisholm, comersant, guida e
intèrpret cherokee (n. 1805 o 1806).

1941 - Ginevra (Svízzera): Ludwig Quidde, Storiadur e passifesta Todèsch, premi
Nobel de la Pas de 1927 (n. 1858).

1952 - Eastbourne (Sussex, Anglatèra): Charle Scott Sherrington, fisiòlegh
Angles, premi Nobel de Medesina de 1932 (n. 1857).

1963 - Rutherford (Nöa Jersey, SÜA): Wiliam Carlos Wiliams, pueta Stadünindench
(n. 1883).

1994 - Durango (stat de Durango, Mèssich): John Candy, atur còmich Canadench (n.
1950).



https://lmo.wikipedia.org/wiki/04_02

Ol dé 4 de febrér l'è 'l 35 dé de l'an del calendare gregorià; manca 331 (332 si
l'an al è biseest) dé a finí l'an.

Ul dí 4 de febrér al è ul dí da pòost 35 dal an dal calendari gregurian; i manca
331 (332 si l'an al è biseest) dí a finí l'an.

1859 - muntagna del Sinaí (Esit): Costantin von Tischendorf al descuvriss ol
Codex Sinaiticus.

1998 - Afganistan: ü teratrémol de 6.1 degrée in la scala de Richter al fa piö
de 5.000 mort al nord-est del paes.

2006 - Damasch (Síria): di manifestancc i inséndia i ambassade danesa e
norvegesa per la pöblegassiú in diferencc diare Öropé da di caricatüre de
Mahomad; al sarà ol pröm fat violent int i paes mösölmà d'öna séria comensada
per chèst fat.

1882 - el Vendrel (ol Bass Penedès): Andreu Nin polítegh e scritur Català (m.
1937).

1942 - Alcoi (l'Alcoià): Ovidi Montlor, atur e cantant de la Nöa Cansú
valensiana (m. 1995).

1913 - Tuskegee (Alabama, SÜA): Rosa Parks, nassüda Rosa Louise McCauley,
pionera di Movimet Americà per i Drecc Sivila (1955-1968) stadünidenca (m.
2005).

1996 - Arenys de Mar (ol Maresme): Fèlix Cucurul, scritur e Storiadur Català (n.
1919).

2000 - Barcelona: Gjoan Camprubí i Alemany, cognossit come Gjoan Capri, atur e
monologhesta Català (n. 1917).

1912 - Paris (Fransa): Franz Reichelt, sart Austríach mort daspus de saltá de la
tur Eiffel col paraborlade che al ía inventat (n. ?).



https://lmo.wikipedia.org/wiki/Zodiac

El zodiac (dal grec ζῳδιακός, "zōdiakos", parolla qe l’è componida da ζώον,
zòon, "esser vivent" e "òdos", "percors") l’è una fassa ind el ciel qe la se
slarga pressapoc per 8 grads da tœte do le bande de l'eclitega (el percors qe ‘l
Sol al par far in ciel ind un ann) e qe ‘l comprend anca i percors de la luna e
dei pianets. Le stelle del zodiac i enn stade metide insema in costellazion, qe
tant temp fa i g’ha dait dei nom de esser vivents, reai o de fantasia.

Le stelle de la fassa zodiacal i eren utilizade dai astronom mesopotameg tant’me
dei riferiments per rejistrar la posizion del sol, de la luna e dei pianets. Per
podir descriver qeste posizion qé ind una manera pratica, ind el Mul Apin (una
colezion de tavolete babilonese) i astronom de l’epoca i g’eren definid dexdot
costellazion qe le se trovaven sul percors qe i ciamaven el "senter de la luna".

Ind la astrolojia ocidental, el zodiac l’è dividid in dodex part, tœte istess
intra de lore, di 30 gradi de ampieza ogniduna, qe i enn ciamade segn zodiacai.
I segn zodiacai i ciapen el nom da le costellazion qe le se troven long a
l'eclitega, però le vere costellazion i enn miga doprade da l'astrolojia
tradizionala. De fat:

Segond l’astrolojia ocidentala, el prim segn zodiacal, l'Ariet/Beron/Bar, al
cominça quand el Sol al passa per il pont indov el pian de l'eclitega al taia
l’equator terrester, a l’equinoze de primavera. Qell pont qé l’è ciamad vernal o
anca prim pont de l'Ariet opura pont gamma, e l’è indov i pianets e ‘l Sol i
cominçen el percors su l'eclitega qe ‘l se desvilupa ind el emisfer boreal
(nord) de la Terra. Ind la astrolojia ocidentala tradizionala ("tropega") se fa
anc’mò riferiment a la posizion del pont gamma, qe la valiva a l'epoca del prim
manual astrolojeg, el Tetrabiblos de Tolomè, de manera qe le prevision i enn
ligade anc’mò adess al ciclo de le stajon.

Qella tabela qé la fa veder le diferenze qe g’enn intra el percors del Sol
(tant’me se ‘l ved da la terra) a travers del zodiac astronomeg, qe al se basa
su le costellazion reai, e a travers del zodiac astrolojeg, qe l’è basad invece
noma su dei calcoi matemateg. Le date riportade i enn calcolade sul meridian de
Greenwich e i enn indicative, perqè el passaj da un segn a l'olter al suced miga
noma a mezanoit, ma ogne ann al varia de sex ore pressapoc. Per vesser plussee
precis, lejii i effemerid.

Le date "tropicai" (qe le dividen el zodiac a partir da l'equinoze de primavera)
i enn usade ind l’astrologia ocidental; le date "siderai" (qe le se basen su le
vere costellazion zodiacai, e qe le cambien per la precesion dei equinoze) i enn
usade ind l'astrolojia indiana o Vèdega.

I simboi plussee antig tant’me ‘l Tor, el Scorpion, el Leon e l’Aquare, i
indicaven i quadrants del ciel qe i corespondiven ai equinoze e ai solstize insì
tant’me i eren posizionads ind l'Era del Tor (IV-III millenni a.C.). Con la
precesion dei equinoze qella fonzion qé l’è passada a le costellazion qe le
vegnen dopo, çoè a l’Ariet, a la Balança, al Canqer e ai Pess. El Tor e l’Ariet
i coresponden a l'equinoze de primavera, qe l’è la stajon quand ind i roç de
vaqe e de cavre i començen a nasser i vedellin e i cavrin. La Balança la
corespond a l'equilibre tra la noit e ‘l dé, qe la capita a l'equinoze d'autœn;
el decresser de la forza del Sol l’è regordad dal Scorpion, qe l’è el simbol del
fosc. El Leon, el simbol del fœg, al rapresenta el cold de l’estat, e invece el
Canqer (o Gamber), qe al camina a l’indree, al rapresenta el Sol qe al se ritira
dal so pont plussee setentrional dopo el solstize d'estat. L'Aquare, el
Daquador, al corespond a la stajon quand qe al piœv; i Pess i simbolejen el
tornar de la veta e el nœv inize de la stajon agricola.



https://lmo.wikipedia.org/wiki/Zibid

Zibid (Zibido San Giacomo) l'è on comun de la Provincia de Milan che 'l gh'ha
6517 abitant che ghe viven dent.

El paes l'è staa semper dividuu in duu borgh distint: Zibid e San Giacom. Oltra
a quij duu sitt chì, el comun el ghìha alter quatter frazion: San Peder Cusich,
San Noeuv, Badil e Moiragh.

El somiglia che Zibid el ciappa el sò nòmm de la tribù longobarda di Gepid, che
viveven in la zòna in del Medioev.

Bòna part del territòri comunal del dì d'incoeu on temp l'era spartii in tanti
comun piscinitt, anca se on quaj de lor despess l'era compòst domà de on para de
cassinn. In del 1757 el catast voruu de l'imperadris austriaca Maria Teresa el
cuntava in la zòna circa quindes comun: Zibid, San Giacom, San Noeuv, San Peder,
Cusich, Vigonzin, Badil, Cassina Pelucca, Moiragh, Pioltin, Femegher e Vian.

In del 1844 i comun eren staa redòtt a quatter: Zibid, San Noeuv, San Peder
Cusich e Vigonzin.

In del 1870 San Noeuv, San Peder e Vigonzin vegen taccaa i moeud definitiv a
Zibid.



https://lmo.wikipedia.org/wiki/Varsc

Varz, o anca Varsc (in Piemuntes Vars, in Italian Varzo), a l'è un cumün de la
Pruvincia del Verban-Cüsi-Ossula.

El gh'ha ona popolaziun de 2 100 abitàncc (dàto del Dicember 2013), cunt ona
superfis de 94,5 km² e ona densità de popolaziun de 22 ab./km².

L'è tacaa ai cumün italian de Bascén, Creula, Crö e Trasc'quera e a quel svizzer
de Grengiols (CH-VS), Ried-Brig (CH-VS) e Zwischbergen (CH-VS).

L'è sitüaa in Val Diveder, percursa dal riaa Diveria, a 54 km da Verbania, el
caplögh pruvincial, e a 13 km da Dòm.

El cumün de Varz se tröva in d'una cunca de la Val Diveder, i 53 grüp de
abitazión che 'l furmen hin spars in sü una serie de terazz murenich. Un quaj de
quij lucalità hin spupulaa o hin dree a spupulàss, alter hin abitaa dumà düranta
i mes de la transümanza.

La storia de Varz l'è legada, sin dai temp di Ligür (i prim abitant de la val) a
la pusizión geugrafica: Varz infat se tröva in sü la strada che la porta al Pass
del Sempión e in d'una zona induve gh'hin staa tanti quistión de cunfin tra
l'Italia e la Svizzera (el cantón Vales).



https://lmo.wikipedia.org/wiki/Valentino_Rossi

Valentino Rossi (Ürbin, Italia, 16 Febròr 1979) l'è un pilòta motociclistich
italian, pluricampion dal mund cun 9 tutuli mundial, 1 in Class 125, 1 in Class
250, 1 in Class 500 e 6 in MotoGP.

Al sa trasferis a Tavullia da piscinin e al cumincia a ciapà cunfidensa cun i
mutur fin da bagajin, mustrand da subit ül sö talent. Al cumincia cui kart
grasie al pà Graziano Rossi, che l'ha curs in dal motomundial in di ann setanta;
al va püsé velucement in di minimoto e al ciapa la prima licensa cum'é pilota
dal Moto Club da Cattolica, sudalizi piunier di gar di minimoto. A 13 ann al
pröva per la prima völta l'Aprilia Futura 125, ma ül debut in dal campiunà Sport
Production la fa in dal 1993 cun la Cagiva Mito 125. In dal 1994 al partecipa
cuntempuraneament ai campiunà Sport Production e GP Italian. L'ann dopu al vincc
ül campiunà italian da la class 125 e al sa clasifica ters in da l'europeo da la
stèsa categuria. In dal 1996 al debuta in dal motomundial in class 125.

La stagiun 1996 dal Motomundial la sanciss l'esordi in dal campiunà dal mund da
Valentino Rossi cal debüta in da la Class 125 in sèla a l'Aprilia. Dopu un quei
prestasiun da riliev, al vincc la prima gara in dal Gran Premi da la Repüblica
Ceca, a Brno, dopu aver cunquistà anca la sua prima pole position; al ciapà anca
un ters pöst in Austria e al sara la stagiun al 9º pöst cun 111 punt. In dal
1997, Rossi al pasa dal Team AGV al Team Nastro Azzurro, semper in Aprilia e al
vincc ül sö prim titul mundial cun 321 punt iridà. Al vincc cun 11 sucess in
Malesia, Spagna, Italia, Francia, Ulanda, GP da Imola, Germania, Brasil, Gran
Bretagna, GP da Catalogna e Indunesia, un secund pöst in Austria, un ters pöst
in Repüblica Ceca e quater pole position. Terminada la stagiun, Rossi al va in
Class 250.

Dal 1998, Rossi al curr in da la Class 250, in dal Team Nastro Azzurro, semper
in Aprilia. Al finiss la stagiun al 2º pöst cun 201 punt, 23 in men da Loris
Capirossi cal vincc ul Mundial; in dal curs da la stagiun al vincc 5 gar
(Ulanda, GP da Imola, Catalogna, Australia e Argentina), tri secund post e un
ters post. In dal 1999, l'é l'unich pilòta dal team uficial da Aprilia Grand
Prix Racing, e al diventa Campiun dal Mund da la Class 250 cun 309 punt; al
vincc 9 GP (Spagna, Italia, Catalogna, Gran Bretagna, Germania, Repüblica Ceca,
Australia, Sudafrica e Brasil), 2 secund post, un ters post e 5 pole position.

Ül 2000 l'è l'ann del pasagg a la Class 500 e dal cambi da scuderia. Rossi al
firma, ül cuntratt cun la Honda e al cunvincc la casa giapunesa ad avéé
l'asistensa da Jeremy Burgess, espert cap tecnich. Anca ül sponsor principal,
Nastro Azzurro, al va cun Rossi in da la növa aventüra. In da la stagiun
d'esordi, al vincc 2 GP (Gran Bretagna e Brasil), 3 secund post 5 ters post. Al
riva secund in dal Mundial cun 209 punt, da dréé a Kenny Roberts Junior. In dal
2001, l'ultima stagiun da la Class 500, prima da la sustitusiun cun la MotoGP,
Rossi al vincc ül sò ters titul Mundial. Al vincc 11 GP (Giapun, Sudafrica,
Spagna, Catalogna, Gran Bretagna, Repüblica Ceca, Purtugal, GP dal Pacific,
Australia, Malesia e Brasil), un secund post, un ters post e 4 pole position, al
sara la stagiun cun 325 punt. Semper in dal 2001, al sa cimenta in da la pröva
pùséé impurtant dal Mundial Endurance per i cà giapunes, la 8 ür da Suzuka, e al
vincc in cöpia cun l'american Colin Edwards.

Ül Motomundial dal 2002 l'é stò ül prim da la növa MotoGP, caraterisada dai
mutur a 4 temp da 990 cm³. Rossi, al guida la Honda RC211V a 5 cilindar, al
vincc 11 GP (Giapun, Spagna, Francia, Italia, Catalogna, Ulanda, Gran Bretagna,
Germania, Purtugal, Brasil e Australia), 4 secund post e 7 pole position. Cun
355 punt iridà, al vincc ül sò quart titul Mundial. In dal 2003 al vincc
nuovament ül Mundial cun 357 punt, 9 GP vint (Giapun, Spagna, Italia, Repüblica
Ceca, Purtugal, Brasil, Malesia, Australia e GP da Valencia), 5 secund post, 3
ters post e 9 pole position.

In da la stagiun 2004, Rossi al pàsa da la Honda a la Yamaha, seguì da tucc gli
element ciàv da la vègia squadra, cum'é ül cap tecnich australian Jeremy
Burgess, cun Valentino Rossi gemò dal 2000 in Honda. Rossi al va in dal Team
Yamaha Gauloises in scuderia cun Carlos Checa, e al vincc ül Mundial cun 304
punt, a 12 ann da distansa da l'ultim campiun cun v'una Yamaha: l'american Wayne
Rainey. In dal 2004, Rossi al vincc 9 GP (Sudafrica, Italia, Catalogna, Ulanda,
Gran Bretagna, Purtugal, Malesia, Australia e GP da Valencia), 2 secund post e 5
pole position. Anca in dal 2005, Rossi al vincc la cumpetisiün cun 367 punt, e
al diventa campiun dal Mund cun 4 gar d'anticip, a Sepang, in Malesia ül 25 da
Setembar. Al cunquista 11 vitöri in 17 gar (Spagna, Cina, Francia, Italia,
Catalogna, Ulanda, Gran Bretagna, Germania, Repüblica Ceca, Qatar e Australia),
3 secund post e 2 ters post. In da la stagiun 2005, ül sò cumpagn da scuderia
l'é stò l'american Colin Edwards, cal sarà insèma a Rossi fin al 2007. In dal
2006, la Yamaha la cambia sponsor e ül team da Rossi al sa ciama Team Yamaha
Camel. In da l'ultima gara al perd ül prim post in clasifica, e ül Campiun dal
Mund al diventa l'american Nicky Hayden in su la Honda. Rossi al riva secund e
al vincc 5 gar: (Qatar, Italia, Catalogna, Germania e Malesia). In dal 2007 al
sa clasifica al ters post final, da dré al Campiun dal Mund Casey Stoner cun la
Ducati, e al pilòta da la Honda, Daniel Pedrosa. Al vincc 4 gar (Gp da Jerez,
Italia, Ulanda, e Purtugal). In di qualifich dal'ultim GP a Valencia, Spagna,
Rossi, al burlà giò da la moto e al sa prucura un trauma al la man destra. In
dal 2008, la Yamaha la cunferma Rossi e ingagia ül spagnol Jorge Lorenzo, in dal
team Team Yamaha Fiat. In dal Gran Premi da Francia, a Le Mans, al riva ai 90
vitori in cariera, al pari dal spagnol Angel Nieto. Al finiss la stagiun vincend
ül sò utav titul Mundial in cariera e al vincc cun 373 punt e al riva prim in 8
GP (Italia, Catalogna, Gran Bretagna, San Marin, GP d'Indianapolis, Giapun,
Australia e Malesia). In da la stagiun 2009, Rossi al vincc ül sò 100° GP, ad
Assen in Ulanda e al termin da la stagiun, al vincc ül sò 9° Titul Mundial. Al
vincc 6 GP (Italia, U.S.A., Repüblica Ceca, San Marin e Australia). La stagiun
2010 la cumincia cun v'una vitoria in Qatar, davanti al cumpagn da team Jorge
Lorenzo e Andrea Dovizioso (cun la Honda), vitoria favurida anca da la caduda da
Casey Stoner, che l'era al cumand da la gara. In Spagna al riva ters e in
Francia segund. Ül 5 da Giugn, durant i prov dal Gran Premi d'Italia al Mugello,
Valentino Rossi al burla giò da la moto a causa d'un high side, ripurtand la
fratüra scumpösta ed espösta da tibia e perone, infurtuni cal ga fà subì un
intervent chirurgich al CTO da Firenze. Ül riturn ai gar al riva in dal Gran
Premi da Germania dal 18 da Luj al circuit dal Sachsenring e durant la sua
cunvalescensa l'è stà sustituì dal culaudatur giapunes Wataru Yoshikawa. Rossi
al termina la stagiun e i 6 ann in sèla alla Yamaha, al ters post dal Mundial,
da dréé a Daniel Pedrosa e al Neo Campiun Jorge Lorenzo, Valentino Rossi al
vincc comunque 2 gar (Qatar, Malesia).

In da la stagiun 2011, Rossi al firma per la Ducati, in team cun l'american
Nicky Hayden, gemò cun lü anca in Honda. Cun la moto bulugnesa, Rossi a utegn no
i risultati sperà e al termina la stagiun al 7º post cun 139 punt, per la prima
völta mai vincitur d'un Gran Premi in una singula stagiun e ül Mundial al vegn
vinciù da Casey Stoner cun la Honda. Ül 23 d'Utubar dal 2011, durant ül 2º gir
dal Gran Premi da la Malesia, Rossi al resta cuinvolt insèma cun Colin Edwards
in da l'incident cal pörta a la mort ül pilòta italian da la Honda, Marco
Simoncelli, gara che dopu l'incident la vegn prima suspesa e dopu nulada. Ül
dramatich incident l'ha particularment culpì ül pilòta da Tavullia, anca perché
al gh'aveva un prufund ligam d'amicisia cun Simoncelli. In da la stagiune 2012,
Rossi al riva al 6º post cun 163 punt e ül vincitur dal Mundial l'é Jorge
Lorenzo cun la Yamaha. Vers la fin dal Campiunàà, l'ha rilasciò un'intervista
sul bieni Ducati, definendul cum'é un erur in quant sensa resultà e per la
stagiun dal 2013, Rossi al firma ancamò per la Yamaha.

In da la stagiun 2013, Rossi al turna in Yamaha ancamò in team cun Jorge
Lorenzo. Al riva 4° in da la clasifica final, e al vincc in Ulanda.

In da la Stagiun 2014, Rossi al crea ül sö team persunal Sky VR46 Racing Team
cal cur in da la Moto3 cun i moto da la Ktm, ül pilòta pesares al resta a cur
per la Yamaha in MotoGP. I moto in guidà da Romano Fenati e da Francesco
Bagnaia.

Tra la fin di ann nuvanta e la metà dal dumila, i cumpetisiun dal Motomundial in
stà caraterizàà da la rivalità spurtiva tra i 2 principal piloti italian:
Valentino Rossi e Max Biaggi. La rivalità l'é cuminciada quand in dal 1997, in
dal GP d'Italia, Rossi al vincc la gara da la Class 125: Rossi l'era solit
festegià i vitori cun esibisiun e gesti guliardich in umagg ai tifus: in ca
l'ucasiun Rossi al percur ül "gir d'unur" purtand cun lü su la moto v'una
bambula gunfiabil cun sura via la scrita Claudia Skiffer (riferiment a la mudela
tedesca Claudia Schiffer, ül nom l'é stò mudificà per evità di prublema
giudisiari); in cal periud lì, Max Biaggi presumibilment al frequentava la
mudela inglesa Naomi Campbell e ül gir da pista cun la bambula l'é stada una
chiara alusiun iröniga al "divism" da Biaggi. Rossi in quei intervista al vegn
paragunà a Max Biaggi, per via di sò triunf sui moto da 125cc inscì cum'é Biaggi
al duminava da ann in da la Class 250. Quand un giurnalista l'ha dumandà a Rossi
se al sa sentiva "ül Biaggi da la 125", Rossi al respund: «Mi ül Biaggi da la
125? Per mi l'é lü ül Rossi da la 250...» L'é un cuntinui inseguiment tra i 2:
quand Rossi in dal 1998 al va in Class 250, Biaggi al va in Class 500. La
rivalità la cuntinua a distansa fin al 2000, l'ann che entrambi i pilòti a
garegian in dal stess Mundial, in Class 500. Biaggi in dal 2001 al vegniva da di
stagiun cun poch success, atribuibil, a sò dì, in gran part a l'inadeguatèsa
tecnica da la Yamaha, Rossi inveci, nunustant al fus arivà da poch ai moto da
grand cilindrada e al cureva cun la Honda.

Ül rival da Rossi in di stagiuni dal 2003 al 2004 l'è stà ül spagnol Sete
Gibernau, in sela su la Honda Movistar dal Team Gresini. Inisialment eran
abbastansa amìs in dal paddock e anca föra, ma ül raport al s'é interutt quand
in dal 2004, la sera prima dal GP dal Qatar, la squadra da Rossi l'è stada
penalisada perché l'ha "netà" la sua pusisiun in griglia per iutàs in da la
trasiun, insèma al team Honda Pons da Max Biaggi, inscì entrambi i pilòti a
vegnan custrett a partì dal fund da la griglia. Un cert numar da squader, tra i
quali quela da Gibernau, e ül Team Honda Repsol, han fà apèl a la diresiun cursa
perché Rossi al veniss sansiunà; Rossi e ül sò ingegner cap, Jeremy Burgess, han
insistì che eran dré sulament a netà la griglia da partensa perché l'era spurca
da sabia. Da alura, Rossi e Gibernau s'in parlò püü.

Valentino Rossi al s'é mai spusà. La sua prima fidansada famusa l'é stada
l'attris Martina Stella, in dal 2002. Al g'ha avù di flirt cun Aura Rolenzetti,
Maddalena Corvaglia, Elisabetta Canalis, Mandala Tayde, Florinda Giamé, Fernanda
Lessa. L'é stò fidansò divers temp cun Arianna Matteuzzi (la tüsa d'un sö
mecanich) e cun Marwa Klebi (v'una duturesa uriginaria da la Tunisia). L'ultima
fiama la sa ciama Linda Morselli.



https://lmo.wikipedia.org/wiki/Tiran

Tiràn (Tirano in Italian, Tiraun in Rumanc; Tiranum in Latin; Thiran in tudesch
storich) l'è ün cumün de la Lumbardia, Pruvincia de Sundri, ch'el gh'ha 9 130
abitant (dato del Dic 2015 ), 'na superfis de 32 km² e 'na densità de 285. L'è
ün sitt famùs perchè gh'è ün Santuari de la Madona.

Tiràn se troeuva a 450 meter d'altezza e l'è visìn al cunfìn cunt la Svizzera,
in particulàar cunt la Val Pusc'ciâf (Cantùn di Grisùn). Inturn al paes gh'hin
ün frach de muntagni: i Alp Urobi a süd, il grüp del Bernina a nord e quel del
Stelvi a nord-est. Tiràn l'è in duvè che se vegnen incunter la Valtelina e la
Val Pusc'ciâf ed i fiüm ch'i ghe passen in mez, l'Adda e'l Pusc'ciavin.

El nom "Tiràn" el vegn forsi dal latìn inter amnes, ch'el voeur dì "in mèz a düü
fiüm": a tücc i efètt, Tiràn se troeuva in duvè che'l Pusc'ciavin el va denter
l'Adda.

La zona de Tiràn l'era giamò abitada in de la Preistoria: hin stàa truvàa di
incisiùn süi pedri, ün pugnàal del XVII secul a.C. ed ün pedra de l'Età del Ram
incoeu cunservada in de l'"Antiquarium Tellino". Tiràn l'è in ün sitt che l'è
semper stàa de grand'impurtanza: chi g'aveva el controll del paes e del sò
castèll el tegneva d'oeucc i trafich ch'i naven in Engadina, in de l'Imperi
Germanich e in de la Republica de Venezia. El 29 setember 1504 segund la
tradiziùn a Tiràn l'è cumparsa la Madona e sübit dopu han fàa sü ün santuari,
che l'è diventàa el simbul de la fed catolica cuntra quèla refurmada. In de
l'Età de mèz e in di ann dopu a Tiràn gh'hin stàa di scunter per questiun
pulitich e religiùs: in particular, in del 1620 l'era inizàa l'inscì ciamàa
"Sacro Macello" ("Macell Sant"), la bataglia cunter i Grisùn ch'i vureven impùr
la fed refurmada in de la Valtelina.

El Santuari de la Madona de Tiràn, che'l se troeuva in de la part setentriunàal
del paes, l'è la gesa pussee impurtant de la Valtelina. Segund la tradiziùn, el
29 setember 1504, in ün camp de fich, al beà Omodeo l'è cumparsa la Madona,
che'l gh'ha chièst de fà sü üna gesa per lee. I laurà hin iniziàa in del 1505,
hin düràa fin al 1513 e la gesa l'è stada cunsacrada el 14 mag 1524 dal vescuf
de Comm Cesare Trivulzio. El santuari l'è stàa fà sü in stil rinascimentàal
lumbaart; el purtùn d'entrada l'è stàa fà da Alessandro Scala e'l grand orghen
che ghè denter, fàa tra'l 1608 e'l 1617, l'è de Giuseppe Bulgarini. Insemm al
Domm de Milan e a la Certusa de Pavia, el Santuari de la Madona de Tiràn l'è
cunsiderada vüna di trè pussee bej gesi de la Lumbardia. Papa Pio XII gh'ha
dichiaràa la Madona de Tiràn patrona de la Valtelina.

In del paes ghè la gesa de San Martìn, cunt el campanil del XV secul in stil
rumanich lumbaart. In sü üna culina che sta sura al Santuari de la Madona de
Tiran ghè la gesa de Santa Perpetua, fada sü in del XI secul, cunt atacàa ün
uspizi che ün temp duperaven i pelegrìn che da Venezia e da Milàn nàven in
Germania. Üna custruziùn simil (gesa e uspizi) ghè anca pussee a nord, in sü la
stessa via in duvè che ghè la gesa de Santa Perpetua: l'è la gesa de San Rumeri,
in del cumün de Pusc'ciâf (Svizzera), che l'è in sü üna cresta a 1.800 meter a
strapiumb sül Lach de Pusc'ciâf.

Tiràn l'è ciamada "la Meràn de la Valtelina", perchè anca lee la gh'ha ün frach
de stradi alberadi e de parch publich in de la zona centràal. El center storich,
che l'è in sü la spunda manscina de l'Adda, l'è anca incö serciada in part da la
vegia müraja vurüda da Luduvich el Mor a la fin del XV secul e l'è duminàa dai
rüìn de la tur del castèll de Santa Maria (chì ciamàa Castelàc). Hin amò ben
cunservàa i trè port d'entrada al paes: la "Porta Pusc'ciavina", per quej ch'i
vègnen dai Grisùn; la "Porta Burmina", per quej ch'i vègnen da Burmi e dal Pass
del Stelvi; la "Porta Milanes", per quej ch'i vègnen dal Lach de Comm e da
Milàn. A Tiràn gh'è ün frach de palazzi fadi sü tra'l XVII e'l XVIII da sciuri
pien de danee: i Palazzi Quadrio, Salis, Merizzi, Visconti-Venosta, Parravicini,
Buttafava e Torelli. Ghè anca el Palazz Marinoni, che incoeu l'è el Municipi de
Tiràn e in del XV secul l'era ün cunvent dij Agustiniàn.



https://lmo.wikipedia.org/wiki/Thomas_Edison

Thomas Alva Edison (Milan, Ohio, 11 de febrér del 1847 — West Orange, New
Jersey, 18 de utùer del 1931) l'è stat en inventùr e 'n imprendidùr americà che
g'ha svelöpàt divèrsi dispuzitìf importàncc che g'ha ìt 'na gràn importànsa
indüstriàla.

'Ntra i sò contribùti piö üniversài per l'evulusù tecnològica e scentìfica gh'è
la lampadìna a 'ncandescènsa, el gramòfono, el cinescòpio, el dictàfono e 'l
micròfono a granèi de carbù per el telèfono. Edison l'è giü dei precursùr de la
revulusiù tecnològica del sècol XX. El g'ha ìt 'na part determinànt
endèl'indüstria del cìnema.

El Thomas Alva Edison l'è nasìt endèna famìa de la clas média, ai 11 de febrér
del 1847, a Milan, endèl stat americà del Ohio. Sò pàder, Samuel Edison, canadés
de urìgin olandéza, che per sbarcà 'l lönàre 'l fà 'n pó de töt: el vendidùr de
barbài, el maringù, carpentér, agènt imubiliàr, ecc. Sò màder, Nancy Eliot
Edison, ex-profesorèsa canadés, la g'ha 'n càrech sèt fiöi, dei quài tré i mör
amò picinì. Thomas l'è 'l piö zùen de töcc, e, per chèsto, sò màder la ghe
dèdica 'na atensiù speciàl.

Endèl 1853, la famìa la fà San Martì e la và a stà a Port Huron. Par che zamò de
picinì 'l gh'ìes dei problémi a sintìga e a scöla, l'ünica de la citadìna, el
Thomas Edison el fàa fadìga. El sò profesùr, el reverèndo Engle, el dizìa que
"'l gh'ìa adòs el diàol e che dismitìa mài de fà domànde stüpide e che 'l fàa
fadìga a 'mparà". En piö, el se refüdàa de stà a le lisiù. Dòpo de tré més de
scöla el Thomas Edison el làsa lé de nà e 'l turnarà mai piö a nà a 'na scöla 'n
töta la sò vìta. La sarà sò màder a ciapàs la brìga de edücàl e lü, de la sò
bànda, l'empàra chèl che la 'nteresàa de piö. El fenesarà per divorà töcc i
lìber de sò màder che parlàa de scènsa. El riarà a mèter en pé 'n laboratóre de
chìmica söl solér che 'na ólta ogna tat el fàa tremà töta la bàita.

El càta sà, 'ntàt, en pòst cóme vendidùr de giornài, panadì, tùrte e fröta
söndèn tréno che 'l nàa de Port Huron a Detroit. La guàrdia de la stasiù locàl
la ghe lasàa tègner i sò giornài e töt el rèst endèn vagù öt. Ghe restàa amò del
tép per lèzer e per fà i sò esperimèncc endèl sò laboratóre che, de niscùs,
l'Edison el gh'ìa mitìt en pé endèn giü dei vagù e che 'n bèl dé 'l narà a föch
per 'n esperimèt mìa nat per el sò rét. En chèl perìodo ché, pegiùra 'l probléma
de udìto che 'l gh'ìa sèmper vìt e 'l vé quàze sùrt.

Entàt però l'empàra el còdice Morse e 'l fa sö dei telègrafi artigianài. Piö
tàrde 'l ghe darà a sò fiöla 'l scötöm de "Dot" (pónt) e a sò fiöl el scötöm de
"Dash" (lìnea). El frequènta 'n córs e 'l rìa a deentà telegrafìsta del paés
endóche l'è nasìt, però, sicóme che 'l gh'ìa amò 'l vése de fà esperimèncc, el
và a finì de fà söcéder 'n óter incidènt e quàze 'l fà saltà pelària l'ufìcio.

Edison el fà brevetà la sò prìma 'nvensiù - 'na màchina per registrà i vóti, che
gh'è 'nteresàt a nisü - quan che 'l gh'ìa 21 agn. El và a stà a Nöa York endèl
1869 per afermàs come enventùr como indipendènt. El rìa sènsa gne 'na palànca e
'l fàa la fam. Du agn piö tàrde, l'envènta 'n indicadùr automàtich de quotasiù
de la bórsa. El riarà a vindìl per 40 mìla dòlari e 'n piö 'l fìrmka 'n contràt
co la Western Union, puzisiù che g'ha pirmitìt de nà a stà de per sò cönt a
Newark, en quartér periférich de Nöa York.

Quan che l'inciziù la l'ìa finìda, la pùta la vignìa cambiàda condèna ùcia; la
machinèta a fà isé la ripruducìa le paròle quan che se turnàa a fà girà 'l
cilìnder. El Thomas Edison el g'ha lauràt dré a chèsto progèt endèl sò
laboratóre entàt che 'l cantàa la cansù de pipì "Maria la gh'ìa 'n pirì" (Mary
had a little lamb), e pò 'l la fàa sunà col sà fonògrafo.

Endèl 1878, quan che 'l gh'ìa 31 agn, el s'è mitìt endèl có de rià a tirà fò la
lùce a pàrter de l'energìa elètrica. Zà dei óter ricercadùr i gh'ìa zamò pröàt a
fa sö de le làmpade elètriche. Nernst e Swan, per ezèmpe, i éra riàcc otègner en
quach rezültàt, ma i sò dispuzitìf i düràa tròp pòch e pò i se spacàa.



https://lmo.wikipedia.org/wiki/Tago

El Tagh (Tajo in Spagnö, Basch e Catalan; Tejo in Purtughes; Tago in Italian;
Tacho in Aragunes; Tagus in Latin e Ingles; Taju in Estremadürian; Tage in
Frances e Ucitan; Texo in Galizian) l'è ul fiüm püssee lungh e impurtant de la
Penisula iberica. El vegn föra daj Montes Universales, in sül cunfin tra i
regiun spagnöö de l'Araguna e de la Castija, el ciapa la direziun ovest e 'l
traversa tüta la regiun de Castija-La Mancha bagnand i citaa de Tulee, Aranjuez
e Talavera de la Reina. Un quai chilometer dopu quest'ültima citaa el va dent a
l'Estremadüra, in pruvincia de Caceres senza tucà dii citaa gross; dopu
Alcantara el marca per una cinquantena de chilometri el cunfin Spagna-Purtugal,
dopu de che 'l va dent in teritori purtughes fin a che el se svöja in de l'Ucean
Atlantich, dopu 1.038 km da l'inizi, propi tacaa a Lisbona.

Sia in Spagna che in Purtugal el fiüm l'è duperaa cume funt de energia; l'è
sbaraa una desena de völt in Spagna e tre in Purtugal; tücc chi sbarament chì
ann creaa in del sò curs di lagh artificiai.



https://lmo.wikipedia.org/wiki/Svizera

La Cunfederaziun Elvetica o Svizera (Italian: Svizzera, Confederazione Svizzera;
Tudesch: Die Schweiz, Schweizerische Eidgenossenschaft; Frances: Suisse,
Confédération suisse; Rumanc: Svizra, Confederaziun svizra) al è una
cunfederaziun de statt (i cantun) de l'Europa centrala; la gh'ha per vesin
Germania, Francia, Italia, Austria, e Liechtenstein. Quest paes chì al gh'ha una
fort tradiziun de neutralità pulitica e militar, però anca de cuuperaziun
internaziunala, vist che l'è la sed de tantin urganizaziun internaziunai.

La versiun latina del sò nom ufizial: Confoederatio Helvetica, la cunsent da
catà minga föra vüna di quatru lengui ufizial. La sua abreviaziun: CH, a l'è
quela che se dövra per identificà i dumini web che se referissen a la Svizera a
l'Internet.

In del 1291, di representant di trii cantun d'Üri, Svitt e Unterwald a firmen la
Carta de l'Alianza, che i üniss in de la lüta cuntra el guvernu di Asburgh, che
a quel temp el cuntrulava el tron tudesch imperial del Sacru Imperi Ruman. In la
bataia de Morgarten del 1315, i Svizer a baten l'esercit di Asburgh secüranduss
inscí una semi-independenza cume Cunfederaziun Elvetica.

In del Trataa da Westfalia dal 1648, i paes eurupei recugnussen l'independenza
de la Svizera dal Sacru Imperi Ruman e la sua neutralità. In del 1798, i esercit
de la revulüziun francesa ocüpen la Svizera. El cungress de Viena del 1815
restabiliss la independenza svizera e i putenz europei aceten de recugnuss de
manera permanent la neutralità del paes.

La Svizera l'adota una custitüziun federal in del 1848, refurmada prufundament
intal 1874, che la stabiliss la respunsabilità federala par la giüstizzia, la
defesa e 'l cumerc. A partì da alura, l'è cuntinua la süperiurità pulitica,
ecunomica e suciala che l'ha caraterizaa la Svizera.

I Svizer a hin cugnusüü per la sua storica neutralità e par avè minga participaa
militarment ai guer mundial. In del 2002 la Svizera la regiung pienament i
Naziun Ünii.

La strütüra da l'urganizaziun pulitica de la Svizera la se basa sü trii nivei:
Cumün, Cantun e Cunfederaziun. Quest trii ambit i gh'ha una ampia autunumia. In
cas de dübi, la presa de decisiun la gh'ha lögh in de l'ambit cantunal o
cumünal. Questa circustanza la permet che 'l nivel püssee a val da la sfera
pulitica naziunala, el Cumün, el gh'abia anca un alt spazzi d'autunumia. I
materii che 'l Cumün l'è minga in cundiziun de regulamentà deperlüü a hin avucat
dal Cantun, i cumpetenz del qual, al sò turn, a hin cumplementaa da quii de la
Cunfederaziun. Questa atitüdin de cuurdinaziun e süport se ciama sübsidiarietà,
e l'evita la prepunderanza d'una aministraziun centrala e la cunced dumà aziun
de süport a la Cunfederaziun.

Cunt urigin in del termin latin "confœderatio", el cuncet de federalism el gh'ha
cume finalità l'üniun de ent statal equiparabil, la suvranità de la qual la
gh'ha da ral è garantida da l'istessa. El federalism svizer se carateriza pel sò
interess a mantegnì l'autunumia di Cantun, la qual cossa la süpon un principi de
la gestiun pulitica del paes: prend el nümer de decisiun püssee grand che se pöö
in d'una forma des'centralizada.

El püssee alt pudè legislativ l'ustenta l'Assemblea Federal (el parlament), che
l'è cumposta da dò Camer (el Cunsei Naziunal e 'l Cunsei di Stat).

El Guvernu de la Svizera a l'è cumpost da un Culegi, che in alter paes a l'è
equiparabil al Gabinett o al Cunsei di Minister; el cunsist de set member e 'l
se ciama Cunsei Federal. Quest organ chì al custitüiss, dal 1848, l'esecütiv
naziunal. Ogni an, vün de quest set member a l'è cataa föra cume President del
Cunsei e del stat; de tüta manera, a l'esercita dumà una funziun representativa.

I Svizer cun drecc a vutà poden inflüì sü la marcia de la Cunfederaziun e di
Cantun minga dumà a travers i eleziun, ma anca fasend üs de düü strüment:
l'iniziativa e 'l referendum.

un'alta cadena muntagnusa che la passa a travers de la zona central e del süd
del paes. Tra i alt pich di Alp Svizer a gh'è 'l Pich Dufour che 'l tuca i 4.634
meter sura el nivel del mar. In de Pich Dufour sa tröven nümerus valad e
giazzee.

Da 'stu lögh i vegnen föra un quaj di fiüm principal da l'Europa, tra i quaj el
Renu, el Rodan, l'En, e 'l Tesin; quij fiüm chì a riven fin a di lagh cume per
esempi el Lagh Leman, el Lagh de Zürigh, el Lagh de Neuchâtel e 'l Lagh de
Custanza. La partida nord de la Svizera, la püssee pupülada, l'è anca püssee
averta; de tüta manera l'è mediament muntagnusa. El clima svizer a l'è
nurmalment temperaa, però al pöö varià un bell poo secund la lucalità, a partì
dal clima sever de l'alta muntagna fin a rivà al dulz micru-clima insübrich de
la part süd.

Malgraa l'assenza da resurs natüraj, l'ecunumia svizera la figüra tra i püssee
prosper e desvilüpaa del mund. Urientada ai servizzi, cume i banch e i
sicüraziun e la mecanica de precisiun, el paes el prudüss suratüt di ben cunt un
fort valur giuntaa. El nivel de vita a l'è vün di püssee elevaa in Europa. De
pü, la sua stabilità e neutralità i han traa un gran nümer de capital furest e
d'urganizaziun internaziunal cume l'Urganizaziun di Naziun Ünii.

Da tradiziun, la prima part da l'ecunumia svizara che s'è svilüpada l'è quela
tesila: la lauraziun di pagn, sura tüt in dal Cantun da San Gal e da Zürich. Cul
pasà di agn l'indüstria tessila l'è quasi scumparida: la Svizara la s'è
specializada, a l'incuntrari, a fa i machin par ul tesil (i telar mecanich, par
esempi). Da quela indüstria chi, l'è nassüü quela da precisiun che anmò incö la
vegn ricugnussüda ca l'è impurtanta.

A Basilea s'è svilüpaa l'indüstria chimica, a la fin dal Votcent e in di prim
dal Nöfcent. Prima da la prima guera mundiala l'eva un quint da quela tudesca,
ma l'eva istessa, par grandeza, da quela da tüt i paes da l'Europa metüü insema.
Dopo la segunda guera mundiala, l'indüstria chimica la s'è cuncentrada süla
prudüziun da medisinn. I impres püssee gross e cugnussü a hinn la Novartis e la
Roche, che lauran tantu föra da la Svizara.

In dala Svizara rumanda ul desvilüp ecunomich l'è stai tantu inflüenzaa da la
Rifurma di Prutestant. A Ginevra a hinn nassüü i prim banch specializaa in dala
gestiun di patrimoni privaa e in dal investiment in dal debat püblich di Stat
(Piemuntes-Savoia, frances, danes, ...). I banch s'hinn desvilüpaa ben parchè i
Rifurmaduu da Ginevra (suratüt ul Calvin) metevan mia da limit a l'interes sü i
debat e sü i danee prestaa. Ultra ai banch, ala fin dal Ses'cent i è rivaa in
Svizara i prutestant che scapava di catolich frances, che an purtaa scià
l'indüstria di urelocc. Ala fin dal Nöfcent l'indüstria di urelocc l'eva in
crisi e sa pensava da liquidala, da vendigala ai Giapunes. Però un imprenditur
mez american e mez libanes che al stava in Svizara, ul Nicholas Hayek, l'è
riüssii a rimetala in urdin: l'ha creaa la Swatch (una parola che la vegn da
Second e Watch), la fabrica specializzada a fa di ureloc da plastiga, tantu
culuraa, mia tantu custus, ma che i funziona ben. E par che l'è riüssii.

L'indüstria di rop da mangià la fa anca part da la tradizun svizara: chi i gent
di munt an sempru lauraa ul lacc e par conserval favan ul furmacc. Anmò in dala
svizara rumanda a i incuminciaa a mercia sü ul lacc cul cacao e i nisciöl e an
fai ul ciculat. La Svizara la s'è propri cuncentrada süla lauraziun dal lacc e
tra i do guer mundiai l'a cuminciaa a fa ul lacc in pulbura da vendigh ai suldaa
american e ingles. Pöö l'ha pensaa da fa ul cafè cuncentraa da slunga là cun
l'aqua. L'eva la Nestlé che l'ha fai un Nescafé. Mo l'è vüna di impres püssee
gros da rop da mangià.

Dala fin dal Votcent i Svizar an cumincià a urganizà ul setur türistich: i prim
che vegneva scià evan i Ingles che vureva vidè i muntagn. L'è stai l'ucasiun da
fa ammò püssee bel ul paes (da tegnal bel net, mia rüinal cun trop custrüziun,
cüral) e da met in cantier i feruvii di muntagn (cum'è la Feruvia Retica, che
mo' l'è patrimoni da l'UNESCO). In dal Nöfcent è rivaa sempru püssee türista che
sura tüt vurevan scià: s'è svilüpaa suratüt i post di Grisun (Davos, Arosa, San
Moritz), in dal Oberland bernes (Interlaken, Spiez) e in dal Goms.

A part quii da Ginevra (che però l'è vegnüda denta in dala Svizara dumà in dal
1815) i banch mist - üniversai - (dunca i banch che fa investiment indüstriai e
tiran sü i risparmi) in Svizara hinn rivaa cun un puu da ritard. S'evan difundüü
tantu i cass da risparmi in di prim dal Nöfcent, ma bisögna specià la segunda
metà dal Votcent par vidè i gross banch indüstriai. I püssee gros in qui da
Basilea (ul Baslerbankverein, mo la sa ciama UBS) e da Zürich (Crédit Suisse)
che in nassüü per ütà ul svilüpp di feruvii. Poch prima dala segunda guera
mundiala s'hinn specializaa a gestì i patrimoni privaa, cumé favan prima i banch
privaa da Ginevra. Dopu la guera in Svizara i è vegnü scià un bel puu da danee
di alter paes. Da solit sa dis tri mutiv: la stabilità dal paes e dala sua
muneda (ul franch, che al sa möf mai e l'ha mia cugnussüü l'inflaziun dal march
tudesch, dala lira o dal franch frances), ul principi dala discreziun par ul
client (chi ul Staat al po mia dumandat quel che gh'heet da part) e la sicüreza
dal paes, sura tüt quela istitüziunala (i legg cambian rarament, mia d'un di cun
l'altru) ma anca la sicüreza dala criminalità, che in Svizara l'è pitost basa.

La Svizera l'è stada inflüenzada da divers di magiur cültür europei, a partì dai
sò pràtich cültüral fin a rivà a i sò idiomm. In Svizera esísten quatru idiom
ufizial: tudesch, frances, italian e rumanc. El tudesch a l'è parlaa al nord e
centru dal paes (64%, giald): a l'è par la püpart el dialet svizer cugnusüü cume
Schwyzertüütsch, però int i media da cumünicaziun sa dövra el Tudesch. El
frances a l'è parlaa a ovest (19%, purpura). Al süd al esiist una sitüaziun de
diglussia lumbard/italian (8%, verd), e chì el Lumbard a l'è ben preservaa e
vital; in di media de cumünicaziun se dövra l'Italian, però di trasmissiun in
lumbard a hin ucasiunalment trasmetüü. Ültim, ma minga daree, una zica minuranza
la parla rumanc, in del cantun süd-est di Grisun (<1%, vermèi). Un bell poo de
Svizer a parlen püssee d'un idioma; e 'l 20% de la pupulaziun al 'è furmaa da
resident e lavuradur tempurari stragnee.

La religiun püssee praticada in Svizera al è el catolicesim ruman o ambrusian,
al qual al apartegn ul 41% da la pupulaziun; dopu al ven ul 40% da
prutestantesim e, dopu la imigraziun el s'è stabilii l'Islam cunt un 4% da la
pupulaziun, e 'l cristianesim urtudoss cunt un 2%. Ul 2,5% el fa part de ges
prutestant libar. El 11% el ghe cred no. La stabilità e prusperità de la
Svizera, cumbinada cun la sua diversità de pupulaziun l'ha faa sì che vügn i
descriven el paes cume un stat cunsuciativ.

El 1 d'agust de ogni ann se celebra la Festa Naziunala Svizera. La terza
dumeniga da setember, prutestant e catolich ringrazian el Signur per la Svizera.



https://lmo.wikipedia.org/wiki/Susch

Susch (nom tudesch e ufizial fina al 1943: Süs) a l'è un cumün svizzer del
distret de Inn. in del Canton Grisun. Al gh’ha pressapoch 223 abitant e una
süperfiss de 93.95 km², e al se tröva a una altitüden de 1438 meter sura al
livel del mar.

El cumün de Susch l'è sitüaa in de la Engadina Bassa, in sü la sponda manzina
del fiüm Inn. L'è tacaa ai cumün de Davos, Klosters-Serneus, Lavin, S-chanf e
Zernez.

L'è a 27 km da Davos (a la quala l'è culegaa per mezz del pass Flüela), 39 km da
Sankt Moritz e a 82 km da Coira.

In urigin la gent del paes de Susch la parlava tüta el Vallader, 'na varietà de
la lengua rumancia, però giamò in del secul XIX s'eva installaa una minuranza de
lengua tudesca. In del 1880, l'eva apena el 74% de la popolazion che la
cunsiderava el rumanc come la soa lengua mader, e in del 1900 el 71%. In del
secul XX però ch'è staa una rinascensa del rumanc, e in del 1941 l'eva riturnaa
al 81%. Anca dopu el 1980 el cambiament in favor del tudesch l'è staa assee
limitaa e in del 2000 gh'è ancamò un 85% de la gent che la dis de capì el
rumanc. I dati rilevaa in di ültim censiment i henn mustraa in de la tabela chi
desutta:



https://lmo.wikipedia.org/wiki/Super_Mario

El Super Mario l'è on videogioeugh criàa in del 1981 del Shigeru Miyamoto, per
la ditta Nintendo in Giappon.

El Mario, el protagonista de la seri de gioeugh l'è un trombèe de origen
italiana, piscininn e pasciarott cont on gran para de barbis negher e l'è vestìi
de rôss, cunt i colson bloeu, el gh'ha anca on beretin cont su la soa inizial:
la "M" .

In di so gioeugh el ghe pias: saltà in su piattaform, in su i foeuj, e di
voeult, acnà cont el go kart.

El gh'ha on fredell che el se ciama Luigi, che l'è istess de lù, domà che l'è
pussee volt e l'è vestìi de verd. La soa morosa la se ciama Peach (che in
lombard el voeur di persega/bel nininn) e che l'e' la prinzipessa del regn di
fonsg. El nemis del Mario l'è 'l Bowser, on luserton grand e gross, cativ cum'
el diavol, che 'l ghe porta semper via la soa morosa.

El primm gioeugh indovè gh'è 'l Mario el se ciama Donkey Kong, el se giugava in
di sal de gioeugh e 'l parlava che gh'era on gurilla che el vurevàa purtac via
la murusa al Mario e lu duveva salvala.

I fradej Mario/I super Fradej Mario (Mario Bro/Super Mario Bros), La Terra del
Mario (Super Mario Land), Mario Kart, Super Mario sessantaquatter (Super Mario
64), e l'ultem per el Wii La Galassia del Mario (Super Mario Galaxy)



https://lmo.wikipedia.org/wiki/Storia_de_la_lengua_lombarda

La storia de la lengua lombarda l'è la descrizzion diatopega di trasformazzion
che 'l gh'ha 'vuu el lombard cont el passà del temp.

Del lombard antigh (cioè quell del Medioev) a gh'emm ona quai informazzion,
soratutt per via de la letteradura didascalega che la s'era desviluppada in di
secoi XIII-XIV. Quei lavor lì eren scrivuu in d'ona koinè che la toveva su on
bell poo de influenz ocitann, frances, toscann e, in general, la messedava tanti
element lenguistegh de tutta la zona del Nord Italia. A bon cunt, poeudom tirà
foeura on quai element tipegh di parlà de la Lombardia. In del "milanes" del
Bonvesin de la Riva, per esempi, a vedom:

In tra la fin del 1700 e la prima metà del 1800 el descompariss el passaa
lontan: anca 'sta voeulta, l'evoluzzion la gh'è prima in pianura e poeu anca su
in montagna. In del milanes, i ultem atestazzion hinn in di poesii del Porta del
1792, e se cred che giamò in quell cas el fudess apena on omagg ai autor prima
de lu. Per quell che vedom, el passaa lontan el se sentiva ancamò a Comm, in del
1806:

El 1800 el ved anca a descomparì la forma interogativa in del milanes: atestada
anmò in del Porta, a la fin del secol la gh'è pu.

El dialett de tipo alpin de la Val Ciavenna l'è dree a lassàggh semper pussee de
post al modell "cittadin": a Ciavenna l'è ormai consolidaa giamò a partì almanch
del 1930 circa (tucc i poeta ciavennasch hann scrivuu in quella variant), in di
paes d'intorna l'è quell pussee doperaa in tra i generazzion pussee "gioven". On
segn del passagg de 'na variant a l'oltra el troeuvom in del cambi de la
partesella de la negazzion verbal: in del vegg dialett se dis brì (inscì
caratteristega che ghe dava anca el nomm al dialett), in quell pussee noeuv,
inscambi, se dis mia/minga.

El dialett de la città de Lod (ma minga quei de la provincia, soratutt in de la
Bassa), che ancamò in del 1850 el conservava i sò tratt pussee "pur", l'è andaa
incontra a on process de milanesizazzion bell fort, in de la pernonzia e in del
lessegh. Chì de sotta on confront in tra el dialett de 1700 e quell del 2000.
Per l'ortografia original, remandom a La sposa Francesca del De Lemene (1709) e
al Dizionario del dialetto lodigiano del Bruno Pezzini (1998; 2000).



https://lmo.wikipedia.org/wiki/Sefardita

I sefardiit (dal ebràich ספרדים, Spagnöö), a inn i dessendeent di ebrei ch'i
viveva a la Penísula Ibérica, finn al 1492, in che a inn-a-staa mandaa fö.
Sefarad al è ul nomm ch'i dava a la Spagna. I aveva vivüü insema aj musulman e
aj cristian da manera pacífica par un bell puu da teemp e la suva cültüra l'eva
prusperada püssee che in òltar lööch.

Düraant l'Etaa media, i sefardiit i era recugnussüü cuma i líder da la feet e da
la cültüra ebràica da chell teemp. Un lideracc religjuus, però sura tütt
cültüraal, ch'al sa parlunga par diveers sécul dopu l'espülsiun.

Mandaa fö daj Ré Catòlich Spagnöö Isabela e Ferran, i sefardiit sa van a stabilí
al nòort da l'Africa, al süüt da la Francja e sura-tütt, al andeech Imperi
Otoman, intúe i funda cumünitaa e cunserva el sò patrimoni cültüraal.

Al è remarcàbil ul mantenimeent da la suva lengua, cugnussüda cuma "Spagnöö
sefardita", "judezmo", "haquitia", "judeoespanyol" o "ladino". La suva urígen la
sa tröva intal Spagnöö dal sécul XV, al s'evöölf cul passá dal teemp e al
cunserva una graan vitalitaa finn al Olocaust, ch'al stermina la plüpaart di sò
parlaant e provoca ul muvimeent da sussenn di süperviveent.Al dí d'incöö,
diveers istitüzziun d'Israeel i è dree a lavurá par recüperá l'üüs da chesta
lengua. Fra i tant artist, se ricorda la cantanta brasiliana Fortuna.



https://lmo.wikipedia.org/wiki/Schwa

Ul tèrmin schwa (parnunziaa /ʃwɑː/), che l'è la trascrizion d'ona parola ebràica
(שווא) (significaant « zero », « nient »), l'è impiegaa in linguística e in
fonología con dò significaa:

Chesta vucala la sa trœva da spess in pusizziun atònica in di lengui rumànich,
cuma ul rumantsch, ul català di varietaa piemuntees, purtughees da Lisbona, ul
rumeen, ul napuletan evi. La sa pöö truvá anca in pusizziun tònica in di
varietaa da la lengua lumbarda, particülarmeent inti dialett da la pruvenza da
Pavía e Varees. La esisteva anca in francees, però la s'è trasfurmada in « e
caduc (français) » (ou « e müta »), che la sa parnunzia [ö] u la sa fa sentí par
nieent; in la resgjun da la lenguadoc però, a l'è ancamò ben preseent in
francees, suratütt in pusizziun finala.

La sa trœva natüralmeent anca in inglees, in dúe la realiza la püpaart di vucaal
atònich.

Però, duvraant ə, la lengua Azeri la gh'a di prubleem cul standard Tüürch, inscí
a li vöölt 'ä' al veen duvraa in scambi;



https://lmo.wikipedia.org/wiki/Sasonia

La Sasònia (en todèsch: Sachsen; en Alt Soràbo: Sakska) l'è giü dei sédes stacc
(en todèsch: Länder) de la Repüblica Federàl de Germania. El stat el cuàrcia zó
n'àrea de presapóch 18.415 km² e 'l g'ha 'n totàl de 4.154.000 abitàncc. L'è
colocàt endèla part orientàl de la Germània centràl. La capitàl l'è la cità de
Dresda. Ótre cità 'mportànte de la Sasònia i è Lìpsia, che l'è apò a la cità piö
pupulùza, e Chemnitz.

Dòpo la fì de la Segónda Guèra Mondiàl e 'nfìna al 1990, an de la riünificasiù,
la Sasònia la g'ha fat part de la Repüblica Democràtica Todèsca (la DDR). 'Ntra
i quàter Länder orientài che prìma fàa part de la DDR l'è chèl che del ónt de
vìsta econòmich el dà sègn de piö fòrte vivacità.

La Sasònia la cunfìna co la Repüblica Céca a sud e co la Polonia a est. En piö
la cunfìna coi Länder de la Türìngia a òvest, co la Baviera per en tuchilì
sèmper a èst, col Brandebùrgo a nòrt e co la Sasònia-Anhalt a nordòvest.

Endèla part orientàl de la Sasònia, endèla regiù de la Luzàsia (en todèsch:
Lausitz), entùren a la cità de Bautzen (en soràbo: Budyšin), se pàrla 'l Soràbo,
che l'è 'na lèngua slàva ucidentàl emparentàda col polàco.



https://lmo.wikipedia.org/wiki/Santa_Cristina_Valgardena

Sànta Cristìna de Valgardéna (en ladì: S. Cristina-Gherdëina; en todèsch:
St.Christina in Gröden; en italià: Santa Cristina Valgardena) l'è 'n cümü
italià, de la regiù del Trentino-Alto Adige, en Pruvìncia de Bolzano. El g'ha
1 927 abitàncc (dàto del Dicember 2013), 'na superfìce de 31 km² e 'na densità
de 62 ab./km². El cunfìna coi cümü de Campitello di Fassa (TN), Castelrotto,
Funes, Ortisei, San Martino in Badia, Selva di Val Gardena.

El nòm del paés l'è atestàt zabèla 'ndèl 1277 come S. Kristein, come St.
Christina 'ndèl 1323, come St. Christeins Mulgrei 'ndèl 1401 e come St.
Christina in Gröden/Santa Cristina in Gardena 'ndèl 1817. Del 1923 al 1955, per
vìa de l'italianizasiù mitìda 'n camp del regìm fasìsta, el paés l'ìa ciamàt
uficialmènt apéna col nòm de Santa Cristina. Encö 'nvéce la denuminasiù l'è
trilìngue. Endèi acc üficiài, el cümü de Sànta Cristìna 'l dopèra dò fùrme per
el nòm del paés: S. Crestina-Gherdëina, compàgn che 'ndèl statùto del cümü e S.
Cristina-Gherdëina compàgn che 'ndèle delìbere piö nöe e 'ndèn quach püblicasiù
locài en lèngua ladìna.

L'andamènt del nömer de abitàncc del cümü de Santa Cristìna de Valgardéna l'è
mostràt endèla tabèla ché sóta: Abitàncc censìcc



https://lmo.wikipedia.org/wiki/Sampdoria

La Unione Calcio Sampdoria S.p.a. o U.C. o Sampdoria l'è öna di dò squadre de
fùbal de Gènoa insèma al Gènoa C.&F.C..

Ciamada sia Samp che Doria, la società la nas ol prim de Agóst del 1946 quando i
squadre de la Sampierdarenese e de la Andrea Doria i s'è metide 'nsèma. La prima
parida de Serie A l'è zögada ol 22 de Setèmber del 1946.

Tra 'l 1960 e 'l 1980 la Samp la quase sèmper zögàt in serie A, fò che 'l
Campiunàt 1966/1967 e pò amò 'n dal 1976/1977 fina al 1981/1982.

Dal 1979/1980 ol padrù de la Samp l'è 'l Paolo Mantovani che l'è stacc ol piö
grant presidènt de la Sampdoria e che l' pórta ls squadra 'n A, a vèns ol
Campiunàt e pò 'n Euròpa a èns la Còpa di Còpe e 'nvéce 'n del 1992 la Doria la
perdìt la Còpa di Campiù in finàl col Barça. Ol Mantovani l'à compràt i zögadùr
che piö de töcc i a fàcc la stòria de la Samp: ol Roberto Mancini (ol Mancio) e
'l Gianluca Vialli.

Finida l'època Mantovani la Samp la turna 'n B e la rèscia la C, pò 'n del
2001/2002 Garrone l' diènta ol nöf padrù de la Samp e l' la pórta amò 'n serie A
e pò amò 'n Còpa Uefa.

L'à ensìt pò 4 vólte la Còpa Italia (1984/1985 - 1987/1988 - 1988/1989 -
1993/1994), öna Còpa de le Còpe (1989/1990) e Söpercòpa de Léga (1991).

La Sampdoria, alenàda dal Gigi Del Neri la éns a l'öltima giurnàda per ü a zéro
cóntra 'l Napuli, isé la ria al quàrt pòst denàcc al Palèrm e la à in Còpa di
Campiù.



https://lmo.wikipedia.org/wiki/Rumanc

Rumancc, Returumanich, Retich u Grigiun a hin i nom cunt i quai se cugnussen tüt
i lenguv returumanich che se parlen in di valad del cantun muntagnus di Grigiun,
Svizzera. El rumancc a l'è vün di quater idioma ufizial de la Svizzera, e le
parla el 1% de la sò pupulaziun. A gh'è staa un temp che i lenguv returumanich a
eren parlad in d'una zona estesa del center d'Europa. 'Sti lenguv a hin
imparentaa cun di alter lenguv che se parlen in Italia, Svizzera e Francia. I
cinch dialet returumanich püssee parlaa a hin Sursilvan, Sutsilvan, Surmiran,
Puter e Vallader. Puter e Vallader, ai völt, se cunsideren dumà una lengua: el
Ladin. El termin Ladin, d'altra part, s'associa cun la lengua di muntagn
dulumitich. A esisten di upiniun ben divers sura el grad de relaziun tra Ladin e
Rumancc e Furlan; la teuria che se sien evulüü indipendentement la rescöt assee
da cunsens, però a esisten di stüdius cunt un bel poo de prestisg che a ne
demustren una sustanzial ünitaa (G. Hull, The linguistic unity of northern Italy
and Rhaetia).

Cume l'è staa giamò scrit, el rumancc l'è parlaa dumà in d'una quai valdada del
cantun svizzer di Grisun. I sò variant hin semper staa sturigament dividüü vöna
da l'altra, a causa de l'intrüsiun del tudesch (e de l'aleman) e de l'italian (e
del lumbard). Per quest ogni variant (ciamaa in rumancc, ils idioms
tradiziunals, induve idioms el gh'ha el significaa de "lengua") la gh'ha una sua
standardizzaziun e una sua leteratüra. Al dì d'incö el Rumancc l'è spartii in dü
toch principai, e ciaschedün el gh'ha di variant interni.

In urigin el teritori atüal del rumancc l'era pupulaa dai Celta e prubabilment
tüta la zona de l'est di Grisun l'era di Reti. L'è dificil dàgh una
classifigaziun ai Reti e a la sò lengua: se suponn che la lengua di Reti la
füdess minga una lengua indueurupea, ma hin minga pussibil fà sü cunstataziun
garantii a causa di testimunianz poch e framentari de quela lengua e cultüra. La
denuminaziun returumanigh (Rätoromanisch in tudesch) l'è stada intrudota inturna
a la metà del XIX secul dai lenguista italian e tudesch. La ven dal nom de la
pruvincia rumana de la Rezia, che la catava dent un teritori multu püssee vast
de quei abitaa dai Reti. L'assuciaziun de idei retigh=>rumancc l'è dunca in bona
part un mitu. I popul che viveven in del teritori di Grisun del dì d'incö hin
staa sutamiss düranta la campagna militar di Ruman in di Alp del 15. a.C. I
Ruman han purtaa la lengua latina in di teritori sutamiss (o mej, el latin del
popul e di suldaa, ciuè 'l latin vulgar). L'è minga del tüt ciar 'me l'è
capitada la latinizaziun. Prubabilment el gh'avrà impiegaa un quai secul, cume
l'è sücess in alter teritori periferigh de l'imperi ruman. A la fin de l'età
antigh, i lenguv prerumann pareven, segund i cunussenz atüai, mort e adess ghe
n'è restaa ben poch paroll. 'Sti paroll se referissen suratüt a la terminulugia
specifiga de la flora e de la fauna e de un quai tuponim. A partì dai secul VIII
e IX el teritori rumancc uriginari l'è staa inflüenzaa dai lenguv germanigh. In
del curs del temp el tudesch l'è diventaa semper püssee una lengua ufiziala cume
'l latin. Se pò vardà cume 'l rumancc el füdess un temp püssee estendüü cul vedè
un frach de nom lucai e parol dialetai in regiun che incö hin tudesch, cume 'l
cantun Glarona e 'l cantun San Gal. Quei paroll chì mustren che 'l cunfin
lenguistigh, fina al temp medieval classigh, l'era multu püssee a nord. Inscì
per esempi la regiun del Lai Rivaun l'era rumancia (anca incö le se ved in del
nom Walensee, che l'è parent de welsch, una parola che i germanofun duvraven per
designà i gent d'etnia neulatina); in del nord-est el teritori rumancc el rivava
fina al inscì ciamaa Hirschensprung, fina a Rüthi e a la Val del Renu sangalesa;
inscì cume la püpart del Voralberg (Austria) e del Tirö. I Alp hin pien de sit
cun nom lucai di quai la prima silaba latina la ven minga prunünciada, per
esempi Bad Ragaz, Sargans, Vaduz (dal latin aquæductus), Montafon, Tschagguns e
Galtür. Prubabilment bona part de quei sit chì hin vegnüü germanigh dumà in del
XI secul. I prim ducüment cunussüü che cuntegnen parol rumancc hin uraziun
latinn cunt anutaziun in questa lengua. Pö, al temp de la Refurma Prutestanta
s'hin svilüpaa indeperlur i lenguv de scritüra di variant diferent del Rumancc,
cunt i prim tradüziun de la Bibia e di Salm, in Engadina e in la Surselva. In
del mediuev i germanofun ciamaven el rumancc churwelsch, ciuè latin de Coira.

Vöna di resun del fatu che la s'è mai svilüpada una lengua de scritüra cumün per
tücc i idioma l'è la cundiziun de regress del Rumancc denanz al tudesch che l'ha
purtaa a la mancanza de un centru spiritüal e pulitigh per tüta la Rumancia. La
cità de Coira, l'übiga cha la pudess avè 'stu rol, l'era sota l'inflüenza
tudesca giamò da un frach de temp, vist che l'era una sede episcupala (e i
vescuv eren tudesch, minga latin) e che tra l'alter l'era stada cunquistada dai
Got. Dumà da poch temp, in del XX secul, s'hin furmaa a Coira centri, dai quai
parten impüls impurtant per la lengua e la cultüra rumancia. Questu svilüp el va
inanz insema a una cuscienza lenguistiga cressenta, che la gh'era nò prima del
secul XIX. A la fin de quel secul lì defat l'è vegnüü föra quel prucess che l'è
staa ciamaa "renassiment rumancc" (renaschientscha rumantscha), in del qual
gh'han avüü lögh l'espansiun de la stampa rumancia e la prudüziun de testi
literee rumancc, la fundaziun de vari assuciaziun, l'aquisiziun de una növa
scienza per la lengua e la cultüra grisunesa e la vutaziun de fà vegnì el
Rumancc la quarta lengua naziunala svizzera (1938).

El Rumantsch Grischun (ciuè, pü o men, rumancc de tüt el Cantun Grisun) l'è la
lengua de scritüra cumün per tücc i idioma rumancc. La sua bas l'è stada
svilüpada per l'inizziativa de la Lia Rumantscha del lenguista Heinrich Schmid
in del 1982. Da alura el rumantsch grischun l'è dree a vess semper püssee
svilüpaa. In del 1996 l'è propi lü a vegnì la lengua ufiziala de la
cunfederaziun per la cumünicaziun cun la pupulaziun rumancia, e dunca l'è
vegnüda la lengua de scritüra ufiziala in del Cantun Grisun. In di cumün de
lengua rumancia però i lenguv ufiziai hin anmò i variant lucai, a volt insema al
tudesch. I prumutur de la lengua scrita cumüna vurarissen che la füdess un mezz
per dàgh forza al rumancc e mantegnì 'sta lengua inscì in pericul. El rumantsch
grischun però l'è multu critigaa de una part de la pupulaziun rumancia. Un bel
poo de grisunes, minga dumà rumancc, gh'han paüra che una lengua artifiziala la
poda vegnì la fossa del rumancc. Alter inveci hin püssee utimista e revendighen
el fatu che una lengua cumün la poda dàgh forza a tüti i idioma diferent. In de
l'agust del 2003 el parlament cantunal l'ha scernii de intrudü el rumantsch
grischun cume lengua de scritüra in tüt i scöl rumancc e de fà sü semper püssee
in questa lengua i növ mezz de istrüziun; de fat, fina a quel mument i mezz de
imprendiment eren staa stampaa in di variant tradiziunai. El Gran Cunsili l'ha
decidüü però de fà inscì anca per spargnà un poo de danee. Da quel mument in pö
tüt el teritori rumancc püssee germanizzaa questa mesüra però l'è dree a ris'cià
de fà vegnì la pusiziun del rumancc anmò püssee debul, vist che i bagai hin dree
a imprend una lengua che la se parla minga in gir. Inveci tanti personn minga
rumancc disen che i diferenz di idioma tradiziunai hin despess sotastimaa e che
hin multu püssee marcaa che, per esempi, quei trai dialet del Schweizerdeutsch
(dunca, la saria impurtanta una lengua ünificada). Prima de la realizzaziun
pratiga de la scerna del parlament inturna al rumantsch grischun 'me lengua de
scöla l'è staa miss un temp de transiziun de vint agn. Al dì d'incö però nissün
cumün l'ha intrudot 'me lengua sculastiga.

El Rumantsch Grischun l'è dunca una specie de koiné, e 'l sò aütur a l'è staa
atent a evità urtugrafii de aspett estrani, per facilità la sua acetaziun.
Dunca, i parol cun /tɕ/ e [e] o [i] a gh'han <tg> (tgirar) inscambi de <ch>. E i
parol cun /tɕ/ seguida da [a], [o] u [u] se scriven cun <ch> (chalanda) già che
tant i parlant de l'Engadina (chalanda) quant dal teritori del Ren (calanda)
spetarien un'urtugrafia che la meta dent la <c->. De l'istessa manera, 'che' e
'chi' —a causa da chesta norma, ciamada "Leza Uffers Kompromiss"— se parnunzien
[ke] e [ki]. D'altra part, la letera <k> la se cunvert in d'un grafema
innecessari in questa lengua rumanica. Per cunter, la schwa ([ə]) se representa
cun <e>, l'üs dal qual al moutra l'influenza del tudesch in questa lengua
rumanica. L'istess descurs el se fa cun l'üs de <sch> sia per /ʃ/ che per /ʒ/, e
<tsch> per /tʃ/.

D'altra part, el fat che a l'esista minga <ü, ö> in del Rumantsch Grischun a l'è
forsi minga dumà duvüü a l'assenza de la [y] e de [ø] in la püpart di lenguv
returumanich, ma anca a la sua furma grafica, che l'è minga stada cunsiderada
una furma rumanica. Quest chì a l'è un esempi che l'aduziun d'una determinada
grafia l'è mingaa semper relaziunada cun di fatur funetich. Cume cunclüsiun se
pò afirmà che l'urtugrafia del rumancc la se situa tra la tradiziun urtugrafica
rumanica del Talian e del Francees e la tradiziun urtugrafica germanica del
Tudesch.

I lenguv returumanich a curen el pericul de desparì. A gh'hin apena parlant de
'sti lenguv e la püpart de quei che parlen retich a parlen anca tudesch. La Lia
Rumantscha l'è una urganizaziun che la cumprend assuciaziun de lenguv retich. La
sua pagina web la furniss püssee d'infurmaziun sura 'sti lenguv.

I funema cunsunant del Rumancc (in la variant del Rumantsch Grischun) a hin
urdenaa in la tavula seguent:

La Schwa /ə/ la pariss dumà in di silab atonich. La lunghezza de la vucala se pò
decid a priori:



https://lmo.wikipedia.org/wiki/Rio_Grande_do_Sul

Al Rio Grande do Sul 'l è an astàt federàl dal Brazil. La sò capitàl l'è Porto
Alegre.

I prìm a rüà 'n chèla tèra ché i éra stàt i gesùiti spagnói an dal 1627, ma la
lùr prezénsa an da la regiù l'éra düràda gna 80 àn perchè i era stàt casàt fò da
la Curùna Portughésa che la rivendicàa 'l pusès dal fütür Rio Grande do Sul.
Anche a tegnì cünt da töt chèst, le lòte pör al dominìo dal teritòre i è düràde
ànfina 'n dal 1801.

Al Rio Grande do Sul al g'à ìt an ruòlo da 'mpurtànsa an dai mòt rüvolusionàre
brazilià che i 'l vedìa püsé che despès pròpe mè teàtre da le riólte. Apò
Giüsepì Garibaldi 'l g'ìa partecipàt a chèi mòti ché.

Öna da le caraterizasiù da la pupulasiù dal Rio Grande do Sul l'è pròpe 'l vèser
furmàda principalmént da persùne da urìgin europea (portughés, italià e tudèsch
an magiurànsa). An particulàr g'éra imigràt ana möcia da lumbàrt (pruìnse da
Cremuna, Mantua, Brèsa, Bèrghem) e véneti (pruìnse da Vicènsa, Treviso e
Verùna): pararèse 'nfàti che tra 'l 1875 e 'l 1914 i éra rüàt an chèla tèra ché
tra i 80 e i 100 méla italià, e püsé da 'l 80% i vegnìa pròpe da chèste dù
regiù.

Mè testimugnànsa dal valùr da chèst'imigrasiù ché gh'è apò i nóm da le cità:
Nova Schio, Nova Bassano, Nova Bréscia, Nova Treviso e Nova Pádua; i è töi dai
ciàr riferimént a la prezènsa da véneti e lumbàrt an da la micro-regiù Caxias do
Sul e an dai sò dintùrne.

I dialèt parlàt dai s-ciàt che i rüà lé dal Nort da l'Italia i s'éra apò
cunservàt töi an an prìm mumént, ma dòpo, quànt le relasiù tra i vàre migrànt i
éra dientàde püsé fòrte, al véneto al g'à cuminciàt a ciapà fòrsa e 'l è dientàt
ana vera e própe lèngua frànca tra i italià che i vivìa lé. Anche se al dé
d'ancó i abitànt i pàrla da solèt an portughés, argǜ 'l cunós amò chèla varietà
là da Véneto brazilià. Stès discùrs pör al Riograndenser Hunsrückisch, ana
variànt dal dialèt Hunsrückisch, parlàt dai disendént dai migrànt tudèsch.

Al Rio Grande do Sul al cunfìna a nòrt con 'l astàt brazilià da Santa Catarina,
a süt da 'l Uruguay e a òvest con l'Argentìna. A èst 'l è 'nvéce bagnàt dal
Océano Atlàntich.



https://lmo.wikipedia.org/wiki/Ragg_c%C3%B2smich

I ragg còsmich hinn di partisei energetich de bon che vegnen del spazzi. I ragg
còsmich interagissen con l'atmosfera terrester e originen diversi alter partisei
secondari.

Se mettom a confront l'abbondanza di nuclei di ragg còsmich rispett a quella di
nuclei del sistema solar, a se incòrgiom che gh'è ona bella differenza. I nuclei
de Li (Litio), Be (Berilli), B (Bòro) hinn pusse abbondant in di ragg còsmich.
La medesima ròbba la succed per i nuclei de Sc (Scandi), V (Vanadi) e Mn
(Manganes). Ch'el fenòmen chì el se spiega con la spallazion di nuclei pussee
grand (compagn del C (Carboni) e del Fe (Ferr)) che se framment in nuclei pussee
piscinin quand che colliden con el mezz interstellar.

I ragg còsmich hinn originaa de different meccanism fisegh ad alta energia (se
pensa: stell de neutron, bus negher, super novae, ma la ricerca europea l'è dree
ancamò a descovrì de in dove che vegnen ). Di ragg còsmich primari se pò misurà
el spetter de energia in eV per nucleon:

I ragg còsmich a resten in de la nòstra galassia, imprigionaa di camp
elettromagnetich, per on temp medio de 107 ann. Qui pussee energetich a scappen
prima de la nòstra galassia e pòden anca 'rivà in di alter galassi.

I ragg còsmich che colliden con l'atmosfera terrester dann origin a i inscì dii:
sciami de partisei (ved la figura)



https://lmo.wikipedia.org/wiki/Quentin_Tarantino

El Quentin Jerome Tarantino (Knoxville, 27 mars 1963) a l'è un regista,
scenegiadur, atur e prudütur cinematugrafich american. El Tarantino a l'è famus
per la sua cunuscenza bela granda del cinema (l'ha lauraa anca in d'una
videuteca de Los Angeles, el Manhattan Beach Video Archivies), specializada
suratüt in B-Movie e gener cugnussüü poch. E hinn propi i B-Movie che hann
inflüensaa el sò stil. In di sò över a gh'hinn un frach de citaziun e de
riferiment - minga inscì scundüü - ai film che ghe piasen, in particular quij
del cinema italian; per spiegà 'sta questiun, el cita despess una fras de l'Igor
Stravinskij: i grant artista copien minga: i rüben. Cunt el film Pulp Fiction
l'ha vingiüü in del 1994 la Palma Dora al Festival de Cannes e l'ha ciapaa set
nomination ai Oscar, cun la vitoria del premi per la scenegiadüra püssee bela
insema al sò ex-soci e culega a la videuteca, el regista Roger Avary. Anca se'l
sò stil al vegn cunsideraa viulent e esageraa, i sò film piasen un frach al
püblich e a hinn propi di film cult. I carateristich di sò film a hinn: i
scenegiadür cumplicaa, i dialugh lungh e memurabil, e la strütüra minga lineara
di stori.



https://lmo.wikipedia.org/wiki/Pruvincia_de_Milan

La Provincia de Milan (Italian: Provincia di Milano) (in cœu ciamada Città
metropolitana de Milan) a l'è ona provincia de la Lombardia che la cunta pussee
de trii milion de abitant e per quèst motiv a l'è la terza provincia pussee
popolada de tuta l'Italia.

La confina a nòrd con la Provincia de Vares e la noeuva Provincia de Munscia e
Brianza, a est con la Provincia de Bergom, la Provincia de Cremona e la
Provincia de Lòd, a sud con la Provincia de Pavia e a òvest con la Provincia de
Noara. La gh'hà anca on'exclave, el comun de San Colomban al Lamber, che se
troeuva intra i Provincc de Lòd e Pavia. L'è nassuda in del 1797 del vegg ducaa
de Milan (al temp sòtta el domini dij Austriach) cont el nòmm de Departement de
l'Olòna. In del 1815, quand l'è nassuu el Règn Lombard-Vènet la gh'è stada ona
division de la Provincia de Pavia. In del 1862, subit dòpo l'Unitaa d'Italia i
Savòja gh'hann giontaa la Provincia de Lòd, che l'è stada tacada fina al 1992.
Infin, in del 2004 l'è nassuda la Provincia de Monscia e Brianza, che l'è
diventàa ona realtaa in del 2009.

A partì dal primm de sgenee 2015, la pruincia a l'è stada sopressa e 'l sò post
a l'è staa ciapaa da la cità metropolitana de Milan.

La Provincia de Milàn la se troeuva in de la Lombardia del nòrd-òvest, in de la
zòna de l'Alta Pianura situada intra el Tisin a òvest e l'Ada a est. El primm el
nass in Svizzera e'l finiss in del Pò arent a Pavia; l'alter el vegn del Lagh de
Còmm e'l finiss in del Pò intra i provincc de Lòd e Cremona.

Alter fiumm important hinn el Lamber, che'l passa a est de Milàn (quartee de
Lambraa) e'l confluiss (finiss dent) in del Pò a Òri Litta (LO), e 'l Seves, che
inveci el vegn di colinn del Comasch e poeu el riva drent a la Martesana.

On important aspett de la idrografia milanesa hinn i Navili, canai ch'i hann faa
i Duch de Milan duranta l'Etaa de Mezz e anca dòpo per podè trasportà i prei per
fà sù el Dòmm (che l'è anmò in costruzion). Anca se la pussee part l'hann
sarada, resten anmò in vida el Navili Grand, el Navili Paves e la Martesana. Ma
gh'hinn anca alter canai, comè el Villoresi.

In de la Provincia de Milan a gh'è on gran numer de parch, e regordom el Parch
Ada Nòrd e 'l Parch de la Val del Tisin.

Abitada prima di Insuber e poeu di Gall, la zòna l'è stada ciapada di Roman
arent al 200 prima de Crist. Vers la fin de l'Imperi roman, Milàn l'è diventada
la capital de l'Imperi. L'è stada poeu invaduda di Visigòtt, di Longobard (di
quai el vegn el nòmm "Lombardia") e di Franch. L'è stada donca sòtta el Sacro
Roman Imperi ma l'ha vist la nassida de on gran numer de comun indipendent.

Dòpo el period comunal, tutt el teritòri l'è staa ciappaa di Signor de Milan,
che l'hann governaa fina a la rivada di Frances e di Spagnoeu. Per dusent ann el
Ducaa de Milan l'è staa rett di Asburgh de Spagna, fina a quand, dòpo la Guerra
de Succession Spagnoeula, el domini l'è passaa a l'Imperi d'Austria che l'ha
tegnuu (a part duranta i invasion del Napoleon) per alter cent'ann. La Lombardia
occidental l'è staa loeugh de on gran numer de batali duranta la Segonda Guerra
de Indipendenza (1859), a la fin de la qual l'è stada unida al Regn de Sardegna,
che duu ann dòpo (1861) l'è diventaa el Regn d'Italia. De chì, la stòria l'è
compagna de quella italiana.

La lengua ofizzial e pussee spantegada in sul territori l'è l'italian. Milan l'è
vun di center de iradiazzion de l'italian modern. In ogni cas, el resist ancamò
el lombard 'me lengua local, anca se in d'ona posizzion semper pussee precaria.
El milanes l'è la variant pussee prestigiosa del lombard ocidental, che l'è
ancamò bona de influenzà i dialett di caploeugh provinciai. Del pont de vista
dialettal, la provincia milanesa la pò vess spartida in d'ona quai sotta-zona, a
segonda di center minor: a ovest a gh'è 'l magentin e 'l biegrassin, a sud el
binaschin (che 'l se vesina al paves), a sud-est el meregnanin (ormai lodesan),
a est e nord-est el brianzoeu. La zona de Legnan la ved la presenza del dialett
bustocch-legnanes che, anca se l'è ciarament ocidental, el gh'ha di
caratteristegh proppi originai.



https://lmo.wikipedia.org/wiki/Piero_Collina

El Piero Collina (Comm, 23 de marz del 1910 - Comm, 9 de agost del 1983) l'è
staa on poeta e scritor lombard. L'è consideraa vun di autor pussee important
che hann scrivuu in comasch; anzi, per on quaidun (per esempi el Libero
Locatelli e 'l Venosto Lucati) el saria staa el primm a scriv in del dialett
spettasciaa de la città, cont el scernì de doperà ona grafia pussee vesina a la
prononzia local, e cont el bandonà la grafia classega milanesa. Oltra a scriv on
gran numer de poesii, l'ha faa la traduzzion di Spos Promettuu del Manzon, l'ha
curaa l'almanacch de la Familia Comasca e l'ha inventaa la figura de Ol Tavà. La
soa oeuvera pussee cognossuda l'è Süi riv del Cösa, publicada des agn dopo la
soa mort.

I primm stanz de la poesia in quartinn ciamada Il risveglio di Como. Ma l'è
bell, quii bei matinn, quand cumincia a ris'ciarass san Tumaas, Brünaa, 'l
Bisbin, 'ma l'è bell, guardà d'in bass! Par de vess in d'un tazzin, cunt ul
boord tüt induraa: Comm l'è tantu piscinin, giù 'n del fuund, indurmentaa. [...]



https://lmo.wikipedia.org/wiki/Pian%C3%BCra_Padana

La Pianüra Padana (o Val Padana) l'è una region geugrafica de la part nord de la
Penisula italiana che l'è traversaa dal Po. La cumprenda vari zon tra Piemont,
Lumbardia, Emilia-Rumagna, Veneto e anca un tuchet del Canton Tisin.

La diferenza intra i dò pianür a l'è bela, e minga dumà per l'altezza ma anca
per la nadüra di teren, i regim di aqui e per la vegetaziun. La pianüra volta a
l'è ciamada anca pianüra sücia e la se slarga intra i Prealp e i pè di Penin: el
sör a l'è permeabil, faa de sabi e ger, e'l tegn minga l'aqua de la piöva, che
la va dunca giò per desen de meter fina a rivà a un strat de material minga
permeabil. Chì l'aqua la scur fina al punt che la pö vegnì föra per furmà
funtanij o resurgiv. Quij surgent chì, grazia a la temperadüra custanta (intra i
9 e i 12 °C) di sò aqui, hann permiss el spantegass in di zon interessaa de
particular cultivaziun a praa ciamaa marscid.

Tacada a la linia di resurgiv la scumincia la pianüra bassa, ciamada anca
pianüra daquadura. Questa chì la gh'ha inscambi di teren de material püssee fin,
tera crea de solet, de pü o de men impermeabil, induè che i aqui se fermen e fan
furmà padüm.



https://lmo.wikipedia.org/wiki/Oliver_Onions

Oliver Onions l’è ‘l nòm de la band müzegàla di fradèi Guido De Angelis e
Maurizio De Angelis, cognusìcc come arangiadùr e scritùr de colòne sonòre in dei
agn 70 e 80 del sécol XX. I à firmàt i sò laùr con i nòm de Oliver Onions, ma
ach de Guido De Angelis e Maurizio De Angelis, M&G Orchestra, Dilly Dilly e con
di óter nòm amò.

I à tacàt a laurà in del 1963, quando i è riàcc a mandà ‘n stàmpa ol sò prim 45
gir per la CBS, Un vecchio macinino/La goccia d'acqua (püblicàt col nòm de Guido
e Maurizio); i è stai pò ciapàcc a laurà a la RCA Italiana, ‘ndóe i a tacàt a fà
i arangiadùr e i türnisti, di ólte töi dù ‘nsèma, di ólte ognü per sò cónt, ma i
à seitàt l’istès a püblicà.

Tra i tate colòne sonòre che i à cüràt i piö cognusìde i è chèle di film de Bud
Spencer e de Terence Hill, compàgn de ... altrimenti ci arrabbiamo! (ol 45 gir
ciapàt da la colòna sonòra, Dune Buggy, l’è stacc ü di sò piö grancc sücèsi),
...continuavano a chiamarlo Trinità e Anche gli angeli mangiano fagioli.

I è sèmper mèrito sò i colòne sonòre de tate série televizìe famùse che i è
stàcie métide ‘n ónda da la RAI, compàgn de Sandokan, de Zorro, de Spazio 1999,
de Orzowei e de Il corsaro nero e de tace cartù animàcc di agn 80 del sécol XX,
compàgn de Galaxy Express, de I viaggi di Marco Polo, de Il Gatto Doraemon e de
Rocky Joe (chèsta l’è stacia ‘ncìza col nòm de Gli Amici di Rocky Joe).

La cansù de Zorro Is Back dal film Zorro (1975) l’è stacia metìda dét pò in de
la colòna sonòra del film Un colpo da dilettanti (Bottle Rocket, 1996) del
regista Wes Anderson.

Dezà che i à scricc e püblicàt pròpe tate cansù e colòne, i gh’à üt de bizògn de
das tace suernòm per mia mandà fò i disch töcc co l’istès nòm e ‘ntazà isè ‘l
mercàt, e pròpe per chèsto i sò produsiù discogràfeghe i è egnìde fò con tace
nòm diferèncc, compàgn de Guido e Maurizio De Angelis, M&G Orchestra, Dilly
Dilly, Oliver Onions; pròpe con chèsto nòm i à stampàt i cansù che i è piazìde
de piö e che i à endìt de piö e l’è per chèsto che, de sólet, i è cognusìcc come
Oliver Onions.

Come i a contàt sö piö de öna ólta, Oliver Onions (che tradüzìt in Lumbàrt l’è
Oliviér Sigóle) l’éra ‘l nòm de ü romanzér ‘nglés, George Oliver Onions, e i
l’là catàt fò dóma perché i dò paròle i sùna compàgn de come i se scrìf.

Ol de 3 noèmber del 2007 i è ‘ndài sö söl pàlch del Lucca Comics per ol sò prim
consèrt dopo 25 agn de laurà.



https://lmo.wikipedia.org/wiki/Netuno_(pianeta)

Netuno l'è chèl dei òt dei pianéti del Sistema Solar en ùrden de distànsa del
Sul, el quart per diàmetro e 'l tèrs per masa. Dàto che Plutone l'è mìa piö
cunsideràt en pianeta a töcc i efècc ma 'n pianeta-nano, Netuno l'è ach el
pianeta piö delóns del Sul 'ntra chèi del nòst Sistema Solar. Netuno el g'ha 'na
masa de 17 vólte piö grànda de chèla de la Tera e de póch piö grànda de chèla
del sò quàze-zemèl Urano.

Scuprìt la séra del 23 de setèmber del 1846 de Johann Gottfried Galle col
telecòpio de l'Oservatóre astronòmich de Berlino, e de Heinrich Louis d'Arrest,
en stüdènt de astronomìa che ghe dàa 'na mà, Netuno l'è stat el prim pianeta a
éser stat troàt per mès de càlcoi matemàtich prim che coi strümèncc de oservasiù
dirèta: de le iregolarità endel'òrbita de Urano la g'ha fat pensà ai astrònomi
che ghe fös piö delóns de Urano, amò 'n pianéta, gnemò cunusìt che 'l distürbàa
la sò òrbita. E difati l'è stat troát apéna en gràdo del pónt calculàt. La sò
lüna Tritone l'è stada troàda póch tép dòpo, ma nisü dei óter 13 satèliti
natürai l'è piö stat scuprìt prìma del secol XX. El pianeta l'è stat vizitàt
apéna 'na ólta de 'na sónda spasiàla, la Voyager 2 che la gh'è pasàda derènt ai
25 de óst del 1989.

Netuno el g'ha 'na cumpuzisiù mìa tat diferènta de chèla de Urano e diferènta
envéce de chèla dei giganti gasus piö grancc Giove e Saturno. L'è per chèsta
rizù che i astrònomi i preferés tratài come 'na clas separàda ciamàda gigànti
giasàcc. La sò atmosféra, aisebé che la g'hape en cümü con chèla de Saturno e
Giove la bondànsa de idrògeno e elio, la g'ha però 'na prupursiù bèla grànda de
"gias", come l'aiva, l'amoniaca e 'l metano, ensèma a tràse de idrocarbùri e
fórse de azoto.

Al contràre, la part intèrna del pianeta l'è cumpunìda perlopiö de gias e córne
compagn del sò quàze-zemèl Urano.

Le tràse de metano che se tróa endèi leèi pö estèrni de l'atmosfera le ghe dà 'l
sò culùr celèst caraterìstich.

Netuno l'è 'n pianéta che g'ha i vèncc piö fòrti de töcc i óter pianéti del
Sistéma Solàr. Le sónde le g'ha mizüràt folàde che riàa e pasàa fò i 2100 km/h.

Ai tép del pasàgio de la sónda Voyager 2, endel 1989, l'emisfer sud del pianeta
el prezentàa 'na gran maciùna scüra paragunàbil a la Gran Màcia Rósa de Giove;
la temperadüra dei nìgoi piö alcc de Netuno l'ìa de −218°C, giöna de le piö
frède del Sistema Solar, per vìa de la gran distànsa del Sul.

Netuno el fà 'n gir entùren al Sul en presapóch 164,79 agn terèstri. La sò
òrbita la g'ha 'n inclinasiù de 1,77° en relasiù al pià de l'eclìtica e 'n
ecentricità de 0,011, isé che la distànsa 'ntra Netuno e 'l Sul la cambia de 101
miliù de chilòmetri 'ntra i póncc de l'òrbita endoche 'l pianeta l'è piö arènt e
piö delóns de la nòsta stèla.

'Na rotasiù entùren al sò as envéce la düra 16,11 ùre. L'as de rotasiù l'è
'nclinàt de 28,32° en rapórt al pià orbitàl, en valùr confrontàbil con chèl de
la Tèra (23°) e de Marte (25°).



https://lmo.wikipedia.org/wiki/N%C3%BCmar_imaginari

Un nümar imaginari, al è chel nümar ch'al vé fö da l'ariis quadrada d'un nümar
negatiif.

Par pudé fá l'ariis quadrada d'un nümar negatiif, sa la definiss una custanta
numenada i {\displaystyle \mathbf {i} } , da manera che − 1 = i {\displaystyle
{\sqrt {-1}}=\mathbf {i} } . Geumetricameent, chesta custanta la representa un
quaart da giir in sentüü antiurari: mültiplicada par la istessa, la dà la
simetría par rapòort a l'urígen, i.e. -1.

Cuma che qual-sa-vöör nümar negatiif − n {\displaystyle -\mathbf {n} } sa al pöö
esprimm cuma − 1 ⋅ n {\displaystyle -1\cdot \mathbf {n} } , al resülta che − n =
n ⋅ − 1 {\displaystyle {\sqrt {-\mathbf {n} }}={\sqrt {\mathbf {n} }}\cdot
{\sqrt {-1}}} , da manera che:

− n = n ⋅ i {\displaystyle {\sqrt {-\mathbf {n} }}={\sqrt {\mathbf {n} }}\cdot
\mathbf {i} }

In eletrònica par mia sa scunfuunt cun la i (ütilizada par le curente) sa la
dövra la j cuma ünitaa imaginària.

I nümar imaginari sa i suma e resta cuma si i füdess nümar reaj, cunservaant
sémpar la i indicaduur da nümar imaginari. Par esempi:

a i ⋅ b i = − ( a ⋅ b ) {\displaystyle \mathbf {ai} \cdot \mathbf {bi}
=-(\mathbf {a} \cdot \mathbf {b} )}

a ⋅ b i = ( a ⋅ b ) i {\displaystyle \mathbf {a} \cdot \mathbf {bi} =(\mathbf
{a} \cdot \mathbf {b} )\mathbf {i} }



https://lmo.wikipedia.org/wiki/N%C3%BCmar_2

Ul 2 al è ul primm nümar primm pari, e al è anca l'ünech nümar primm pari. Sa
diis che un intreegh al è pari si al è mültipel da 2, i.e. x ≡ 0 mod 2
{\displaystyle x\equiv 0\mod 2} si x al è pari. Al cuntrari un nümar al è
díspari si al è mia pari. Ul 2 al è fatuur da 10, inscí che le frazziú a
denuminaduur 2 i gh'a mia una paart decimala infinida cuma s'al passa cun la
plüpaart di nümar intreegh. Gnanca i gh'a una paart decimala infinida le frazziú
a denuminaduur una putenza da 2 e una oltra da 5.

2 a l'è la basa dal sistema da nümerazziú plüü sémplis in che i nümar natüraal
sa i pöda scriif da manera cuncisa, ul sistema binari, druvaa suratütt paj
urdinaduur.

Si sa mültiplica un nümar par 2 s'utegn ul dopi da cheest nümar, cura ca
dividiint par 2 na s'utegn la metaa, si cheest al è pari. Ul quadraa d'un nümar
s'al representa cul 2 a espuneent: e cura ca l'espuneent al è 1/2 s'al diis
ariis quadrada.

Al esiist difereent prefiss ch'i significa 2 e i participa in la custrüzziú
d'una gran cumpagnía da parole d'üüs da tücc i dí: bi, di e dü, cuma in
bisetimanaal, dicutòmia i düplex.

Ul 2 al è un bú nümar in la cültür Cinesa. A gh'è un pruverbi Cinees ch'al diis
che "le robe bune i vegn in para". Al è nurmaal druvá düü símbul int i nomm da
marca, e.g. dòpia felicitaa, dò munede, düü elefaant evi. Sa diis apó che aj
Cantunees ga piaas cheest nümar par che al vöör dí 'fàcil'. In Anglees s'al
dröva ul símbul 2 par representá la prepusizziú "to" u l'averbi "too", e.g. P2P
(peer to peer), U2 (you too), evi.



https://lmo.wikipedia.org/wiki/N%C3%ACchel

El nìchel l'è 'n elemènt chìmich enserìt endèla tàola periòdica dei elemèncc col
sìmbol Ni. El g'ha nömer atòmich 28, che völ dì che 'l nùcleo de 'n àtom de
nìchel el g'ha 28 prutù.

L'è 'n metal de tranzisiù de color biànch arzentàt condena sfömadüra lezéra de
culùr ór. L'è 'n bù cundutùr elètrich e tèrmich. Se 'l laùra bé e per chèsta
rizù se pöl apò a laminàl, snetàl e forzàl. L'è feromagnétich a temperadüra
ambiènt. L'è 'n materiàl dèns compàgn de 'l fèr, l'iridio e l'osmio. Se 'l càta
en divèrsi materiài, endei meteurìti (en léga col fèr) e, segónt chèl che se pöl
iputizà, g'harès de éseghen en abondànsa endèla part piö intèrna del nòst
pianeta, endóche 'l sarès el segónt metàl piö bondànte dòpo de 'l fèr, metal
condel qual el cindivìt tàte caraterìstiche. El patés mìa tat la curuziù e se 'l
dòpra de spès come coertüra, per mès del procès de eletro-depuzisiù. L'è 'n
elemènt esensiàl per le atività indüstriàle e giü de chèi piö domandàcc e piö
car. El reagés póch apò a 'n ambièncc agresìf e se 'l cunsìdera rezistènt a la
curuziù.



https://lmo.wikipedia.org/wiki/Muntagna

Una muntagna a l'è una qualsessia elevaziun natürala de la süperfiss terestra.
Una muntagna a l'è de solit püssee volta d'una culina, anca se la gh'è minga una
defiziun buna per tücc i stüdius. De solit un teritori al vegn ciamaa muntagna
se'l gh'ha un'alteza d'almen una quaj sentena de meter e suratüt un teren che'l
va sü in manera brüsca.

Una muntagna la se furma per diferent resun: quij püssee impurtant a hinn i
piegament tetonich, i erüziun vulcanich e l'erusiun di mass sedimentari.

Al mund gh'è una caterva de muntagn, la püssee part d'urigin tetoniga. I püssee
volt a hinn quij de la cadena de l'Himalaya. Alter impurtant a hinn: i Ande in
America del Süd, i Alp e i Pirenee in Europa e i Muntagn Rucius in America del
Nord.

I muntagn de furmaziun vulcaniga se tröen suratüt in Asia (isul del Giapun e del
süd del Pacifich), in Europa (Italia) e in de l'Africa del Nord (isul Canarie),
e in general a hinn volt de men rispet a quij che se furmen per piegament
tetonich.

I muntagn furmaa per erusiun de l'aqua in sü teren sedimentari a hinn de solit
bej piat e se tröen per esempi in Colorado. A hinn de solit muntagn püssee bass
ma cunt un frach de scarpad.

L'om l'ha abitaa la muntagn de semper, anca se l'è una culunizaziun cumplicada.
In di zon frecc o temperaa se pö vif fina ai 1500/2000 meter, menter in quij
desertich (Nepal e Tibet, Cile e Bulivia) se va sü anca püssee de 4000 meter.



https://lmo.wikipedia.org/wiki/Muhammad_ibn_M%C5%ABs%C4%81_al-Khw%C4%81rizm%C4%AB

Abu Ja'far Muhammad ibn Musa Khwarizmi (nasìt a Corasmia presapóch endèl an 780
– mórt presapóch endèl an 850) l'è stat en matemàtich, astrònomo, astròlogo e
geògrafo persià.

L'ìa natìf de la regiù de la Corasmia (Khwārezm, o 'n presià Kharazm) e 'l g'ha
vivìt a Baghdad, a la córt del calìfo al-Maʾmūn, che 'l l'ìa numinàt responsàbil
de la sò bibliotéca, la famùza Bayt al-Hikma, "Bàita de la Sapiènsa", de
Baghdad. Sóta la sò diresiù divèrse de le òpere matemàtiche principài de
l'antichità i è stàde traducìde 'n lèngua àraba.

L'è l'autùr del al-Kitāb al-mukhtaṣar fī ḥisāb al-ǧabr wa al-muqābala, el prim
lìber che g'ha tratàt la sulusiù sistemàtica de le equasiù lineàre e de segónt
gràdo. L'è cunsideràt per chèsto 'l pàder de l'àlgebra, L’àlgebra de
al-Khwārizmī l'è cunsideràda 'l fondamènt e la préda de cantù de la scènsa.

La paròla stèsa "algebra" la vé del àrabo al-jabr (ripristinà) , giöna de le dò
operasiù piö dopràde per resòlver le equasiù de segónt gràdo come discriìt endèl
sò lìber. El lìber Algoritmi de numero Indorum, tradusiù latìna de giü dei stüde
piö 'mportàncc söl sistéma de nömerasiù indià, el g'ha 'ntruducìt la notasiù
puzisiunàla e 'l nömer zéro 'ndèl mónt ucidentàl, endèl sècol XII. La paròla
algoritmo e la sò variànt méno dopràda algorismo la vé de Algoritmi, la
latinizasiù del sò nòm.

I sò stüde i è stacc suratöt fondamentài per l'algebra, la trigonometrìa,
l'astronomia/astrologia, la geografìa e la cartografia. El sò ategiamènt
sistemàtich e lògich endèl resòlver le equasiù lineàre e de segónt gràdo lel
g'ha dat fùrma a la disciplìna de l'algebra; el stès vocàol algebra el vé del
nòm de 'na operasiù, cuntignìt apò 'ndèl tìtol del sò lìber al-Kitāb
al-mukhtasar fī hisāb al-jabr wa 'l-muqābala (الكتاب المختصر في حساب الجبر
والمقابلة), scriìt endèl an 825 e traducìt en latì endèl sècol XII secolo col
tìtol “Algoritmi de numero Indorum”, fórse la prìma òpera compléta söl sistéma
de nömerasiù indià.

L'al-Khwārizmī el g'ha apò sistematizàt e curigìt i dati geogràfich de Tolomèo
riferìcc a l'Africa e al medio Oriènt. 'N óter test de 'mportànsa fondamentàl
l'è 'l Kitāb surat al-ard ("Lìber sö la fùrma de la tèra ", traducìt come
Geografia), che 'l prezènta le cuurdinàde de località de la part del mónt
cunusìda e 'n particolàr de chèla part mensiunàda endèl òpera geogràfica de
Tolomeo, ma co valùr migliuràcc per chèl che riguàrda la longhèsa del Mar
Mediteràneo e l'übicasiù de 'na quach cità de l'Àzia e de l'Àfrica.

El g'ha ìt 'na part apò 'ndèla realizasiù de 'na càrta geogràfica del mónt per
el Calìfo al-Ma’mūn e 'l g'ha partecipàt al progèt per la determinasiù de la
circonferènsa de la Tèra, co la coordinasiù del laurà de 70 geògrafi empegnàcc a
mèter zó 'na màpa del “Mónt cunusìt” a l'época.

L'al-Khwārizmī el g'ha apò elaboràt 'na série de tàole astronàmiche, de
derivasiù persiàna antìca, che i è restàde 'n üzo per sich sècoi. L'è stat
l'enventùr del "quadràt de le ómbre" ciamàt apò "scàla altimétrica", en strümènt
de doprà 'nsèma al astrolàbe per mizürà altèse e distànse.

L' al-Kitāb al-mukhtaṣar fī ḥisāb al-ǧabr wa-al-muqābala l'è 'n lìber de
matemàtica scriìt envèrs l'an 820 dòpo del Signùr. El lìber el pórta 'n nacc i
stüde dei matemàtich indià Brahmagupta e del matemàtich elenìstich Diofanto sö
le equasiù algébriche e 'l se traàta de 'n tratàt dotàt de sitematicità che pò
l'è deentàt en pónt de riferimènt per el svelöp de l'algebra modèrna gràsie a la
tradusiù en latì col tìtol de Liber algebrae et almucabala fàda del Roberto de
Chester a Segovia, 'ndel 1145, e a chèla de Gerardo de Cremùna.

El lìber ciamàt Algoritmi de numero Indorum ("al-Khwārizmī söi nömer indià") l'è
scampàt endèna tradüsiù latìna, ma l'uriginàl en lèngia àraba l'è nat pèrt. La
tradüsiù l'è stàda fàda 'ndèl zenér del 1126 de Adelardo de Bath, che 'l gh'ìa
traducìt apò a le tabèle astronòmiche 'ndèl 1126. El tìtol uriginàl en àrabo
facilmènt l'ìa Kitāb al-Ǧamʿ wa al-tafrīq bi-ḥisāb al-Hind. ("Lìber sö l'adisiù
e la sotrasiù segónt el càlcol dei Indià").



https://lmo.wikipedia.org/wiki/Mu%C3%BAn

In del mudell standard dii partisej, un muun (se ciama inscì perchè'l gh'ha la μ
(mu) cume simbul) l'è una partisela fundamentala cun carica eletrica negativa e
spin semi-intregh de 1/2. El muun el gh'ha una vita media de 2.2 μs, püsee lunga
de quela dii alter leptun instabil, mesun o bariun, asca el neütrun. Insema
al'eletrun, al tauun e i neütrin, el muun l'è clasificaa cume un leptun. Cume
tücch i partisej fundamental, anca el muun el gh'ha la sò antipartisela, che la
gh'ha l'istesa masa e l'istess spin de lü, ma la gh'ha la carica upòsta: l'è
l'antimuun. I muun gh'han dunca el simbul μ− e i antimuun μ+. Per mutif storich,
i muun a hin de spess indicaa anca cunt el termin "mesun mu", anca se a hin
minga clasificaa cume mesun per la muderna fisica dii partisej. I muun gh'han
una masa a ripos de 105,6 MeV, che l'è 207 volt püsee granda de quela
del'eletrun. Vist che i interasiun dii muun a hin cumpagn de quii del'eletrun,
se po pensà che el muun el sia un eletrun propi pesant. Cume anca per i leptun
carich, a'l gh'è anca un neütrin-muun, che'l gh'ha l'istess savur del muun,
che'l gh'ha cume simbul νμ.



https://lmo.wikipedia.org/wiki/Meteurulug%C3%ADa

La meteurulugía a l'è una bròca dii sceenz de l'atmusféra ca la stüdia ul teemp
atmusférich; i meteuròluch g'ann de uservà e misürà i fenòmen atmusférich,
elaburà chii daat chí cunt i elaburaduur e mètt giú i previsiun del teemp.

La paròla meteurulugía la vègn dal greech antích e la vöör dí discuurs (lògos) a
prupòsitt dii ròpp ca búrlenn giú dal cèl (metéur); metéura la g'à un urígin
püssee prufúnda ammò, vist ca (sémper in greech) la vöör dí ròpp c'al stà in cèl
cunt ul Signúr. I primm tentatiff de prevedè ul teemp a i ann fà i greech
antích, ma fin al sécul passaa la meteurulugía a l'era minga vista bègn da i
geent, suratütt i paisànn, ca cunsideràvenn ul teemp cumè la vuluntà del Signúr.
Ul teemp al sa prevedéva minga, fursi dumè da un dí a chel ólter; sa vardàvenn i
scrizítt, per esémpi i níver de un culuur pütòost ca de un ólter, ul veent c'al
giràva in d'una manéra invéci de un óltra, e.v.i. A l'è dumè da una quaj desèna
de ann ca la meteurulugía a l'è duperàda in manéra scentífica per vütà i geent
in dii sò atività.

Dòpu l'uservazziun dii fenòmen meteurulògich e dii variàbil meteurulògich
(temperadüra, pressiun, e.v.i.) e la sò trascrizziun, ul previsuur del teemp al
scriff giú chii daat chí in sü la càrta del teemp, induè a l'è pussíbil vèch, in
d'una ugiàda, la sitüazziun meteu de una quaj àrea (suratütt, sa mètenn giú i
isòbar e sa mètenn in evidénza i fruunt). Cunt i gròss elaburaduur sa fann curr
i mudèj, ca inn dii algurítmi de calcuul per prevedè i cundizziun futüür de
l'atmusféra dopu elaburaa i daat misüraa.



https://lmo.wikipedia.org/wiki/Mercurio_(pianeta)

Mercurio l'è 'l prim pianéta del sistéma solàr en ùrden de distànsa del Sul. L'è
apò a 'l piö pesèn come dimensiù. L'è 'n pianéta de tìpo "terèstre" (cioè
perlopiö ruciùs), condèn diàmetro che l'è de méno de la metà de chèl de la Tèra.
L'è pié de cratéri, e chèsto l'è cauzàt apò a de la mancànsa de 'n atmosféra che
la püdìes ralentà i cùlpi dei còrp celèscc che gh'è nat en culiziù o scunfundìn
vià i sègn. Töcc chèsti cratéri i fà 'nsomeà la superfìce de Mercurio a chèla de
la Lüna.

El nòm el vé de chèl de la divinità romàna; el sò sìmbol (, Unicode: ☿) el
cunsìst endèna stilizasiù del bastù ciamàt "caduceo" che l'ìa 'n atribùto de la
divinità romàna. Endèle cültüre de l'Oriènt Estrémo el pianéta 'nvéce l'è ciamàt
"la stèla de l'aiva" (水星), giü dei sich elemèncc fondamentài.

Mercurio el se möf sönden òrbita che la g'ha 'n valùr de ecentricità de 0,2056 e
la se tróa a 'na distànaa del Sul che la và de 46.000.000 a 69.000.000 km,
conden valùr médio de 58.000.000 km (che corespónt a 0,307, 0,466 e 0,387 UA).
Il pià de l'òrbita le piegàt de 7° en confrónt a chèl de l'eclìtica.



https://lmo.wikipedia.org/wiki/Marie_Curie

Maria Skłodowska, cunusìda piö de spés col sò nòm de spuzàda Marie Curie
(Varsàvia, 7 de noèmber del 1867 – Passy, 4 de löi del 1934), l'è stàda 'na
chìmica e fìzica polàca, natüralizàda franséza. Endèl 1903 la g'ha insìt el
prémio Nobel per la fìzica (ensèma al sò spus Pierre Curie e a Antoine Henri
Becquerel) e, 'ndel 1911, del prémio Nobel per la chìmica per i sò stüde söl
radio.

Nasìda a Varsavia, fiöla de Wladyslaw Skłodowski (1832-1902) e de Bronislawa
Boguska (1834-1879); en Polonia, la g'ha ambiàt i sò stüde ensèma col sò bubà,
de autodidàta, e pò l'è nàda 'n nacc a Varsavia e piö tàrde a l'Università de la
Sorbóna de Parigi. La s'è laureàda en chìmica e fìzica. Maria l'è stàda la prìma
fómna a 'nsegnà 'ndèla università parigìna, 'ndóche la g'ha apò cunusìt en óter
docènt, Pierre Curie, col qual i se spuzarà.

Dòpo che Antoine Henri Becquerel el gh'ìa scuprìt che le làstre fotogràfiche che
'l gh'ìa mitìt en bànda 'nsèma al solfàt de potàsio-uranile i éra restàde
'mpresiunàde, e che 'l gh'ìa capìt che l'impresionamènt l'ìa stat cauzàt del
uranio cuntignìt endèl solfàt, Maria Skłodowska la g'ha ambiàt a mizürà la
radiasiù de l'urànio per mès de la piezoeletricità, scuprìda del sò spus Pierre,
en colaborasiù col sò fredèl Jacques. L'è stàda Maria Skłodowska a propunì la
paròla radioatività per indicà la proprietà de l'uranio de emèter radiasiù. La
dimustrarà apò che la prezènsa de chèsta radioatività apò a 'nden óter elemènt:
el torio. Ensèma col sò spus Pierre i g'ha troàt che a fà mizürasiù söi campiù
de pechblenda col fì de rafinàla, saltàa fò che sèrte campiù i emitìa piö tàta
radioatività che nó se i éres facc de urànio pür, e chèsto vülìa dì che 'ndèla
pechblenda gh'ìa dét dele quantità mìnime (mìa rilevàbii de le anàlizi chìmiche
normài) de elemèncc amò piö radioatìf del urànio. El pas dòpo l'è stat chèl de
ezaminà tonelàde de pechblenda (de le miniére de Joachimstal en Cecoslovàchia).
Endèl 1898, difàti i spus Curie i riarà a izolà 'na quantità picinìna de pólver
négra che gh'ìa 'na radioatività presapóch 400 vólte piö àlta de chèla de
l'urànio. Chèsta pólver l'ìa custitüìda de 'n elemènt chìmich nöf che gh'ìa dele
caraterìstiche che se 'nsomeàa a chèle del telùrio e che 'l vegnarà ciamàt
polonio, en unùr al paés endóche l'ìa nasìda la Maria, la Polonia. Nàndo 'n nac
co l'investigasiù i g'ha scuprìt amò che 'l polònio 'l püdìa mìa giustificà dei
leèi isé alcc de radioatività come chèi che i gh'ìa troàt, e alùra, sèmper endèl
1898, i troarà amò 'n óter elemènt, condèna radioatività amò piö àlta de chèla
del polonio, e proprietà chìmiche che se 'nsomeàa piötòst a chèle del bario.
L'elemènt nöf el vegnarà ciamàt ràdio per vìa de la sò radioatività isé fòrte.
El rendicönt de chèsti stüde l'è deentàt, endèl 1903, la tézi de duturàt de la
Maria Sklodowska.

Ensèma col sò spus e con Antoine Henri Becquerel, Maria Sklodowska-Curie la g'ha
ciapàt — prìma fómna endèla stória — el prémio Nobel per la fìzica endèl 1903:

Òt agn dòpo, endèl 1911, la g'ha turnàt a ciapà 'l prémio Nobel, staólta per la
chìmica:



https://lmo.wikipedia.org/wiki/Magunza

Magunza (Mainz in tudesch e in aleman; Mayence in frances; Magonza in italian;
Maguncia in spagnö; Mogontiacum in latin; Mogúncia in purtughes storigh) l'è una
cità de la Germania del süd-ovest cunt una pupulaziun de quasi 200.000 abitant.

Magunza l'è la capital del stat federal (en tudesch Land) de la
Renania-Palatinaa e l'è föra di circundari. L'è bagnada del fiüm Renu e propi
quasi in mira a 'ndue el ricev le acque del fiüm Menu. El fiüm Renu al fa anca
de cunfin con el Land de l'Assia e de l'altra banda del fiüm gh'è la cità de
Wiesbaden che l'è la soa capital.

Magunza l'è la sede de una diocesi catoliga e un'üniversità, ultra a vess famusa
per el sò Carnaval.

El teritori de la cità del dì d'incö l'ha uspitaa tempurani de caciadur düranta
l'ültima era glacial circa vintmila agn fa e le dimustren i retruvament
archeulogigh ch'hin staa faa in del 1921. El prim insediament stabil però l'è de
urigin celtiga, già che in Renania ghe viveven i Celta. I Ruman j'han batüü e
han faa sü l'insediament de Mogontiacum, tuponim che 'l ciapa el nom de la dea
celtiga Mogon. A partì del 89 l'è staa el caplögh de la pruvincia de la Germania
de Sura.

Giamò ai temp di Ruman la gh'era forsi una cumünità cristiana, e 'l par che in
del 343 ghe füss un vescuv ciamaa Marin: a bun cünt, l'esistenza de la diocesi
de Magunza l'è demustrada dumà a partì de VI secul. El svilüp de Magunza l'è
staa caüsaa anca del sò röl d'evangelizzaziun di popul germanigh e slav, guidaa
del vescuv Bunifazz (746-754): cul passà del temp, l'arcidiocesi de Magunza l'ha
ciapaa inscì tant pudè che l'era l'üniga, ultra a Roma, a vess ciamada Santa
Sede. L'arcivescuv l'era ciamaa "primas Germaniæ".

L'arcivescuv Adalbert I el gh'ha daa di privilesg fiscai ai sò citadin, anca se
pö el Barbarussa j'ha tolt via, cul trà giò anca i mür de la cità. Cul passà del
temp però la cità l'ha ciapaa anmò i sò libertà cumünai. L'è vegnüda la sede de
vün di vescuv eletur de l'Imperi; in del 1477 la gh'è stada fada l'Üniversità e
propi chichinscì in del 1450 el Johannes Gutenberg l'aveva inventaa la stampa a
carater mobil. Quand che l'è rivada la Refurma Prutestanta, Magunza l'è riessida
a restà catoliga. Düranta la Guera di Trent'Agn l'è stada cunquistada di Svedes,
anca se la gh'eva di mür bei fort, ma dopu la fin de la guera la s'è ripresa ben
assee.

Ai temp de la Revulüziun Francesa l'arcivescuv de Magunza l'ha sustegnüü la
ligna düra cuntra i revulüziunari, ma la cità l'è stada cunquistada di Frances
in del 1792, che gh'han faa nass una republiga giacubina. La Repübliga de
Magunza l'è stada forsi la prima demucrazia de la storia tudesca. In del 1793 i
Prüssian han scasciaa via i Frances, che però hin turnaa quatr'agn dopu. Sota
Napuleun, Magunza l'era capital d'un departiment frances.

In del 1816 l'è finida sota al Principaa de Assia-Darmstad. In del 1837 el nass
el sò Carnaval. Pö l'è finida sota el növ Imperi Tudesch (1871) e l'ha perdüü el
sò röl storigh de furtezza, cul cugnuss un periud de svilüp. Dopu la Prima Guera
Mundial l'è stada ucüpada di Frances, e l'è vegnüda una cità libera dumà in del
1938: quel an istess l'è finida sota la Germania nazista. Düranta la Segunda
Guera Mundial hin staa depurtaa quasi tücc i sò 3000 giüdee e l'è stada trada
giò per quasi el 80% di bumbardament di Leaa. In del 1945 Magunza l'è stada
ucüpada per la terza volta di Frances, menter in del 1950 l'è vegnüda el caplögh
del sò Land al post de Cublenza.



https://lmo.wikipedia.org/wiki/Luscinia_megarhynchos

El rossignoeu (Luscinia megarhynchos) al è on usel de la fameja di Muscicapidae
che viv indela foresta, de preferenza arent a l'aqua, però se poeul troval anca
int i giardin, i boschett e i ort. El sò cant al è l'un di pussée melodiós, ma
anca di pussée compless: se dis ch'al canta, grignòta o trilla, da dí comè da
nòcc. Al ha fassinaa i ressercadór, ch'i han cuntaa entra 120 et 260 sequens
diferent, ch'i duren de 2 a 4 second. El mas-c gióin al impara a cantà scoltant
i pussée anzian e al marca iscí el sò territòri, o al tenta a seduí i fémin. Da
quand che i s'han cobiaa, i mas-c i desmeten generalment de cantà la nocc.
Vargòt al lassa supònn che ul celéber cant de nocc al serviss dabord a tirà i
fémin. I tréj del rossignoeu i era revudaa calmà la dolór, accelerà i varison e
dolsà la mort, comè l'evoca la cunta del Hans Christian Andersen, l'imperadór de
Cina e el rossignoeu'

La toeu loeugh da magg a giugn. El sò nid al è pòch ordinaa e bass (rarament
sora de 30 cm), a vidé parfin al soeu. La fémina la ponn 4 o 5 œuf chi'a hinn
bloeu- o verdaster, on poo magiaa. L'incubazion la dura aproeuf 14 dí.
L'emancipazion la dura 11 a 12 dí e el gór al siguta a poeu pré. La prima
nidifiazion la vegn a la prima dopu e i rossignoeu i viven finn a 6 agn.



https://lmo.wikipedia.org/wiki/Lumbard%C3%A9a

La Lumbardia (Lombardéa in Bergamasch; Lombardia in Italian) l'è una regiun de
l'Italia del nord; la gh'ha una süperfis de 23.861 km2 e una pupulaziun de
9.973.397 abitant (2013).

La cunfina cunt i regiun italian del Piemunt a ovest, del Veneto a est, de
l'Emilia-Rumagna a süd e del Trentin-Süd Tirol a nordest; a setentriun la
cunfina cun la Svizzera.

El sò teritori l'è furmaa da una part de muntagna a nord, cunt i Alp e i Prealp
e da un tocch de la Pianüra Padana a süd; el cantun de südovest (Pruvincia de
Pavia) el riva a tucà i muntagn de l'Apenin.

La Lumbardia l'è rica de aqua: gh'hinn tanti fiümm che vegnen giò da i muntagn e
gh'hinn anca di lach, che hann ciapaa el post di giazzee che gh'eren in di ann
indree. Tra i fiümm, i püssee gross hinn el Po, l'Ada, el Tisin, l'Oli, el
Minciu, el Lamber, el Bremb, el Seri; i lach püssee impurtant hinn quei de Comm,
Lügan, Garda, Magiur, Isee.

El clima l'è pütost temperaa: d'invernu el fà un pu' püssee frecc che in di cost
del Mar Mediteran, inveci in estaa la temperadüra l'è l'istessa. In di muntagn
el clima l'è de tipu alpin, püssee fresch che in pianüra.

La Lumbardia l'è piena de gent (l'è la segunda in Italia per densità de
pupulaziun, dopu de la Campania); tüta la zona inturna a Milan la tegn dent
püssee de quater miliun de abitant, e la sò conürbazziun ne gh'ha ses milliun e
mezz; ma anca el rest de la pianüra l'è bell pien, cun tanti cità e paes. La
part de muntagna l'è inveci püssee vöja, föra che in di valad.

La Lumbardia l'è pupulada da un muntun de temp: gh'eren di omen fin da la
preistoria, cumè per esempi i antichi Camüni, che hann lassaa anca in eredità el
simbul de la regiun (la rösa camüna).

Dopu, la Lumbardia l'è stada pupulada da i Etrüsch e dopu ammò, un quai secul
prima de Cristu, da i Celti, ch'hinn staa quiet de per lur per un para de secul
(e hann fundaa anca di cità, cume per esempi Milan). Inturna al 200 a.C. hann
cuminciaa a rivà i Ruman, che in d'una quai desena de ann hann cunquistaa tüta
l'Italia del nord.

L'Imperu Ruman l'è düraa fin al 400-500 dopu Cristu; quand l'è cruaa, el sò post
l'hann ciapaa prima i Lungubard, una pupulaziun germanica che gh'ha daa anca el
nomm a la regiun, e pö dopu i Franch de Carlu Magn, ch'hinn restaa fin a un bel
tocch dopu l'ann mila.

Dopu de lur, i lumbard hinn staa guvernaa da i cumün e da i signurii, cume ad
esempi i Viscunt a Milan e i Gunzaga a Mantuva; in del Rinasciment la Lumbardia
l'ha vist passà i Frances, i Spagnöö, i Asburgh, fin al 1861 che l'è entrada in
del növ staa italian ünii.

La Lumbardia l'è spartida in dudes pruvinz e 1.546 cumün (el püssee pupulaa l'è
quell de Milan, quell men pupulaa l'è Murterun, in Pruvincia de Lech, sota al
Resegon).

La Lumbardia l'è una regiun a statüt urdinari, e l'è guvernada da una Giünta; el
president l'è el Roberto Maroni.



https://lmo.wikipedia.org/wiki/Lumbaart

El lumbard (codes ISO 639-3 lmo) a l'è una lengua neulatina che la fa part de la
fameja Gal-italica (o püssee precisament Galo-Rumanza-Cisalpena), una fameja che
la furma un sistema linguistich diferent sia de quel talian che del Reto-rumanz.
La lengua lumbarda l'è parlada principalment in de l'Italia del nord (buna part
de la Lumbardia e in de la Sguizzera del süd (Tisin e i Grisun), olter che in
d'una quai area di regiun cunfinant, suratüt a est del Piemont) e in del
Trentin. Anca se 'l talian l'è in gener druvaa cume lengua scrita in di arei
induve che se parla lumbard, el lumbard l'è minga mütualment cumprensibil cul
talian e 'sti dò lenguv i fan part de dü ram diferent de la pianta dala fameja
linguistica rumanza.

El lumbard l'è staa censii da l'UNESCO cume lengua in pericul d'estinziun e de
cunseguenza cume lengua da tutelà. I so dò variant principal hin quela
ucidentala (o insübrica) e quela urientala, dò variant chi gh'han un bel poo de
diferenz, e a gh'è di linguista che je cunsideran dò lenguv separaa. I Stat
talian e svizzer ricunussen nò i parlant de la lengua lumbarda 'me minuranza
linguistica.

La presenza de quei dò vucal chì rutund (ciamaa anca "vucal türbaa") l'è
cunsideraa vöna di carateristich principal de la lengua lumbarda, insema al
piemuntes, al ligür e al emilian-rumagnöl. El lumbard l'è però diferent dal
piemuntes perchè (i püssee variant) i gh'han no la vucal media central (la
"terza vucal piemuntesa") e el gh'ha l’infinii de la prima cogniügazion che el
finiss con à(r).

A diferenza de bona part di lenguv rumanz, tanti dialet lumbart ucidentai gh'han
di upusiziun de quantità vucalica, p.es. paas [paːs] vs. pass [pas], ciapaa
[ʧaˈpaː] vs. ciapá [ʧaˈpa]. Un'altra carateristica, rara in d'una lengua
rumanza, l'è ch'i dröva tant i vèerp frasai idiumatich (custrüzziun vèerp
particula), pü o men cume in Ingles i di alter leench germanich. P.es. trá, trá
via, trá sü, trá fö(ra); mangiá, mangiá fö(ra). L'è una carateristica cumün a
tanti dialet de alter lenguv galu-italich.

Druvà el lumbard l'è staa a lungh stigmatizaa in di arei lumbardofun che
puliticament fan part de l'Italia, però de solit l'è minga inscì in di arei
svizer, induve che i varietaa linguistich lumbard lucai hin de solit püssee ben
cunservaa e püssee vitai. Un quei prugrama de radiu e de televisiun in lumbaart
l'è trasmetüü ucasiunalment da la Radio e televisiun svizzer de lengua taliana.
L'istitüziun de ricerca püssee impurtanta che la lavura sü di dialètt lumbard
l'è lucalizada a Belinzona, in Svizera (CDE - Centro di dialettologia e di
etnografia, una istitüziun guvernativa cantunala). A gh'è nissüna istitüziun
simila in Italia. In dal dicembër 2004 el CDE l'ha püblicaa el LSI, un diziunari
in 5 volüm che 'l quata tüt i varietà lumbard parlaa in di arei svizer. Questa
l'è per adess la risorsa sü la lengua lumbarda püssee impurtanta mai püblicada
(püssee de 4,500 pagin e circa 57,000 parol cun püssee de 190,000 variant
parlaa).

Dunca el lumbard l'è minga una lingua ünificada, ma l'è un isuglossa de dialett
simel. Una distinziun impurtanta a l'è quela tra varieta ucidental (o Insüber) e
uriental (o Urobich). La prima l'è parlada a ovest de l'Ada, l'altra a est e in
de la Pruvincia de Cremuna. Se la prima la gh'hà cume dialet de referenza el
Milanes, che'l gh'hà anca una sua storia leteraria, el segund inveci l'è püssee
s'centraa. In del Lumbard Ucidental fan part el Milanes, el Brianzöö, el
Tisines, el Nuaresat, el Legnanes, el Cumasch, el Laghee e anca tant alter. In
quel uriental inveci gh'hin el Bergamasch, el Bressan, el Camünn, el Suresinès,
el Cremasch e l'Òlt Mantuà.

Tüt i varietà parlaa in di arei svizer a hin ucidental, menter che in Italia se
tröven sia di varietaa ucidental sia uriental in Italia. La varietà lumbarda cun
la püssee antica tradiziun literaria a l'è 'l Milanes (la remunta al sécul
XIII), però al dì d'incöö el Milanes a l'è staa surmuntaa asquas cumpletament
del Talian. El termin Ticinees a l'è una denuminaziun cumprensiva per i varietà
parlaa in Cantun Ticin (Svizera), menter la koiné Ticinesa l'è la koiné duvrada
par i parlant da varietà lucal divergent del Cantun Tisin, de la Lumbardia o del
Piemunt.

Un quai de dialet in del süd de la Lumbardia, cume el Paves o el Cremunes,
gh'hnn però una classificaziun minga certa. Gh'è infat chi dis che sien dialet
lumbard (el Paves dunca el sariss ucidental e 'l Cremunes inveci uriental) e chi
inveci el sustegn che hin part de l'Emilian-Rumagnöl.

El lumbard el gh'ha una leteradüra parecc antiga, a partì giamò dal XIII secul
cun el lavur del Bonvesin de la Riva, che 'l scriveva int una varianta passada a
la storia cume "Koiné lumbarda". In general, a partì dal XV secul, la leteradüra
lumbarda la se pö divid intra uriental e ucidental, per via di cambiament
funulogich che i du variant i hann sübii, e del so distacament cultüral per via
de la division pulitega intra Dücaa de Milan e Repüblica de Venezia.

La leteradüra principala in lumbard ucidental l'è quela scrivüda in milanes
classegh, che a partì dai temp del Dücaa de Milan fin asquas a la metà del XIX
secul l'eva cunsideraa la lengua/dialet de tüta l'Insübria . Anca se la varianta
de la cità de Milan l'eva quela de riferiment, i scritur i druvaven un lessich
inrichii da parol mia necessariament né de Milan né de la zona che al dì d'incö
la fa part de la sua pruvincia, e i lessicograf insübrich i ripurtaven vucabul e
variazion funulogich specifich de parecc zonn insübrich che i henn parecc
chilometer föra de Milan cità, fin a rivà per esempi int la zona laghee.

De tüta manera, gh'è stat e gh'è anmò di pueta e aütur che i scriven in lumbard
ucidental ma i dröven mia el milanes classich:

Menter el lumbard ucidental l'ha truvaa una sua variant leteraria de riferiment
in de la parlada de Milan, la situaziun leteraria urientala l'è stada, düranta i
secui, püssee s'centrada: se pò dì che la leteradüra urientala l'abia vist
almanch dò variant, quela de Bergum e quela de Bressa. Tra i aütur püssee antigh
podum truvà Giuvann Bressan (in Bergamasch) e Galeazz di Urz (in Bressan).



https://lmo.wikipedia.org/wiki/Lovar

Lùar (nom uficial an Itaglian: Lovero) L’è an cumün italian, de la regiun
Lumbardia, an Pruincia de Sundri.

Al gh'ha 661 abitant (dato del Dicember 2015), e na grandezza de 13,4 km² e 'na
densità de 49 ab./km².

Al cunfina cun Édul (BS), Sèran, Tuff (i sò abitant i vegn ciamaa cun la
scurmagna matt da la papa) e Verv.

A Luar gh'è na quantità de robi che li sa pöl vedè. Sa pöl cumincià cul dì che
'sti agn an ree an scime al Doss de Sant Alisciandru gh'era sü an castel:
pürtrop adess al reste pü nigót. Sota al doss del castel al gh'è amò la gese de
Sant Alisciandru, che l'è stacia facia sü le prime volte an del 800 dopu la
vignüde del Signur. Inizialment l'era minga cume l'è adess: l'era pü piscena e
girade da l'otre part (la porte principale l'era la purtine che gh'è amò adess
sota li volti). Al campanil al g'ha sü quatru campani che, sa dis, li suna
talment bee che li tegn luntani li tempesti dal pais. Visin a le gese gh'è amò
an ussari cun int tücc i oss di mort.



https://lmo.wikipedia.org/wiki/Louis_Nicolas_Davout

El Louis Nicolas Davout (Annoux, 1770 - Paris, 1823), a l'è staa on nobil e
general frances. Anca se l'era on aristocratigh, l'ha tolt part a la Rivoluzion
Francesa e a 23 agn l'era giamò general. L'ha combattuu in Germania e poeu cont
el Napoleon in Egitt; infin in Italia. In del 1804 l'è staa nominaa Maresciall,
el pussee giovin de tucc. L'ha combattuu ad Austerlitz e duu agn dopo (1806)
l'ha daa proeuva di sò capacità col vincc a Auerstädt con 26.000 omen contra i
50.000 prussian. El gh'ha 'vuu di bon success anca a Eylau, Eckmühl, a Ratisbona
e a Wagram. Duranta la Campagna de Russia l'ha suggerii al Bonapart de taccà i
Russ in sui fianch a Borodino, ma l'è minga staa scoltaa. Nanca duranta la
retirada l'è staa scoltaa, quand che 'l diseva de mudà el percors per cercà de
trovà del mangià. L'ha comandaa la retroguardia e l'ha combattuu a
Malojaroslavec, Polock e Vjaz'ma. El Napoleon el se lamentava che la soa
strategia la faseva perd temp perchè la faseva vegnì la retirada troppa lenta, e
inscì l'ha sostituii cont el Michel Ney.

Poeu gh'hann daa l'incarigh de difend Amburgh, e lù l'è staa inscì bravo che l'è
staa costringiuu a lassàlla perd domà del noeuv re frances (Luis XVIII), in del
1814. Duranta i Cent Dì el Bonapart l'ha nominaa Minister de la Guerra e l'ha
lassaa a Paris per controllà che ghe fudessen nò di tradiment di monarchigh. Se
dis che se a Quatre-Bras e a Waterloo el ghe fudess staa anca lù, i robb forsi
sarissen staa different.

Dopo la fin de Napoleon l'è staa fedee anca ai Borbon, per el ben de la Francia.



https://lmo.wikipedia.org/wiki/Lissander_III_de_Maced%C3%B2nia

El Lissander III de Macedònia, dii el Grand (in Grech Antich: Aléxandros III toû
Filíppou ho Mégas, basileùs tôn Makedónōn) l'è staa vun di pussee grand
imperador de la stòria.

El Lisander III l'era fioeu del Filipp II de Macedònia (però lù el diseva che 'l
sò pader l'era el dio Zeus) e de l'Olimpia (ciamada anca Olimpiad), tosa a soa
vòlta del rei epiròta Neotolèmm I. La famiglia del Filipp II se diseva cha la
fuss derivada de l'Eracle, quella de l'Olimpia inveci de l'Achill; donca el
Lisander l'era fòrsi dissendent di duu eròi pussee fòrt e famos de l'antichitaa.
Lù el gh'aveva ona sorella, ciamada Cleopatra, e on numer molto grand de fradei
naturai, trai quai gh'era anca el Tolomee, devegnuu poeu vun di sò generai
miglior e rei d'Egitt cont el nòmm de Tolomee I.

Come tucc i re macedon, che eren on pòpol portaa a la guerra, lù l'ha imparaa a
combatt e andà a cavall, ma 'l gh'ha avuu anca on grand insegnant per la
coltura, el filòsof Aristòtel. El gh'aveva la passion per l'epiga, e se diseva
che 'l dormiva con l'Iliad sòtta 'l cussin. L'è quand che l'eva ancamò on bagaj
che l'ha incontraa i amis che poeu l'avarien segutaa in tutt i sò avventur,
diventand i sò generai: gent come 'l Seleuch (el futur Seleuch I de Siria), el
Tolomee, el Cratee, el Perdicca e l'Efestion. La soa prima battaglia l'ha fada
che 'l gh'aveva nanca vint ann. Infatt, al temp el sò pader el gh'aveva
l'ntenzion de comandà tutta la Grecia, e anca si di Grech eren de la soa part,
alter, comè i Teban e i Atenies, inveci voreven fermàll. La battaglia traj dò
part la gh'ha avuu loeugh in del 388 a.C. a Cheronea, cittaa arent a Tebe. El
Lissander, contra i ordin del pader, che voreva che lù el restass indree a
l'esercit, per ris'cià minga de morì, l'ha caregaa coi sò soldaa a cavall e l'ha
faa foeura ona part imporatanta de l'armada tebana e inscì i Macedon hann povuu
avègh la vittòria.

Donca adess el Filipp II l'era pradigament el re de la Grecia, ma duu agn dòpo
l'è staa mazzaa de on sò soldaa, in del dì in del qual la tosa Cleopatra la
divegniva miee del re epiròta Lissander I, fradell de l'Olimpia. Subit el
consigli del regn l'ha nominaa el Lissander come monarca noeuv, mestee che
l'aveva giamò faa quand el Filipp, quatter ann prima, l'era andaa a fà ona
guerra contra Bisanzi.

Però, con la mòrt del vegg re, on gran numer de cittaa grech el s'è ribellaa, e
inscì anca di tribuu dij Balcan. El Lissander l'ha sconfiggiuu tucc i sò nemis
continentai e per dàggh ona lezion l'ha tiraa giò tutta la cittaa de Tebe, a
eccezion de la cà del poetta Pindar, del qual lù l'era on ammirador.

Ma el Lissander el voreva nò domà la Gresa, la soa ambizion el portava a 'ndà
vers orient, a la fin del mond conossuu e contra el pusee gran nemis di Grech:
l'Imperi Persan.

Donca, dòpo avè lassaa la Gresa in di man del general Antipater, l'è partii a la
vòlta de l'Asia, de indove 'l sariss mai tornaa.



https://lmo.wikipedia.org/wiki/Lingov_Indo-europee

I lengu indoeuropej i cumprendan una familia de cent e pü lengu imparentaa tra
lur. Qula familia chì la ciapa drenta quasi tütt i lengu dl'Europa, el nord del
cuntinent indian (Asia del Sud), el plató iranian (Asia del Süd-òvest), e un bel
po de l'Asia central La familia indoeuropea la gh'ha el nümer püssè grand de
parlant de tütt i famili linguistich ricunusü, e i so tusann j'hinn parlà da pü
o meno tri miliard de gent.

Al cumprent l'area dii paes ca parlenn una lengua ca la vegn dal latin vulgaar
(leench rumaanz); a inn metüü suratüt in de l'Europa del süd, föra che la
Rumanía e la Muldavia. I grandi lench neulatin a hinn l'italian, ul spagnöö
(castejan), ul frances, ul purtughes e ul rümen. I lench neulatin a hinn parlaa
in di chii paes chì, püü un quaj tocch de olter staat: ul Belgi meridiunal
(cjamaa anca Valonia), un quaj cumün in de la penisula de l'Istria in Cruazia, i
cantuni Grisgjun e Tisin in Svízzera e un quaj sit in Ungaría indué sa parla ul
rümen. In part a lur gh'inn dii lench ca gh'hann no ul status de lench uficjaj,
ma a hinn dumé lench regjunaj:

Chel grupp chì al tegn deent tüta l'Europa de nurdovest e un tocch de quela
central. Ul gross de l'Europa germanica l'è de religjun prutestant, anca se in
del süüt de la regjun (Baviera, Austria, Svízzera) sa prufessa la religjun
catolica L'area germanica la quata la Germania, la Danimarca, la Svezzia, la
Nurvegja, la Finlandia (dumé i cumün ca parlen ul svedees), l'Islànda, i isul
Faroer, i Paes Bass, un tocch del Belgju (la regjun dii Fiander), l'Austria, la
Svízzera tudesca, i dü isul britanich. In dii sécul indree un badalücch de
tudesch a inn naa a vif in de la Rüssia e in del Kazakhstan: adess a furmen ul
grupp dii tudesch del Volga; ul tudesch l'è parlaa anca da i abitaant del Süüt
Tiröö, in de l'Itàlia del nòort. Dii dialett de urigin germanica a inn parlaa in
part de la Francja (Alsazzia, regjun de la Musela, Lurena), in del Lüssemburg
(lezeburjeesh); una quaj cumünitaa germanofuna la gh'è anca in Itàlia, in dii
Dulumiit e in sü l'altupiaan de Asiach. Olter leench regjunaj germanich a inn
duperaa in Germania (l'Alemann, ul voolt tudesch. ul frisun). Una lengua
curiusa, in del muunt germanich, a l'è l'yiddish: l'è una derivazziun del voolt
tudesch, duperada da i gjüdee de l'Europa de l'est; la sa scriff cunt l'alfabet
gjüdaich.

In part a chii leench uficjaj chì, recugnussüü a livell nazziunaal, sa pöden
incuntrà anca dii leench regjunaj, minga uficjaj, cumé ul cassübian (parlaa in
de la regjun de la Pumerania in Pulònia) e ul surab, parlaa in d'un quaj cantun
de la Germania de l'est.

Ga fann part un pu' de leench, parlaa in de la zona dii isul britanich; chii
leench chì g'ann minga ul status de leench uficjaj. I leench celtich a inn i
leench Gaelich (parlaa in Irlanda, Scozzia, Galess, isul del Canaal, Curnuvaja)
e ul bretun (parlaa in Francja, in de la regjun de la Bretagna).



https://lmo.wikipedia.org/wiki/Letteradura_milanesa

Tradizionalment el termin litteradura milanesa el se riferiss de norma la
produzion litteraria che la vegn de la zona del vegg Dugaa de Milan, cont el
doperà 'me lengua la varietà del Lombard Occidental conossuda 'me dialett
milanes: in quell sens chì el pò vess consideraa on sinonim de litteradura
lombarda occidental, già che tucc i pussee important scrittor dialettai
insubrigh vegniven a Milan. In temp pussee moderni, el termin l'è anca doperaa
cont on significaa pussee stregg, cioè 'l pertocca domà la produzion litteraria
de Milan e del sò contad.

La litteradura original in Milanes l'è fada sù de on gran numer de poeta, che in
d'on quai cas gh'hann avuu ona gran fama anca foeura de la Lombardia (el Carlo
Porta, tant per dìnn vun, ma anca el Giusepp Parin) e d'on quai romanzee che
l'ha scritt giò i sò romanz direttament in Milanes.

El Ferdinando Fontana el diseva che 'l scrittor pussee vegg de la litteradura
milanesa l'è de considerà el Peder de Bascapè, nassuu in del XIII secol e
scrittor d'on Sermon Divin con sora la data del primm de giugn del 1264. I
sermon hinn l'unega òpera datada de la letteradura didattico-religiosa del nòrd
Italia, che l'aveva giamò daa di test notevoi grazie a l'òpera de autor come el
Gerard Pategh de Cremona ò el Giacomin de Verona.

Ma l'autor lombard pussee important del Dusent l'è senza dubbi el Bonvesin de la
Riva. Nassuu a Milan tra 'l 1240 e 'l 1250 e mòrt in del 1313, l'è famos per el
sò Liber di Tre Scrittur, poema in quartinn, in del qual el parla de l'Inferno,
de la Passion de Gesù e del Paradis. L'è donca on'evidenta anticipazion de la
Divina Commedia del Dante Alighiee. Hinn molto important anca el Trattaa di Mes
in forma de apòlogh e 'l Vulgare de elymosinis, descrizion cruda de ona quaj
maladia important, cont on realismo compagn del Jacopone da Todi. Ona sòrta de
galatee medieval l'è 'l De quinquaginta curialitatibus ad mensam, representazion
viva e realistica mettuda in de la tradizion manualistiga del temp. Alter òper
hinn i Contrast, ona serie de disput come la Disputatio rose cum viola, indove i
virtù borghes vincen quij aristocratich. El Bonvesin l'è staa anca autor de òper
religios come la Passion del Giòbb, La vita del Sant'Alessi e soratutt i Laudes
de Virgine Maria.

L'us scritt del Milanes el ciappa alter vigor a Milan sòtta la signoria di
Viscont, come in del cas del Lancino Curti de l'Andrea Marone. I testimonianz
scritt del Quattercent hinn anmò indecis per quell che 'l reguarda la grafia: el
Benedetto Dei el compònn el primm glossari in milanes in 'sto period. In del
secol quell de sedes el Gian Paol Lomazz (pittor manierista) el fonda
l'Accademia de la Vall de Blegn, che la forniss informazion anca sora alter
dialett de quell temp. In del 1606 l'Ambroeus Biffi, cont el sò Prissian de
Milan de la parnonzia milanesa el proeuva a fà sù ona prima codifica del
Milanes. Pù o manch in quel period el sortiss el Varon Milanes, che 'l proeuva a
mostrà di etimologii grech e latinn de vari paròll milanes. El librett l'è
compagnaa de ona quai poesia che, cont ironia, la difend la dignità del Milanes
'me lengua litteraria. Se cuntom minga el Fabi Vares (1570-1630), el pader de la
litteradura milanesa moderna l'è 'l Carlo Maria Magg (1630-1699): òmm de coltura
e de ona certa importanza in del Milan del sò temp, el scriv commedi e poesii
d'occasion. L'è lù l'inventor de la maschera del Meneghin e quell che ghe porta
ona standardizzazion de l'ortografia milanesa.

In del Settcent vegnen foeura i over de Carl'Antoni Tanz, Geronim Biragh,
Francesch Geronim Coeuri, Giusepp Parin (che però l'è conossuu soratutt per el
sò contribut a la litteradura italiana) e, soratutt, Domenegh Balestreri. Quell
secol chì el ved nass la polemiga de la Brandana, che la ved i letteraa milanes
mettes a difend la lengua ambrosiana di accus che ghe mandava l'abaa Onofrio
Branda: la resposta la sortiss cont ona serie de articol e poesii, e la vegn
inscì appassionada che i autorità austriegh se veden costringiuu a ordinà de
moccàlla lì.

I primm desenni del Vottcent inveci veden el pussee important, famos e grand di
poetta milanes: el Carlo Porta. La soa overa l'è bella granda e la catta dent
ona motta de argoment. L'è consideraa vun di poetta pussee important del
Romanticismo italian. Intorna a lù se incontren on bell poo de alter letteraa
milanes, tra i quai cuntom Tommas Gross (che 'l scriv anca in lombard) e
Lissander Manzon. In del 1814 el Francesco Cherubini el pubbliga el primm
dizionari milanes: la soa ristampa (in cinch tomm, tra el 1839 e 'l 1843, cont
on'appendis sortida in del 1856), l'è vun di monument de la coltura dialettal
milanesa. In del 1816 el studios el tira foeura ona raccolta in dodes volumm
cont on'antologia di pussee grand autor milanes, del Varon fina al Porta.

El XIX secol (soratutt in la segonda metà) l'è l'età dorada del teater: a
troeuvom per esempi el Carlo Bertolazzi (autor de El nost Milan), Cletto Arrighi
e Ferdinando Fontana. Manchen minga i poeta (compagn de Giovanni Rajberti), i
scrittor (Emilio De Marchi) e sortissen alter quatter dizionari: el Cappelletti
(trilengov: milanes-italian-frances), el Banfi, l'Arrighi e l'Angiolini. Vegnen
foeura anca i primm autor che scriven minga in milanes, ma che doperen i dialett
di proppi sitt (compagn del Speri Della Chiesa Jemoli). El Ferdinando Fontana el
pubbliga ona noeuva antologia (1901). In del Noeuvcent i poeta e i scrittor
(anca quei d'occasion) cressen semper pussee, senza cuntà che la vegn foeura
anca ona tradizion de canzon d'autor (regordom Giovanni D'Anzi, Nanni Svampa,
Enzo Jannacci). El poetta pussee famos e important del secol però l'è 'l Delio
Tessa che, per el sò vess antifascista, el viv isolaa de la coltura del sò temp.
Tra i alter poetta milanes del Noeuvcent a troeuvom Giovanni Barrella, Luigi
Medici e Franco Loi. El teater milanes el seguta a 'ndà innanz grazie a l'opera
del Giorgio Strehler e de attor compagn del Piero Mazzarella. Al dì d'incoeu la
produzion litteraria milanesa la gh'ha anmò 'na soa presenza, anca se l'è minga
tant considerada.



https://lmo.wikipedia.org/wiki/Leet

Con d'el termen Leet (a volte scrivud l33t o 1337) el se usa indicar una forma
de codífica de la lengua inglesa doperand un insem de caràter mia alfabétic al
post de le normai lètere o d'un son specífic. El termen el vegn del francés
"élite" (per quel el se pœl trovar-l scrivud come 3l33t o 31337) e 'l se ciama
incí perqè l'è mia comprensíbel da tuts.

El leet al buta le soe radix end la sotacultura del Ínternet e en particolar en
Internet Relay Chat. Quí i utents i scriveven messaj velocement e senza badar a
error de batidura (teh en cambi de the l'era el plussé frequent). Aultre volte
l'intenzion l'era quella de far comprènder certs messaj domà a una part dei
utents anca en d'una stanza pública. El leet el nass anca del besogn de
memorizar parole ciav que le g'habiessen sens, ma mia fàcil de recognósser.

En plu, i SysOp de le vègie BBS i faven controi sui file disponíbei per verífica
qe al ve fœss mia material illegal. Per rènder velox le rebusqe, de sòlit, i
esaminaven mia tuts i file, ma i faven domà rebusqe sui nòm. El l33t l'è donca
un mœd vàlid per rènder el file recognossíbel a qi qe l'el cercàss, entant qe al
scapava a le rebusqe dei SysOp.

En d'l'àmbit del videojœg online e de l'hacking, el termen leet l'è doperad anca
come sinònim de talent fœra de l'ordinari.

L'alfabet 1337 l'è mia un alfabet unívoc e g'è plussé variants per ogni tip de
letura. Donca l'è "vert" fess. Un quai segn i pœlen indicar plussé lètere (/\/\
podarèiss vésser una M come do A), e de spess i èn mia doperads tuts i caràter
speçai qui de sota, ma domà le cifre.

El leet el g'ha un par de régole gramaticai qe le modifiqen mia domà l'alfabet.
Queste régole i èn però doperade asquas esclusivament en d'el leet ingles (en
italiàn, per esempi, i esisteissen mia parole qe le fineissen en -er, con
d'l'esclusion de "per").

La desinenza -ed de le parole inglese la vegn sostituïda da la lettera -t o a
volte la e la vegn apostrofada e la deventa -'d.

La desinenza -er de le parole inglese la vegn sostituïda da la desinenza -or,
solitament scrivuda -0r. En d'le parole qe le tèrminen en -cker, el son ck el
vegn sostituïd d'una x.



https://lmo.wikipedia.org/wiki/Latin_volgar

El latin volgar (sermo vulgaris) l'è l'insemm di variant de la lengua latina
parlaa in gir per l'Imperi Roman. La diferenza pussee granda cont el latin
classegh l'è on messedozz pussee important cont i substraa lenguistegh locai, e
la mancanza de ona codificazion in de la scrittura. Del latin volgar nassen tutt
i lengov romanz del dì d'incoeu, oltra che la parnonzia del latin ecclesiastegh.

In del passagg del latin classegh a quell volgar a gh'è on gross cambiament di
vocai: se partiss de on sistema vocalegh fondaa in su la durada a vun fondaa in
su la quantità vocalega, de avertura (vocai avert e sarraa). El latin classegh
el gh'eva duu grupp de vocai: i vocai curt (Ĭ Ĕ Ă Ŏ Ŭ) e quei longh (Ī Ē Ā Ō Ū).
Quei chì gh'aveven ona durada dobbia respett ai primm. Quell lavorà chì el
bastava a diferenzia i significaa de dò paroll, per esempi: vĕnit "el vegn" ma
vēnit "l'è vegnuu" pŏpŭlus "popol" ma pōpŭlus "pobbia" In del latin parlaa la
diferenza tra vocai curt e longh l'è sostituii de la diferenza tra vocai avert e
sarraa. I vocai curt tenden a dervìss, quei longh inscambi se sarren su. Ona
quai cobbia de vocai che l'aveva quistaa on timber quasi compagn el s'è fonduu,
e l'ha faa nass on sistema vocalegh noeuv, che l'è a la bas de quell romanz.



https://lmo.wikipedia.org/wiki/Lamiaceae

Le Lamiaceae, (ciamàde apò Labiatae), i è 'na famìa botànica che la reönés 200 e
pàsa zèner e presapóch 3.500 spéci. La fà part de l'ùrden de le Lamiales.

Per tradisiù, chèsta famìa l'ìa cunusìda col nom de Labiatae, ma en oservànsa de
le racomandasiù del Còdes de Nomencladüra Botànica, el sò nòm l'è stat cambiàt
en Lamiaceae co riferimènt al zèner cunsideràt el piö reprezentatìf de la famìa:
el Lamium. De le Lamiaceae fa part divèrse piànte aromàtiche compagn de la
diaolùna, la 'nsàlvia, el tìmo e l'osmarìt.

El nòm uriginàl labiatae el fàa riferimènt a la fùrma del fiùr che l'è tìpica de
chèsta famìa, 5 pétali tacàcc ensèma a fùrma de boca, conden làer superiùr, de
sòlet bilobulàt e piö cürt, e giü inferiùr, trilobulàt, i 5 sépali i ach tacàcc
ensèma, i stam (4) i fùrma 'n androcèo didínamo (2 stam piö lónch e 2 piö
cürcc). I fiùr i è bisesuài e i vé sö sö dei ramilì terminài en 5 o 6 (a ólte de
piö e a ólte de méno).



https://lmo.wikipedia.org/wiki/Lach_de_Aral

El lagh de Aral (Kazak: Арал Теңізі, Aral Tengizi; Üzbech: Orol dengizi) a l'è
un lagh in de l'Asia central; a l'è spartii trai stat del Kazakistan a nord e
Üzbekistan a süd. El lagh de Aral a l'è 'l teater, a partì dai ann '60, de vün
di püssee grand disaster ambientai in del pianeta Tera. Da quij ann lì el lach
l'ha perdüü la püpart de l'aqua che ghe rivava dai sò düü aflüent principai
(l'Amu Darja e 'l Syr Darja); cume resültaa, el lagh el s'è strengiüü e l'ha
perdüü i 3/4 de la sò süperfis.

Un alter prublema a l'è la presenza de un center de ricerca süi arm biulogich
ins un'isulèta (Vožroždenija) che, una völta, la se truvava in mezz al lagh;
adess, cunt el livèll de l'aqua di meter püssee in bass, l'isula l'è dree a fàss
arent a la teraferma, cunt tüt i pericul che gh'hinn de inquinameent del
teritori. Inultra i paisan de la zona hin dree a duperà da almanch cinquant'ann
fertilizant minerai per cercà de mejurà i camp de cutun de l'area: tüt 'stu
carich de sàj l'à gemò purtaa a inquinameent del teren.

I guvernant de l'Üniun suvietica, in del 1918, han decidüü de duperà l'aqua
purtada da i düü grand fiümm de la zòna, l'Amu Darja e ul Syr Darja, de bagnà el
desèrt per fà cress ris, meluni, cereai e, suratütt, cutun. I lavur de
custrüziun del canal de irigaziun a hin cuminciaa in di ann '30; a eren faa mal,
e un muntun de aqua la nava strassada per evapuraziun o assurbiment in del teren
secch (han calculaa che dal püssee impurtant di canaj, el Qaraqum, dal 30% al
70% de l'aqua la rivava no induve la gh'era de rivà). Rivaa al 1960, una
quantità de aqua tra 20 e 50 chilometer cübich a l'ann la nava a la tera inveci
de nà al lach: dunca, el lagh l'ha cumenciaa a strengess. Tra el 1961 e 'l 1970,
el livel de l'aqua in del lagh al s'è sbassaa de vint ghej l'ann; in di des ann
sücessiv, 'sti vint ghej chì a hin diventaa cinquanta o sessanta; in di ann '80,
el s'è rivaa a vutanta-nuvanta ghej de men ogni ann. Cun tüt 'stu sbassament, la
quantità de aqua duperada per l'irigaziun la cresseva ann per ann (in del 1980
sa na cateva el dupi del 1960), vist che l'agricultüra la rendeva ben. I
suvietich hin minga restaa lì quand s'hin curgiüü che 'l lagh a l'era dree a
sbassàss: adiritüra, l'aveven previst un muntun de temp prima, e 'l ghe pareva
natüral, ch'el gh'aveva de sparì in d'una quaj desena de ann; el lagh, segund
lur, a l'era una speci de "erur de la natüra", e dunca negot de mal s'el
scumpariva.

In del 1960, l'Aral a l'era el quart lagh del mund per dimensiun, cunt una
süperfis de 68.000 km² (a stemm) e un vulüm de 1.100 km³; la salinità media
l'era arent a 10 g/l. Rivaa al 1998, la süperfis a l'era de 28.687 km² (l'utav
del mund), e la salinità l'era rivada a i 45 g/l. In del 2004, el lagh al s'era
strengiüü ammò, fin a rivà a 17.160 km², 1/4 de la sò area uriginal, e l'era
ammò dree. In del 1987 el restringiment l'ha pruvucaa la spartiziun del lagh in
düü lagh difereent, l'Aral setentriunal e l'Aral meridiunal; adiritüra, el lagh
meridiunal el s'è ülteriurment spartii in düü basitt. Anca el clima a l'è
cambiaa: l'è turnà de tip cuntinental desertich, quand inveci prima sa vedeven
di piöv purtaa da l'evapuraziun de l'aqua del lagh.

L'ecusistema del lagh de Aral e del delta di düü fiüm che ghe se tran dent l'è
staa quasi desfaa, sia in di part induve l'aqua l'è evapurada sia in quej ammò
quataa da aqua, ma cun prublema de salinità. El lagh ch'el se tira indree el
lassa un teritori de pianür cumpletament quataa de saa, sia natüral sia
pruenient da i fertilizaziun chimich; 'stu saa chì el vegn spantegaa dal vent, e
inscì la zona quatada da saa e pulver tossich la cress. Cume resültaa, anca i
gent che viven inturn al lach gh'han prublema de salüt (cancher, maladii ai
pulmuni) e de mancanza de aqua de bev.

Hin staa faa, suratüt in di ültim an, di lavur per cercà de mett a post un poo i
rob: per esempi, hinn staa metüü a post i canai de irigaziun del Syr Darja, per
strasà un poo men de aqua. El guvern del Kazakistan l'ha custrüii, dal 2003, una
diga in mez ai düü lagh setentriunal e meridiunal. 'Sti lavurà chì han permetüü
de fà cress el livel del lagh setentriunal fin a cunsentì la navigaziun e la
pesca. Una sitüaziun diferenta a l'è dree a vivela el lagh meridiunal, dent in
del stat püssee pover de l'Uzbekistan: un quajvün el calcula che el lagh
meridiunal al pudarà scumparì in una quindesena de ann. In de l'estaa del 2003,
al paréva che 'l lagh a l'era dree a sügàss püssee a svalta del previst: in de
la part püssee prufunda, l'aqua in fund l'è püssee salada de quela in süperfis,
e, dunca, dumà la part de aqua in alt la se sculda in estaa; cume resültaa,
l'evapuraziun l'è püssee rapida de quel che se prevedeva. In di ann hin staa
prupost diferent sulüziun al prublema:

In pagament, el guvern de l'Uzbekistan l'ha faa savè che un cunsorzi (creaa in
del setember 2005) de cumpagnii petrulifer l'ha cumenciaa i lavur per tirà in
pee camp per cavà petròli e gas natüral in de la zona del lagh.

In del 1948, un laburatori süper segret de ricerch süi arm biulogich l'è staa
metüü a punt ins un'isulèta che alura la se truvava in mez al lagh; in del 1992,
quand l'è cruada l'Üniun Suvietica, l'isula l'è stada bandunada. Una spediziun
scentifica, un quaj ann dopu, l'è riüssida a pruà che l'isula l'è stada duperada
per an cume sit de prudüziun, de test e a la fin cume ruera de arm biulogich. In
del 2002, cunt un pruget urganizaa dai Stat Ünii cun l'assisténza de
l'Uzbekistan hin staa truvaa e netaa sü 10 sit induve gh'eren spor de antras.



https://lmo.wikipedia.org/wiki/L%C3%A8ngua_tetun

Ol Tetun, ciamàt in portughés Tétum, l’è la lèngua üficiàla de Timor Est ‘nsèma
al portughés dal 20 de mas del 2002, cioè da quando Timor Est l’è dientàta
indipendènta. L’è öna lèngua austroneziàna che la gh’à però tàte paròle che i vé
dal portughés e dal malés o bahasa melayu.

Ol Tetun ‘l s’è formàt in del sécol XVI, dòpo che i è riàcc i portughés, come
lèngua de contàt o pidgin, che l’è pò stàcia creolizàda in del tép. Ol Tetun ‘l
gh’à quàter variàncc: la principàla che l’è parlàda ‘n de la capitàl Dili, la se
ciàma Tetun-Prasa o Tetun Dili, in de la còsta sud e sudoèst s’pàrla ol
Tetun-Terik, in del tòch sentràl de l’ìzola, ‘mpó sóta Timor Est e impó sóta
Timor Oest, s’pàrla ol Tetun-Belu e ‘nfì a Metinaro, sö la còsta tra Dili e
Manatuto, s’parla la variànt Nana'ek.

Al tép di colonizàdur ol portughés l’éra la lèngua üficiàla, ma ol Tetun-Prasa
l’éra dovràt come lengua franca e per chèsta rezù l'à tiràt dét tàte paròle da
la lèngua portughéza. Quando ‘n del 1975 l’Indonesia l’à conquistàt Timor Est e
‘l l’à fàcia dientà öna pruìnsa de la sò repüblica l’à pò ach vietàt de dovrà ‘l
portughés. La Céza Catòlega alùra l’à decidìt de dovrà ol Tetun al pòst del
bahasa indonesià come lèngua de la liturgìa e chèsto l’à ötàt a salvà ‘l Tetun e
‘l l’à facc dientà ü sìmbol de la identità cültüràla e nasiunàla de Timor Est.

Ol Tetun e i ótre lèngue de Timor Est i è stacie standardizàde in di agn ‘90
grasie al laurà del profesùr Geoffrey Hull, che dal 2001 al 2007 l’è stacc ach
diretùr del Instituto Nacional de Linguística de Timor Est. Ol profesùr Hull l’è
stacc ach 'l ideatùr, ol principàl autùr e ‘l cüradùr del vocabulàre de Tetun e
l’à fai nas e l'à cüràt ol giurnàl acadèmich de Estudos de Línguas e Culturas de
Timor-Leste.



https://lmo.wikipedia.org/wiki/L%27albero_degli_zoccoli

L'albero degli zoccoli (L'albor d'i socui - Arbur di socur in Milanés), l'è un
film dal 1978 dirèt dal regista Ermanno Olmi, che l'ha vensüd la Palma d'or al
31° Festival de Cannes.

La pelìcula l'è staia girada ind el bergamàsch d'la zona indùe la storia l'era
abientada, ma anca cun d'i toch in milanés. El scenari i en cà, cese e cassine
d'la pianüra cumpresa tra i cumün de Martinéngh, Palòsch, Cividà, Murnìgh,
Curtnöva, Trevili e el center storich de Milàn.

L'albero degli zoccoli l'è l'ünich film prufessiunàl giràd cumpletamént en
lengua lumbarda. Prima d'andà in sala, par fal cumprensibil anca al de föra de
la Lumbardìa, l'è stai dupiàd en italiàn dai stess atùr prutagunista. Tüti i
atùr i erun paisàn e gent d'la campagna bergamasca sensa esperiensa de
recitassión.

El film el cunta la storia de quator famije de paisàn che i tirun a campà ind
una cassina d'la bassüra de Palòsch, ind la campagna bergamasca, tra l'autün dal
1897 e la primavera dal 1898.

Minech l'è un fiulìn de ses an, bel lughìn par la sò età, che'l g'ha da fà tüti
i dì 6 chilometer par andà a scola. Un dì el turna a cà cun un sgurlón rut. El
pà, Batistì, el gh'ha miga i sold par cumprà un nöu para da scarp par el
picinìn, alura sensa fass ved el taia un albor par fà d'i socui al fiöl.

El padrón d'la cassina el vegnarà però a sevèl: par quest la famiglia de Minech,
faia dal pador Batistì, da la muié Batistina e da tri altor fiöi, la vegnarà
traia föra de cà e la sarà ubligada a fà San Martìn.

Insema a chi fat chi ch'i dan el num al film, se cuntun anca oltre storie
incentrade sü la vita paisana d'la cassina, tra laurà ind i camp, pater e
giaculatorie.

La sciura Runch, che l'è rimasta vedua da poch, l'è ubligada a laurà 'me
lavandera par pudè dà da mangià ai sò picinìn, menter el fiöl magiùr de 14 an el
vegn ciapàd tame garsón al mülìn.

Anca ind una sitüassión de puertà, vegn mai a mancà la carità par i puarét, cume
Giopa, un barbón che di tant in tant el và da lur a cercà da magià.

La sitüassión la pegiurarà quànd la vaca da lat d'la famiglia la s'malarà, tant
che'l veterinari, fai ciamà dal paés, el ghe cunsiliarà de fala massà.

In ch'la sitüassión chi, la vedua la ciaparà un fiasch cun de l'acqua par fal
benedì in cesa, cun una dumanda de grassia al Signùr e l'intenssión de fà beu el
liquid a la bestia. La vaca dopu un dì la cuminciarà a stà ben.

Cun lur el viu anca nonu Anselmo, pador d'la vedua, un ingegnùs e sag paisàn che
l'è solit scambia sutabànch, cun el 'iüt d'la neuda Bettina, el giüs de galina
cun quel de vaca, par cuncimà e fà marüdà prima i tumatiss.

Anselmo l'è vursìd ben dai fiulìn parchè l'è un prufeta de cultüra pupulàr: 'na
cultüra faia de pruerbi e mod de dì che i passun uralmént da generassión in
generassión.

El film el cunta anca la timida storia d'amùr tra Stefano e Maddalena, faia de
prufunde ma caste ugiade. Impurtànt l'è el lur prim incunter ind al quàl Steu,
dopu avè tampinàd lungh el senté, a poch pass de distansa Maddalena, el ghe
chiedarà de pudela salüdà; la dona dopu un cürt silensi la ghe darà el permèss;
Steu alura la salüdarà; le la rispundarà e i dü se dividaràn. A la fin Stefano e
Maddalena se spusaràn e i andaràn in barca fin a Milàn, ins al navili d'la
martesana, indùe i truaràn una cità in agitassión. El 1898 l'era l'an d'la
prutesta dal stumogh. I dü i andaràn a truà ind un urfanatrofi Suòr Maria, zia
de lé. Sü dumanda d'la religiusa i spusìn i adutaràn un fiulìn de num Giuàn
Batista. Giuàn Batista l'è un fiöl dal pan. Cun lü i dü i avaràn anca d'i sold
par pudèl purtà fin a cinch an d'età.

La quarta famiglia che la viu ind la cassina l'è quela dal Finàrd, che l'è
cumposta dal pador, da la mader, da tri fiöi e dal nonu. La sò particularità l'è
che i en sempor adré a rangugnà, anca cun viulensa, specialment el pador cun el
fiöl magiùr. El pador el pensa che'l fiöl el faga mai abastansa, anca parchè el
beu trop. Un dì, el Finàrd a la festa dal paés, el truarà un marenghìn d'or.
Turnàd a cà el scundarà ind el socul dal sò cavàl. Dopu quàl temp cercarà de
recüperà la muneda ma, datu che la ghe sarà no, s'la ciaparà cun el cavàl. Par
calmà el Finàrd che'l s'malarà par la rabia, la muié la ciamarà la dona dal segn
che la ghe darà 'na pussión miraculusa.

El film el cunta anca i fat de un quàl persunàg che'l viu al de föra d'la
cassina. Dü de quest i en el padrón e'l fatùr, ma particularmént impurtànt l'è
el prevòst dal paés, Don Carlo che, datu che l'ha stüdiàd e che'l vegn da 'na
famiglia agiada, el se ciapa cüra d'la vita di paisàn e'l cerca de guidài cun i
sò cunsili. I cumpletun el cast el fürb cumerciànt de stofe Frikì,
particularmént abil ind el valurisà la sò mercansìa che'l se porta adré cun un
carét a man de curt en curt, e la medeguna dal segn.

Ind el cast d'i atùr i han recitàd Luigi Ornaghi (Batistì), Francesca Moriggi
(Batistina), Omar Brignoli (Minech), Antonio Ferrari (Tuni), Teresa Brescianini
(La vedua Runch), Giuseppe Brignoli (Anselmo), Carlo Rota (Peppino), Pasqualina
Brolis (Teresina), Massimo Fratus (Pierino), Francesca Villa (Annetta), Maria
Grazia Caroli (Bettina), Battista Trevaini (El Finàrd), Giuseppina Langalelli
(La Muié Finarda), Lorenzo Pedroni (El nonu Finàrd), Felice Cervi (Üslì),
Pierangelo Bertoli (Secùnd), Brunella Migliaccio (Olga), Giacomo Cavalleri
(Brena), Lorenza Frigeni (La muié dal Brena), Lucia Pezzoli (Maddalena), Franco
Pilenga (Stefano), Guglielmo Badoni (Pador), Laura Lecatelli (Mador), Carmelo
Silva (Don Carlo), Mario Brignoli (Padrón), Emilio Pedroni (Fatùr), Vittorio
Capelli (Fritz), Francesca Bassurini (Luca Maria) e Lina Ricci (La medeguna dal
Segn).

Quasi tüti, dopu el film, i en turnàd a fà la vita che fevun prima. Una ecessión
l'è quela de Luigi Ornaghi che, ind el 1995 l'ha partecipàd a un film
purnugrafich parudìa de L'albero degli zoccoli che'l se intìtula L'albero delle
zoccole, ind al quàl l'è turnàd a metoss i pan dal Batistì. Par quést l'è stai
tant criticàd anca da l'Olmi.

Insema a la Palma d'or al Festival de Cannes dal 1978, L'albero degli zoccoli
l'ha vensüd anca el David de Dunatèl dal 1979 cume migliùr film a pari merit cun
Cristo si è fermato a Eboli de Francesco Rosi e Dimenticare Venezia de Franco
Brusati, cinch Nastor d'Argént par la regia, el sugèt, la scenegiadüra,
futugrafìa e i custüm, el NYFCC Award dal 1979, el Kansas City Film Critics
Circle Awards dal 1980 e el Premi César dal 1979, tüti tame migliùr film
straniér.



https://lmo.wikipedia.org/wiki/John_Locke

La filosoféa d' ol Locke la và mia inàcc in sö la via di gràncc övre
sistemàteghe de ispirassiù mecaneghéstega, indoe ol Cartes, l'Hobbes e ol
Spinoza a i 'l la fa de padrù; lé piötost la ghe dà, co'l reciamàss al Bacù, al
Gassendi, e perdepiö a i servelù britanègh del tép, e specialmét al Boyle, a fà
èd öna antagiùsa colaborassiù de la filosoféa co 'n d' ü sistéma, mia matematègh
ma pratègh de 'ntìnd la siènsa. Ol Gioann Locke a'l nàss indel 1632 arènt a
Bristol; ol perìodo piö importàt di sò stöde l'è chèl che l'invìa a Oxford indel
1652 e che 'l la pórta a contàt di ressèrche de medesìna e cheméga, ch'ì è
cüràde da gröp enèrgech de siensàcc ligàcc domà in part a l' üniersità e tra de
lùr a'l salta fö ol Robert Boyle; ol Locke a'l ghe stà adré, in de sto tép, ach
a i quistiù religiùse e pulitéghe, co'n d'ü ciàr ategiamét conservadür, quàd in
filosoféa (l' è del 1664 ol Sagio sö la lege de natüra), pör sensa menaghela
adré al platonismo de Cambridge e d'ol Herbert de Cherbury in particolàr co 'l
reciàm al löm natüràl che 'l ghe permèt tàt de dimustrà l' esistènsa de Dio che
de sistemà l' ética in sö di pè rassionài bei frànch, a'l mèt zamò in piassa ol
crösse de tö vià i prensépe de la resù a 'n valùr che 'l se misüre mia co la
pràtica cumü. L'è a Oxford che ol Locke a'l conóss e 'l deénta amìs d' ol cónt
de Shaftesbury, che deentàt canselér, a'l la öl comè sò colaboradùr pulìtegh;
per vint agn, del 1672 a l '91 la eta d' ol Locke l' è lìgada strencia tàt a i
caècc pulitègh d' ol Shaftesbury che a i stòrie ch ' i mena la Bretagna Granda a
la reolüssiù del 1.688; la magiùr part de chèsce vint agn lü 'l la pàssa föra de
la Bretagna Granda, in Francia e in Ulanda indoe a'l se càssa mia de schèrs dét
a l' aleansa che la gh ' era de mèt in söl tròno de la Bretagna Granda ol
prènsep d' Orange; tamen l' è prope in de 'sti agn che 'l ghe laùra 'dréa la
magiùr part di sò scrécc; indel '89 la é föra la famùsa Epistola de tolerantia e
l' an dòpo chèl che l' è rientràt in Bretagna Granda la é pöblicàda la sò övra
filosoféga piö importàt, ol Sagio in sö l' inteligènsa de l' ómen insèma a i dù
Sagi in söl goerno siél (1.690) 'doe a'l mèt in piassa i sò dutréne pulitéghe de
ispirassiù liberàl. Dòpo èss tornàt in Bretagna Granda ol Locke a'l gh' à ü bèl
pìs pulitègh sóta al règn d' ol Güglièlm; de chèsto perìodo a i è tàt i Pensér
in sö l' edücassiù (1693), che La resuneulèssa d' ol cristianesém issé come l' è
tratàda in di Scriciüre (1695); l' è arènt a Lundra, indoe a'l pàssa de prèss de
amìs i sò öltèm agn che 'l mör indel 1704.



https://lmo.wikipedia.org/wiki/Hugo_Chavez

Hugo Rafael Chávez Frías ['uɣo rafa'el 'tʃaβes 'fɾias] (* 28. Lüj 1954 a
Sabaneta; † 5. Mars 2013 a Caracas) l'è staa un pulitegh e statista venezuelan.
Del 1999 fin a la mort in del Mars del 2013 l'è staa el premier del Venezuela
indua l'ha traa inans una mota de refùrm a faùr de la gent cumün, di pòer, di
tusànn e di Indios.

A l'è staa anca 'l leader del partii pulitegh ciamaa Muiment Quinta Repübliga
del di de la sua fundassiun in del 1997 finn al 2007, quand che l'è vegnüü vün
cunt una mota de partii de la senistra venezuelana, e l'ha daa vida al Partii
Suzialista Ünii Venezuelan (PSUV), che lü medèm l'ha guidaa finn al di de la sua
mort.

Cunt la sua pulitega pragmatega incentrada in sü la figüra del Simón Bolívar e
'n sü l'ideja d'un' Ameriga Latina ünida cuntra l'upressiun statünitensa, l'ha
faa cünt de giuntà insèma Cumünism, Suzialism e Fee Cristiana in quèl che l'è
staa ciamaa 'l Suzialism del vintünesem secul. Cunt el trà inàns refurm suziaj e
pulitegh cumpagn de partezipassiun pulitega slargáda a tücc (el l'ha traa via
l'inscii ciamada "tassa de la gabina eluturala", inscí che tücc poden vudà, anch
i puarít, e minga dumà i sciurèt), nassiunalizzassiun di ressurs natüraj del
paes, che la rendüü pussibel pumpà danee in de l'istrüssiun e la sanidaa
püblega, l'è staa bun de utignì giüstizia e standard de vida ben püsee volt in
gran toch del paes. Segund i Nassiun Ünii ("ONU"), dürant ij agn de la
presidensa del Chávez, la qualidaa de la vida di Venezuelan l'è 'ndada sü d'un
bel toch, e 'l nivèl de puertaa l'è 'ndaa sgiò del 48,6 percent in del 2002 al
29,5 percent in del 2011.

L' Hugo Chávez l'è nassüü 'l vintòt de Lüj del 1954 in de la cà de la mama del
so papà, Rosa Inéz Chávez, una mudesta cà de tre camber, tre stansít pütost
piscinít, lucada in del vilagg rüral ciamaa Sabaneta, in de l'estaa venezuelan
ciamaa Barinas. La faméja Chávez l'eva de radis Indios, negher african, ed
Ispagnö. I sò vegg, Hugo de los Reyes Chávez e l'Elena Frías de Chávez, eren
master de scöra che viveven e lauraven in un paesin ciamaa Los Rastrojos.



https://lmo.wikipedia.org/wiki/Guerra_de_li_Do_R%C5%93se

La Guerra de li Do Rœse l'è stada una bataia dinastega per el tron ingles
combatuda in tra el 1455 e el 1485 dai duu ram principai de la cà regnanta dei
Piantajenets: York e Lancaster. Qella guerra qì l'è stada ciamada incì dejà qe
li arme de fameia de li do cà i eran propi una rœsa bianca e una rœsa rossa.

L'Eduard III (1312 - 1377) al g'ha vid ses s'ciets; quater de qests cont la so
dessendenza i crean li radix per la guerra. I era:

Despœ de la mort del fradell plussee grand e del pader, el segond fiœl de Eduard
de Woodstock, Ricard II d'Inghilterra, l'è diventad re ind el 1377 nomà a dex
agn. L'è stad l'ultem rei de la cà dei Piantajenets. Ind el 1399 qest qì l'è
stad detronizad dal s'ciet de Joann de Gaunt, qe l'è diventaa re a so vœlta cont
el nom de Enreg IV. Dejà qe el tron l'era miga destinad a lu ma a Edmund, un
dissendent de Lionell d'Anversa, i nassen qì li radix per la bega dinastega.

A la mort de l'Enreg IV al diventa re so fiœl, Enreg V (1387 - 1422). Cond una
muvesta de furberia l'ha liberad l'Edmund, pretendent lejitem al tron metud in
prejon dal pader; qest al ge portarà la simpatia de la jent, la so popolaritaa
la sarà defait inatacabela. L'Enreg V al vegn definid adiritura dal William
Shakespeare tant'me el sovran ideal.

Cont la mort de l'Enreg V al ciapa la corona l'Enreg VI (1421 - 1471), el so
bagai de lu, ma un personaj debol fiss, malad e bon de far negota. El Ricard de
York (1411 - 1462), dessendent de l'Eduard III da banda de popà e anc'pò de
mama, al revendica el tron. Quand l'Enreg VI al taca a mostrar dei segn de
malatia mentala, el Ricard de York al vegn nomenad protetor del regn, contra la
volontaa dei Lancaster.

La stressa l'è trada fœ ind el 1455: i Lancaster i fann borlar jo el Ricard de
York cont la acusa de tradiment de la corona. El Ricard de York al reuniss un
poo de compagn e al deciara guerra ai Lancaster. La guerra la passa a travers a
plussee de una fas:

Enreg Tudor (1457 - 1509), fiœl de un fradelaster de l'Enreg VI e de la
Margareta Beaufort e donca dessendent de l'Eduard III, l'era riessud a scapar in
França e a salvar-s da la cativeria dei York ind la bataia de Tewkesbury del
1471. Adess però, vest el regn tiranneg del Ricard III al revendega el tron. Al
riva in Ingilterra cond un'armada picenina, ma grazia al tradiment de un para de
jenerai del Ricard III al riess a vencer la bataia de Bosworth, indove el Ricard
III al trœva la mort.

L'Enreg Tudor al se fa incoronar re cont el nom de Enreg VII e, per serrar su
definitivament la bega, al se sposa cont l'Elisabeta de York, prima s'cieta de
l'Eduard IV. Al sarà con lor duu qe el scumenzarà la dinastia dei Tudor.



https://lmo.wikipedia.org/wiki/Grech

'L Grech, nom nativ Ελληνικά (Eliniká), l'è una lengua Indo-urupea. L'è la
lengua ufiziala de la Grecia e de Cipru. Int la sò furma antiga l'era parlaa
anca ins i cost de l'Asia minur, de l'Italia del süd e in Sicilia.

Se pò cumincià a parlà de una lengua greca giamò a partì del II mileni prima del
Signur: de fat se pensa che in quel temp chì la ghe füss giamò una quai furma
embirunal de grech, che pö l'ha purtaa a la nassida di vari dialet de l'edà
storiga. El prutugrech el saria staa parlaa in di Balcan, per pö difundes in
Grecia, in di isul del Mar Egee e in di cost de l'Asia minur.

L'è 'l dialet grech püssee antigh cunussüü, grazie a vari iscrizion pruveninent
da una quai zona de la Grecia cuntinental e da Creta, scrivüü in Linear B, una
scritüra de tipu silabich. El Micenee, per di sò carater particular, el pò minga
vess cunsideraa l'antenaa di tücc i alter dialet sücessiv, asca, forsi, el
dialet arcadu-cipriota.

Dopu i migrazion di Dor, Ion ed Eul e la fin de l'edà micenea, la gh'è stada
un'epuca de division lenguistiga forta. I lenguista de norma dividen i dialet
grech del temp in cinch grup: dialet nord-ucidentai, dialet dorich, dialet
ionich, dialet eolich e dialet arcadich-cipriota. In 'stu periud el nass
l'abecee grech (derivaa da quel feniciu) e la leteradüra in lengua, scrivüda
suratüt in d'un dialet leterari ciamaa umerich, cun carateristich ciapaa da
l'Eolich e dal Ionich. A causa de la culunizazion, el grech el se difund in tüt
el Mediterani, suratüt in Italia del Süd. Dopu i guer Persian, la nass
l'egemunia de Atene, che la diventa el center pulitich e cultüral püssee
impurtant de la Grecia. El dialet atich, variant del Ionich, el s'è difundüü
dapertüt.

Quand che el Lissander III de Macedonia l'ha cunquistaa una buna part del mund
cunussüü, gh'è staa 'l besogn de una lengua cumün a tücc, almanch per la
scritüra e per fàss capì tra etnii diferent. L'è nassüda dunca una furma de
Grech püssee slegaa dai dialet parlaa in Grecia (ma basaa in sü l'Atich, che
lera el dialet püssee "internaziunal"), ciamaa koiné diálektos. La koiné l'è
resistida anca sota el dumini ruman, cunt el diventà la lengua franca de tüt el
toch uriental de l'Imperi, ultra a vessen l'ünica altra lengua leteraria ultra
al latin.

El Bizantin l'è l'evulüzion natüral de la koiné düranta el Mediuev. In quel
periud chì scumincen a fàss nudà vari müdament funetich, gramaticai e lessicai.
In particular, l'aumenta la diferenza tra la lengua parlada e la lengua
scrivüda, che l'è restada legada a canun püssee tradiziunai e arcaicizant.

La diferenza tra scrit e parlaa la cress sota la duminazion türca: menter el
Patriarcaa Ecümenich de Custantinopul el següta una tradizion leteraria legada a
quela antiga, el Grech parlaa el se semplifiga anmò e 'l ciapa vari termin che
vegnen de alter lenguv, cumpagn del Türch, el Latin, l'Italian e 'l Venezian.
Cun l'indipendenza de la Grecia, el nass el prublema de la lengua: la ven creada
inscì una barera tra la lengua uficiala, la kathareúousa (o katharévusa) e la
lengua parlada tücc i dì, la dēmotiké (o dhimotikí), e i sò dialet. La prima
l'era una lengua leteraria e artificiala, "pürificada" dai inflüenz esterni al
grech, la segunda l'era el früt di vari evulüzion gramaticai, lessicai e
sintatich che gh'eren staa lungh el curs di secui. Pratigament eren dò lenguv
diferent, tantu che di volt per dì la medema parola gh'eren dò vucabui divers.
Dumà in del 1976 una refurma lenguistiga la fà diventà la dhimotikí la lengua
uficiala. In del 1982 un'altra refurma lenguistiga l'ha semplificaa anmò püssee
el sistema de acentazion, che l'è quel del dì d'incö.

Lungh i secui la parnunzia de una quai letera e di ditungh gh'han avüü di
müdazion, e se pò dì che el möd antigh de parnunzià i parol l'è multu diferenta
de quel mudernu (e giamò in l'antichità gh'era staa tanti müdament, cume la
scumparsa de leter cume 'l digama o 'l sampi).

La gramatica de la lengua greca l'è multu semplificada rispet al grech antich.
La custrüzion de la fras l'è cumpagna de quela di lenguv neulatinn, vist che la
següta el schema suget-verb-cumplement uget. La presenza di declinazion però la
cunsent una certa libertà che la ven duprada suratüt per reson stilistigh. In di
cas in di quai el cumplement uget el sia un verb sustantivaa, el grech el dupra
el cungiuntiv inscambi de l'infinii lumbard.

I sustantiv se dividen in trii gener: mascülin, feminin e neuter; el gener del
sustantiv el determina minga semper el sess: per esempi, gh'è di parol neuter
che varen cume mascülin o feminin (cume el sücedeva anca in del grech antich).

Ogni sustantiv se declina a segunda del cas e del nümer. Per la nümerusità gh'è
di desinenz singular e plüral (altra carateristiga cumün al grech classich, ma
anca al Latin, a l'Albanes e ai lenguv slav). Per quel che 'l reguarda i cas,
n'esisten dumà cinch, e vün l'è dupraa propi de rar. I cas hinn indicaa da la
desinenza del sustantiv.

I articui hin ubligatori. Esisten sia quij determinativ che quij indeterminativ,
ma dumà per numinativ, genitiv e acüsativ: el dativ, cume emm giamò dii, in del
grech mudernu el cünta poch, menter el vucativ l'è per definizion determinaa
semper, e dunca 'l gh'ha minga besogn d'articul. I articui determinativ poden
vess integraa da i prepusizion de mot a lögh o lucativa "σε"; inveci i articui
indeterminativ se poden minga cuniügà cunt i prepusizion. Per esempi:

In Grech gh'hin dò cuniügazion e dumà un ausiliar, el verb avègh, che 'l furma
temp verbai divers.

El Grech el gh'ha avüü cume prim sit de difüsion la Grecia e i sò isul, per pö
rivà in Asia Minur e Cipru (prima culunizazion) e anca in Italia, Libia, Egit e
Pruvenza (segunda culunizazion). El mument de magiur difüsion del Grech però el
gh'ha de vess cercaa in seguitt ai cunquist del Lissander Magn, grazie al qual
l'è rivaa fina in India, ultra a vess, cume emm giamò dii, lengua cumün in bona
part del Visin Urient, sia cume lengua parlada (Lissandria d'Egit e Antiochia
eren cità a magiuranza greca) che cume lengua franca. Se cun la nassida de
l'Imperi Partich in Asia l'üs del Grech l'è scumparii in manera velus, in del
basin del Mediterani uriental la sua impurtanza l'è dürada fina al VIII secul
dopu Crist. Cunt el rivà di pupulazion müsülmann (arab e türch) la zona
grecofuna la s'è redota gradüalment. Fina a medà del secul passaa el Grech,
ultra che in di arei tradiziunalment grecofunn, l'era parlaa in tüt quij cità
utumann induve gh'eren di fort cumünità grech, cume Lissandria d'Egit,
Antiochia, in Liban, in Palestina.

Dopu la Prima Guera Mundial e 'l faliment de la pulitiga de la Mégalē Idéa (el
sugn naziunalistigh de reunì sota un Stat unigh tücc i teritori abitaa da Grech)
el s'è rivaa a la distribüzion geugrafica atüala. Al dì d'incö, el Grech l'è
parlaa in Grecia e in d'una quai zona de cunfin di paes arent (Albania,
Macedonia e Bülgaria), in d'una quai lucalità del Mar Negher in Rumania,
Ücraina, Rüssia e Georgia, a Cipru, a Custantinopul e in certi zon de la Türchia
(cume a Trebisunda). In Italia, in Calabria e Salent, hin present di cumünità
che parlen di dialet grech.

Inultra, el Grech l'è parlaa in tücc quij paes ucidentai tucaa de l'imigrazion
elenica, cume i Stat Ünii, el Canada e l'Australia. L'ültim censiment australian
(2006) l'ha segnalaa che 'l Grech l'è la terza lengua püssee parlada a cà dopu
l'Ingles e l'Italian (252.200 personn).

El grech, sia quel antich che quel mudernu, hann avüü una lunga serie de dialet.
I dialet de l'antichità (eolich, dorich e ionich) hin scumparii gradüalment cunt
el rivà de la koiné senza lassà di eredi muderni (se cüntum minga el tsacònich,
de ciara derivazion dorica). De la koiné hin derivaa quij dialet chì:



https://lmo.wikipedia.org/wiki/Goti

I Goti (en latì Gothones) i éra 'na federasiù de tribù germaniche orientài che
g'ha 'nvadìt l'Europa centro-meridiunala endel öltem perìot de l'Imper Romano de
Ucidènt, che, a stà a le sò stèse tradisiù, i éra uriginàrie de l'ìzola de
Gotland e de la regiù del Götaland en Svesia. En divèrse ondàde i è sbarcàcc sö
le còste del Mar Baltich e de ché le s'è müìde envers sud e le g'ha sotamitìt
töte le popolasiù che le s'è troàde denacc. Dò tribù emparentàde strète, i Gutar
e i Götar, che i è restàcc en Scandinavia, i è ach lüminàde 'ntra chèle che fàa
part dei Goti coi nòm de Gotlandi e Geati.

'Na ólta riàcc a contàt col mónt romàno romà endèla zòna endóche el Danubio el
se sböta en del Mar Négher e del Regn del Bosfor Cimerio entùren al 230, i éra
cunsideràcc dei storiògrafi de chèl tép là come piö arènt ai Sciti che nó ai
Germani, e i è stacc en divèrse ocaziù nemìci dei divèrsi emperadùr e sèrte ótre
ólte aleàcc cutra dele ótre popolasiù bàrbare endel córs de töt el sècol III e
IV. Se sà che la prìma südiviziù interna de chèsta federasiù de tribù, l'è stàda
'ntra le dò tribù piö grànde (se pènsa che 'n töt le födès mìa de meno de
dùdes): chèla dei Tervingi a ucidènt e chèla dei Grutungi a oriènt.

La diviziù e la denominasaiù piö tàrda de Visigoti (ram ucidentàl; del todèsch
Westgoten) e Ostrogoti (ram orientàl; del tedèsch Ostgoten) la risal apéna
envers la fì del IV sècol, aisebé che 'l sàpe deentàt de üzo normàl mèter en
relasiù i prim ai Tervingi e i segóncc ai Grutungi. Endel sècol IV e V i è stacc
spuciacc envèrs ucidènt de l'avansàda dei Uni e, dòpo la fì de l'Imper Romà de
Ucident (476), i g'ha fondàt i regn romano-barbarich dei visigoti, presapóch
entra la Francia e la Spagna del dé d'encö, e 'l Regn Ostrogoto, che 'l tülìa
dét l'Italia e la Penìzola balcànica norducidentàla.



https://lmo.wikipedia.org/wiki/Giorgio_Napolitano

Giorgio Napolitano (Napoli, 29 de zögn del 1925) l'è 'n òm pulìtich italià,
presidènt nömer öndes de la Repüblica, en càrica a pàrter del 15 de màgio del
2006 e ri-iligìt per en segónt mandàt ai 20 de bril del 2013.

Prìma de deentà Presidènt de la Repüblica l'ìa stat apò a Presidènt de la Càmera
dei Deputàcc endèla Legisladüra XI (el g'ha ciapàt el pòst de Oscar Luigi
Scalfaro, che l'ìa dientàt Presidènt de la Repüblica endèl 1992) e Minìster de
l'Intèrno endèl goèrno Prodi I. E pò amò l'è stàt deputàt del 1953 al 1996 e
Senatùr a vita del 2005 (numinàt de Carlo Azeglio Ciampi) enfìna al dé che l'è
stat iligìt a la prìma càrica de la Repüblica.

L'è 'l prim Presidènt che gh'è stat iligìt per en segont mandàt e 'l prim
President che g'ha fat part endèla sò cariéra del Partit Comunista Italià.

Quan che l'è stàt iligìt la prìma ólta, l'è stat el tèrs presidènt a véser
iligìt a la quàrta ciamàda (dopo Einaudi e Gronchi) co 543 vóti a favùr sö 990
che votàa e 1009 che gh'ìa dirìt (el segónta véser stat iligìt apéna coi vóti de
la magiurànsa de goèrno de l'época — prìma de lü Luigi Einaudi); per el segónt
mandàt envéce l'è stat iligìt a la sèsta otasiù e 'l g'ha ciapàt 738 vóti a
favùr sö 997 che votàa e 1007 che gh'ìa dirìt.

L'è stat el sèst ex Presidènt de la Càmera a véser iligìt a Presidènt (dòpo de
Enrico De Nicola, Gronchi, Leone, Pertini e Scalfaro), el segónt a véser stat
iligìt quan che l'ìa zà senatùr a vita (prìma de lü l'ìa stat Leone), e 'l tèrs
presidènt de urìgin napoletàna (dopo De Nicola e Leone).



https://lmo.wikipedia.org/wiki/Gian_Stefano_Cremaschi

Gian Stefano Cremaschi (Uspedalet 8 Agust 1853 - 20 Mars 1935), l'è stai un
maèstor de scola elementar diventad famus parchè l'ha scrit 'na furtünàda serie
de libret ind al dialet parlad ind al bass ludesan.

Apena diventad maèstor l'ha insegnad par un an ind una scola in pruincia de
Avelin, fin a quand l'ha utegnid un incàrich da titular ind al sò paes nadal.
L'ha pö spusad 'na dona de Corn che la gh'ha dai vot fiöi.

Ind al poch temp lìbor che'l ghe resteva dal mesté d'isegnant e dai dué de pàdor
el s'è dedicad a fat de storia lucal e de cultüra pupular. El sò prim laurà
püblicàd l'è stai un àlbum de vint pàgine che'l cunteva (cun aprufundida
ducumentassion) la storia dal sò paes. La particularità da cal libret chi l'è
che l'era indirissad e legìbil apena da poche persune: i abitant dal sò burgh.

Dopu de che l'esperiensa chi el s'è dedicad al vernàcul dal bass ludesan. L'ha
esurdid tame scritur in dialet a vintiset an e par quasi cinquant'an, fin al
1929, l'ha mai smiss de scriu.

I sò libret püssè famus i en: Un biùlch ch’l voeul toeu muié, Còsse vége ma
semper noeuve, ‘l ciacer del donn in dla stala, ‘l donn al furn, La capuralina
d’la Mun tagnoeula, La storia del Casir dla Curt e quella de Tranquil so
camarada, 'L marcà dla cara vù, Un Casalin e un Cudugnin alla sagra dla Maiocca
(1909) e L bagul dl donn in dla stala (1881). La sò ültima fadiga leteraria l'è
stai 'L testament dl por Pin.

Ind i sò lìbor, püblicàd quasi tüti da la tipugrafìa Gambarini de Casal, a
ecession d'i ültim mesté che i en de Giuseppe Ghidini, el Cremaschi l'ha cercad
de druà 'na grafìa cumpatìbil cun la parlada dal bass ludesan.

Tüti i sò lìbor, che i végnun da la racolta dal stòrich Giovanni Agnelli, i en
cunservad ind la Civica Biblioteca Laudense.

Dürànt el regn dal Re bon, la pulissìa l'era insì suspetusa che, quand el
maèstor l'ha püblicàd el sò libret "La storia d’un purchè", i han pensad che in
un quaidün d'i pass dal test, el scritur el vureva fà d'le alüsión e d'i
riferiment miga rispetus de la figüra de Ümbert I, tant che l'è stai arestad.

Gh'è vursid l'intervent de l'impurtant stòrich ludesan Giovanni Agnelli par fà
ricunuss l'integrità e la fed munàrchica de l’autur, che l'è stai dopu un po'
liberad.



https://lmo.wikipedia.org/wiki/Enego

Enego (en vèneto: Enego; en cimber: Ghenebe; en todèsch: Jeneve) l'è 'n cümü
italià, de la regiù del Vèneto, en Pruvìncia de Vicènsa. El g'ha presapóch 2.018
abitàncc, 'na superfìce de 52 km² e 'na densità de 39 ab./km². El cunfìna coi
cümü de Arsiè (BL), Asiago, Cismon del Grappa, Foza, Gallio, Grigno (TN),
Valstagna.

Enego se troeuva in sü l'Altupiàn di Sett Cumün (ciamàa anca "Altupian de
Asiàagh"), a 768 meter d'altezza. Ulter che'l paes de Enego, gh'hin anca olter
fraziùn piscinini: Piovega, Culdarch, Foss, Valdifaber, Cost, Valdicina,
Valgoda, Dori, Marcesina, Enego 2000 (staziùn sciistica) e Stoner, la pussee
grand. L'ecunumia de Enego la se basa sü l'agricultüra e su l'alevament di
besti, specialment di vacch, chi fann el lacc ch'el vegn dupràa per fà el
furmagg Asiàagh.

Inturn a l'ann Milli hin rivàa da la Germania di pupulaziùn da lingua e
tradiziùn cimbra che s'hin stanziàa in divers sitt de l'Altupian: inscì anca a
Enego. Tra'l 1310 e'l 1807 Enego l'ha fàa part de la Lega di Sett Cumün, insemm
a Foza, Gaj, Asiàagh, Lusiana, Conch, Ruana e Rözz. 'Sta Lega chì l'ha mantegnüü
üna certa autonomia anca quand la gh'èra la Repüblica Veneta. In de la Prima
Guera Mundiàal Enego l'è stada bumbardada pussee volt cunt i canùn piazzàa sül
Munt Grappa. Tra i düü gueri e dopu la Segunda Guera Mundiàal ün frach de
Eneghees hin nàa a l'ester a lavurà (in Germania, Francia e Svizera),
specialment cumè muradur.



https://lmo.wikipedia.org/wiki/Eli

L'Élio l'è 'n element chìmich che g'ha nömer atòmich 2 (cioè endel nùcleo el
g'ha dù prutù) e sìmbol He. L'è 'l prim dei gas nòbii, cioè chèi elemèncc che
g'ha i leèi energétich complécc, e chèsto 'l völ dì che l'è mìa reatìf perchè el
g'ha mìa eletrù de mèter en cundiviziù condei óter àtom.

En cundisiù stàndard l'élio l'è un gas monoatòmich sènsa gne culùr gne udùr; el
g'ha ek pónt de evaporasiù piö bas de töcc i elemèncc de la tàola periòdica, e
'l pöl deentà lìquit apéna sóta àlta presiù (entùren ai 100 MPa) e temperadüra
bàsa (entùren ai 0 K). A presiù normàla l'è al stat gasùs pò al zéro asolùto.
L'élio 'l g'ha 'na capacità calorìfica àlta, cioè el sò vulüm el crès en frèsa
al crèser de la temperadüra. La sò temperadüra crìtica l'è de apéna 5,2 K.
L'élio 'l pöl apò a deentà sòlido a 'na presiù de 100 MPa e temperadüra entùren
ei 15 K; en chèste cundisiù l'élio 'l ciàpa 'na strutüra cristalìna, cübica o
ezagonàla.

Dopo de l'idrògeno, l'è l'elemènt piö difundìt endel Ünivèrso. L'è generàt del
procès de füziù nücleàra endel intèrno de le stèle.

L'éli, cumè gemò dí chí de suravía, a l'è ul seguunt elemeent per abundànza in
de l'Ünivèers, vist c'al custitüíss ul 20% de la matéria dii stèll; l'éli,
uviameent, a l'è ingabulaa in dii prucèss de füsiun nücleaar stelaar.

In de l'atmusféra de la Tèra l'éli a l'è preseent a stèmm in 5 ppm (paart per
miliun), cumè resültaa de la desintregazziun de mineràj radiuatiif de l'uràni e
tòri; a l'è preseent anca in d'una quaj fuunt de aqua mineraal, in d'un quaj gas
vülcànich e in d'un quaj giacimeent de gas natüraal in dii Staat Ünii de
América, ch'inn la fuunt mundiaal püssee impurtànta de éli. In dii ültimm ann, i
SUA ann cataa ul 90% de l'éli mundiaal; dal princípi del sécul XXI anca dii
ólter nazziun (cumè Algéria e Qatar)ann cuminciaa a crèss de impurtànza in del
mercà.

A l'è pussíbil sintetizaa l'éli anca in laburatòri, bumbardaant dii nücli de
liti u de bòor cunt prutún a vólta velucità.

Vist ca l'éli a l'è deent in del grupp dii gas nòbil, in pràtica al ciàpa minga
paart in dii reazziun chímich; dumè in d'un quaj caas, suta dii cureent elétrich
upüür un bumbardameent de eletrún al pö rivà a furmà cumpòost cunt ul tüngstéen,
ul jòdi, ul flüòor e ul fòsfur.

L'izòtop piö cümü cumün de l'élio l'è 'l 4He, col nùcleo furmàt de du prutù e du
neütrù; l'è 'n izòtop stàbil fés. La sò fónt principàla l'è 'l decadimènt de
nùclei piö gréf: chèsta fùrma de decadimènt ela se ciàma decadimènt àlfa e la
partezèla che é fò l'è ciamàda partezèla alfa (apò a se 'n pràtica l'è 'n nùcleo
de élio). 'N óter izòtop l'è el 3He, ma l'è praticamènte mìa prezènt sö la Tèra.
Töcc du chèsti izòtop i éra stacc generàcc apò al momènt del Big Bang, e dòpo i
g'ha seghetàt a éser pruducìcc al intèrno de le stèle.

L'élio lìquit el se tróa sóta dò fùrme diferènte, élio-4 I e élio-4 II, 'ntra le
quàle gh'è 'na tranzisiù brösca a la temperadüra de 2.18 K (pónt lambda) e a la
presiù de vapùr. L'élio I l'è 'n líquit normàl, envéce l'élio II, de sóta del
pónt lambda, l'è 'n superflùido: chèsta caraterìstica l'è uriginàda de efècc
quantìstich. La superfluidità de l'élio II l'è stàda giöna de le prìme a éser
oservàda sö scàla macroscòpica.

L'élio l'è stat scuprìt en maniéra endependènta dei scensiàcc Pierre Janssen e
Norman Lockyer; l'ìa 'l 1868 e i éra dré a oservà el spétro de le radiasiù de la
lùce del sùl al momènt de 'na eclìsi. I sò rezütàcc i è stacc confermàcc quach
agn dòpo del Eduard Frankland, che 'l g'ha apò prupunìt el nòm helium en unùr a
la divinità gréca del Sul. Però alùra se pensàa che l'élio el födès en metàl;
per rià a capì che 'nvéce l'ìa 'n gas gh'è ülìt spetà 'nfìna al 1895, l'autùr de
la scopèrta l'è stat el William Ramsay. Endedel 1907 l'Ernest Rutherford e 'l
Thomas Royds i g'ha demustràt che le partizèle alfa i éra nùclei de élio. Endel
1908 el fìzich todèsch Heike Kamerlingh Onnes l'è riàt a rafredà l'élio 'nfìna a
fàl vègner lìquit a la temperadüra de 0,9 K; per rià a fal nì sòlit bezognerà
spetà 'nfìna al 1926, coi esperimèncc del Willem Hendrik Keesom. Endel 1938 el
fìzich rùso Pyotr Leonidovich Kapitsa el se nencórs che l'izòtop 4 de l'élio
(élio-4) 'l g'ha 'na viscozità praticamente a zéro, a temperadüra arènt ai 0 K;
al dé d'encö chèl fenòmeno ché l'è cunusìt col nòm de süperflüidità. Endel 1972,
la stèsa proprietà l'è stàda utignìda col élio-3, dei físich americà Douglas D.
Osheroff, David M. Lee, e Robert C. Richardson.



https://lmo.wikipedia.org/wiki/Elba

L'Elba (Cech: Labe; Tudesch: Elbe; Pulacch: Łaba; Suraab: Łobjo) a l'è un fiümm
de l'Europa centrala; a l'è longh 1.091 km e al quata suta un basin de
pressapoch 148.000 km². I sò surgent a hinn in dii Muntagn dii Gigaant, al
cunfin nurdovest céch, a un altèzza de 1.400 m, da la cunflüenza dii dü turent
Bílé Labé e Malé Labé. Dopu la surgent al va in direzziun sud, pö dopu al gira
inver òvest e ammò nurdovest; in dii chilometer ca vegnen dopu, al ciapa l'acqua
de trì aflüent: ul Jizera, la Muldava (Vltava) e l'Ohre.

Dopu passaa ul cunfin Céchia-Germania al ciapa una direzziun nurdovest, c'al
tegnarà fin a la fin, al bagna Dresda e Meissen e pö al ga va dent a la pianüra
de la Germania setentriunala; chì al bagna, in fila, i citaa de Torgau,
Wittenberg, Dessau, Magdeburgh, Wittenberge, Amburgh, Holstein primm de bütass
dent in del Mar del Nord tacaa a Cuxhaven. In de chel tocch chì al riceff i
fiümm Mulde, Saale, Elster Negher, Havel e Elde. L'Elba l'è culegaa, cunt una
ret de canaj navigabil, a i pü grand zòn prudütif tudesch.

Quand a gh'era ammò la Germania Urientala, l'Elba al marcava per un tocch ul
cunfin cunt la part òvest; quell lì l'è minga staa però l'ünich cunfin marcaa
dal fiümm, vist che l'era anca ul limit uriental de l'impeer de Carlo Magn.



https://lmo.wikipedia.org/wiki/El_Volgar

El Volgar (De Vulgari Eloquentia) a l'è on trattaa del poeta fiorentin Dant
Ligher, scrivuu al princippi del Tresent. Anca se 'l sò argoment a l'è quell de
la lengua volgar, el trattaa a l'è staa scrivuu in latin, per podè vess lengiuu
di letteraa de tutta l'Europa de quell temp.

Segond i storegh de la litteradura italiana, el trattaa el sariss staa scrivuu
in del period 1303-1305. L'oeuvera, in di intenzion de l'autor, la gh'aveva de
vess spartida in quatter liber: vun de introduzion sora el volgar e 'l besogn de
cattànn foeura vun iluster, i alter trii a proposet di vari stil litterari.
Purtropp, el trattaa el finiss a l'improvis prima de la fin del segond liber.

Con quell liber (l'unegh intregh) Dant el toeu part al dibattit in su la lengua
volgar e sora la soa litteradura: al temp, defatt, el podè del latin a l'era
anmò bell fort, e l'era doperaa per la pupart di atività litterari. Dant inveci
el pensa che 'l volgar el sia pussee nobel del latin, perchè l'è la lengua che
la se imprend quand che se nass e se cress, intant che 'l latin a l'è domà ona
lengua artificial che se studia a scoeula. Per spiegà i sò argomentazion, Dant
el fa ona longa spiegazion de la fonzion del lenguagg (che l'è on lavorà che
gh'hann domà i omen, già che i besti e i angiol ghe n'hann minga besogn) e de la
soa storia. Per lù, infatti, la lengua originaria l'era l'Ebraich, parlaa giamò
de l'Adamm in del Paradis, e che poeu hann conservaa domà i Giudee. I alter
nazion del mond, dopo la storia de la Torr de Babell, hinn staa condannaa a
parlà tanti lenguagg diferent, e per 'sta reson s'hinn spantegaa in gir per el
mond, e quella chì l'è l'origin del volgar (per podè comunicà tucc insemma,
donca, el saria staa inventaa el latin 'me lengua scrivuda). In de la zona del
sud de l'Europa, el Dant el recognoss la presenza de trii lenguagg parent vun
con l'alter: l'Ocitan (che 'l catta dent anca el Catalan), el Frances e
l'Italian (cioè tucc i parlà de l'Italia). L'Italian, a soa voeulta, a l'è
spartii in quattordes volgar municipai, spartii in dò zonn principai (d'ona
banda e de l'altra di Penin). Cuntaa su tutt 'sti robb, el Dant, el scomincia a
cercà on volgar tra quei italian che 'l sia inscì bell de vess bon de vegnì la
lengua litteraria di italian, inscambi del latin; nissuna di variant che 'l toeu
in esamm però la someja avèggh i qualità che lù l'è dree a cercà: se salven domà
el sicilian, el bolognes e 'l toscan doperaa d'on quai poeta. Donca per lù l'è
ciar che se pò minga cercà in di città on volgar italian degn de 'sto nomm: la
pupart di oeuver poetegh scrivuu in italian l'è troppa provincial (anzi,
municipal) per vess representativa de tutta l'Italia. El Dant alora el tacca su
a fà on elench di qualità che 'l gh'ha de 'vèggh el volgar italian. Quell lì el
gh'ha de vess:

In del segond liber inveci el Dant el scomincia a spiegà come l'è che vann
doperaa i vari stil del volgar iluster. El volgar iluster el pò vess doperaa sia
per la prosa che per la poesia, ma minga per tucc i poeta: domà quei pussee
bravi e abil hinn degn de drovàll. Inoltra, el volgar iluster el va ben per
scriv i robb pussee volt, cioè l'epica, la poesia d'amor e la religion. Dopo
d'avè trovaa i argoment, el scomincia a cattà foeura i stil metregh pussee giust
per el sò volgar iluster. El stil che 'l ghe par el pussee degn a l'è quell de
la canzon. De chì, el tacca a parlà de come l'è che vann scrivuu giò i canzon
tragich (el numer de vers, la soa natura, i fras, i paroll che vann doperaa, la
soa division in stanz, i sò melodii, i rimm, i sillabi). Per fà quell lavorà
chì, che l'è bell teoregh, despess el se vutta cont el fà di citazion de vari
poeta, e anca sò poesii. Intant che l'è dree a taccà su de parlà de la relazion
in tra i vers e i sillabi, el Dant 'l mocca lì el liber a l'improvis e 'l va pu
inanz a scrivel giò.

El liber, come emm giamò dit, a l'è scrivuu giò in del latin scientifegh del
Tresent. Già che l'è on trattaa, el Dant el dopera tutt i art argomentantiv che
'l cognoss, e 'l tira foeura esempi de tutta la coltura del sò temp. Donca l'è
pien de sillogismi, oltra che a riferiment a la coltura classega (per esempi el
Vergili) e a la Bibia. Manchen minga di riferiment a la situazion politega del
sò temp, per esempi col cità la fin de la dinastia sveva in Sicilia. L'è bon
anca de parlà de la soa condizion de esiliaa, Inoltra, tucc duu i liber hinn
ricch de citazion de alter poeta volgar de l'epoca, e anca pussee vegg. On gran
spazzi ghe l'hann soratutt i poeta provenzai, compagn de Arnaut Daniel, Bertran
de Bertadorn e Giraut de Bornelh.

El Volgar a l'è staa vun di basei fondamentai in de la quistion de la lengua che
la vedeva frontàss i sostegnidor del latin contra quei del volgar e, pussee
inanz in di secoi, in tra i sostegnidor del fiorentin contra a ona koinè toscana
generica. El liber a l'è anca important perchè l'è 'l primm che 'l tira foeura i
definizion de lengua d'oc, 'lengua d'oïl e lengua del sì, che vegnen doperaa
anca al dì d'incoeu per parlà de Ocitan, Frances e Italian.

Inoltra a l'è 'l primm test che 'l cunta su di vari lenguagg de l'Italia: per
'sta reson, anca incoeu el ven citaa denter tucc i liber de lenguistega
italiana. La prima traduzion in italian del Volgar a l'è stada fada su del Gian
Giorgio Trissino in del Cincent.

Anca se l'è consideraa important soratutt per la litteradura italiana, El Volgar
el gh'ha di aspett interessant anca per la lengua lombarda. Prima de tutt, in
del primm liber a troeuvom vuna di primm citazion (anca se l'è ona parodia) in
lombard de tutta la storia de quella lengua chì: quand che 'l gh'ha de parlà del
volgar di Milanes e di Bergamasch, el Dant el tira foeura ona citazion parodega
del lombard fada su d'on toscan, che la fa inscì:

In quella citazion chì, anca se l'è piscinina, se troeuven di caratteristegh che
hinn lombard de bon: per esempi, l'elision de tutt i vocai atonegh foeura che la
A. Inoltra, la parola occhiover (milanes: ottober) la presenta di vesinanz cont
el lombard oriental ottover (parnonziaa [u'tuer]) e soratutt cont el lombard
alpin occiover (parnonziaa [u'tʃuar]). Pussee inanz inoltra el Dant el ne cunta
su che anca a Padova se parla on volgar compagn de quell de Verona e de Bressa,
segn che on temp in de la pianura veneta se parlava ona lengua compagna del
lombard e che poeu, dopo de la colonizzazion veneziana, la s'è retirada semper
pussee invers i confin del dì d'incoeu.



https://lmo.wikipedia.org/wiki/Dryocosmus_kuriphilus

Ol Dryocosmus kuriphilus Yasumatsu o besbìna de la castègna l’è ün insèt de
l’ùrden di imenòter de la famèa di cinipìdi e l’è uriginàre de la Cina. L’è ün
insèt specìfech del zèner Castanea, cioè me l’ tróa ‘ndóma sö i piànte de chèsto
zèner, sö i Castanea sativa ‘n Eüròpa e sö i Castanea crenata ‘n Giapù.

L’insèt l’è lónch 0,25 ghèi, l’è nìgher, ‘l somèa a öna besbìna e 'l gh'à co i
zanfìne maròn. I cagnòcc prima i è trasparèncc, po’ i diènta biànch, menimà i
galète i pàsa dal biànch al nìgher, quàndo i è marüde. Ricognòsel l'è pròpe
malfà, dezà che l'è pròpe picin,ì menimà l'è mia complicàt ricognòs i gàle.

Chèsto ‘nsèt da la Cina l’è stàcc ispandìt da l’òm impó ‘n töt ol mónt, de fati
l’è stài troàt in Giapù in del 1941, in Coréa del Süd in del 1963, in di Stacc
Ünìcc in del 1974 e ‘n del 2002 l’è riàt in Eüròpa, in Piemùt e de lé l’ s’è
spandìt ‘n quàse töte i regiù de la repüblica italiàna, ‘n Frànsa, ‘n Sguìsera,
‘n Sloénia, ‘n Croàsia e pò ‘n Olànda e ‘n Üngherìa, ach se ‘n chès-ce dò paìs i
aütorità i dis che l’è stacc eradicàt.

Ol Dryocosmus kuriphilus ‘l gh’à dóma öna generasiù a l’an e ‘l se riprodùs per
partenogènezi telitòca, cioè da i öf i nàs adóma di fèmne e de mas-cc ghe n’è
mia. La fèmna la sbüza col sò öfposidùr i böcc e la mèt in di tesücc de la
piànta i sò öf e quàndo l'àn dòpo 'l cagnòt 'l tàca a crès i crès pò ach i
tesücc de la piànta isé tat de fà di gàle e pròpe dèt in chèste gàle i crès i
cagnòcc e i pupe de la besbìna de la castègna. I fèmne i gùla da la fì de Zögn
al 20 de Löi e i mèt i sò i öf dét in di böcc, ma adóma in chèi che ‘n chèl an
lé i s’è mia dervìcc; in média öna fèmna la gh’à fìna a 150 öf e de chès-ce la
ghe rìa a mèten 20 – 30 in d’ògne gala. De lé 30 dé s’ tróa i prim cagnòcc che
però i crès póch ‘nfina a l’otörno, i rèsta in di böcc che i s’è mia dervìcc e
lé i pàsa l’invèren sènsa che dal de fò se ède negót, menimà i gàle i crès adóma
in de la primaéra de l'an dòpo, apéna che i böcc i à tacàt a dèrves, i gàle
prima i è érde pò i diènta róse, grànde da mès ghèl a 3 ghèi e dét gh’è da 1 a 7
istansète per i cagnòcc che i è dré a crès, fina che i gùla fò i fèmne.

Ol prim laùr de fà per controlà ‘l insèt l’è chèl de mèt in comèrcio di piantìne
che i sìes mia malàde e gh'è de stà pròpe atèncc, dezà che i piànte i pöl ès
malàde, ma iga gnà ü sègn, de fati la besbìna la spons i böcc ma i cagnòcc e i
gàle i cres adóma l'an dòpo. Pròpe i astù malàcc i è stacc ol fatùr piö
‘mportànt che l'à spandìt 'n póch agn 'l insèt 'n tace paìs de l'Eüròpa, dezà
che desperlü 'l se sluntanerès mia de piö de 10 km a l’àn.

De inseticidi registràcc cóntra chèsto 'nsèt ghe n'è mia, fò sùra töi chèi che i
è stai proàcc i è servìcc a negót e 'n töte i manére 'l sarès impusìbel fà di
tratamèncc sö di bósch intréch, bàste pensà che 'n Lumbardéa gh’è 1.200.000
pèrteghe bergamàsche de bósch de castègne e adiritüra 3.000.000 de pèrteghe
bergamàsche 'n Piemùt.

Adóma co la lòta biològica, stödiàda e metìda 'n pràtica dal Divapra de
l’Üniersità di Stöde de Türì, mandàt inàcc dal profesùr Alberto Alma, s' ghe rìa
a controlà la besbìna de la castègna; se tràta de dovrà l’imenòter Torymus
sinesis Kamijo che l’è ün óter insèt cinés che 'n Cina 'l té a bàda la besbìna.
De fati la fèmna del Torymus la mèt i sò öf in de la gàla de la besbìna e i sò
cagnù i màia chèi de la besbìna; ol Torymus de fati l'è ü parasìta de la besbìna
de la castègna. Fò sùra ol Torymus l'è ü parasìta spéce - specìfech, cioè l'mèt
i sò öf adóma in di gàle del Dryocosmus kuriphilus, ma mia 'n chèle di óter
cinipìdi, isè 'l gh'àvrès mia de böta a l'ària di óter equilìbri tra spéce de
'nsècc, ma adóma tègn a bàda la besbìna de la castègna. Gh’è però de dì che
prima de riàga a tègn a bàda la besbìna al Torymus ghe öl tra i 5 e i 10 agn,
isé che 'l pöde crès de nömer; fò sùra l'è malfà riàga a fà crès in laboratòre
tace Torymus de spant in di bósch per controlà la besbìna.

Tra i insècc di nòste bànde ghe n'è ü, ol Megastigmus dorsalis, che 'l sömèa che
'l sìes dientàt pò a lü ü parasìta del Dryocosmus kuriphilus, però la percentüàl
de gàle parasitizàde l’è del 3% cóntra ol 70% del Torymus.

De regordà pò i insècc del zèner Eupelmus che pò a lur i sömèa che i sìes di
parasìti de la besbìna, ma che i è ach di parasìti del Torymus e per chèsto i è
piö ü mal che ü bé; chès-ce insècc, dezà che i’è parasìti d'ü parasìta, i è
lüminàt iperparasìti.

Tra i tàte cültivar de castègna ghe n'è dò che a töt ol 2011 i é mai stàce
'nfestàde da la besbìna de la castègna:



https://lmo.wikipedia.org/wiki/Dialett_magiorin

El magiorin l'è on dialett oriental del piemontes parlaa a Magiora, in de la
Provincia de Noara. A l'è vuna di tanti parlad che se troeuven in sul confin in
tra lombard e piemontes, e per quest el ciappa caratteristegh de tutt dò i
lengov.

Doca i digh che 'nt i temp dal prüm re 'd Cipri, dopu che Gutifrè di Bügliun
l'ha quistaa la Tëra Santa, è 'gnüü che 'na gëntil dona dla Guascogna l'è 'ndaa
in pelegrinagju al Sëpulcru, e 'nt al turnand, rivaa a Cipri, da certi birbun
d'omni l'è stacja trataa propiu da vilan; rabiaa da 'sta roba cume 'n can, gh'è
'gnüü 'nt la ment da 'ndä dìglu cum al re; ma i gh'han tian tiü cüntaa ch'l'era
'n lavä la tësta 'd l'asu, përchè bëla lüi l'era tant danaa e poch 'd bun, che
auchè tacässi fastüdiu par i afari di aut, al bütava la barta 'n se 'n sìghnu
favu quaicadüna a lüi; e tant l'è vei che tüti cui ch'i 'gh l'evu sü i sfugavu
cum fäghi quai despressiu. Sëntüü iscì cula dona, përdüva la spransa da
vendicässi, giüst tant da sfugä ün palivin al sö magun, l'ha pensaa da murtificä
au re e, lipiand cum i fan al doni, quand l'è stacja denai 'd lüi, la dis:
"Üsciuria, mì i ven mia chilò denai 'd tì par ta 'gh la possi fä pagä a cui ch'i
m'han fat ün intort iscì gross, veh!, Di n'in guarda! Ma tant par fä 'na roba, i
't prëgh, ciov di, t'am mustri cum fai a supurtä culi ch'i m'han tian tiü cüntaa
ch' 't fan che iscì, 'mparand da tì, ch'i possa inche mì supurtä cun pasiensa
cula balussaa ch'at sai, e 'l Signur lu sa che s'i pudess, uanteri i 't la
cargarea a spala a tì: t'ei iscì ün bun asu par purtäi!". Au re, che fin a cul
mument a s'era mustraa ün pian pianin e cargaa d'ün sögn, cuma ch'a 's
desvegiass, acmenzand dl'ingjüria de cula dona, ch'a l'ha facja pagä cara e
salaa, l'è 'gnüü 'n demuscru sapia Diu, cuntra tüti cui ch'i favu quaicoss
cuntra l'unur dla sö curuna da mò inai. Giovanni Papanti, Parlari italiani in
Certaldo, 1875, pag. 319-320

Un om al gh'eva düi matai. E 'l piü giuvnu 'd lur l'ha dit al pari: "Pari, dami
la part di beni ch'am tuca!'" e 'l pari l'ha spartii tra lur i beni. E dopu poch
gjurnai, al mat piü giuvnu, rigulaa 'l fagot, l'è andaa in luntan pais, e laiscì
a s'è bütaa sül verd vivend da lipadiun propio dal tüt. E dopu ch'l'ha fat fora
tüt al fat sö, è 'gnüü 'na gran caristia intu cul pais; a cul püntu l'ha cmenzaa
a 'vèi de bisögn. L'è andaa e al s'è metüü insëma un de cui ch'i stavu in cul
tal pais, ca l'ha mandaa int i söi camp fora cum i purcei. E lüi al bramava da
impìssi la pël cum la pastüra ch'i mangjavu i purcei, ma inciüm i 'gh nu davu.
Donca, fat ben i söi cünt, l'ha dit iscì: "Quancji sarvitui ad mè pari i gh'han
biscì dal pan, e mì i mor da fam! I 'm tujarö sü e m'andrö da mè pari e i 'gh
dirö: Pari, j'hö falaa cuntra 'l Ciel e denai de tì e sun piü gnianca degn da sì
ciamaa tö fiö; fami cumè un di tö massei". Donca lüi al s'ha tujat sü e l'è
'gnüü da sö pari. E, quand l'era incù luntan, sö pari a l'ha vist e l'ha 'biüü
cumpassiun. E l'è curs e 'l gh'ha bütaa 'l braci al cöl e l'ha basaa. E 'l mat
l'ha dit a sö pari: "Pari, j'hö falaa cuntra 'l Ciel e denai de tì e sun piü
gnianca degn da sì ciamaa tö fiö". Ma 'l pari l'ha dit ai söi sarvitui: "Purtee
chilò la piü bëla vësta e vestìlu sü e mëtìghi l'anel int al dii e i scarpi in
pee. E menee fora 'l manzö ingrassaa e mazzélu, e mangjuma e stuma sü 'legri!
'St mè mat ciov dì l'era mört, e l'è turnaa a 'gnì viv; l'era perdüü e l'ha
truvaa". E i s'hin metüi a fä fësta. Ma 'l mat prüm da lui l'era in campagna; e,
'gnend a cà, quand l'è stat riva, l'ha sëntüü sunä e balä. Tiraa int un cantun
un di sarvitui, l'ha cjamaa qual l'ëra cul mastal. E lüi l'ha dit: "È turnaa tö
fradel e tö pari l'ha cupaa 'l manzö grass, parquè l'ha pudüü 'vèilu san e
salv". Ma lüi l'ha cjapaa la musca e l'ha vursüü nä dint nut; al parquè sö pari
l'è 'gnüü fora e lu prëgava a nä dint. Ma rispondend l'ha dit al pari: "Eco, già
da tant agn mi 't serviss, e sapiötlu mì, j'hö 'n mai disübidii a 'n tö urdon.
Epüra t'ha mai mai dat un cravió ch'i stass sü 'legru cum i mè amis. Ma quand
st'tö fiö, ch'l'ha mangjaa 'l tuv sustanzi cum al lambarci, l'è 'gnüü, tì ta
gh'hai mazzaa 'l manzö grass". E lüi al gh'ha dit: "Fiö, tì t'ei sempri 'nsëma a
mì, e tüt al mei robi hin tui. Donca convegneva a fä festa e stä sü 'legri,
parquè 'st tö fradel l'era mört e l'è turnaa a 'gnì viv, l'era perdüü e l'è stat
truvaa". (Antonio Rusconi, I parlari del Novarese e della Lomellina, 1878, pag.
24)



https://lmo.wikipedia.org/wiki/Dialett_alsazian

El dialett alsazian (nòmm local: Elsassisch o Elsässerditsch; in todesch:
Elsässisch, o Elsässerdeutsch) l'è on dialett del todesch alemann parlaa in la
pupart de la region francesa de l'Alsazia (in del tocch pussee a nòrd de
l'Alsazia, la lengua del loeugh, inscambi, l'è 'l Franch, on dialett todesch
central e minga del sud come l'Aleman). L'area alsaziana, oltra che col mond
neolatin di lengov d'oïl, la confina cont i parlad todesch centrai, compagn del
Lothringer Platt. L'alsazian el ris'cia l'estinzion.

Al dì d'incoeu l'Alsazian l'è parlaa de manch del 40% di gent de la region
(soratutt i grand, che l'insegnen pròppi pòcch ai sò bagai), vist i agn e i agn
de azion centralista del Statt frances, applicada vers tutt i parlà regionai.
Besogna poeu anca dì che a part l'azion de "francesizzazion" scomenciada del
governa frances in del 1918 (ciovè l'ann che l'Alsazia l'è passada per la primma
voeulta sota 'l controll frances e quand che 'l pensà nazionalista l'era in gran
voga in de l'Euròpa intrega). Despoeu la segonda guerra mondial, l'Alsazian l'è
devegnüü la langue de l'ennemi, ciovè la lengua del nemis (di Todesch). Tancc
Alsazian hann inscì traa a monton la soa lengua, la soa coltura e gh'hann daa
dent a provà in tucc i moeud de devegnì "Frances". I gioven de la minoranza
todescòfena alsaziana se senten in del sò coeur "Frances" e minga on quejcòss
d'òlter, al contrari di gioven de òlter minoranz, come per esempi i gioven
todescòfen in provincia de Bolzan (Italia) che se senten nò Talian. Dessora
quell lor el todesch l'imparen nò in sù i banch de scoeura e allora, in di oeugg
de tancc gioven, la soa lengua mader l'è domà une langue de vieux (ona lengua de
vegg) o une langue de paysans (ona lengua de villan). Per esempi quand che vun
el và in d'ona bottia e 'l tacca sù a parlà Alsazian, anca se la commessa
l'Alsazian el capiss, la resposta l'e squas semper in Frances. Perchè? Perche
lee la se vergògna, compagn de tanc Lombard, de parlà la sova lengua mader.
L'Alsazian, allora, l'è minga domà on parla di vegg e di villan, ma anch e
soratutt on parlà "privaa": vun l'Alsazian, se 'l parla, 'l parla in de la soa
cà o cont on circol bell stregg de amis e parent, e minga in pubblegh. A bon
cunt l'è anmò parlaa cont ona certa vitalità in confront ad alter lengov
minoritari frances. Poeu, d'on para d'agn, hann anca taccaa su e insegnàll in
d'ona quaj scoeura e, del 2002, tucc i agn fann su ol festival ciamaa "E
Friejohr fer unseri Sproch" (ciovè "una primavera per la nosta lengua") cont
fest, padijon, fer e marcaa in tutta l'Alsazia che se cruzzien de la promozion e
del mantegniment de la lengua mader. L'è pacifigh che 'l declin de l'Alsazian se
ved prima de tutt in di città grand 'me Strasburgh puttòst che in campagna.



https://lmo.wikipedia.org/wiki/Dialet_varesot

El dialett varesòtt (localment: [vare'zot]), ciamaa anca bosin, a l'è on dialett
occidental de la lengua lombarda. L'è parlaa in del center e in del nòrd de la
Provincia de Vares.

El Bosin a l'è consideraa compagn del Milanes (anche se ghe confina nò in moeud
dirett). In de la zòna de Tradaa el gh'ha di influenz comasch, in quella de
Gallaraa gh'è di somijanz col Bustòcch. L'è ligaa de bon cont el Dialett
verbanes parlaain sù la còsta piemontesa del Lagh Maggior.

El varesott (compagn del Brianzoeu) l'è on poo 'na denominazion comun per vari
dialett. Donca l'è normal che ghe sia di differenz anca dent ai parlà de la
Provincia de Vares. Quei chì hinn vari esempi di ròbb che fann vegnì el Bosin
different del Milanes:

'Sto test l'è staa ciappaa de la Wikipedia inglesa. Ta sa regordat? (de Speri
Della Chiesa Jemoli):

Ta sa regordat, ra mè Luzzietta, ra pruma volta ca s'hemm parlaa? L'eva la festa
dra Schiranetta S'hemm trovaa insemma là in sul segraa.

Gh'evat ra vesta tutta infiorava par datt ra mœusta t'ho pizzigaa set vugnua
rossa, mi ta vardava m'het dai 'na s'giaffa, mi l'ho ciappaa.

Ma la tò sciampa l'eva tant bella che in su ra faccia l'ha mia fai maa. Ra pâs
hemm faia cont la pommella, pessit, gazzosa, zuccor firaa.

T'ho tœuj dò zòccor con su ra galla ra mè parolla ti t'het 'ccettaa (gh'eva de
scorta tre vacch in stalla) e dopo Pasqua sa semm sposaa.

Mò ti set veggia, ra mè Luzzietta E mi, a fà 'r màrtor sont giò da straa. Ma
quand ca vedi ra Schiranetta Senti anmò i stréppit da innemoraa!

Disi donca nea che al teamp dal prim re da Zipar, dòpo che Gottifredo da Bujon
l'ava tòj la Terra Santa, allora gh'è capitaa che 'na sciora nòbila d'in
Guascogna l'eva naia, coma a fann i pilligrin, a visità 'l Santo Sapolcar. Quand
lea l'è 'nii 'ndree e l'è ruvaa a Zipar, gh'è stai di oman gramm ca gh'hann fai
di brutt schearz da villan, e lea l'è 'nia tanta danaa che la podeva mia
mandàlla giù, e s'eva miss in meant da nà dal re par mett giù quarella e fàss dà
soddisfazion. Ma allora gh'hann dii ch'a l'eva tutt fiaa trai via parchè lù
l'eva on pòvar baloeuass e bon da fà nagott; che di fugular ca ga favan i alt,
sa 'n parla gnanca, ma fin chii a lua tucc i momeant, lù i lassava passà tucc,
ch'l'eva pròppri 'na vargogna. In manera che tucc chii ca 'gh l'evan sù com lua
par quaicoss, ga 'n favan vuna e 'nscì sfogavan la soa rabbia. Quand l'ha 'vuu
sentii cola sciora e l'ha vist ch'l'eva inutil, ca sa podeva fà nagott par
fàgghla pagà a chii oman là; allora lea, tant inscì 'ma fà passà 'l magon, l'ha
vorzuu nà da col re là com dì e fàggla capìa ca l'eva pròppri 'na pòvra ciolla.
E l'è naia là, s'è miss a piangg e gh'ha dii: "Lù, scior re, mì som mia 'nia chì
da lua par fàmm dà soddisfazion da cola figura ca m'hann fai; ma 'nscambi mì 'l
preghi d'insegnàmm coma 'l fa mai lua a lassà passà tucc chii fuguar ca mì sinti
ca ga fann a lua par podéa 'anca mì 'vè la pascienza, dòpo ch'avarò 'mparaa da
lù, da lassà passà anca mì la mea: e 'l sa 'l Signoar comé mì 'gh la dariss a lù
par nagott, sa podess, parchè lù i sa mandài giù 'nscì poliat. Al re, che fin
allora s'eva mai diciduu a mòvas e no 'l voreva mai fà nagott, l'ha fai comé col
ca dias ca sa disveggia da dormìa, e l'ha comenzaa da la fugura ca ga 'n fai a
cola sciora, e si ca 'gh la faia pagà car a chii oman à; e poeua s'è miss a
fàgghla a tucc chii che dòpo d'allora an favan 'na quaivuna e ga perdevan
l'onoar a la soa corona. Giovanni Papanti, Parlari italiani in Certaldo, 1875,
pagg. 315-316

Hii da savè che ona voeulta, quand gh'eva mò ol prumm re da Zipri, e che Goffrè
da Buglion l'eva guadagnaa in guerra la Terra Santa, gh'è succeduu che ona
sciora nòbala d'on paes che ga disen la Guascogna, l'è andai par divozion 'me on
pilligrin al Santo Sepolcher, e che tornand indree, quand l'è capitaa a Zipri,
certi balossoni gh'hann fai di daspresi brutt, tutt comè; e lee, 'sta sciora,
par quest piena d'ona tribulazion, e no ghe podeva pròppri passà, la s'è miss in
ment da ricorr al re; ma gh'è stai quaichedun che gh'ha dii che la buttava via
ol temp e ol fiaa; parchè ol re l'eva on lasagnon senza spirit, che invece de fà
giustizia per i òlter, al sa lassava lù mett sott i pee, la piantava; e per
quest chi gh'aveva di cruzzi par di tòrt che j'essen fai, ja sfogava cont ol
sguargnà ol re. Quella sciora quand, l'ha sintuu inscì, e che l'ha cognossuu che
la podeva minga avèggh giustizia, tant per fà passà la so inversadura, la s'è
mittuu in coo da spongg 'sto re da picch: e caragnand l'è andai sù e la gh'ha
dii: "Oh scioria, mì vegni minga chì da lù par fà che lù al castiga quij che
m'hann fai tanto maa: ma vegni par pragàll da fàmm imprend comè ch'al fa lù a
soffrì ol maa, che ma disen che ga fenn a lù. E inscì imparand 'sta sò manera,
anca mì pòssa sopportà con pazienza i dasprezzi ch'a m'hann fai e che al sa lù,
ol Signor, che se mì podessa ga darav a lù, che ja tòllera inscì polid". Ol re,
che fin allora l'eva stai on lumagon e on poltronasc, comè che in d'on bòtt ghe
passass ol cocch, al s'è mittuu a castigà comè on can rabbiaa prumma quij che
gh'hann fai i daspresi a 'sta dònna, e poeu tucc quij d'allora faven quaicòssa
contra i sò legg. ibidem, pagg. 285-286

Disi donca che in di temp dal primm re da Zipri, dòpo che Goffred da Buglion
l'ha conquistaa la Terra Santa, è success che ona dònna nòbila dla Guascogna
l'ha fai on viagg da divozion al Santo Sepolcar e, in dal tornà indree, rivaa ca
l'è stai a Zipri, gh'hann mettuu adòss i man certi canaja e te 'm l'hann
disonoraa. Tutta foeura de lee, e no savend come refàss da quell brutt giugh,
gh'è vegnuu in ment d'andà a denunzià la còssa al re. Ma quaighedun gh'hann dii
che la sarevv stai fadiga buttaa al diavol, perchè 'l re l'eva on òmm tant da
pòcch, anzi tant da nagòtt, che altar che castigà a terman da legg e da
giustizzia i canajad fai ai altar, al sa lassava fà in bocca da tucc, e da pù al
ga fava la ricevuda, con tant da viltà da fà restà sòtt qualunque cagon; de
moeud che chissisia che 'l gh'avess 'vuu on quai dispiasè, al sa sfogava a fàggh
a lù desprezzi e ingiuri d'ògni sòrt; e inscì tutt i balòss ga davan cojonament
dor Re magg. Sentend 'sta pòcca nespola, quella sciora, desperada da podè mia
ruissìggh a fàggh pagà 'l fio a quij tòcch da còll, inscì tant par ristoràss on
poo dor brutt tir ca gh'hann fai, la s'è miss in ment da dàggh ona bònna morduda
a quell Guerin Meschin d'on re; e, ditt e fatt, la ghe s'è presentaa e,
piangend, la gh'ha cuntaa sù la rava e la fava dor brutt giughett ca gh'hann fai
a lee, e poeu la gh'ha dii: "Maestà, mì son mia vegnuu chì par trovà giustizzia
e vess vendicaa dla fattura ca m'hann fai, ma solament perchè ti ma disat come
ti feet a soffrì quij ca senti ca te fann a tì perchè, inscì imparand anca mì,
pòda mandà giò la mea pinola. Che, sa podess dàggh ona bella ingiottida, la sa
'l Signor quanto volontera te regalress, inscì pien che te seet da bontà e
tollerenza!". Ol re, che fina a quell moment l'ha sempar fai 'l mangia e dòrma,
traccata!, coma 'l sa fuss dessedaa allora, l'ha comenzaa dal castigà ma a dover
l'ingiuria fai a 'sta dònna, e poeu l'è deventaa 'l pù bravo casciador di
canaja, e 'l ga la fava pagà ben cara a chissisia ch'avess mancaa da quell
rispett che i suddit hann da portàggh al sò re, al capp dla nazion. ibidem, pag.
189-190



https://lmo.wikipedia.org/wiki/Davide_Van_de_Sfroos

El Davide Bernasconi (Monscia, vundes de magg del 1965), cognossuu cont el nomm
d'art de Davide Van de Sfroos, l'è on cantautor e scritor lombard.

L'è nassuu a Monscia el vundes de magg del 1965. L'ha abitaa in del rion de
Triant (via Biancamano) fin'a ai quatter agn, quand che la fameja l'è andada a
viv a Mezzegra, in sul Lagh de Comm, e indove 'l viv anca incoeu. La soa prima
esperienza musicala l'è stada cont i Potage, on grupp che 'l faseva musega punk.
Dopo 'n quai ann l'ha mettuu su on grupp, i De Sfroos, e l'ha taccaa a scriv i
sò primm canzon in laghee insemma al sò amis Alessandro Giana. Quei canzon chì
hinn staa mettuu in di sò primm produzion musicai: la cassetta Ciulandàri!
(1992) e Viif (1994). Col cantà 'sti canzon hann scomenzaa a vess famos arent a
Comm e in del Tesin. Dopo el terz album del 1995 (el primm CD) ciamaa Manicomi,
el grupp el s'è dividuu. L'eva el 1998. In del 1997 el Davide l'ha publicaa el
sò primm liber, Perdonato dalle lucertole, cont el nomm de Davide Bernasconi.
L'è anca tornaa a fà musega con la Van de Sfroos Band. El primm disch de la band
l'è vegnuu foeura in del 1999 e l'è staa ciamaa Brèva e Tivàn (i nomm di duu
vent che boffen in sul Lari). Quell'oeuvera chì l'ha faa cognoss anca de la
critega musical, tant l'è vera che l'ha anca vinciuu la Targa Tenco 'me artista
emergent pussee bravo. In de l'istess temp l'ha publicaa anca Per una poma, on
EP con trii canzon che cunten su in d'ona manera minga troppa seria i stori de
l'Adamm e Eva, del Cain e Abel e del Noè.

In del 2000 el vegn foeura el sò segond liber, Capitan Slaff, che 'l gh'ha avuu
anca on gran sucess a teater. In del 2001 el ved la lus E semm partii, vun di
disch pussee cognossuu. In del 2002 l'ha vingiuu la Targa Tenco per el pussee
bell album in dialett. Intra el 2003 e'l 2005 l'ha scrivuu alter duu liber: Le
parole sognate dai pesci (I paroll che se insognen i pess) e Il mio nome è
Herbert Fanucci (El mè nomm l'è Herbert Fanucci). In del 2005 l'ha publicaa el
sò sest album Akuaduulza e l'ann dopo on DVD Ventanas, cunt i video di sò
concert. In del 2008 el sortiss el disch Pica!, consideraa vun di sò album
pussee bei. In del cors del 2009 el vegn foeura 40 pass, ona serie de
registrazion e de esibizion per la RSI, con scià anca el DVD del concert al
Filaforum de Sagh. El 2011 l'è on ann bell important: el Davide Van de Sfroos
l'è invidaa al Festival de Sanremo, e lì el presenta la canzon Yanez, la prima
canzon a vess cantada in lombard in tutta la storia del festival. Yanez la riess
a rivà anca in di finalista e, a la fin de la competizion, la se piazza a la
quarta posizion. De lì el vegn foeura on gran bell sucess per el Davide, che de
lì a poch el publica l'album Yanez. A la fin de l'ann el ved la lus on Best of
di sò canzon del 1999 fina al 2011.

I trii agn sucessiv hinn dedicaa ai tournée in gir per tutta l'Italia. In del
2013 el tacca cont el sò noeuv progett musical, compagnaa anca de on videoclip,
ciamaa Terra & Acqua, che 'l vegnarà terminaa in del 2014 con la publicazion de
on DVD. In del 2014, infina, el vegn publicaa el disch noeuv, ciamaa Goga e
magoga, preceduu del singol omonim.



https://lmo.wikipedia.org/wiki/Cunsunant

Int la funetica de l'articulazion, una cunsunant (o cunsunanta) l'è un son
linguistich che 'l vegn articulaa saranda in manera parzial o intrega la cavità
urala, insì da creà una türbulenza de l'aria. La parola «cunsunant» la vegn zü
dal latin consonans, che 'l vör dì "che la sona insema".

Quand che la linguistega l'eva basada interament ins la lengua latina, se
pensava che una consonant la pudiss esist dumà se gh'eva arent una vucal, e
donca che la pudeva mia vess de per lee.

De tüta manera, de maniman che i stüdi linguistegh i hann tacaa a cumprend anca
alter lenguv, s'è capii che questa idea de cunsunant l'eva mia giüsta, giamò che
esisten lenguv che i gh'hann di son de natüra cunsunantega che però i pören vess
parnunziaa senza besogn d'una vucal, cume presempi int la lengua sluvena la
parola Trst (Triest).

I cunsunant i se diveden pöö anca intra sunor e surd, a seconda de la presenza o
assenza de vibrazion di cord vucal in el menter che la passa l'aria al mument de
l'articulazion.



https://lmo.wikipedia.org/wiki/Climatulugia

La climatulugia a l'è el studi del clima, definii cume i cundiziun del temp
vardaa in sü i periud de temp lungh; i usservaziun del temp che 'l fà dì per dì
a l'è el caamp de la meteurulugia. In sustanza, la climatulugia la varda la
periudicità di fenomen che süceden a livel meteurulogich (che sarien i cicli
climatich) e i fatur climatich, che sien natüraj upür artificiaj; el se capiss
inscì che cunt i istrüment de la climatulugia el duvaria vess pussibil fà di
previsiun per el fütür. La climatulugia, in del stüdi de l'evulüziun del clima,
la stüdia la circulaziun atmusferica, la cumpusiziun de l'atmusfera, la
sitüaziun radiuativa tra la Tera e el Suu e el trasferiment de calur tra
l'atmusfera e i cuntinent e tra diferent sit in sü la Tèra.

Al dì d'incö, ghe vör dìl, la climatulugia la pö vess ammò cunsiderada una
scenza piuniera, vist che i ricercadur a hin desluntan dal truà di legg per
spiegà in toto i mecanism che regulen el clima de la Tera; a l'è minga ammò
pussibil, per esempi, fà di previsiun giüst in sül clima de una part del pianeta
in d'un quaj periud fütür. A l'è generalment recugnussüü, a livel de ricerca,
che el clima a l'è regulaa da equaziun diferenziaj basaa sü legg fisich, ma quaj
hin quij legg chì l'a munan de descuvrill nissün; el clima a l'è cunsideraa un
fenamen stucastich, e a stüdiàl ghe vör fà aprussimaziun vüna dopu l'altra, che
fan vegnì föra un resültaa trop boz per vess afidabil.

I climatolugh a duperen, per el stüdi del clima de adess, i seri de dat
meteurulogich (temperadür, precipitaziun atmusferich, pressiun, e.v.i.); tüt
quij dat chì a hin necessari per fà cur i mudej, duperaa per cugnuss e prevedè
el clima in di periud fütür, che sien trii mes upür vint an; al dì d'incö, in
tüt i modi, i mudej an munan de rivà a vess sücür e i previsiun che el fà un
mudel a pöden vess anca fisc diferent da quij de un alter.

In manera diferenta a lavuren i stüdius del clima di an indree, segund i regul
de la paleuclimatulugia.



https://lmo.wikipedia.org/wiki/Charles_Darwin

Charles Robert Darwin (nasìt a Shrewsbury ai 12 de febrér del 1809 – mórt a
Londra, ai 19 de bril del 1882) l'è stat en biòlogo, geòlogo, zoòlogo e botànich
britànich, famùs per la sò furmulasiù de la teorìa de l'evulusiù de le speci
anemài e vegetài per vìa de selesiù naturàla che agés sö la variabilità dei
caràter (urìgin de le spéci), e per vìga teurizàt la descendènsa de töcc i
primàcc (òm inclùzo) de 'n antenàt cümü (urìgin de l'òm).

El g'ha püblicàt la sò teorìa sö l'evulusiù de la spéce endèl lìber L'urìgin de
le spéci (1859), che l'è restàt la sò òpera piö cunusìda. El g'ha catàt sö
nömerùs dei dàti che 'l g'ha dopràt per sostègner la sò teorìa endèn viàs
entùren al mónt sö la nàve HMS Beagle, e 'n particolàr endèna sòsta a le Ìzole
Galápagos.

El prim de löi del 1858, Darwin el g'ha dat comunicasiù sö l'Urìgin de le spéci
per mès de la selesiù natüràla) a la Linnean Society; ensèma gh'è stat lizìt apò
'na cumunicasiù de Alfred Russel Wallace che Darwin el gh'ìa risiìt, endèla
quàla Wallace el gh'ìa formulàt 'na sò teorìa sö l'urìgin de la spéce, svelöpàda
de lü en maniéra 'ndependènta, con divèrsi póncc sìmii a chèla del Darwin. El
sàgio de Darwin sö l'argomènt L'urìgin de le spéci l'è stat püblicàt 'n an dòpo;
tat l'ìa l'enterès che la gh'ìa utignìt la sò òpera che prìma edisiù (en 1250
còpie) l'è nàda ezaurìda en du dé.

Endèle sò òpere che gh'è ignìt dòpo - compàgn de La variasiù dei anemài e de le
piànte al stàto demèstech, L'urìgin de l'òm e la selesiù sesuàla e L'espresiù de
le emusiù endèle bès-ce e 'ndèl òm - Darwin el g'ha svelöpàt dei óter témi apéna
sbosàcc zó o mìa mensiunàcc del töt ende L'urìgin de le spéci. Per ezèmpe, ende
L'urìgin de l'òm e la selesiù sesuàla, Darwin el ghe zónta a la selesiù
natüràla, come mecanìsmo de selesiù, apò a la selesiù sesuàla, determinàda de la
"scèlta feminìl" (o 'n sèrte càzi maschìl) che la pórta giö dei du sès a svelöpà
dei caràter sesuài segondàre abnòrmi e, en aparènsa, en contràst co la
sopravivènsa compàgn dei córegn dei cèrf europèi (Cervus elaphus) o la cùa,
sèmper dei mascc, del paù (Pavo cristatus). Ende L'espresiù de le emusiù endèle
bès-ce e 'ndèl òm, Darwin el g'ha sbosàt zó per la prìma ólta el stüde del
comportamènt dei anemài segónt 'na prospetìva evulusiunìstica, ghe la ghe darà
'l spónt endèl sècol dòpo al svelöp de l'etulugìa.

Aisebé che la teorìa del Darwin la g'hape patìt divèrse mudìfiche profónde, le
sò riflesiù i è amò al dé d'encö la bàze scentìfica per el stüde de la vita e de
la sò evulusiù; l'ünica fàla 'mportànte 'ndèl sistéma pensàt del Darwin l'ìa la
mancànsa de conoscènsa dei mecanìsmi de l'ereditarietà genética (le òpere del
Gregor Mendel i éra gnemò pübliche).

Töta la corespondènsa scientìfica che 'l Darwin el scambiàa coi stüdiùs del sò
tép, l'è stàda rindìda disponìbil en rét del Darwin Correspondence Project de
l'Università de Cambridge. 'Ntra i corespondèncc principài del Darwin gh'è:
Charles Lyell giü dei fondadùr de la Geologìa, Asa Gray e Joseph Dalton Hooker
botànich, Thomas Henry Huxley zoòlogo e giü difensùr piö calcc de la teorìa de
l'evulusiù 'ndèle discusiù pübliche, e Alfred Russel Wallace el naturalìsta che,
ensèma al Darwin, el g'ha 'ntüìt el probléma de le variasiù de la spéce.



https://lmo.wikipedia.org/wiki/Carlo_II_de_Spagna

El Carlo II d'Asburgh (spagnoeu: Carlos II d'Asburgo; Madrid, 6 november
1661-Madrid, 1 november 1700) l'è staa l'ultim re de Spagna (1665-1700) de la
soa fameja. In Sicilia e a Napoli l'era cognossuu comè Carlo V. L'è staa anca
duca de Milan.

L'era l'unich fioeu mas'c del Filipp IV de Spagna a vess rimagnuu in vida dòpo
la mòrt del pader. Quand l'era nassuu, tucc a cort eren content, perchè l'alter
erede al tròno, Baldassar Carlo, l'era mòrt a 17 ann. Ma el Carl l'era debol e
malaa, forsì perchè traj Asburgh la gh'era l'abituden de maridàss tra parent. La
soa mader, la Marianna d'Asburgh, l'era la tosa de la sorela del Filipp IV, per
esempi, senza cuntà che 'l Carlo l'era anca on discendent de la famosa Giovanna
la Matta. El pòpol el credeva che sora de lù la ghe fudess ona maledizion.

El Carlo l'è diventaa re che l'aveva domà quattr'ann, intel 1665 e per des ann
el regn l'è staa governaa di reggent. El prim l'è staa el Juan Everardo Nidhart,
on gesuita, confessor de la regina mader. Ma el Don Giovann d'Austria, fioeu
natural del Filipp IV, l'ha scasciaa via, e donca el noeuv regent l'è diventaa
el Fernando de Valenzuela. Quest chì, dòpo che 'l Carlo l'è diventaa re a tucc i
effett, l'è restaa primm minister. Anca lù però l'è staa scasciaa via di nòbil.
I alter primm minister del regn del Carlo II hinn staa Don José Juan
(1677-1679), el duca de Medinaceli (1680-1685) e 'l cont de Oropesa (1685-1691).

Intel 1679, el Carlo II l'ha sposaa la Maria Luisa de Borbon-Orléans, tosa del
Filipp I de Borbon-Orléans, che l'era on fradel del re Frances Luis XIV. Lee l'è
mòrta in del 1689 senza avèggh daa di bagaj al sò marì. Semper in del 1689 la
regina mader l'ha lassaa la cort. L'ann dòpo, el 1690, l'ha sposaa la Maria Anna
del Palatinaa-Neuburgh. Anca lee la gh'ha minga 'vuu di fioeu. Donca, el Carl
II, quand l'è mòrt, in del 1700, l'ha nominaa comè sò erede el Filipp d'Angiò,
nevod de la soa sorella Maria Teresa e del sò marì, el Luis XIV. Quella decision
chì l'ha faa s'cioppà la Guerra de Succession Spagnoeula (1700-1714), perchè i
alter statt de l'Euròpa voreven minga vedè on Borbon sul tròno de la Spagna.



https://lmo.wikipedia.org/wiki/Canton_Tisin

El Canton Tesin (in Todesch, Frances e Romanc Tessin; Talian: Ticino) l'è 'l
canton püssee a süd de la Sguizzera. El ciapa el sò nom del fiüm Tesin che 'l
ghe passa in del mezz, de la funt al Pass de la Nuvena (tudesch: Nufenenpass) al
Lagh Magiur.

La lengua ufficial del Canton Tesin l'é 'l Talian. L'è parlaa departutt anca 'l
lombard occidental (variant ticinesa), ma l'è minga recognussuda a nivel
ufficial. El Canton Tesin el forma, insemma ai val Mesolcina, Calanca, Bargaja e
Pos'ciav (del Canton Grison), la Svizera Taliana. In del Comun de Bosch/Gürin on
quejivun el parla on patovaa todesch, el "Guriner/Guryner Titsch" o "Ditsch"
(dialett de la lengua Walser).

I dialet del Cantun Tisin poden vess spartii in düü grüp: quei sota al Munt
Scender e quei che se tröven sura de quel. I dialet del Sotascender (quei de la
zona de Ciass, Mendris e Lügan) hin cumpagn assee di dialet cumasch e varesot
parlaa in Italia; i dialet del Surascender (zona de Belinzona, Lucarn e di vai
Verzasca, Magia, Bregn e Leventina) inveci gh'han carateristigh particular,
püssee cumpagn a quei del Lumbard Alpin e dunca di lenguv returumanz. I dialet
del Surascender vegnen parlaa anca in l'alta Val d'Ossula.

El dialett del Italian parlaa in del Canton l'è particolaa. Gh'hinn di influenz
lessicaj del todesch (lengua pussee parlada in de la federazion), del frances e
del lombard.

In de l'epoca antiga, i territori del Canton hinn staa abitaa de la tribuu de
sciocch celtegh, i Leponz. Pussee tard, probabilment in l'epoca de la dominazion
de l'August, la region l'è stada ciapada dent in de l'Imperi Roman. Dopo la
ruvina de l'Imper Roman de Ocident, la region l'ha patii on poo j'istess
tribuleri de la Lombardia: l'è stada sota ij Ostrugot, i Longobard e i Franch.

In de l'Età de Mezz, la region l'è stada uget de cuntesa in tra i cumün liber de
Milan e Com. In del secul XIV l'è stada cunquistada dal Dücaa de Milan ma
intant, in del secul XV, i cunfederaa svizzer i s'eren lanciaa a cunquistà i ter
a süd di Alp in del curs de tre campagn diferent. El Cantun Uri l'ha cunquistaa
una volta per tüt la Val Leventina, giamò in del 1440, dopu che intra 'l 1403 e
'l 1422 una part de quest ter, giamò una volta cunquistaa de Uri, eren staa
perdüü. In del mes de marz del 1440, l'è staa firmaa l'acord de pas in tra 'l
Dücaa de Milan e i Svizzer, in de l'Albergh dei Dò Spad.

Püssee tard, i Svizzer i ha prufitaa di invasiun di Frances in Italia, a
cumincià dal 1494. El 10 de april del 1503 cun de la pas de Arona i Svizzer han
utegnüü el pusses de Belinzona e dei paesit de Medeja e Isun. De fat, in del
curs de una segunda campagna, in del 1500 Uri, el Canton Svit e 'l Canton
Unterwald, han mantegnüü la cità de Belinzona e la Riviera, anca lur tra l'alter
giamò ocupaa da Uri in del 1419, ma pers in del 1422. El 29 de lüi del 1506 la
Dieta Elvetiga l'ha decretaa de mandà dei suldaa per difend i castei de
Belinzona.

Ciamaa di Stat italian, in del 1512, per cascià vìa el frances Lüis XII, i trüp
de tüta la Confederaziun han miss sü al Dücaa de Milan el Massimilian Sforza,
che in sustanza l'è vegnüü el fantos di Svizzer. Quest ültim saran recumpensaa
con l'estensiun del cuntrol militar minga apena sü i distret de Lügan e Mendris,
ma anca püssee in là dei cunfin del dì d'incö. De la Pruvincia di Vares atüal,
eren svizzer la Valtravaglia e la Valcuvia, in cima al lagh de Comm, la tera
ciamada "di Tre Piev" e anca una part de la Val d'Ossula..

Poch temp püssee tard però, giamò in del 1515 el cunfin l'è staa ripurtaa in de
la so posizion atüal, in cuseguenza de la scunfita dei Svizzer in de la bataia
de Marignan (al dì d'incö Melegnan).

Cin l'ann 1515 cumincia inscì el periud ciamaa di cunfederaa. I teritori che
püssee tard, in del 1803 avarissen custitüii el Canton Tesin, eren spartii en
vott baliag, che corespund pressapoch ai distret del dì d'incö. I baliag
cisalpin patregniven minga però tüt ai tredes Cantun, che alura furmaven la
Cunfederaziun Elvetiga. De fat, se mai che la Leventina la dependeva apena de
Uri, i teritori de Bregn, Riviera e Belinzona i era di baliag, anca de Svit e
del Nidwald. El rest del teritori del Tesin, inscambi, l'era spartii sü in
quater baliag de proprietà cumün dei dudes cantun, e i eva ciamaa Baliag
Ultramontan o Ennetbergische Vogteien.

El dumini cunfederaa el se manifestava praticament apena in ambit giüdiziari: el
baliv (en tudesch: Landvogt) che i cantun suvran mandaven in tücc i distret el
gh'aveva en pratega la funzion de giüdes. Föra de la sfera giüdiziaria però el
pudè l'era lassaa in man ai uturità lucal. In dei baliag svizzer, de fat, a
diferenza de quel che sücedeva in del rest de la Lumbardia, gh'è scampaa infina
al dì d'incö l'istitüziun del patriziaa e quela del cunsili paruchiai
(l'asemblea, elegiüda dei catolegh de un vilag, che la aministra i prupietà de
la parochia).

In del periud in tra 'l 1798 e 'l 1803 — el periud de la Repüblica Elvetiga —
per decisiun del Napuleun Bunapart i baliag vegnen reünii in del 1798 per furmà
dü cantun diferent: Belinzona e Lügan.

In del 1803, i dü Cantun saran ünificaa una volta per tüt in d'un suget növ, e
per 'l nom vegnaraa scernii el nom del fiüm püssee impurtant del teritori, el
Tesin, in sül mudel de la denuminaziun di dipartiment frances dopu de la
revulüziun del 1789.

Anca se 'l cantun l'era staa diciaraa gianmò in del 1803 un stat member de la
Cunfederaziun, la Francia l'è andada inanz a gestì i afar del cantun, infìna a
rivà a anet i distret de Mügg e Mendris a la Repüblica Cisalpina, anca se per un
periud de poch temp.

La capital la sarà metüda a Belinzona, ma Lügan la restarà minga tant cuntenta
de questa decisiun. El prublema el vegnarà sistemaa cun la Custitüziun del 1814,
che la decretarà che i trii cità püsee impurtant, Belinzona, Lügan e Lucarnu
saran ses an per ciaschedünala capital del cantun. 'Stu sistema l'andrà innanz
fina al 1878, quand che Belinzona la vegnarà deciarada capital ünica e
permanent.

El parlament ticines l'è el Gran Consili, che 'l gh'ha 90 diputaa. I diputaa han
deciduu de vess ciamaa minga "onorevol", dal 2000.

Han partecipaa ai elezion, senza ciapà nissun segg, i partii Lega Sud Ticino,
Verdi liberali, La Noce, el Fronte degli indignati e el Partito Operaio e
Popolare.



https://lmo.wikipedia.org/wiki/Canton_Svit

El Canton Svit (en todèsch: Schwyz; en fransés: Schwytz; en italià: Svitto; en
romàncio: Sviz; en arpità: Sieviche) l'è giü dei vintisés cantù de la Svìsera,
sitüàt endèl cèntro del paés. El sò teretóre el rìa 'nfìna a le Alpi a sud, al
Lach dei Quàter Cantù a est e al Lach de Zurìgo a nòrt. La capitàl del cantù l'è
la stèsa cità che g'ha dat el nom, cioè la cità de Svit.

L'è giü dei quàter Waldstätte (cantù forestài), ensèma a: Uri, Canton Nidvald e
Canton Lucerna.

El prim de óst de l'an 1291, el Canton Svit el 'g'ha fondàt la Confederasiù
Elvética, ensèma al Canton Uri e al Canton Untervald (Pat del Grütli). El Canton
Svit el g'ha ciapàt zamò del prensépe en mà la guìda de la confederasiù. Endèl
1320 el nom del cantù l'ìa zà aplicàt a töta la confederasiù. Endèl 1803, el nòm
Svìsera (en todèsch: Schweiz), derivàt del nòm del del Canton Svit (Schwyz), l'è
deentàt uficialmèntel nòm de la nasiù. La bandiéra svìsera l'è ach derivàda del
stèma aràldich del Canton Svit.

Le cità piö grànde del cantù i è Küssnacht e Pfäffikon. El cantù l'é dividìt en
sés distrècc e 30 cümü, ma i distrècc de Einsiedeln, Küssnacht e Gersau i è
furmàcc apéna del cümü omònim.



https://lmo.wikipedia.org/wiki/Camra

El gh'ha ona popolaziun de 11 021 abitàncc (dàto del Dicember 2013), cunt ona
superfis de 39,6 km² e ona densità de popolaziun de 278 ab./km².

L'è tacaa ai cumün de Bransach, Caltignaga, Castano Primo (MI), Galiaa, Nosaa
(MI), Nuara e Turbigh (MI) e 'l fa part del Parch piemuntes del Tisin. El cumün,
a partì del 2003, l'è gemelaa cun quell svedes de Vännäs.

Un om l'eva dü matai. E 'l pü sgióv l'ha dicc al sò pà: “Pà, dem la mè part ad
cul ch'am tuca a mì” e l'ha facc al parti dla sò sostanza in tra 'd lói. E da là
a poch 'l mat pü sgióv, facc sü 'l fagot, l'è andà in pais dalungg. E l'ha facc
fora tüta la sò roba vivend da mangaligh. E dopo ch'l'eva spes propia tüt al fat
sò, l'è gnì 'na gran cristia in cóo pais, e lü l'ha cmenzà a 'vègh dabsögn par
viv. E l'ha 'ndà e s'è armandà a ügh da cóo pais, ch'a l'ha mandà a la sò
cassina a cürè i porscei. E lü 'l spasmèva d'impinì la panscia 'd giandi ch'i
mangèva i porscei, e inzügh aov na dèva. Ma pensand sü l'ha dicc: “Quanci
giornalier in cà dal mè pà i mangio gin ch'i n'hagh voja, e mì chì crepi dla
fam! Mì scaparò da chì e andarò in dal mè pà e 'j zarò: Pà, j'ho facc maa contra
'l ciel e contra 'd vü; Pà, mì sum pü degn da zìm vost fiö, tratìm com vügh di
vost giornalier”. E l'ha ciapà sü e l'è andà indè 'l sò pà. E lü l'eva ancó
dalungg, al sò pà l'ha vüst e j'è savü 'd maa, e j'è córs incotra e j'ha batà 'l
brasci al col e l'ha basà sü. E l'ha dicc: “Pà, j'ho facc maa contra 'l ciel e
contra vü, i sum pü degn d'vess ciamà vost fiö.” E 'l pà l'ha dicc ai servitor:
“Prast, tirè fora i vistì püssè bei e bütej sü, e metìj in dì l'anel e metìj in
pee 'l scarpi E minè fora 'l videl pü grass e mazzèl, e mangiuma e bivuma
alagrament. Perchè ust mè mat l'eva mort e l'è arsciüscità, l'eva pirdü e s'è
trovà”. E i hagh cmenzà a mangèe alagrament. In cula, 'l prim mat l'eva fora, e
gnind a cà, quand l'eva stacc riva a cà, l'ha sintü sonèe e balèe. E lü l'ha
ciamò ügh di servitù, e j'ha dicc coss l'eva 'sta roba. E lü l'ha raspost: “'L
tò fradèe l'è tornà cà, e 'l tò pà l'ha mazzà un videl grass parchè l'ha podü
'vèl uncù sangh” E lü l'è gnì rabià, e 'l voreva nuta andè in cà. Par cust al pà
l'è gnì fora e lü l'ha cmanzà a preghèl. Ma lü l'ha raspost e dicc al sò pà:
“Igh tancc agn ch'iv serv, e v'ho mai disübidì una bota, e mai i m'ii dacc
gnanca un cravigh da mangèe insema ai mè compagn. Ma dapöi che 'sto vost mat
l'ha mangià 'l fat sò com al fumnasci, l'è gnì cà, vü ii mazzà par lü un videl
grass.” Ma 'l pà j'ha dicc: “Car al mè mat, tì ta stee sempru con mì, e tüt coal
ch'i ho l'è tò; ma l'eva giüst da fèe taulada e ligria, parchè tò fradèe l'eva
mort e l'è arsciüscità, l'eva pirdü e l'è stacc truvà”. (Antonio Rusconi, I
parlari del Novarese e della Lomellina, 1878)



https://lmo.wikipedia.org/wiki/Cagliari

Cagliari (en lèngua sàrda Casteddu; en spagnöl stòrich: Caller; en català:
Càller; en latì: Caralis) l'è 'na cità italiàna, capitàl de la regiù de la
Sardégna e capolöch de la pruvìncia omònima.

La popolasiù l'è de 158.351 abitàncc, la superfìce del teretóre cumünàl l'è de
de 85 km² e la densità l'è de 1863 ab./km².

El cunfìna cümü de Cagliari 'l cunfìna coi cümü de Assemini, Capoterra, Elmas,
Monserrato, Quartu Sant'Elena, Quartucciu, Selargius, Sestu.

Cagliari ('na ólta ciamàda Karalis) l'ìa zà abitàda de tribù locài quan che piö
tàrde i Fenìci i g'ha colonizàt la Sardegna. Endèl sècol V prìma del signùr l'è
pasàda sóta 'l contròl dei cartaginés e 'n chèl perìodo lé la cità la g'ha ìt en
svelöp piötòst ràpido. Endèl an 238 a.C. l'è pasàda sóta l'impéro Romano (ensèma
a töt el rèst de la Sardegna e pò a de la Corsica). A metà del sècol V dòpo del
signùr l'è stàda ocupàda dei Vandali ma piö tàrde l'è stàda riconquistàda de
Giustiniano.



https://lmo.wikipedia.org/wiki/Bokm%C3%A5l

El Bokmål (Lengua del liber), prima del 1929 ciamaa riksmål (Lengua del regn)
l'è la püssee parlaa di dü varietà scrit nurveges. L'è staa nurmalizaa e rifinii
da Knud Knudsen. El bokmål l'è druvaa da circa el 90% de la pupulazion nurveges,
e l'è la variant che de suvent la se mustra ai stüdent furest. L'è basaa
principalment ins el danes scrit e ins i dialet nurveges uriental, suratüt i
variant di burghes parlaa a Oslo.

L’urtugrafia bokmål l’è druvada suratüt de i popul che parlen i dialecc ch’han
ciapaa püssé l’inflüensa del danes e del bass-todesch. Inscambi a chest, i
dialecc ucidentai druven el nynorsk che l'è püssé cumpagn di lenguv tradiziunai
nurveges.

El guvern l'haa mia regulaa el Bokmål parlaa e recumanda che la parnunzia la
gh'haa de andaga adree a la funulugia del dialett lucal del parlant. A bun cünt,
a gh'è una varietaa parlada de Nurveges ch'a l'è cumünement vedüda cume la forma
standard per el Bokmål parlaa. Ind The Phonology of Norwegian, Gjert
Kristoffersen al scriv che:



https://lmo.wikipedia.org/wiki/Bas

Una bas a l'è un cumpost chimigh che'l gh'ha di prupietà basigh in acordi ai
diferent definiziun de "bas" che gh'hinn staa in del temp.

Per l'Arrhenius del 1887 a hinn bas i cumpost che liberen per dissuciaziun in de
l'aqua jun OH-. A l'incuntrari, un acid a l'è el cumpost che'l libera i H+.
Burlen dent in quela definiziun chì tücc i cumpost che nurmalment ja ciamum bas
per i prupietà curusiv e iritant (e, anca, el saur amar): bas fort 'me
l'idrossid de sodi e l'idrossid de putassi.

El chimigh danes Johannes Nicolaus Brønsted e l'ingles Thomas Martin Lowry, in
del 1923, aveven pübligà in manera indipendenta una teuria sura el cumpurtament
di bas e i acid buna per tücc i sulvent, minga dumà per l'aqua.. La definiziun
de bas a l'è divegnüda: "una bas a l'è una sustanza che la pö ciapà un prutun
d'un acid". E l'acid a l'è dunca el cumpost che'l ced el prutun.

Cun la teuria de Brønsted-Lowry el cuncent de basicità al vegn estendüü anca a
cumpost che prima se pudeva minga spiegà perchè eren di bas. Per esempi
l'amuniaca: NH3 + H2O → NH4+ + OH- L'amuniaca la ciapa via a l'aqua un prutun, e
inscì la gh'è la furmaziun in sulüziun d'un jun idrossid.

Ancamò, la teuria de Brønsted-Lowry a l'è minga larga assee per tirà dent tücc i
cas de cumpurtament basigh perchè a l'è limitada dumà a l'interscambi di prutun.
La dis nigota di reaziun 'me quela intra el trifluorür de bor e l'amuniaca.

In de la teuria del Gilbert Newton Lewis, enunziada l'ann [[1923] e desvilüpada
in del 1938, una bas a l'è "una sustanza che la dà un dubiet eletronigh
d'un'altra sustanza chimiga che l'è l'acid. De l'üniun de l'acid cun la bas la
gh'è la furmaziun d'un ligam cuvalent



https://lmo.wikipedia.org/wiki/Atila

Àtila (pianüre del Danubio, entùren al 395 - Al de Tisza, 453) l'è stat l'öltem
e 'l piö potènte sovrà dei Uni, ròs de pòpoi che se pènsa riàa de l'Azia. Àtila
el g'ha goernàt el piö gròs impér europèo del sò tép, del 434 enfìna a che l'è
mórt 453. Cunusìt en Ucidènt con scötöm de "flagellum dei" (presapóch "la früsta
del Signur"), i sò posedimèncc i riàa de l'Europa Centrala 'nfìna al Mar Négher,
e del fiöm Danubio 'nfìna al mar Baltich. Endèl perìot del sò régn l'è stat giü
dei nemìci züràcc del Imper Romà, oramài zamò spartìt en dò parcc: L'impér de
Oriènt co la capital a Constantinòpoli, (encö Istambul), e l'Impér Ucidentàl, co
la capitàl a Roma e piö tàrde a Ravenna. Àtila el g'ha envadìt dò ólte i
Balcani, l'è stat söl pónt de cunquistà la cità de Roma e l'è riàt a mèter sóta
asédio Constantinòpoli. El g'ha minàt el sò ezèrcit enfìna 'ndela Francia
centràla 'nfina a Aurelianus (encö Orleans), endoche a la fì el generàl Flavio
Esio el l'ha ubligàt a ritiràs endela batàia dei Camp Catalaunich del 451
(Châlons-en-Champagne). L'an dòpo l'è riàt a fà scapà l'emperadùr de ucidènt
Valentiniano III de la sò capital, Ravenna, endel 452.

L'impér dei Uni l'è mìa düràt dòpo la mórt de Àtila e 'l s'è smembràt enfìna a
sparéser. I Uni i è stacc en pòpol nòmade de casadùr e aleadùr dei quai s'è mìa
conservàt docümèncc scrìcc de lur, isé le nutìsie che se g'ha de chèste zécc i è
riportàde suradetöt de fóncc latìne. Chèsto el g'ha mìa empedìt a Atila de éser
regordàt come 'na figüra legendària de la stória de l'Europa, e 'n buna part de
l'euròpa ucidentàla romanizàda l'è deentàt el sìmbol de catiéria, distrüsiù e
rapìna. En ótre parcc del teretóre che 'l g'ha goernàt envéce l'è regordàt
compagn de 'n re nòbil e gaiàrt, e tre saghe scandinave i la mèt dét come giü
dei sò persunàgi piö 'mportàncc.



https://lmo.wikipedia.org/wiki/Atent%C3%A0cc_de_l%2711_de_set%C3%A8mber_del_2001

I atentàcc del 11 de Setèmber del 2001 i è stacc atàchi suicìdi facc de
terurìsti de al-Qa'ida cùtra obietìf civìi e militàr endèl teretóre dei Stàti
Ünìcc de Amèrica.

La matìna de l'11 de setèmber del 2001, 19 òm de l'organizasiù terurìsta de
'mprónta islàmica al-Qa'ida i g'ha dirotàt quàter aparèchi civìi comerciài. I
dirotadùr i g'ha fat scuntrà i dù aparèchi cùtra le tór 1 e 2 del World Trade
Center de New York che dòpo póch i è crödàde zó e isé le g'ha fat dan apò ai
palàs en bànda. En tèrs aparèchio l'è stat fat schiantà adòs al Pentàgono. El
quàrt envéce, che 'l gh'ìa come obietìf o 'l Campidòi o la Cà Biànca a
Washington, l'è burlàt zó 'ndèn ciós arènt a Shanksville, endèla contèa de
Somerset (Pennsylvania), dòpo che i pasegér e i òm de l'equipàgio i gh'ìa tentàt
de riciapà 'l contròl de l'aparèchio.

El WTC7 l'è on edifizzi arent ai torr, che l'è staa colpii dai rest di torr. El
s'è pisaa el foeugh, e i pompee han minga poduu smorzall, vist che rivava minga
l'agua, perchè i torr, quand hinn borlaa giò, han tajà i trom de l'acqua. El
proprietari del palazz, el Larry Silverstein ha daa l'orden ai pompee de 'ndà
foeura.

El palazz l'è borlà giò despoeu 8 or dai attentaa, perchè 'l foeugh ha smolaa i
sostegn del edifizzi. I dagn a la strutura han avuu on roeul minga tropp
important in del croll, per on studi scentifegh del NIST.

El Marriott (cognossuu anca 'me WTC3) l'è on albergh arent ai torr, colegaa anca
con di tunnel ai WTC1 e 2.

I croj di torr hann buta giò bona parta del compless, l'è restada in pè domà la
hall.

L'è staa colpii, ai or 9:37, da on replan Boeing 757, che 'l era giudaa dal Hani
Hanjour, pilota certificaa da la FAA.

El Mohamed Atta (1 de settember 1968, Egitt) l'eva el dirottador del vol
American Airlines 11, spetassa contra la Torr Nord.

El se laurea al Cairo in Architetura, e in del 1992 'l se trasferiss in
Germania, e li 'l vegn contataa da Al Qaida.

A la fin del 1999 el part in di camp de Al Qaida in Afghanistan, indoa 'l vegn
adestraa. Per ciapà el vidi d'ingress per l'America, 'l denuncia de avè perduu
el passaport, per avegh on passaport netaa.

A magg 2000 el ciapa el vidi per l'America, e 'l va a giugn. Incontra el Marwan
Al-Shehhi. Insema a lu 'l se adestra per divenà pilota privaa, e 'l 14 de agust
el ciapa el brevett, cont ona valutazion de 97/100. A dicember, i do ciapen la
licenza de pilota commercial.

El Hani Hanjour (30 de agust 1972, Arabia Saudita) l'eva el dirottador del vol
American Airlines 77, spestassaa conta el Pentagon.

Nassuu da ona fameja rica, l'è 'ndaa a fà el Mujahidin contra l'invasion
sovietega del Afghanistan, ma l'è rivaa tard e l'è riusii no a fà la guera.

El 11 de settember 'l se spetassa contra el Pentagon: Per i sò istruttor l'eva
minga tropp brao, ma lor pensen che 'l podea spetassass, vist che, puu che
alter, i sò problema i eren in de la lengua inglesa.

El Marwan Al-Shehhi (9 de magg 1978, Emiraa Arab Unii) l'eva el dirottadur del
vol United Airlines 175, spetassaa contra la Torr Sud.

A la fin del 1999, el va in Afghanistan a adestrass per combatt in Cecenia, ma
'l vegn cataa foeura per l'operazion 11/9.

El Ziad Jarrah (11 de magg 1975, Liban) l'eva el dirottador del vol United
Airlines 93, spetassaa a Shanksville, anca se l'obietiv probabilment l'era o el
Campodoi o la Cà Bianca.

In del april del 1996 'l se trasferiss in Germania, indoa l'incontra ona tosa
che la vegn la sò morosa: Aysel Senguen.

La FAA, sota ordin del Norman Mineta, minister di trasport, ha blocaa tucc i voi
dal 11 de setember al 13.

A bon cunt, i teorii LIHOP i gh'han pussee sostegn in del opinion publega
americana, probabilment anca perchè gh'hinn staa, obbiettivament, di bus in di
servizzi segret ('me in de la comunicazion in tra la CIA e 'l FBI, in pratega la
CIA ha mia dii a l'FBI, unegh organ antiterrorism in USA, del ris'c) e in de la
difesa aerea, preparada domà per di attacch da l'URSS, mia dai attacch da
denter.



https://lmo.wikipedia.org/wiki/Arpitan

L'Arpitan (nom natif francoprovençâl, arpitan, arpetan) ciamaa anca
Francu-Pruvenzal, a l'è una lengua rumanza che l'è parlada in Francia (in de la
val del Rodan, Giüra e Savoja), in de la püsse part de la Svízera francesa e in
Italia (Val d'Aosta e in d'una quaj val piemuntesa). La definiziun
"francu-pruvensal" l'aveva duprada la prima volta el glutolugh Graziadio Isaia
Ascoli per giuntà insema tücc quij dialet gal-rumanz che se riüssiva minga a
metij in del frances o in del ucitan (che l'era ciamaa in chel temp là
"pruvenzal).

El francupruvenzal l'è parlaa fundamentalment in trii stat: Francia, Italia e
Svizzera. In Francia l'è parlaa in la püpart de la regiun Roden-Alp, ciuè in la
regiun storiga del Forez, de la Bresse, de la Dombes, del Revermont, del Bugey,
el teritori de Liun, el nord del Delfinaa; inultra l'è parlaa in part de la
Franca Cuntea e de la Burgogna (departiment de Saona e Loira). In Svizzera
(induve l'è cunussüü 'me romand) l'è parlaa in tüta la zona francofuna, föra che
del Cantun Giüra e del distret de Moutier (Cantun Berna), induve se parlen
dialet del francucuntees (lengua d'oïl). In Italia l'è parlaa in tüta la Val
d'Aosta (föra che la zona walser de Gressoney e Issime) e in d'una quai valada
ucidentala de la Pruvincia de Türin. Dò minuranz arpitann se tröven in la
Pruvincia de Fogia, in di cumün de Faeto e Celle di San Vito.

Noutron Pâre, qu'és ès ciéls, Que ton nom sêye sanctefiê, Que ton règno arève,
Que ta volontât sêye fêta Sus la tèrra coma u ciél. Bâlye-nos houé noutron pan
de cetu jorn Pardone-nos noutres ofenses, Coma nos pardonens tot-pariér a celos
que nos ant ofensâs Et nos somèts pâs a la tentacion, Mès abâde-nos du mâl.
Amen.



https://lmo.wikipedia.org/wiki/Arcor

Arcur l'è un cumün de la pruvincia de Munscia e Brianza. El cünta 17 874 abitant
(dàto del Dic 2015 ).

L'è tacaa ai cumün de Biasson, Cuncurezz, Munscia, La Santa, Vimercaa,
Camparada, Lesmu.

I ducüment püssee antigh a hin del IX secul e a hin dunaziun a ges de part di
abitant de Vico Arcole o Loco Arculi. In de l'Età de mezz la se tröva in la Piev
de Vimercaa: el gh'ha düü munastee, quel de San Martin e la Cà di Ümiliaa a Sant
Apulinar. In del libar de Gufred de Büssur (el Notitiae Sanctorum Mediolani) l'è
citada la gesa de Sant Üstorgg, che l'è diventada parochia ai temp de San Carlu
Burumee. A partì del XVII secul se scumincia a fà sü un poo de vil de delizia,
cumpagn de la Vila Burumee, la Cazzöla e la San Martin; la gesa del dì d'incö
l'è del 1716. El cumün l'è cressüü in di ültim secul prima grazie cun la
custrüziun de la feruvia e pö dopu cunt indüstri 'me la Falck, la Gilera e la
Peg Perego.

Fina al luj de 2012 a Arcor a gh'era on cartell stradal bilengov italian/lombard
a l'entrada del comun.

L'andament del nümer de abitant del cumün de Arcur l'è mustraa in de la tabela
chi desuta: Abitàncc censìcc



https://lmo.wikipedia.org/wiki/Anna_Frank

L'Annelies Marie Frank, pussee cognussuda cont el nomm de Anna Frank (Franchfort
sul Men, 12 giugn 1929 - Bergen-Belsen, marz 1945), l'è stada una tosa giudeja
todesca nassuda a Franchfort, in Germania, che l'è devegnuda vuna di simboj de
la Shoah perchè l'ha scrivuu on giornalin menter che l'era sconduda insemma a la
sò fameja e quater alter personn in del dedree d'ona cà a Amsterdam ai temp de
l'ocupazion todesca di Paes Bass, durant la segonda guerra mondiala.

Segonda tosa de l'Otto Heinrich Frank (12 magg 1889 - 19 agost 1980) e de la sò
miee Edith Frank-Hollander (16 sgenee 1900 - 6 sgenee 1945), l'Anna Frank l'era
part de 'na fameja de patriota todesch che s'eren battuu in de la prima guerra
mondiala. L'Anna la gh'aveva ona sorella pussee granda che la se ciamava Margot
Elisabeth Frank (16 fevree 1926 - marz 1945).

Despoeu che 'l Hitler l'ha ciapaa el podè in del sgenee del 1933, quand che
gh'eren semper pussee manifestazion contra i Giudee, a la fin del 1933 la fameja
de l'Anna l'è andada via de Franchfort per andà a Amsterdam cont l'intenzion de
scappà di persecuzion nazista. In Olanda, l'Otto Frank l'ha dervii ona ditta che
la produseva pectina per i marmelad, la Opekta Works e, in del 1938, l'ha dervii
on'altra ditta, la Pectacon, che la spantegava saa de conservazion e spezii.

El 10 magg 1940, quand Anna gh'aveva tredes agn, l'esercit todesch ha invaduu
l'Olanda e, si come i persecuzion contra i ebrej a s'hinn faa pussee fort anca a
Amsterdam, la fameja Frank a l'è andada a scondess dent l'inscì ciamaa
Achterhuis, ona stanzeta secretta tirada insema dedree de la filial de l'Opekta,
al 263 del Bulevard Prinsengracht a Amsterdam (che, al dì d'incoeu, a l'è
ciamada Anne Frank Huis, "La ca' de l'Anna Frank" in milanes).

I vott clandestin a hinn staa vutaa da alter gent: la Miep Gies, el Jan Gies, el
Johannes Kleiman e la sò dona, el Victor Kugler, la Bep Voskuilj e 'l sò pà,
squas tutt ex-dipendent del pader de l'Anna. Quest chì a portaven, anca se
ris'ciaven la vitta, el mangià, notizzi e tutt quel che gh'aveven besogn. Domà
lor saveven del scondili di cladestin chì. In del period de clandestinitaa, Anna
ha scrivuu nel sò famos Diutel i sentiment per el Peter, i conflitt cont i sò
gent e la sò aspirazion de deventà scrittora.

Depos de duu agn passaa in del scondili chì, i Frank e i sò soci a hinn staa
tradii d'on quaj collaborazionista olandes (ch'a l'è staa minga identificaa) e,
donca, arestaa e deportaa vers i camp de concentrament nazist, insemma a el
Kugler e el Kleiman. La Miep Gies e la Bep Voskuilj, ch'a eren lì duran l'arest,
a hinn scapaa menter la polizia l'era dree a 'restaa i clandestin e s'hinn
sconduu aren a la ca'; depos la partenza de la polizia i dò donn a hinn tornaa
in del scondili e hann mettuu al segur pussee robb che poeudeven (anca el
Diutel), prima de la perquisizion de la polisia.

El 3 settember 1944, l'Anna Frank e i alter clandestin a hinn staa caregaa in su
l'oltem tren in partenza per Auschwitz, indue a hinn rivaa depos trii dì.
L'Erith Frank-Hollander a l'è morida de inedia a Auschwitz-Birkenau, el 6 sgenee
1945. L'Hermann Van Pels l'è morii in ona camera a gas de Auschwitz ma se sà
minga inquand (el dì istess che l'è rivaa, segond la Cros Rossa, o depos on quaj
dì, segund Otto Frank). L'Auguste Van Pels l'è andada da Auschwitz, a
Bergen-Belsen e poeu da Theresienstadt a Buchenwald, el 9 april 1945; l'è stada
poeu deportada anmò, ma se sà minga el dì che l'è morida. El Peter Van Pels ha
dovuu fà l'inscì ciamada "Marcia de la mort" da Auschwitz a Mauthausen
(Austria), indue a l'è morii el 5 magg 1945, trii dì prima che 'l camp a l'è
staa liberaa di american. El Fritz Pfeffer l'è staa in di camp de Sachsenhausen
e Buchenwald prima de morì in del camp de Neuengamme el 20 dicember 1944.

El Kleiman l'è staa liberaa on mes depos l'arest a causa de problem de salut e
l'è morii a Amsterdam in del 1959. El Kugler l'è staa deportaa in pussee d'on
camp de concentrament, fin a la fin de la guerra ma l'è soravivuu e l'è morii a
Toronto in del 1981.

Margot e Anna a hinn staa in del camp de Auschwitz-Birkenau prima de vess spedii
a Bergen-Belsen, indue a hinn morii de tifo in del mars del 1945, domà trii
settimann prima che anca quest camp chì el vegneva liberaa.

Domà el pader de Anna, intra tutt i clandestin, a l'è soravivuu in di camp de
concentrament. Luu a l'è restaa semper a Auschwitz; el camp l'è staa liberaa da
l'esercit russ el 27 de sgenee 1945 e, el 3 giugn, Otto a l'è tornaa a Amsterdam
depos trii mes de viagg. La Miep el gh'ha daa el Diutel e luu, depos che l'è
vegnuu a savè de la mort di alter clandestin, ha voruu coregg la grammatica e la
sintassi, tajaa ona quaj part (perchè assè privada) e publegal. El Diutel a l'è
staa publegaa in del 1947 cont el titol Het Achterhuis ("l'Alogg secrett" in
olandes). L'Otto Frank l'è morii a Basilea, in Sguizzera, indue 'l viveva la sò
sorella, el 19 agost 1980.

In del 1956, el Diutel a l'è staa adattaa in on'opra teatrala che ha vinciuu el
Premi Pulitzer; in del 1959, l'è staa faa ona pelicola in su quel diutel chì; in
del 1997, a l'è stada, in fin, traa on'opra originala de Broadway.



https://lmo.wikipedia.org/wiki/Amiens

Amiens (Anmien in piccard; Samarobriva in latin) a l'è ona città francesa de la
Piccardia, situada in del departiment de la Somme. A l'è 'l capploeugh de la
Piccardia e 'l sitt indè che se troeuva la cattedral gòtica pussee granda de la
Francia, cioè Notre-Dame de Amiens. La cunta 136.300 abitant.

L'è staa el center principal de la tribù celtiga di Ambian, che hann daa el nòmm
moderno de la città. In epoca romana la città l'era ciamada Samarobriva, cioè
pont in su la Somme. Giuli Ceser le considerava on loeugh molto important
strategicament, e l'imperador Claudi l'ha faa sì che la vegnìss vun di pont
principai per la partenza de la spedizion de conquista de la Britannia. In del
period roman a hinn staa faa sù i term e on anfiteater.

El primm che l'ha provaa a portà el Cristianesim ad Amiens l'è staa el San
Firmin, al qual però gh'è staa tajaa el coo (303). L'è staa pròppi arent ad
Amiens che, come se cunta, el San Martin de Tours el gh'ha daa metà del mantell
al mendicant.

Duranta i invasion barbarigh la città l'è stada occupada de Vandai, Alan,
Burgund e Franch. In del Medioev l'ha patii i scorriband di Vichingh (859 e
882), che hann anca brusaa la cattedral. L'ha faa part del Ducaa de Borgògna
(1435-1477) e successivament l'è stada conquistada di Spagnoeu (1597), fina a
quand l'Enrich IV de Francia l'ha minga reconquistada, dòpo on assedi duraa ses
mes.

Amiens l'ha subii di grav distruzion in tutti dò i guerr mondial, soratutt
duranta la prima, col vess staa loeugh de voeuna di ultimm battali del 1918.



https://lmo.wikipedia.org/wiki/Aliz%C3%A9e

Alizée Jacotey, cugnusüda dumà cunt el nom Alizée (Ajaccio, 21 agust 1984), l'è
üna cantant francesa de müsica pop. La sò canzùn pussee famusa l'è stada Moi...
Lolita del 2000, che l'ha vendüü ün frach de disch in tücc el mund.

Alizée l'è stada scuerta da la cantant Mylène Farmer e dal müsicant Laurent
Boutonnat, ch'i hin diventàa i sò produtùr. Il 4 lüj 2000 l'è stada publicada la
sò prima canzùn, Moi... Lolita, che l'ha anticipàa la surtida de l'album
Gourmandises ("Rob bun de mangià"). La canzùn la gh'ha avüü subit ün frach de
success in Europa e in de l'Asia urientàal. In Italia la canzùn e l'album hin
vegnüü foeura in del 2002 e i gh'han avüü success anca chì (primm post per la
canzùn, che de vintitrì per l'album). El disch Gourmandises l'ha vendüü in düü
ann quater miliùn de copi in tücc el mund. Da 'st'album chì gh'hann tiràa foeura
olter canzùn: L'Alizé, Gourmandises e Parler tout bas ("Parlà a bassa vusc'").
Cunt 'stu disch chì Alizée la gh'ha vingiüü ün frach de premi, cumè l'"NRG Music
Awards", el "World Music Awards" e l'"M6 Awards".

Anca el sò segund album, Mes Courants Électriques ("I mè curent eletrich"), l'è
prodùt da Mylène Farmer e Laurent Boutonnat. L'è stàa publicàa el 18 marz 2003
in Francia e dopu anca in dij olter Paes. L'album l'è vegnüü foeura insèmm a la
canzùn J'en ai marre! ("Mì sun stüfa!"), che l'ha avüü success anca lee in
Europa e in de l'Asia urientàal. In Italia la canzùn l'è rivada a la pusiziùn
chela de vintitrì e l'album a chela de vintnoeuv. Da Mes Courants Électriques
hin stàa tiràa foeura anca i canzùn J'ai pas vingt ans (Mì gh'ho minga vint
ann") e À contre-courant ("Cunter-curent"). Gh'hin anca i versiùn ingles dij
canzùn J'en ai marre e J'ai pas vingt ans: i se ciàmen I'm Fed Up! e I'm not
Twenty. Dopu Alizée l'ha tacàa a fà cuncert in gir per la Francia, ch'i gh'hann
avüü el "tücc esaurìi".

El 27 setember 2007 l'è vegnüda foeura la canzùn Mademoiselle Juliette
("Signurina Giulièta"), che la gh'ha anticipàa la surtida del terz album de
Alizée, ciamàa Psychédélices ("Psiche-delizzi"), publicàa el 3 dicember 2007;
'st'album chì l'è stàa prodùt da Bertrand Burgalat, Daniel Darc, Oxmo Puccino,
Jean Fauque e Jérémy Châtelain. In del febrar 2008 l'è stada tirada foeura
ün'oltra canzùn, Fifty-Sixty ("Cinquanta-Sesanta"). In Italia 'st'album chì l'e
gnanca amò stàa publicàa e'l se sa minga se'l vegnarà foeura.

In del 2004 l'è vegnüü foeura'l disch Alizée en Concert, registràa dürant i sò
cuncert che la gh'ha fàa in Francia. In del 2007 l'è stàa publicàa in Messico
Tout Alizée, racolta dij sò canzùn pussee famùs.

Alizée la se gh'ha spusada in del 2004 cunt el cantant frances Jérémy Châtelain.
I gh'hann üna tusa, Anny-Lee, nasüda el 29 april 2005.



https://lmo.wikipedia.org/wiki/25_11

Ol dé 25 de noèmber l'è 'l 329 ( 330 si l'an al è biseest ) dé de l'an del
calendare gregorià; manca 37 dé a finí l'an.

Ul dí 25 de noèmber al è ul dí da pòost 329 ( 330 si l'an al è biseest ) dal an
dal calendari gregurian; i manca 37 dí a finí l'an.

1905 - Barcelona: col pretest de la pöblegassiú d'öna barzeleta crítega, di
militar Spagnöj i assalta e sachesa la sé del setmanare satíregh ¡Cu-Cut! e del
diare La Veu de Catalunya; ol goèrn Spagnöl al suspent i garansie
costitüssionale a la sità e al impülsa la Llei de Jurisdiccions (Les de
zörisdissiú) (Facc del ¡Cu-Cut!).

2005 - Paris: la UNESCO la declara la Patum de Berga Patrimone Oral e Imaterial
de la Ümanità.

1491 - Granada (al-Andalus): l'esèrsit Castejà al ghe scumensa l'ases ch'al
posarà fí al Regn de Granada, ol Darér Regn mösölmà a la Penísula Ibérica.

1936 - Berlin (Zermania): Zermania e ol Zapú gh'i signa ü pat de colaburassiú
per defendí-ss d'ü possíbel atach Soviétegh (Pat Anti-Comintern), gjöst ü mes
daspus che Hitler e Mussolini i proclamass l'ass Roma-Berlin.

2005 - Rafah (la franza de Gaza, Palestina): Mahmoud Abbas gh'al inaügüra
ofissialament ol post de frontera con l'Esit che Israel al ía sart sö ol 7 09
del 2005, öna ölta finida la retirada de la franza de Gaza, daspus 38 agn
d'ocüpaciú.

1870 - Granville (la Normandia, Fransa): Maurice Denis, pitur, crítich e teòrich
de l'art Fransesa, integrat al moviment artístich i nabís (m. 1943).

1903 - Sukarrieta (Biscaja, ol Paes Basch): Sabino Arana, pàder del nassiunalesm
Basch (n. 1865).

1960 - Ojo de Agua (provínsa de Salcedo, la Repüblega Dominicana): i sorele
Mirabal, int ün assident de trànsit pro·ocat per di agenc de Trujilo (n. 1924,
1927 e 1935).

Dé mondial contra la violensa vèrs i done, istitüit per i Nassiú Ünide ol 19 10
de 1999 in recordansa di sorele Mirabal



https://lmo.wikipedia.org/wiki/17_12

Ol dé 17 de dezèmber l'è 'l 351 ( 352 si l'an al è biseest ) dé de l'an del
calendare gregorià; manca 15 dé a finí l'an.

Ul dí 17 de dezèmber al è ul dí da pòost 351 ( 352 si l'an al è biseest ) dal an
dal calendari gregurian; i manca 15 dí a finí l'an.

1504 - Granada (Andalusia, Spagna): al ghe ría ol cadàver d'Isabela I de Casteja
per èss-agh interat, prossedent de Medina del Campo, indóe la reina a l'era
morta tre setmane pröma.

1903 - spiasa de Kitty Hawk (Carolina del Nord, SÜA): Orwile e Wilbur Rright i
riess a fá gulá 59 segunt olFlyer (pilotant Orwile), ol pröm aviú de la stòria.

1925 - Barcelona: ol capità zeneral de Catalunya Milans del Bosch ordena ol
sarament del camp de les Corts del Barça: Gamper al presenta i dimissiú
irrevocabel come president del club.

1989 - i Stacc Ünicc: The Tracey Ulman Show -ü spasse televisif de la Fox
Network- al scumensa a emèt I Simpsons come séria.

2002 - Pretòria (Süd-àfrica): ol goèrn del Congo e i opositur che al combatéa i
firma ün acord de pas ch'al posa fí a quàter agn de guèra sivila, con apröf 2
miliú de persone morte.

2004 - Bhutan: ol paes al de·ental pröm del mont sensa tabach: se'n la proibiss
la véndita e ol consüm in pöblich.

1901 - Sant Andreu de Palomar, Barcelona: ol pàder Magnanet, eclesiàstich
Català, fondadur di istitücc de Fills de la Sagrada Família (n. 1833).



https://lmo.wikipedia.org/wiki/13_04

Ol dé 13 de bril l'è 'l 103 ( 104 si l'an al è biseest ) dé de l'an del
calendare gregorià; manca 263 dé a finí l'an.

Ul dí 13 de bril al è ul dí da pòost 103 ( 104 si l'an al è biseest ) dal an dal
calendari gregurian; i manca 263 dí a finí l'an.

1976 - València: se la cositüiss la Taula de Forse Políteghe e Sindicale del
Paes Valencià.

1978 - València: ol Consej del Paes Valencià ghe sélebra la pröma sessió, öna
ölta restaürada la Generalitat Valenciana.

2002 - Venessöela: ün ampe moviment popülar al trà zò la ditadüra instaürada du
dé pröma e al forsa la recüperassiú de la istitüssionalità democràtega.

1469 - Rai Bhoeki Talwandi, incö Nankana Sahib (ol Panjab): Nanak Dev Ji, guru
fondadur del sikhesm.

2003 - Sant Andreu de Sureda (ol Vallespir): Jean Petit, defensur di lengüe
minorisade al stat Franses.

Vaisakhi (o Baisakhi): e debòt vint miliú de sikh del mont i sélebra l'an nöf ol
dé in che s'al passa l'aniersare del nassiment, ol 1469, de Nanak Dev Ji, ol
fondadur e pröm di deu guru sikhs.



https://lmo.wikipedia.org/wiki/07_11

Ol dé 7 de noèmber l'è 'l 311 ( 312 si l'an al è biseest ) dé de l'an del
calendare gregorià; manca 55 dé a finí l'an.

Ul dí 7 de noèmber al è ul dí da pòost 311 ( 312 si l'an al è biseest ) dal an
dal calendari gregurian; i manca 55 dí a finí l'an.

1659 - Ísola di Faisans (riu Bidasoa, ol Paes Basch): s'al signa ol Tratat di
Piriné. La monarchia ispànica la ced a Fransa chel che incö s'al cjama Catalunya
del Nord: ol Rosselló, ol Conflent, ol Capcir, ol Vallespir e la meitat nord de
la Cerdanya.

1893 - Barcelona: l'anarchesta Santiago Salvador al tira öna bomba a la platea
del Liceu e gh'al causa 20 morc (bomba del Liceu).

1971 - Barcelona: se ghe la funda l'Assemblea de Catalunya a la gesa de Sant
Agustin.

1867 - Varsòvia (Polònia): Marie Curie, nassüda Marja Salomea Sklodowska, físega
e chémega Fransesa d'orísen Polonesa, premi Nobel de Físega ol 1903 e de Chémega
ol 1911.

2003 - Madrid (Spagna): Juan José Menéndez Gutiérrez, cognossit come Juanjo
Menéndez, atur Spagnöl.



https://lmo.wikipedia.org/wiki/06_08

Ol dé 6 de óst l'è 'l 218 ( 219 si l'an al è biseest ) dé de l'an del calendare
gregorià; manca 148 dé a finí l'an.

Ul dí 6 de óst al è ul dí da pòost 218 ( 219 si l'an al è biseest ) dal an dal
calendari gregurian; i manca 148 dí a finí l'an.

1945 - Hiroshima (ol Zapú): ol bombarder B-29 Stadünindench Enola Gay al lansa
sura la sità ol Little Boy, la pröma bomba atòmega dröada contra persone; a l'è
d'ürane inrichit, la equivar a 15.000 tone de TNT; la esplodiss in l'ària (a 650
m d'altüra) e la trà zò plö de 12 km2 de la sità, fant debòt 80.000 morc e
70.000 fericc (ch'i mör in del gir de poch mes) e, in di agn seguenc, fiss plö
mort e l'afetassiú de la salüt de mes miliú de persone.

1928 - Pittsburgh (Pensilvània), SÜA: Andy Warhol, pitur del corent artístegh
del pop art.

1458 - ol Vaticà (Roma): Alfuns de Borgja, ch'al ía regnat come papa col nom de
Calist III; al era Valencià e de parlada Catalana (n. 1358).

1929 - Barcelona: Guillem August Tell i Lafont, aocat, notare e pueta Català,
maester in Gai Saber ol 1900 (n. 1861).

1936 - serra del Guadarrama (Madrid, Spagna): Josep Sugnol e Garriga, polítegh
Català e president del Barça, föselat per i tröpe franchéste (n. 1898).

1973 - Marbella (Spagna): Fulgenssio Batista, militar e polítegh Cubà, ditadur,
cap del stat de 1923 a 1959 (n. 1901).

1978 - ol Vaticà (Roma): Giovanni Battista Montini, che a regnat come papa col
nom de Paul VI (n. 1897).

1990 - Neuily-sur-Seine (Hauts-de-Seine, l'Ísola de Fransa, Fransa): Jacque
Soustele, antropòlegh e polítegh Franses (n. 1912).

2005 - Inverness (i Highlands, Scossia): Robin Cook, polítegh Britànegh,
miníster d'afér da fò. (n. 1946).



https://lmo.wikipedia.org/wiki/05_03

Ol dé 5 de mars l'è 'l 64 ( 65 si l'an al è biseest ) dé de l'an del calendare
gregorià; manca 302 dé a finí l'an.

Ul dí 5 de mars al è ul dí da pòost 64 ( 65 si l'an al è biseest ) dal an dal
calendari gregurian; i manca 302 dí a finí l'an.

1916 - Palma (Mallorca): se funda l'Alfonso XIII, che plö daspus al deentarà ol
RCD Mallorca.

1766 - Nöa Orleans (la Louisiana, atüalament i Stacc Ünicc): Antonio de Uloa al
ghe ría come pröm gu·ernadur Spagnöl de la colònia.

1793 - Liesa (Liège) (Valònia, Bèlzica): i austríach i ocüpa la sità daspus de
traant zò i Franses (guèra contra la Fransa revolussionària).

1842 - Texas (atüalament i Stacc Ünicc): mes miér d'efetif de l'esèrsit Messicà
lideracc per Rafael Vásquez i ocüpa San Antonio e Rio Grande, però i se n'Aran
de retirá in del zir de poch dé.

1848 - Paris (Fransa): i nòmena Louis Antoine Garnier-Pagès miníster de Finanse.

1860 - Itàlia: i sitadí de Parma, la Toscana, Mòdena e la Romagna (i Stacc
Pontifissi esset ol Lassi) i asseta in referéndum d'üní-ss al regn de Sardegna.

1918 - Rössia: i autorità comüneste i trasla la capitala del paes de Petrograd a
Moscòa.

1933 - i Stacc Ünicc: ol president Roosevelt ghe declara ü festiu bancari: al
sera sö töte i banche del paes e al conzela töte i transassiú financere (la
Granda Depressiú) || Zermania: se ghe i sélebra elessiú legislatie: i nazzi ghe
i otegn ol 44% di vocch.

1940 - la Üniú Soviétega: mémber del politbüró soviétegh i signa ün órden per
sassiná 40.000 Polones (massàcher de Katyn).

1958 - Cape Canaveral (adess Cape Kennedy), (la Florida, SÜA): sa la lansa la
naf spassiala Esplorer II.

1970 - Mont: al entra in igur ol Tratat de mia proliferassiú d'arme nöcleare
daspus de èss ratificat per 43 stacch.

1978 - Vandenbergh (cuntat de Santa Barbara, Califòrnia, SÜA): sa la lansa la
naf spassiala Landsat 3, destinada a otení imàsen de la Tera del spassi.

1979 - Júpiter: la sonda stadünidenca Voyager I. la ria a la màssima
aprossimassiú al planeta

1133 - Le Mà (Sarthe, Paes del Loira, atüalament Fransa): Enrich II d'Anglaterra
(m. 1189).

1512 - Rupelmonde (Flandes, Bèlzica): Gerardus Mercator, cartògraf fjamengh (m.
1594).

1575 - Eton (Buckinghamshire, Anglatèra): Wiliam Oughtred, matemàtegh Angles
(segú ergöne fonte n. 1574; m. 1660).

1658 - Sant Nicolau de la Grava (la Gascugna, Occitània): Antoine Laumet de la
Mothe Cadillac, esplorador Franses, fondadur de Detroit (per chest i automòbile
Cadillac en i törà ol nom; m. 1730).

1734 - Iznangh (Moos, Baden-Württembergh, Zermania): Franz Anton Mesmer,
desvilupadur de la ipnosi (m. 1815).

1748 - Gothenburgh (Suéssia): Jonas Carlsson Dryander, botànich Suech (m. 1810)
|| Swalwel (cuntat de Durham, Anglatèra): Wiliam Shield, compositur Angles (m.
1829).

1605 - ol Vaticà (Roma): Ippolito Aldobrandini, che regna·a come papa col nom de
Clement VIII (n. 1536).

1815 - Iznangh (Moos, Baden-Württembergh, Zermania): Franz Anton Mesmer,
desvilupadur de la ipnosi (n. 1734).

1827 - Com: Alessandro Volta, físegh (n. 1745) || Paris (Fransa): Pierre-Simon
Laplace, matemàtegh Franses (n. 1749).

1926 - Tolosa de Lenguadoc (ol Lenguadoc, Occitània): Clément Ader, inzegnér
Occità (n. 1841).

1940 - Hong Kongh (la Sina): Cai Yuanpei, pedagogh e inteletual Sines (n. 1868).

1944 - Drancy (Seine-Saint-Denis, Ísola de Fransa, Fransa): Max Jacob, pitur,
pueta e scritur Bretú in lengua Fransesa, daspus de ès-a-gh deportat per i nazzi
(n. 1876).

1953 - Moscòa (Rössia): Sergei Prokofiev, compositur Röss, d'orísen Ucrainesa
(n. 1891) || Moscòa (Rössia): Ioseb Visarionovich Dgjögassvili, cognossit come
Josif Stalin, polítegh soviétegh d'orísen Zeorzana, cap del stat del 1924 (n.
1879).

1963 - Camden (Tennessee, SÜA): Virginia Patterson Hensley, cognossida come
Patsy Cline, Loyd Estel Copas cognossit come Cowboy Copas e Harold Franklin
Hawkins cognossit come Hawkshaw Hawkins, cantanc de country, morc in assident
d'aviassiú (n. respet. ol 1932, 1913 e 1921).

1967 - Montreal (ol Québec): George Vanier, polítegh Quebeches, gu·ernadur
zeneral del Canadà (n. 1888).

1955 - Saratov (Rössia): Antanas Merkys, polítegh Lituà, president del paes,
daspus de èss-a-gh deportat per i soviétegh (n. 1887).



https://lmo.wikipedia.org/wiki/04_08

Ol dé 4 de óst l'è 'l 216 ( 217 si l'an al è biseest ) dé de l'an del calendare
gregorià; manca 150 dé a finí l'an.

Ul dí 4 de óst al è ul dí da pòost 216 ( 217 si l'an al è biseest ) dal an dal
calendari gregurian; i manca 150 dí a finí l'an.

1889 - Palma (Mallorca): s'al pöblega ol pröm nümar de la Segonda época del
setmanari "La Roqueta".

1792 - Field Place, apröf Horsham (Sussex, Anglatèra): Percy Bysshe Sheley,
pueta e pensadur Angles.

1901 - Nöa Orleans (la Louisiana, SÜA): Louis Armstrong, mösegh e cantant de
jazz Stadünindench.

1929 - ol Cair (Esit) [o Gaza o Zerösalèm (Palestina), in acorde a ergöne fonte,
e de töta manera ün óter dé del istess mes d'agost]: Jasser Arafat, president de
la Organisassiú per la Liberassiú de Palestina e president del paes.

1960 - Valladolid (Spagna): José Luis Rodríguez Zapatero, president del Goèrn de
Spagna del 16 04 del 2004 e segretare zeneral del PSOE del 22 07 del 2000.

1977 - Madrid (Spagna): Antonio Lugo Machín cognossit come Antonio Machín,
cantant melòdich Spagnöl d'orísen Cubana.



https://lmo.wikipedia.org/wiki/03_06

Ol dé 3 de zögn l'è 'l 154 ( 155 si l'an al è biseest ) dé de l'an del calendare
gregorià; manca 212 dé a finí l'an.

Ul dí 3 de zögn al è ul dí da pòost 154 ( 155 si l'an al è biseest ) dal an dal
calendari gregurian; i manca 212 dí a finí l'an.

1809 - Barcelona: daspus d'ü process a la Ciutadela, i forse napleòneghe i
esegüta la masöransa di implicacc in del complot de l'Assensiú, intra da lur
Aulet e Massana (guèra del Franses).

2004 - l'Antàrtida: Nöa Zelanda e i Stacc Ünicc i stabiliss ü nöf statüt per
preservar i valur faunístegh, ecolòsegh e estétegh de i Valade Seche, öna estesa
zona mia glassada de l'Antàrtida.

2004 - Tasmània (Austràlia): i apröa la protessiú d'öna zona del cap Denison, al
süd de l'ísola.

1523 - Palma (Mallorca): Joanot Colomb, cap di Germanies de Mallorca, esegütat
per i autorità realiste.

1769: trànsit de Venus; diferent gröp d'osservadur i en aprofita per otegní data
del paralas solar ch'i permet de calcülá, per la pröma ölta, la distanza de la
Tera dal Sul con buna aprossimassiú



https://lmo.wikipedia.org/wiki/Zea_mays

El Zea mays, ciamàt apò màis, (en bresà: furmintù o mèlga; in bergamàsch:
melgòt; en Lumbard ucidental: carlòn, carlun, melga, mergun, melgun o granon)
l'è 'na piànta tropicàla anöàla de la famìa botànica de le Poaceae. Segónt le
statìstiche de la FAO, agiurnàde al dezèmber del 2006 el furmintù l'è 'l cereàl
piö cultiàt endèl mónt con de piö de setsènt miliù de tonelàde pruducìde. Se 'l
dopèra per fà la fàrina per fà la polènta, ma se pöl maià apò a 'l grà 'ntréch
dòpo ìl buìt o strinàt söl föch. El furmintù l'è apò 'n grant importànte per
l'alimentasiù de le bès•ce de aleamènt.

El gamp (ciamàt apò col nòm popolàr de melgàs) l'è ünich, bèl gròs e pié,
lignificàt e furmàt de divèsrsi internòdi de 'na vintìna de centìmetri. De ògna
gróp vé fò 'na fòia, giöna de 'na bànda del gamp e giöna de l'ótra. Le fòie i è
de fùrma tìpica per le poaceae, ma de dimensiù bèla grànda (enfìna a dés ghèi de
larghèsa e 'n méter de longhèsa), le g'ha 'na guàina che la 'nciùrcia sö 'l gamp
e 'n lèmbo bislónch a fùrma de nìstola co le nervadüre paraléle. A la bàze del
lèmbo gh'è la ligula, àlta 'n quach milìmetri.

I fiùr, 'n ótra caraterìstica che la diferènsia 'l furmintù de le ótre poaceae,
i è unisesuài e reünìcc en enfiurescènse mas•cc e fèmine, fàde de spighète de du
fiùr.

I fiùr fèmina i è ragrüpàcc en spìghe 'nserìde a la sèa de le fòie de la metà
del gamp (chèle piö grànde). L'as de la spìga, la pórta de 10 a 20 file de fiùr
fèmina. Apéna giü dei fiùr per ògna spighèta l'è fèrtil. Töt entùren gh'è de le
fòie mudificàde, le spàte, che quan che 'l canù (la panòcia) la vé a madürà, le
se sèca. Sö la pónta le spàte le làsa spuntà fò le stigmate (la bàrba dei canù).
'Na panòcia (tecnicamènt sarès piö giöst ciamàla spìga) quan che l'è madüra, la
pöl portà presapóch 500 grà, àle ólte la pöl rià apò a mìla. En gamp el pöl
pórta de sòlet tré o quàter canù, ma de sòlit apéna giü 'l rìa a svilüpàs del
töt.

I fiùr mas•cc i è ragrupàcc endèna panòcia terminàla che la compàr dòpo de
l'öltema fòia. Chèsta panòcia (tecnicamènte chèsta l'è pròpe 'na panòcia adilbù)
l'è furmàda de spighète che pórta du fiùr a tré stam ognöna.

El nòm scentìfich de la spéce l'è Zea mays subsp. mays. La denominasiù binomiàla
l'è stada atribüìda de Linèo endèl 1753, che 'l g'ha creàt en zèner nöf per
chèsta piànta, diferènta mìa de póch de le ótre graminàceo cunusìde alùra. El
nòm del zèner, Zea, el vé d'en nòm grech antich, zeia, che l'indicàa endèla
antichità 'na sórt de cereàl, fórse la spèlta.

La aparté a la famìa de le Poaceae e a la sotafamìa de le Panicoideae (compagn
del sòrgo e de la càna del söcher e a diferènsa dei óter cereài, formét, ris,
órs, ségale, ecc., che 'nvéce i è de la sotafamìa de le Pooideae).

La clasificasiù modèrna de chèsta spéce e de chèle 'mparentàde piö strète l'è 'l
rezültàt dei stude de Doebley e Iltis püblicàcc endèl 1980. Segónt chèsta
clasificasiù el furmintù l'è 'nserìt endèla tribù de le Maydeae (àle ólte en
chèla de le Andropogoneae).

Gh'è stat avansàt divèrse teorìe per spiegàn l'urìgin endèla Mesoamèrica
(Amèrica centràl), ma dò scöle i è amò dré a afrontàs:

Adògnimòdo, en grant nömer de pröe utignìde de la biologìe molecolàr le tènt a
confermà al dé d'encö la teorìa segónt la quàla el teosìnto l'è l'antenàt del
furmintù cultiàt.

Le diferènse morfològiche 'ntrà 'l furmintù e 'l teosìnto l'è determinàt d'en
nömer sorprendentemènte picinì de géni. A 'ncruzà piànte cultiàde de furmintù e
piànte de teosìnto salvàdech s'è dimustràt que le diferènse morfològiche
principài 'ntrà chèste dò piànte i è cudificàde endèi géni de dés zòne pesène
del genòma.

La demestegasiù del furmintù per mès de la selesiù de le piànte del teosìnto la
sarès cuminciàda nöf mìla agn fà endèla piàna del fiöm Balsas, endèl Mèsico
sud-ocidentàl.

Quan che i europèi i g'ha scuprìt l'Amèrica, el furmintù l'ìa zabèlia cultiàt
del nòrt al sud del continènt de le rìe del San Lorèns (Canada) a chèle del Rio
de la Plata (Argentina). El furmintù l'è stat vést per la prìma ólta de
Cristòforo Colómbo 'ndèl 1492 a Cuba. Fernando Magelàno el l'ìa troàt endèl 1520
a Rio de Janeiro e Jacques Cartier el riportàa 'ndèl 1535 che Hochelaga, (dòpo
deentàda Montréal) la se troàa 'n mès ai ciós de furmintù.

I pòpoi de la Amèrica centràla (Olméchi, Maya, Astéchi), i dipindìa del furmintù
per la sò alimentasiù. Apò a sèrte Indiàni de l'Amèrica del nòrt i la cunusìa: i
è stacc lur a 'nventà le culumbìne (pop-corn).

La prìma 'ntrudusiù del furmintù 'n Euròpa l'è stàda òpera de Cristòforo Colómbo
quan che l'è riàt del sò prim (1493) o segónt viàs (1496) segónt la sò
testemognànsa .

Del sud de la Spàgna, el s'è difundìt en töte le regiù de l'Euròpa meridiunàla
che gh'ìa 'l clìma calt e ömet asé. suffisamment chaud et humide, en Portogàl
(1515), endèi Paés Basch (1576), en Galìsia, endèla Fràcia sud-ocidentàla,
'ndèla Bresse (1612), en Frànca Contèa alùra posedimèncc spagnöi, e 'ndóe l'ìa
ciamàt « blé d'Espagne » (formét de Spàgna). Endèle Venésie l'è riàt endèl 1554,
e dòpo 'l s'è difundìt en töta la Pianüra Padàna.

La fürtüna del màis l'ìa duzìda al fat che l'è fàcil de cultià e al rendimènt en
bèl tòch piö alt de chèl del formét o dei cereài segondàre che 'l g'ha
sustitüìt, come 'l mèi e 'l sòrgo,



https://lmo.wikipedia.org/wiki/Vladimir_Vladimirovi%C4%8D_Putin

El Vladimir Vladimirovič Putin (Владимир Владимирович Путин; Leningrad, sett de
ottober del 1952) l'è on politegh e ex agent segrett russ. L'ha lavoraa in del
KGB, con di incaregh anca in de la Germania de l'Est. Con la fin de la Guerra
Freggia l'ha scomenciaa a fà el politegh, anca con l'aiutt del sindegh de San
Pederburgh, l'Anatolij Sobčak. In tra i sò vari incaregh gh'è staa quell de
direttor del FSB, i noeuv servizzi segrett de la Russia. La soa cariera
politega, scomenciada in di primm Agn Novanta, l'è stada svelta: l'è devegnuu
primm minister del sò paes in tra el 1999 e 'l 2000 (sotta la presidenza del
Boris El'cin). Ai dimission de l'El'cin, l'è deventaa president (prima ad
interim, poeu confermaa in di elezzion), per poeu restàll per i vott agn
sucessiv. Già che la Costituzzion Russa la dis che ona persona la pò 'vèggh domà
duu mandaa de fira 'me president, l'ha vuttaa a fà elegg el sò sucessor Dmitrij
Medvedev, che l'ha nominaa primm minister l'istess dì del sò insediament, in del
2008. In del 2012 l'è tornaa a vess president de la Republega. L'è consideraa
vun di omen pussee potent del mond.



https://lmo.wikipedia.org/wiki/Viulun

El viulun l'è un strüment druvaa per sunà de la müsega che'l gh'ha quater cord,
acurdaa a intervaj de quinta giösta. El nomm intregh al saria viuluncell, ch'al
ven del talian violoncello, ma ind el parlà, la gent el ciama de solit viulun.
El tö part ind la sutafameja de i viulin, anduve i fan part i strümencc ch'han
quater cord, acurdaa a intervaj de quinta, che i figüren di taj a "eff" ins la
tavula armonega. Chel lüü ch'el suna el viuluncell al se ciama "viuluncellista".
El viulun l'è un strüment devera popular. Al fa part de la fameja de i strüment
a corda. Al gh'ha tancc mester: cume strüment solo, ind la müsega de ciambra e
anca in urchestra. L'è anca druvaa ocasiunalment de i müsicista pop, cume The
Beatles, Björk e Jamiroquai.

El viulun l'è staa tacaa sö ind el XVI secul. A chel temp lé la gh'era una
fameja de strümencc ciamaa i viol. I strümencc de la fameja del viulin i eren
dré a fàss sö e i gh'eren un badalöcch de esmperimencc cunt strümencc de form e
grandezz difarent. El violone a l'era popular cume bass. L'era simil al
cuntrabass del dé d'incö. El nomm violoncello, al vör dì "violone picinin". El
viulun al gh'ha anca 4 cord. El viulun l'è staa faa cume el strüment basso ind i
grupp de strümencc ad arch (el cuntrabass l'è staa giöntaa püssee tard, e al pö
sunà i not de l'utava de suta). A l'era druvaa per cumpagnà cume basso continuo,
sunand l'istessa roba de la man sinistra del müsicista de clavicembalo. Quand
che i cumpusitur han descumenciaa a scriv concerti grossi (pez per urchestra e
grup picinin de sulista), i han descumenciaa a dàggh al viulun di solo picinin.
In chel möd chì el viulun l'ha descumenciaa a vess druvaa debon cume strüment
solo. El Johann Sebastian Bach l'ha scrivüü ses suite per viulun solo (senza
cumpagnament, donca el müsicista al gh'ha de sunà depersè). Chij lé i henn
ancamò cunsideraa i pezz püssee bej scrivüü per el viulun. Olter cumpusitur i
han descumenciaa a scriv över per el viulun solo, cume el Joseph Haydn, el
Mozart e 'l Beethoven. El viulun l'era nünch a l'istess nivell di olter
strümencc ad arch, minga pö dumà sunand una semplis part de bass. Ind el XIX
secul un fracch de cumpusitur famus l'ha scrivüü müsega per el viulun. Un fracch
de lur i eren viuluncelista deperlur, cume el Carl Davidov, el David Popper e 'l
Julius Klengel. Un quaj cumpusitur devera impurtant che l'ha scrivüü müsega per
el viulun l'è staa: el : Mendelssohn, el Chopin, el Schumann, el Brahms, el
Dvořák, el Fauré, el Saint-Saëns, el Elgar e 'l Sergei Rakhmaninov. Dü famus
pezz scrivüü püssee de recent per viulun e urchestra i henn Cello Symphony del
Benjamin Britten e The Protecting Veil del John Tavener.



https://lmo.wikipedia.org/wiki/Viulin

El viulin l'è un strüment müsegal de la fameja di arch, cunt quater cord intunaa
a intervaj de quinta.

Semm dré a parlà del strüment püssee picinin e cunt la tessidüra püssee güzza in
tra i member de la so fameja. La corda püssee bassa (e donca la nota püssee
bassa che se pö tö) l'è el sol2 , el sol sübit de suta al do central (do3); i
olter cord i henn, in orden cressent, el re3, el la3 e 'l mi4.. I part per
viulin druven la ciav de viulin (ciav de sol). Quand che i gh'han de vess sunà
di not e passagg debon güzz se druva un'indicaziun ch'a la dis de trà sö i not
interessaa a l'utava de sura. Fina al XVIII secul, tütavia, a segond de la
tessidüra del specifegh bindell o frament müsegal, al l'era druvaa un grand
nümer de ciav segundarii: ciav de bass a l'utava de sura, cuntralt, mezusuvran,
suvran e ciav de viulin frances .

El Violinista l'è chel lü che'l suna el viulin; l'omm de mester che 'l fà sö o
'l mett a post l'è el liüter.

El püssee cugnussüü viulinista de tücc i temp l'è staa el Niccolò Paganini,
nassüü a Genua ind el 1792 e mort a Nizza ind el 1840. Anca un fracch in tra i
liüter püssee celeber e piasüü ind el mond i henn lumbard: tra chest, l'Antonio
Stradivari, el Giovanni Paolo Maggini, apus de i famej storegh di Guarneri e
Amati.



https://lmo.wikipedia.org/wiki/Vitori_Emanuell_II_de_Savoja

El Vitori Emanuell II de Savoja (Turin, 1820 - Roma, 1878) l'è staa re de
Sardegna del 1849 al 1861 e despoeu l'è devegnuu el primm re d'Italia, fina a la
soa mort. Fioeu del Carl'Albert, l'è rivaa in sul trono despoeu de la
desconfitta de Novara: l'ha mantegnuu el Statutt Albertin e l'ha desfaa el
Parlament che 'l se refudava de firmà la pas con l'Austria. Cont el Proclama de
Moncalieri l'è vegnuu a fàggh pression in sui votant per avèggh on govern
moderaa. Despoeu del Govern del Massimo d'Azeglio, duraa fina al 1852 (e sotta
el qual s'hinn aprovaa i legg del Siccardi, fortament anti-clerical), l'ha
ciamaa al Govern el Cavour, cont el qual l'ha scominciaa ona longa colaborazzion
piena de problema. D'acordi cont el Cavour in del 1859 l'ha otegnuu la Lombardia
contra l'Austria (con l'ajutt di Frances comandaa del Napoleon III). L'ann dopo,
contra el parer del Cavour, l'ha favorii la spedizzion di milla del Giuseppe
Garibaldi, e in del 1861 l'è staa inscì proclamaa re d'Italia. In del 1870, cont
el profittà de la guerra che l'era s'cioppada in tra i frances e i prussian,
l'ha mandaa el sò esercit a ciappà la città de Roma, e inscì l'ha completaa
l'unità italiana. A la soa mort l'è devegnuu re el sò fioeu Umbert I.



https://lmo.wikipedia.org/wiki/Vimercaa

Vimercaa (Vimercàt in Lumbàrd orientàl, Vimercate in Italià e Vicus Mercati in
Latì) l'è ü cümü de la Pruìnsa de Munscia e Briansa.

Vimercaa l’se tróa a 8 km da Munscia e l'è in de l'ólta pianüra padana a i pé di
còi de la Briansa, tacàt ai cümü de Agraa, Arcur, Bellusch, Bernaregg, Buragh,
Carnaa, Concorezz, Ornagh, Sulbiaa e Usmaa. Per Vimercàt la pasa la Molgora che
la scór a matina (èst) del paìs e la pasa sóta ‘l put de San Ròch.

La frasiù de Urén col convènt di Francescà, la éla Borromeo e ‘l sò casìno de
casa e sura de töt la éla Gallarati Scotti.

La sagra de Sant Antóne abàt che la se tè in del mis de zéner e la fenés ol
dersèt col falò preparàt in del lècc de la Molgora pròpe sóta ‘l put de San
Ròch.

La Sagra de la patata che l’a se tè in de la frasiù de Oreno, a metà setèmber,
ma dóma in di agn pari, ‘ndóe che s’ pöl comprà e maià i patàte de Oreno, che i
è pròpe particolàr, e ‘n piö gh'è ü cortéo stòrech e i fà öna partìda a dama con
di personàgi 'n cöstöm medieàl.

L'andament del nümer de abitant del cumün de Vimercaa l'è mustraa in de la
tabela chi desutta: Abitàncc censìcc



https://lmo.wikipedia.org/wiki/Vic%C3%A8nsa

Vicènsa (en vèneto: Vicensa; en italià: Vicenza; en francés: Vicence; en todèsch
antìch: Wiesenthein o Cimbria; en cìmbro: Wiesentz) l'è 'na cità italiàna,
capolöch de la pruvìncia omònima, de la regiù del Vèneto. La g'ha presapóch
113.898 abitàncc (Dato del febrér del 2007), 'na superfìce de 80 km² e 'na
densità de 1424 ab./km². El cümü de Vicènsa 'l cunfìna coi cümü de Altavilla
Vicentina, Arcugnano, Bolzano Vicentino, Caldogno, Costabissara, Creazzo,
Dueville, Longare, Monteviale, Monticello Conte Otto, Quinto Vicentino, Torri di
Quartesolo.

La cità l'è cunusìda come la cità del Palladio, difàti l'Andrea Palladio el g'ha
realizàt divèrse òpere de achitetüra e isé 'l g'ha cuntribüìt a fà de Vicènsa
'na cità d'art de 'mportànsa primària. El cèntro stòrich de Vicènsa l'è 'nserìt
endèl Patrimônio de l'Umanità de l'Unesco.

Vicènsa però l'è apò 'n cèntro indüstriàl e econòmich importànt en Itàlia. L'è
'l cör de 'na zòna piéna de aziènde de dimensiù média e pesèna tat che la
pruvìncia la figüra 'ndèl 1997 al tèrs pòst de le pruvìnce italiàne per cìfra de
afàre per l'esportasiù, suratöt endèi setùr de la 'ndüstria metalmecànica, el
tèsil e la laorasiù de l'ór, atività chest'öltema 'ndèla quala Vicènsa l'è lìder
en itàlia.



https://lmo.wikipedia.org/wiki/Via_L%C3%A0tea

La Vìa Làtea l’è la galàsia 'ndó che se tróa pò a la Tèra, 'l Sul e 'l sò
sistéma de pianécc. L'è öna galàsia a spiràl, cioè fàcia da ü cör de 'ndóe i
part i bras ispiralàcc con andamét logarìtmich. De nòcc se gh'è mia la Löna e se
gh'è mia tàte lùci 'mpése, l'è mia malfà èdela in del cél che la sömèa öna bànda
lüminùza biancàstra in del cél nìgher, dezà che l'è 'l tòch de cél indó che gh'è
piö stèle. Chèsta bànda lüminùza l'è stàda ciamàda a leèl popolàr col nòm de
Stàda de San Giàcom. Per en oservadùr che stà sö la tèra la par del culùr del
lacc e l'è per chèsto che in tàte lèngue l'è ciamàda via del lacc e 'l nòm istès
de "galàsia" 'l vé dal gréch antìch Γαλαξίας che 'l völ dì de lacc.

La Via Làtea insèma a la Galàsia de Andròmeda, a la Galàsia del Triàngol e a öna
sinquantìna de galàsie nàne, 'mpó ligàde per gravitasiù a i prìme trì e 'mpó
libére de möes desperlùre, töte metìde 'nsèma i fà sö 'l Ròs Locàl, nòm dovràt
per la prìma ólta in del 1936 dal Edwin Hubble per intènt ü ròs o ün insèma de
nebulùze o de galàsie sparnegàde in del ispàsio öt.

Ol disch stelàr de la Via Làtea 'l gh'avrès de 'ndà da i 70.000 a 100.000 agn
lüce de diàmeter e 'l gh'àvrès de ès ölt 1.000 agn lüce, e in de la Via Làtea ol
Sul 'l sarès a 26.000 agn lüce dal cör de la galàsia e a 20 agn lüce sóta 'l
lièl del equatùr galatìch. Adóma 'n de la nòsta galàsia ghe sarès da 100 a 400
miliàrcc de stèle.



https://lmo.wikipedia.org/wiki/Val_d%27Aosta

La Val d'Aosta (frances: Vallée d'Aoste; italian: Valle d'Aosta; arpitan: Val
d'Outa; walser: Augschtalann o Ougstalland; piemontes: Val d'Osta) l'è ona vall,
ona region e ona provincia autonoma italiana. La confina a nord con la Svizzera
(Canton Valles), a ovest con la Francia (region de Roden-Alp) e a sud-est cont
el Piemont (provincc de Versej, Biella e Turin). A l'è la region pussee
piscinina de tutta l'Italia, e la gh'ha ona popolazion de apena 128.021 abitant.
El sò capploeugh a l'è Aosta.

La Val d'Aosta l'è intregament quattada di montagn, i pussee alt d'Italia e de
l'Europa ocidental: in tra de lor a poeudom cità el Mont Bianch, el Mont Roeusa,
el Cervin e 'l Gran Paradis. L'è tutta traversada de la Dora Baltea, on afluent
del Pò. Dent a la Val d'Aosta nassen tanti sotta-vai, tra i quai a gh'è la Val
del Lys, la Val del Gran San Bernard e la Valdigne.

Abitada fin de la Preistoria, l'è stada la terra di Salass, ona popolazion
celtega. Poeu l'è stada conquistada di Roman, che hann fondaa la città de
Augusta Prætoria Salassorum (incoeu Aosta), in onor de l'imperador August. In de
la città de incoeu resisten anmò i vegg mur roman, l'arch trionfal, el tester e
vari port.

Dopo la fin de l'Imperi Roman, l'è passada ai ostrogott, ai longobard e poeu ai
burgund, che l'hann portada per la prima voeulta in de l'orbita francesa. Al
temp di Franch l'è devegnuda vun di sit per indè che la passava (e la passa) la
Via Francigena che la mena de l'Inghilterra fina a Roma. Despoeu de vess
partegnuda al Regn d'Italia, l'è passada anmò 'na voeulta al regn de Borgogna.
In 'sta manera, la vall l'ha scominciaa a ciappà i caratter de coltura francesa
che resisten anca incoeu.

In del 1032 l'è finida in di man di Savoia, e inscì l'è staa fina a l'Unità
d'Italia. In del 1861 l'era on circondari de la Provincia de Turin, e l'unega
area a conservà la lengua francesa comè lengua ofizial.

Al temp del fascism, gh'è stada ona campagna de italianizazion bella forta, che
l'ha portaa a mudà el nomm a tucc i comun. Dopo la fin de la II Guerra Mondial
però l'è staa portaa tusscoss a la situazion precedent. La Val d'Aosta, inoltra,
l'è stada deciarada region a statutt special, e destaccada del Piemont.

In Val d'Aosta el frances l'è lengua ofizial arent a l'italian. El frances l'è
semper staa doperaa storegament tant 'me lengua de coltura, e le troeuvom in la
gran magioranza di toponem. La lengua local l'è l'arpitan, che l'è recognossuu
'me lengua regional. In di paes de la Val del Lys a l'è parlaa (semper manch) el
walser, ona lengua germanega. In de la bassa vall el s'è spantegaa el piemontes
canavesan.



https://lmo.wikipedia.org/wiki/Umer

Umer a l'è el nomm del pueta grech che l'ha scrivüü i puema epigh Iliad e
Udissea. Chest chì è i över püssee antigh de la literadüra greca che a l'è
suravivüda fin al dé d'incö, e hinn tra i tesòr püssee grand del mund antigh, un
prudutt de la cultüra Micenea. L'Iliad la cünta sö la storia de la Guera de
Troja, che la tö sit puu sö puu giò in del 1990 a.C. I manuscritt de l'Umer hinn
staa scrivüü giò ben püssee tard, prubabilment apus del 800 a.C.

Chel che fa la storia de stu temp inscì dificil a l'è che a la civiltà Micenea i
eren segütaa tant agn de declin e pocch o negott de scritt a l'è suravivüü. Chel
temp chì, el Mediuev elenich, a l'è finii inturna al 800 d.C., quand che anmò a
trövum di scritt grich, anca se sta völta cunt el so növ alfabet. Donca, a gh'è
una granda pussibilità che i puema umerich i gh'abia una vita, forsa una lünga
vita, cumè una literadüra ural, parlada de i cantur.

Nüm a cugnussum devera pocch sö l'Umer, e i grich tard i saveva anmò pocch de
lüü. Un queidün l'ha dübitaa che el sia esistii; olter i pensen che al sia una
dona. Una legenda la cünta sö ch'el sia orb e che el sia de la Ionia. A gh'è mia
di pröv definitiv per ognidüna de chesti idej.

A gh'è di pröv archeulogich che Troja la sia esistida. El sit de Troja a l'è
staa cataa fö, e di scav a hinn staa faa. Donca a l'è una giüsta ipotesi che el
puema al sia descuminciaa cumpagn de un puema ural basaa sö l'assedi de Troja,
ma cunt di detaj giüntaa dent e cambiaa cunt l'andà inanz del temp.

La data de la vita de l'Umer a l'è minga cugnussüda. L'Erodut al dis che l'Umer
l'è vivüü 400 agn prima del so temp, che l'avaria piazzaa bregh in del 850 a.C.
ma di olter font antigh i dann di dat debun püssee arent al temp de la Guera de
Troja. La data de la Guera de Troja l'hemm grazia a l'Eratosten.



https://lmo.wikipedia.org/wiki/Umberto_Bossi

Umberto Bossi nassüü in del 1941 a Casan Magnagh (Pruvincia de Varees) l'è on
omm pulitegh, fundadur del muiment politegh da la Lega Nord, senadur e minister
dij Reform e de la Devuluziun de la Repüblega. A l'è maridàà cunt la Manuela
Marrone e el g'ha trii bagaj de la sò dona: el Eridano Sirio, el Roberto Libertà
e el Renzo. De la sò prima mjee, la Gigliola Guidali, el g'ha avüü el prem bagaj
ch'el se ciama Riccardo.

Diplumaa cunt la madüridaa sentifega, 'l s'è iscriüü a l'universidaa int la
Facültà de medesina a Pavia, ma l'ha bandunaa ij stüdi inanz de la fin del cors
de laurea, in prinzipi dij agn utanta, e 'l s'è dedegaa dumà a la pulitega.

El sò impegn in de la pulitega l'è scumenzaa in dij agn '70, despö che l'eva
incuntraa el federalista Bruno Salvadori, che l'era el cap de l'Union
Valdôtaine, muiment utonomista de la Val d'Aosta, crepaa 'pena un quaj mes despö
int un incident de maghina.

In del prinzipi dij agn utanta l'ha fundaa insema ai varesit Roberto Maroni e
Giuseppe Leoni la Lega autonomista Lumbarda, e el devegn segretari naziunal.

El se presenta aij elezion pulitegh del 1983 in Lumbardia insema ad olter
"leghista" suta 'l simbol de la Lista per Trieste, senza vess elegiüü (int la
sircoscriziun Vares-Com-Sundri 'l tö 157 preferenz).

A la fin dij agn utanta, na völta che la Lega la nava inanz a nivel regiunal, el
porta inanz el sò pruget pulitegh de met insema tücc i muiment pulitegh
utonomista de l'Italia setentriunala (Lega Lumbarda, Liga Veneta, Arnassita
Piemonteisa, Partito del Popolo Trentino-tirolese, Union Ligure, Lega Padana
Emilia, Alleanza Toscana), che inscí devegnen l'Alleanza Nord, pö devegnüda Lega
Nord. El devegn Segretari Federal a l'adünada de Puntida (Berghem), ciamaa de'l
partii "Giürament" inscí de regurdass de'l püssee famus Giürament de Puntida
de'l 1167 a la Badía de San Giacum in tra i vint cità de la Lega Lumbarda
istorega.

El devegn senadur de la X legisladüra (e inscí tachen sü a ciamal in "lumbard",
el "Senatur") e l'è numinaa Minister per i Riform Istituziunaj e de la
Devoluzion del II gouerna Berlusconi; l'è staa ben quater völt depüdaa int 'l
parlament talian (XI, XII, XIII e XIV Legisladüra) e anca parlamentar uropee.

In de l'istess ann 'l fà a'l Nord cunt Forza Italia (partii pulitegh fundaa int
'l 1994 de l'imprendidur milanes Silvio Berlusconi) la cualiziun eleturala
ciamada Polo delle Libertà, che insema a Alleanza Nazionale la veng i eleziun e
la guerna el paes fina al 22 dezember 1994. In chela ucasiun chí 'l Bossi 'l
lassa la cualiziun e 'l vuda la "mozione di sfiducia" cuntra 'l prim guern
Berlusconi (l'hal faa quel ch'i giurnalista ciamen el ribaltun).

El 15 setember 1996, dopu che la Lega l'eva ciapaa 'l 30% in Veneto e el 25% in
Lumbardia, el decid de urganizà la secessiun dij regiun del Nord de l'Italia
(indipendenza de la Padania). Inscí l'urganiza una manifestaziun in sü'l Po che
la finiss a Venezia, in Riva dij Schiavon, in duè dopu avè traa giò la bandera
triculur taliana, el fà met sü quela cunt el Suu dij Alp verd sü bianch, e 'l
pruclama l'indipendenza de la "Repüblega federala de la Padania" in del mument
che 'l leng 'na diciaraziun che la dis «Noi Popoli della Padania, solennemente
proclamiamo: la Padania è una Repubblica federale, indipendente e sovrana...».

Int l'istess temp el derv a Mantua 'l "Parlament del Nord" (e de lí a poch 'l
Parlament de la Padania) e l'ann che vegn el porta püssee de 6 mijun dij person
a vudà suta i gazebu inscí de eleg el Prim guerna de la Padania.

El derv anca el giurnal La Padania, Radio Padania e Tele Padania. A l'è ancamò
incö 'l diretur pulitegh del giurnal.

A l'opposizion quant che gh'era el guerno de centro-manzina (Prodi 1996-98;
D'Alema I e bis 1998-2000 e Amato 2000-2001), el derviss la porta al Polo in
occasion dij elezion regiunai del 2000, e l'ann dopu el fà una nova coalizion
ciamada "Casa delle Libertà", che la venc i elezion del 13 de magg (la Lega nel
prupurziuanl però la pasa dal 10% al 3,9%). Dal 2001 al 2004 a l'è Ministro per
i Riformi e la Devoluzion.

La matena del 11 de marz del 2004 (che l'è anca el dì di attach terroristegh ai
stazion ferroviari de Madrid) a l'è stà ricuverà in uspedal in condizion asèè
gravi. Infati l'eva ciapà un ictus; la riabilitazion l'ha custringiù a una longa
degenza in uspedal in Svizera e anca a una cunvalescensa asèè pesanta, e pò dopu
a una longa interuzion de l'atività pulitega.

Anca se i sò condizion de salut ij eren menga bon, a l'è stà candidà coma
capolista al Parlament europeo aij elezion de giogn, e l'è stà elegiù in dò
circoscrizion del nord, cunt aprusimativament 285 mila voti. Per tegnì el segio
de Strasburgo l'ha lasà la carica de parlamentar italian.

L'è più iscrivù, insema ai oltri parlamentari dela Lega, al grupp di
euroscettich Indipendenza/Democrazia e, dal 27 de april 2006 a l'è denter al
gupp dij membri non iscritti. In del marz del 2006, infati
"Indipendenza/Democrazia" l'eva cascià fò pruvisoriament i parlamentari dela
Lega per una question de danèè del grupp e per ij provocazion del Roberto
Calderoli dopu la publicazion dij fùmett del Maometto sul Jyllands-Posten che
l'hann fà dà ij dimision del guerno.

Bossi a l'è turnà sula scena pulitega el 11 de genaar del 2005 a Lugan (Tisìn),
dopu 306 dì del ricover in uspedal, per una manifestazion vorùda de lù a
l'ultima cà del federalista lumbard Carlo Cattaneo, manifestazion che l'ha fà
discut asèè in Tisìn. Ala manifestazion el gh'eva anca el ministro furzista
Giulio Tremonti (cunt el Bossi l'eva stringiù un patt de culaboraziun ciamà dij
giurnaij "Asse del Nord") e una delegazion dela Lega dei Ticinesi (un moviment
pulitech lucalista cantunal svizer) guidada de l'imprenditur lùganes Giuliano
Bignasca. Quel dì lì el Bossi el parla contra de "L'Europa dij Framasòn".

In dela primavera del 2006, in del periodo dij elezioni politiche, el fà cumizi
per sostegné i candidà leghisti al Parlament e anca aij elezion dij comùn. A l'è
elegiù capolista dela Lega Nord Padania-Movimento per l'Autonomia, ma el rifùda
el post per restà al Parlament europeo.

El 17 de setember del 2006 in Riva dij Schiavon a Venezia, in ucasion dij dees
agn dela dichiarazion d'indipendenza dela Padania, el tira fò l'idea de dervè
amò el Parlament del Nord, per avech un culegament fra la gent e istituzion
centrai, e el regorda la necesità de renuà la class dirigent leghista per pugià
i giuen.

El 2 de febraar del 2007 el partecipa ai laurà per la prima riunion del
Parlament del Nord a Vicenza. L'assise padana la turna a truass ogni mees nela
città veneta. Vers la fin de Agost del 2007, a l'è turnà a fa parlà de lue quant
che l'ha dì a pruposit del prutesta fiscala che gh'è semper la prima volta per
ciapà in man el fuesil ("C'è sempre una prima volta per prendere in mano i
fucili"), ma anca che se la Lumbardia la paga minga, l'Itaglia la moer in cinq
dì ("Se la Lombardia non paga, l'Italia muore in 5 giorni".)

El 5 de genaar del 2008, Bossi el ciapa l'ucasion de incuntrà el president
cantunal dela Lega dei Ticinesi, el Giuliano Bignasca, dopu una visita al
cardiocentro de Lùgan, per parlà dij question pulitech de l'area insùbra. La
riunion a l'è al Grott dal Prévat de Bosch Lùganes, insema anca al Cunsiglier de
Stato ticines Marco Borradori e el depùtà Norman Gobbi. Per la Lega Nord al gh'è
el President dela pruvincia de Comm, Leonardo Carioni. I parlen suratòtt dij
trasporti e in particular de slungà la NTFA dopu la fruntera e dij prugett per
l'aeroporto lumbard de Malpensa. I svizer i deciden de partecipà cunt ùna
delegazione dela lor Lega ala manifestazion federala dij Lumbard prugramada per
el 10 de febraar contra la pusibilità de declassà l'aeroporto per la vendita de
l'Alitalia ala cumpagnia de bandera frances Air France.

El 20 de lüj 2008, intant ch'el parla al Cungress dela Liga Veneta a Padua, el
diis che l'inno de Mameli - in dué se diis Ché s'ciava de Ruma - l'è de
cunsiderà inscì e 'l tirà sù el dì mediu per fà vedè che l'è cuntra dela
s'ciavizzia dela Padania. El diis anca che l'è necesari fà 'na rifurma dela
scòla dopu chela federalista, che la disa che i prufesuri al Nord ij gh'hann de
vèss del Nord.

Ul 5 de genar 1994, al prucess ENIMONT, l'Ümbert Bossi ha recugnusüü la culpa de
l'amministradur dul muviment Alessandro Patelli per un finanziament minga lecit
recevüü dal Carl Sama de la Montedison. Dopu avè daa indree la soma de 200.000
mila franch, catada-sù dij militan leghist, e dopu l'alüntanament dal partii del
Patelli, ul Bossi a l'è staa sentenziaa cunt una sentenza definitiva da la
Casaziun a 8 mes de galera per viulaziun dela legg sura el finanziament pübligh
al partii, cundana definitiva.

Per i fatt de Via Bellerio del 18 setember dul 1996, inquand i leghist hann
upunüü resistensa aij agent de pulisia che cercaven ducumentasiun in dela sed
dela Lega sura urdin dela magistradüra de Veruna, Bossi a l'è staa sentenziaa a
4 mes, 20 dì de men respett al Rubert Marun.

Bossi a l'è staa prucesaa per giüdissi sora 'l cunt de l'Oscar Luigi Scalfaro
dii in del 1993; a l'è staa assolvüü el 7 de utuber 1998 dal tribünal de Milan,
che ha recugnusüü l'insidacabilità dij upiniun dii.

A l'è staa pöö cundanaa a 18 mes dal tribünal de Bergum in del 2015 per insült
al president Giorgio Napolitano, dii a la festa invernala del Carociu.

Bossi a l'è staa cundanaa a cinq mes de reclüsiun in del nuvember 1995 da
tribünal de Bressa, per difamaziun plüriagravada in dij resgüard dul sustitüü
prucüradur de Vares, Agustin Abate insültaa in ucasiun d'un quaj cumizi. In del
setember dul 1996 a l'è staa iscrivüü in del register dij indagaa da la prucüra
de Padua per ij minacc revultaa a la magistratüra in un cumizi. Ij caus, anca
civij, intentaa al Bossi dij magistraa a hinn tant.

Ul 7 de magg 1999, i giüdes de la Curt d'Apell de Bressa l'hann cundanaa a un
ann per istigaziün a delinqu aij dagn dul Gianfranco Fini e de alter espunent de
l'Aleanza Naziunala. I fatt 'l se riferissen al 4 de agust 1995 inquand ul
Bossi, nel curs de düü cumizi a Brembaa e a Alban San Lissander aveva invitaa i
leghist a cercà "cà per cà i fassist" e aveva anca dii che, per lüü, i fassist a
eren anca i esponent de Aleanza Naziunala (che aveva ciamaa "ul fetur pegiur dul
Parlament").

Per avè dì che 100.000 bergamasch a eren prunt cont i füsil a fà la secessiun,
Bossi a l'è staa sentenziaa a on ann de reclüsiun in prim grad.

In del magg 2012, ul Bossi a l'è staa iscrivüü in del register dij indagaa da la
prucüra de Milan cunt l'acüsa de trüfa aij dagn dul Staa a caüsa dul scandul dij
rimburs eleturaj, ciuè i danee püblich duperaa per fin personaj (ne l'ambit de
l'inscì ciamaa scandul Belsito).

El 5 febrar 2015, la Prucüra de la Republica pasmà el tribünal de Genua ha
chiedüü de rinvià a giüdizi ul Bossi e 'l Belsito per trüfa sura i rimburs
eleturaj aij dagn dul Staa (40 miliun de euro). L'incesta, da Milan, a l'è stada
tradüda a Genua per cumpetenza terituriala.



https://lmo.wikipedia.org/wiki/Tron

El tron o tronada, ton, tonada l'è 'l frecass provocaa del stralusc. A segonda
de la natura del stralusc e de la distanza de chi che varda, o che 'l se
manifesta tant 'me on colp secch e fort o comè on romb bass e longh.

La parolla tron o ton l'è on'evoluzion del latin tonus, e l'è comuna a quasi
tutt i lengov neolatinn (italian tuono, catalan tro, spagnoeu trueno, frances
tonnerre, galizian trono, romen tunet, sicilian tronu). L'è comuna anca a la
radis germanega *thunraz (varda l'ingles thunder, el todesch donner, l'olandes
donder...), che la regorda anca el dio Thor, che l'era proppi el Signor di tron.
Di paroll compagn je troeuvom anca in di lengov celtegh (irlandes toirneach,
scozzes tàirneach, manx taarnagh, galles trystau, breton taran). La variant tron
l'è doperada in de la Lombardia ocidental, in Piemont, in Liguria, in Emilia, in
di March, in Umbria, in del Lazzi, in Campania, Calabria, Sicilia, Basilicada e
Sardegna. L'era doperaa anca in de l'italian antigh. La variant ton inveci l'è
tipega de la Lombardia oriental, del Venet, del Friul, de la Romagna, de la
Toscana e de Roma, oltra che di Grison (Rumantsch Grischun Tun) .



https://lmo.wikipedia.org/wiki/Triticum_spelta

El Triticum spelta o Triticum aestivum ssp. spelta, (endèla terminologìa popolàr
l'è ciamàt spèlta o far grant ma de spès apò apéna far) l'è 'na piànta de la
famìa de le poaceae, emparentàda strèta col formét tèner, ma a diferènsa de
chèsto la g'ha 'l granì istìt (quan che l'è madür el granì 'l rèsta cuarciàt zó
de le glume, endèl formét envéce le se destàca e 'l granì 'l rèsta nüt).

El rendimènt de chèsto cereàl l'è 'n bèl tòch de méno de chèl del formét e per
chèsto l'è stat en pó lasàt en bànda dei agricultùr. Giöna de le sò
caraterìstiche l'è la prezènsa de glömèle che se destàca mìa e che i è bèle
düre. Chèsta caraterìstica de 'na bànda l'è 'n defèt perchè tóca lauràga dré piö
tat per tiràle vià e rènder el prodót prónto per dopràl, ma de l'ótra bànda l'è
apò a 'na qualità perchè le difènt el granì de le möfe e de le malatìe. Chèste
glömèle le conté tat silìcio. Gràsie a le sò raìs profónde, la spèlta la pöl
crèser sö dei teré màgher, con póch nütrièncc e bèi sèch. Chèsto el rènt la
spèlta en cereàl piö fàcil a doperà endèla agricültüra biològica.

Le prìme mensiù de chèsto cereàl se le tróa endèla Bìbia. L'ìa cunusìda e
cultiàda endèl antìco Egito. Ezechiéle el la doperàa come ingrediènt per fa sö
'l sò pà.

La farìna de spèlta la custitüìa la bàze del regìm alimentàr dei pòpoi latì. El
pà de spèlta l'ìa cönsömàt dei du spùs endèl rit de la cumfarreatio, la fúrma
piö solène de matremóne endèla Roma antìca.

Dòpo che s'è ambiàt a cultià dèle ótre varietà de cereài, suratöt el formét
tèner, el furmintù e 'l ris, la coltüra de la spèlta l'è stàda de menemà lasàda
'n bànda 'nfìna a scoparéser quàze del töt.

Ai nòst dé, l'è stàda 'n pó recüperàda per vìa de le sò proprietà dietétiche
presiùze, l'è cultiàda endèla Euròpa meridiunàla, suratöt en Italia endóe la vé
prutigìda del màrchio IGP come prodót regiunàl col nòm de farro della Garfagnana
(Far de la Garfagnàna).



https://lmo.wikipedia.org/wiki/The_House_of_the_Rising_Sun

The House of the Rising Sun, ciamada pò Rising Sun Blues, l’è öna cansù folk
americana che l’è stacia scricia in de la prima metà dèl '800.

Se sa mia bé però chi él che l’è stacc a scrìela, mèntre la melodéa, segónt ol
parér de Alan Lomax, autùr in del 1941 del lìber de cansù Our Singing Country
fòrse la è da öna cansù ‘ngléşa del méla e sés (1600) ciamada Matty Groves e
sèmper segónt ol parér de Alan Lomax i paròle i è fòrse de Georgia Turner e Bert
Martin, che i éra del Kentucky.

La cansù la parla de la éta sgabolada d’ün òm o de öna dòna de Nöa Orleans, de
fati gh’è dò versìù de la cansù e House of the rising sun l’è öna bèla manéra de
ciamà i bordèi; se dis che ghe födès del bù öna cà cimada isé a Nöa Orleans e
che la sarès stacia bötada şó in del 2007.

The House of the Rising Sun l’è stacia cantada di ólte cambiada e pò storpiada
da öna sfraca de cantàncc, ma la versiù piö congnusida l’è chela del 1964 del
grupo ‘nglés The Animals, che l’è stacia ‘n sima a la Hit Parade de i Stacc
Ünìcc, del Règn Ünìt, de la Svésia e del Canada.

La piö ègia püblicasiù de chèsta cansù l’è chèla del 1933 del Clarence "Tom"
Ashley che l’à dicc de i ‘mparàt la cansù dal sò nóno.

Gh’è però chèi che i dis che fórse prima de chèsta gh'è de considerà 'l 78 gir
del bluesman Alger "Texas" Alexander del 1928 col tìtol The Risin' Sun, ach se
de chèsta cansù gh’è restàt piö gna ü disch e se sa mia bé com’è che l’éra.

In del 2008 i l’ l’à facia pò ach i Pooh che i à tegnìt la melodéa e i gh’à
cambiàt sö i paròle e i l’ l’à ciamada la La casa del sole.

There is a house in New Orleans They call the Rising Sun And it's been the ruin
of many a poor boy And God I know I'm one

My mother was a tailor Sewed my new blue jeans My father was gamblin' man Down
in New Orleans

Now the only thing a gambler needs Is a suitcase and a trunk And the only time
he'll be satisfied Is when he's all a-drunk

Now the only thing a gambler needs Is a suitcase and a trunk And the only time
he'll be satisfied Is when he's all a-drunk

Oh mother, tell your children Not to do what I have done Spend your lives in sin
and misery In the House of the Rising Sun

Well I've got one foot on the platform The other foot on the train I'm going
back to New Orleans To wear that ball and chain

Well there is a house in New Orleans They call the Rising Sun And it's been the
ruin of many a poor boy And God I know I'm one

There is a house in New Orleans They call the Rising Sun And it has been the
ruin of many a poor girl And me, oh God, for one

If I had listened to what my mother said I'd been at home today But I was young
and foolish, oh God Let the rambler lead me astray

Go and tell my baby sister Don't do what I have done But to shun that house in
New Orleans They call the Rising Sun

I'm going back to New Orleans My race is almost run I'm going back to spend my
life Beneath that Rising Sun



https://lmo.wikipedia.org/wiki/Tavo_Burat

Tavo Burat (a l'anagraf taliana Gustavo Buratti Zanchi, Stezà (Berghem), 22 Magg
1932 - Biela, 18 Dicember 2009) l'è stat un giurnalista, pueta e maester de
scöla piemuntes, che l'ha militaa per la difesa di lenguv minuritari e di popul
minaciaa.

Tavo Burat l'ha lauraa cume maester e püblicista, ma l'è semper staa part de la
militanza pulitega sia denter che föra dai partid. L'è staa segretari per
l'Italia de l’assuciazion internazional per la difesa di lenguv e di cultür
minaciaa (dal 1964), e l'ha fat tant laurà per la rivendicazion di dirit
linguistegh di popul d'Italia, suratüt per quel piemuntes e franco-pruvenzal,
anca travers la so culaburazion cun la Compagnìa dij Brandé per la difesa de la
maderlengua piemuntesa.

El Tavo Burat a l'è staa un impurtant pueta in lengua piemuntesa e anca in
lengua ucitana. In di agn l'aveva püblegaa di plachet che hinn staa miss insema
in del 2008 Poesìe per la Cà 'd studi piemunteis.

L'ha culaburaa cun l’impegno, la Cà de Studi Piemonteis, la Rivista Biellese,
Riforma della scuola, e L’Alpe (Grenoble).



https://lmo.wikipedia.org/wiki/Tas%C3%AC

Ol Tasì (o anca taxi en ingles) l’è ün aütoveìcol (màchina, pulmì, ma ach öna
barca, ecc) che ‘l pórta ‘n gir ü o piö pasegér.

A diferènsa di óter servése de traspòrt pöblech, söl tasì l’è ‘l pasegér che l’
decìt ‘ndóe l’ völ ‘indà in del momènt che ‘l salta sö söl tasì. I tasì i se
tróa ‘n di pòscc indóe la pasa tata zét, isé de sólet i spèta i clièncc fò di
stasiù di tréni, di areopòrcc, ecc, ma gh’è ach öna centràl telefònega che la
ciàpa i ciamàde di pasegér isé che ‘l tasì ‘l vàghe a ciapà ‘l pasegér sóta cà o
‘ndóe chèsto l’ se tróa.

Ol guidadùr l’è ciamàt tasìsta e per fà chèsto mestér l’ gh’à de ìga öna licènsa
che se la ciàpa ‘n cümü; in Lumbardéa i tasì i gh’à de ès biànch, i gh’à de ìga
quàter pórte, öna tàrga lüminùza söl tècc con scricc sö TAXI e ‘l tasàmeter. Ol
tasàmeter, che l’ gh’à de ès omologàt, l’è ü machinàre che l’ sèrf per stabilì
‘l prése de la córsa e ‘l prése l’ dipènt da la stràda che gh’è de fà e dal tép
che ghe se té a fàla.

Sömèa che ‘l nòm taxi l’ vègne da öna famèa del Cornèl in de la Al Brembana, la
famèa di Tas, la stèsa famèa del Torquato Tas.

Chèsta famèa l’à prima ‘nventàt ol servése postàl per i privàcc e pò l’è ‘ndacia
a stà de cà ‘n Germania, ‘ndóe la s’è ‘mparentàda con la famèa todèsca di Thurn
e l’ sò cognòm l’è stacc todeschizàt in Taxis, Thurn und Taxis.



https://lmo.wikipedia.org/wiki/Tantalio

El tantàlio l'è 'n elemènt chìmich enserìt endèla tàola periòdica dei elemèncc
col sìmbol Ta. El g'ha nömer atòmich 73, che völ dì che 'l nùcleo de 'n àtom de
tantàlio el g'ha 73 prutù. En natüra se 'l tróa sóta fùrma de 'n izòtopo stàbil,
el 181Ta, e giü radioatìf, el 180mTa. Chest'öltem el reprezènta en càzo töt
particolàr: l'è 'n izòmer nucleàr de l'izòtopo 180Ta, endel qual el se trasfùrma
conden tép de smezamènt de alméno 1015 agn, envéce el 180Ta el tép de smezamènt
de presapóch òt ùre. El rezültàt l'è che el 180Ta l'è l'ünech izòtopo a éser
prezènt en natüra apéna enden stat ecitàt.

El g'ha caraterìstiche che se 'nsomèa a chèle del niobio. 'Ntra le ótre
aplicasiù indüstriài, giöna de chèle piö 'mportànte l'è 'ndèla prudusiù de
componèncc eletrònich, suradetöt condensadùr.

El sò nòm el l'ha ciapàt de Tantalos, figüra de la mitulugìa gréca. L'è stat
scuprìt del chìmich svedés Anders Ekeberg endel 1802, e izolàt endel 1824 de
Jöns Berzelius.



https://lmo.wikipedia.org/wiki/Sv%C3%ADzzera

La Cunfederaziun Elvetica o Svizera (Italian: Svizzera, Confederazione Svizzera;
Tudesch: Die Schweiz, Schweizerische Eidgenossenschaft; Frances: Suisse,
Confédération suisse; Rumanc: Svizra, Confederaziun svizra) al è una
cunfederaziun de statt (i cantun) de l'Europa centrala; la gh'ha per vesin
Germania, Francia, Italia, Austria, e Liechtenstein. Quest paes chì al gh'ha una
fort tradiziun de neutralità pulitica e militar, però anca de cuuperaziun
internaziunala, vist che l'è la sed de tantin urganizaziun internaziunai.

La versiun latina del sò nom ufizial: Confoederatio Helvetica, la cunsent da
catà minga föra vüna di quatru lengui ufizial. La sua abreviaziun: CH, a l'è
quela che se dövra per identificà i dumini web che se referissen a la Svizera a
l'Internet.

In del 1291, di representant di trii cantun d'Üri, Svitt e Unterwald a firmen la
Carta de l'Alianza, che i üniss in de la lüta cuntra el guvernu di Asburgh, che
a quel temp el cuntrulava el tron tudesch imperial del Sacru Imperi Ruman. In la
bataia de Morgarten del 1315, i Svizer a baten l'esercit di Asburgh secüranduss
inscí una semi-independenza cume Cunfederaziun Elvetica.

In del Trataa da Westfalia dal 1648, i paes eurupei recugnussen l'independenza
de la Svizera dal Sacru Imperi Ruman e la sua neutralità. In del 1798, i esercit
de la revulüziun francesa ocüpen la Svizera. El cungress de Viena del 1815
restabiliss la independenza svizera e i putenz europei aceten de recugnuss de
manera permanent la neutralità del paes.

La Svizera l'adota una custitüziun federal in del 1848, refurmada prufundament
intal 1874, che la stabiliss la respunsabilità federala par la giüstizzia, la
defesa e 'l cumerc. A partì da alura, l'è cuntinua la süperiurità pulitica,
ecunomica e suciala che l'ha caraterizaa la Svizera.

I Svizer a hin cugnusüü per la sua storica neutralità e par avè minga participaa
militarment ai guer mundial. In del 2002 la Svizera la regiung pienament i
Naziun Ünii.

La strütüra da l'urganizaziun pulitica de la Svizera la se basa sü trii nivei:
Cumün, Cantun e Cunfederaziun. Quest trii ambit i gh'ha una ampia autunumia. In
cas de dübi, la presa de decisiun la gh'ha lögh in de l'ambit cantunal o
cumünal. Questa circustanza la permet che 'l nivel püssee a val da la sfera
pulitica naziunala, el Cumün, el gh'abia anca un alt spazzi d'autunumia. I
materii che 'l Cumün l'è minga in cundiziun de regulamentà deperlüü a hin avucat
dal Cantun, i cumpetenz del qual, al sò turn, a hin cumplementaa da quii de la
Cunfederaziun. Questa atitüdin de cuurdinaziun e süport se ciama sübsidiarietà,
e l'evita la prepunderanza d'una aministraziun centrala e la cunced dumà aziun
de süport a la Cunfederaziun.

Cunt urigin in del termin latin "confœderatio", el cuncet de federalism el gh'ha
cume finalità l'üniun de ent statal equiparabil, la suvranità de la qual la
gh'ha da ral è garantida da l'istessa. El federalism svizer se carateriza pel sò
interess a mantegnì l'autunumia di Cantun, la qual cossa la süpon un principi de
la gestiun pulitica del paes: prend el nümer de decisiun püssee grand che se pöö
in d'una forma des'centralizada.

El püssee alt pudè legislativ l'ustenta l'Assemblea Federal (el parlament), che
l'è cumposta da dò Camer (el Cunsei Naziunal e 'l Cunsei di Stat).

El Guvernu de la Svizera a l'è cumpost da un Culegi, che in alter paes a l'è
equiparabil al Gabinett o al Cunsei di Minister; el cunsist de set member e 'l
se ciama Cunsei Federal. Quest organ chì al custitüiss, dal 1848, l'esecütiv
naziunal. Ogni an, vün de quest set member a l'è cataa föra cume President del
Cunsei e del stat; de tüta manera, a l'esercita dumà una funziun representativa.

I Svizer cun drecc a vutà poden inflüì sü la marcia de la Cunfederaziun e di
Cantun minga dumà a travers i eleziun, ma anca fasend üs de düü strüment:
l'iniziativa e 'l referendum.

un'alta cadena muntagnusa che la passa a travers de la zona central e del süd
del paes. Tra i alt pich di Alp Svizer a gh'è 'l Pich Dufour che 'l tuca i 4.634
meter sura el nivel del mar. In de Pich Dufour sa tröven nümerus valad e
giazzee.

Da 'stu lögh i vegnen föra un quaj di fiüm principal da l'Europa, tra i quaj el
Renu, el Rodan, l'En, e 'l Tesin; quij fiüm chì a riven fin a di lagh cume per
esempi el Lagh Leman, el Lagh de Zürigh, el Lagh de Neuchâtel e 'l Lagh de
Custanza. La partida nord de la Svizera, la püssee pupülada, l'è anca püssee
averta; de tüta manera l'è mediament muntagnusa. El clima svizer a l'è
nurmalment temperaa, però al pöö varià un bell poo secund la lucalità, a partì
dal clima sever de l'alta muntagna fin a rivà al dulz micru-clima insübrich de
la part süd.

Malgraa l'assenza da resurs natüraj, l'ecunumia svizera la figüra tra i püssee
prosper e desvilüpaa del mund. Urientada ai servizzi, cume i banch e i
sicüraziun e la mecanica de precisiun, el paes el prudüss suratüt di ben cunt un
fort valur giuntaa. El nivel de vita a l'è vün di püssee elevaa in Europa. De
pü, la sua stabilità e neutralità i han traa un gran nümer de capital furest e
d'urganizaziun internaziunal cume l'Urganizaziun di Naziun Ünii.

Da tradiziun, la prima part da l'ecunumia svizara che s'è svilüpada l'è quela
tesila: la lauraziun di pagn, sura tüt in dal Cantun da San Gal e da Zürich. Cul
pasà di agn l'indüstria tessila l'è quasi scumparida: la Svizara la s'è
specializada, a l'incuntrari, a fa i machin par ul tesil (i telar mecanich, par
esempi). Da quela indüstria chi, l'è nassüü quela da precisiun che anmò incö la
vegn ricugnussüda ca l'è impurtanta.

A Basilea s'è svilüpaa l'indüstria chimica, a la fin dal Votcent e in di prim
dal Nöfcent. Prima da la prima guera mundiala l'eva un quint da quela tudesca,
ma l'eva istessa, par grandeza, da quela da tüt i paes da l'Europa metüü insema.
Dopo la segunda guera mundiala, l'indüstria chimica la s'è cuncentrada süla
prudüziun da medisinn. I impres püssee gross e cugnussü a hinn la Novartis e la
Roche, che lauran tantu föra da la Svizara.

In dala Svizara rumanda ul desvilüp ecunomich l'è stai tantu inflüenzaa da la
Rifurma di Prutestant. A Ginevra a hinn nassüü i prim banch specializaa in dala
gestiun di patrimoni privaa e in dal investiment in dal debat püblich di Stat
(Piemuntes-Savoia, frances, danes, ...). I banch s'hinn desvilüpaa ben parchè i
Rifurmaduu da Ginevra (suratüt ul Calvin) metevan mia da limit a l'interes sü i
debat e sü i danee prestaa. Ultra ai banch, ala fin dal Ses'cent i è rivaa in
Svizara i prutestant che scapava di catolich frances, che an purtaa scià
l'indüstria di urelocc. Ala fin dal Nöfcent l'indüstria di urelocc l'eva in
crisi e sa pensava da liquidala, da vendigala ai Giapunes. Però un imprenditur
mez american e mez libanes che al stava in Svizara, ul Nicholas Hayek, l'è
riüssii a rimetala in urdin: l'ha creaa la Swatch (una parola che la vegn da
Second e Watch), la fabrica specializzada a fa di ureloc da plastiga, tantu
culuraa, mia tantu custus, ma che i funziona ben. E par che l'è riüssii.

L'indüstria di rop da mangià la fa anca part da la tradizun svizara: chi i gent
di munt an sempru lauraa ul lacc e par conserval favan ul furmacc. Anmò in dala
svizara rumanda a i incuminciaa a mercia sü ul lacc cul cacao e i nisciöl e an
fai ul ciculat. La Svizara la s'è propri cuncentrada süla lauraziun dal lacc e
tra i do guer mundiai l'a cuminciaa a fa ul lacc in pulbura da vendigh ai suldaa
american e ingles. Pöö l'ha pensaa da fa ul cafè cuncentraa da slunga là cun
l'aqua. L'eva la Nestlé che l'ha fai un Nescafé. Mo l'è vüna di impres püssee
gros da rop da mangià.

Dala fin dal Votcent i Svizar an cumincià a urganizà ul setur türistich: i prim
che vegneva scià evan i Ingles che vureva vidè i muntagn. L'è stai l'ucasiun da
fa ammò püssee bel ul paes (da tegnal bel net, mia rüinal cun trop custrüziun,
cüral) e da met in cantier i feruvii di muntagn (cum'è la Feruvia Retica, che
mo' l'è patrimoni da l'UNESCO). In dal Nöfcent è rivaa sempru püssee türista che
sura tüt vurevan scià: s'è svilüpaa suratüt i post di Grisun (Davos, Arosa, San
Moritz), in dal Oberland bernes (Interlaken, Spiez) e in dal Goms.

A part quii da Ginevra (che però l'è vegnüda denta in dala Svizara dumà in dal
1815) i banch mist - üniversai - (dunca i banch che fa investiment indüstriai e
tiran sü i risparmi) in Svizara hinn rivaa cun un puu da ritard. S'evan difundüü
tantu i cass da risparmi in di prim dal Nöfcent, ma bisögna specià la segunda
metà dal Votcent par vidè i gross banch indüstriai. I püssee gros in qui da
Basilea (ul Baslerbankverein, mo la sa ciama UBS) e da Zürich (Crédit Suisse)
che in nassüü per ütà ul svilüpp di feruvii. Poch prima dala segunda guera
mundiala s'hinn specializaa a gestì i patrimoni privaa, cumé favan prima i banch
privaa da Ginevra. Dopu la guera in Svizara i è vegnü scià un bel puu da danee
di alter paes. Da solit sa dis tri mutiv: la stabilità dal paes e dala sua
muneda (ul franch, che al sa möf mai e l'ha mia cugnussüü l'inflaziun dal march
tudesch, dala lira o dal franch frances), ul principi dala discreziun par ul
client (chi ul Staat al po mia dumandat quel che gh'heet da part) e la sicüreza
dal paes, sura tüt quela istitüziunala (i legg cambian rarament, mia d'un di cun
l'altru) ma anca la sicüreza dala criminalità, che in Svizara l'è pitost basa.

La Svizera l'è stada inflüenzada da divers di magiur cültür europei, a partì dai
sò pràtich cültüral fin a rivà a i sò idiomm. In Svizera esísten quatru idiom
ufizial: tudesch, frances, italian e rumanc. El tudesch a l'è parlaa al nord e
centru dal paes (64%, giald): a l'è par la püpart el dialet svizer cugnusüü cume
Schwyzertüütsch, però int i media da cumünicaziun sa dövra el Tudesch. El
frances a l'è parlaa a ovest (19%, purpura). Al süd al esiist una sitüaziun de
diglussia lumbard/italian (8%, verd), e chì el Lumbard a l'è ben preservaa e
vital; in di media de cumünicaziun se dövra l'Italian, però di trasmissiun in
lumbard a hin ucasiunalment trasmetüü. Ültim, ma minga daree, una zica minuranza
la parla rumanc, in del cantun süd-est di Grisun (<1%, vermèi). Un bell poo de
Svizer a parlen püssee d'un idioma; e 'l 20% de la pupulaziun al 'è furmaa da
resident e lavuradur tempurari stragnee.

La religiun püssee praticada in Svizera al è el catolicesim ruman o ambrusian,
al qual al apartegn ul 41% da la pupulaziun; dopu al ven ul 40% da
prutestantesim e, dopu la imigraziun el s'è stabilii l'Islam cunt un 4% da la
pupulaziun, e 'l cristianesim urtudoss cunt un 2%. Ul 2,5% el fa part de ges
prutestant libar. El 11% el ghe cred no. La stabilità e prusperità de la
Svizera, cumbinada cun la sua diversità de pupulaziun l'ha faa sì che vügn i
descriven el paes cume un stat cunsuciativ.

El 1 d'agust de ogni ann se celebra la Festa Naziunala Svizera. La terza
dumeniga da setember, prutestant e catolich ringrazian el Signur per la Svizera.



https://lmo.wikipedia.org/wiki/Strap%C3%B2rt_a_Milan

Milan, capitala de la Lombardia, la gh'ha ona red strapòrt che la serv tuta la
cittaa ma che la conliga anca cont la sò granda area metropolitana e 'l rest de
la penisola.

El sistema di strapòrt publegh de la cittaa de Milan a l'è componnuu d'ona red
de 4 lign metropolitan, ona longa red di tram, on servizzi feroviari suburban
faa-sù de 11 lign, on estenduu servizzi feroviari regional, ona red de filobus
componnuda de 4 lign, ona red de corrier estenduda per pussee de 800 km, on
sistema autostradal componnuu da 10 tra autostrad e tangenziaj e trii aeropòrt
(rispettivament el segond, el terz e 'l quart de l'Italia per numer de
passegger). Besògna ricordà, olter, che 'l sistema del strapòrt sora el ferr de
l'area milanesa a l'è 'l primm d'Italia per estension, sia se se ciappen i red
vuna per voeulta sia se se ciappen tucc insemma.

I origen de quest compless sistema tornen in sù al 1801, inquand l'Eugeni de
Beauharnais ha pientaa-sù on servizzi che 'l consisteva de noeuv carròcc che
podeven straportà quatter persònn ogniduna. In del 1861, sòtta el Regn d'Italia,
a l'è stada creada la Societaa Anonima di Omnibus e, da quel temp, la red l'ha
sugutaa a slongass, per portà poeu, dapos agn e agn de parpost, a l'avertura de
la red metropolitana in del 1964 e del passant feroviari in del 1997.

La red de strapòrt a l'è gestida da vott operator: ATM, Trenord, AirPullman,
Autoguidovie (cont i sotta-division Brianza Trasporti e Sudest Trasporti) , NET,
STAV, PMT, Movibus e LINE.

El primm servizzi de strapòrt publegh a Milan a l'è de vess cercaa adree al
1801, operaa da carocc traa da cavaj. Depos el spostament de la capitala del
Regn Italian in del 1805, varii servizzi de traspòrt national e internazional a
hinn staa pientaa-sù, tucc operaa cont di carocc, per Viena, Marseja e tant
alter cittaa italian. I strapòrt sora i navili a eren anca on mezz de strapòrt
important a chel temp.

La prima linia de corrier a l'è stada pietada-sù in del 1827 e la conligava
Milan a Lòd. La prima ferovia, per Monscia, a l'è stada inaugurada in del 1840.

A hinn staa faa i fondament de l'Azienda Trasporti Milanesi, in sigla ATM, in
del 1931, cont el nomm de Azienda Tranviaria Municipala. El se ocupa de la
gestion de la red metropolitana, di tram, di filobus e del spostator de gent
MeLA. El gestiss, olter, la red urbana e interurbana di corrier anca ona quaj
linia, dividuu in lòtt, a l'è subafittaa a divers gestor: el lòtt 1 a
AirPullman, el lòtt 2 a Brianza Trasporti, el lòtt 3 a Nord-Est Trasporti, el
lòtt 4 a Milano Sud-Est Trasporti, el lòtt 5 a STAV e PMT e 'l lòtt 6 a Movibus.

Trenord, in origen Trenitalia LeNord, a l'è nassuu in del 2009, sora iniziativa
de Trenitalia e di Ferovii Nord. El se ocupa de tutt el strapòrt publegh local
feroviari de l'area milanesa e 'l gestiss, donca, el servizzi feroviari
regional, el servizzi feroviari suburban e 'l servizzi feroviari reoportual
Malpensa Express.

Chesta azienda, olter, insemma a l'ATM, el gestiss in on'associazion temporania
de impres la linia S5 del servizzi feroviari suburban.

La metropolitana de Milan ha scominciaa a funzionà el 1º de november 1964, cont
l'avertura de la prima banda de la linia 1, depos sett agn de lavô. Cinch agn
dopo, in del 1969, a l'è stada dervida la linia 2 e in del 1990, dopo noeuv agn
de lavô, la linia 3. In fin, in del 2013, a la red la s'è aggiònta la linea 5;
la linia 4, incoeu, a l'è dree a vess fada-sù e la derverà minga prima del 2022.

Assa portanta de la red de strapòrt publegh de la cittaa, cont circa 1 milion e
200 mila passegger al dì e 420 milion de passegger a l'ann, la metropolitana a
l'è componnuda de 4 lign per on total de 100 km e 113 stazion, e donca a l'è la
metropolitana pussee longa e traffegada de la Lombardia e de l'Italia, intra i
primm des de l'Europa e i primm trenta del mond. I ligh a hinn identificaa cont
on numer e on color, che 'l vegn doperaa anca in di mapp, sora i tren e per
l'allestiment di stazion. Olter, la segnaletega e l'allestiment de la
metropolitana, progettaa dal Franch Albini e 'l Bob Noorda, a hinn staa premiaa
in del 1964 cont el premi Compass d'or.

La metropolitana, olter a quattà on bel tocch del territòri del comun de Milan,
el se slonga anca in di comum de la cittaa metropolitana, in particolar in de la
zona nòrd-est: a hinn, infatt, 22 i chilometer e 19 i stazion foeura i confin
del comun de Milan. De sòtta ona tabella che la gh'ha dent tutt i caratteristegh
principaj de ògni linia:

El MeLA, acronim de Metropolitana Lingera Automatega, a l'è un sistema
ettometregh del tipo spostator de gent, realizzaa per conligaa l'ospedaa San
Raffaee de Milan cont la red de strapòrt publegh de la cittaa. La linia, dervida
el 12 de luj 1999, a l'è longa circa 600 meter e la gh'ha duu stazion: vuna
pasmà l'ospedaa, l'altra arent la stazion de la Cassina Goeubba de la linia M2,
a cui a l'è conligada. A l'è gestida da l'ATM e a l'è disegnada, anca, sora la
mappa ofiziala de la metropolitana.

La red di tram de Milan a l'è stada pientada-sù el 8 de luj 1876, cont
l'avertura de la linia interurbana Milan-Monscia; a l'è staa però domà in del
1881 che a l'è staa dervida la prima linia urbana. In del 1893, a s'è passaa da
la trazion animal a chella elettrega e, in di agn depos, la red a l'è vegnuda
granda, fin a rivà a la massima estension in de la prima mitaa del noeuvecent.
In del segond depos-guerra, tutavia, cont anca la nassita di progett per ligne
metropolitan noeuv, la red a l'è andada vers ona discesa pedega.

La red la se componn de 20 lign urban e vuna interurbana, ongiduna indicada cont
on numer divers. Olter, cont on'estension totala de 170 km, la red milanesa a
l'è la red di tram pussee longa de la Lombardia e de l'Italia.

I tram istess a hinn consideraa on simbol de Milan; intra i tram, i pussee
caratteristegh de la red a hinn i inscì ciamaa tipo 1928 (serie 1500) faa-sù
enter el 1928 e 'l 1932 in 502 esemplari e, incoeu, in circolasion in 163
unitaa.

Milan a l'è on noeud important per el trafegh feroviari di passegger e di
mercanzii. In de la cittaa a gh'è ona quaidona di lign feroviari principaj
d'Italia: la Milan-Turin, la Milan-Venezia, la Milan-Genoa e la Milan-Bologna; a
l'è, olter, el pont de partenza di duu lign alpin del Sempion e del Gottard e a
l'è anca servida da duu lign a alta velocitaa, la Turin-Milan e la
Milan-Bologna. A l'è important anca tutt el trafegh pendolar che 'l gira intorna
a la cittaa.

I trii stazion pussee important de la cittaa, Milan Central, Milan Cadòrna e
Milan Pòrta Garibaldi, a hinn, rispettivament, la prima, la segonda e la terza
stazion pussee trafegaa de la Lombardia e a fann-sù, insiemma, on noeud
feroviari de pussee de 170.000.000 passegger a l'ann.

Milan la gh'ha on estes servizzi feroviari suburban, nassuu el 12 de desember
2004, depos l'avertura de l'oltema stazion che la mancava del passant feroviari,
Pòrta Tosa. Propri el passant chì a l'è el coeur de chest servizzi si tratta,
infatti, di una linea ferroviaria sotterranea, lunga 9 km e passante sotto la
città da nord-ovest a est,: chì a riven la maggior part di lign del servizzi e,
donca, la freguenza di tren denter l'infrastrutura a l'è bassa fin a ses megnuu.

Ciamaa despess lign S, el servizzi el permett de conligaa i varii center urban
de l'area metropolitana milanesa cont el center cittaa, inscì da permett i
interscambi cont la red metropolitana e i mezz de la superficia (tram, filobus e
corrier).

Componnuu da 12 lign, el serv 125 stazion, el gh'ha ona longhezza totala de
pussee de 400 km e 'l vegn doperaa da circa 165.000 personn al dì (e donca a l'è
el servizzi feroviari suburban pussee estes de tuta la Lombardia e l'Italia). A
l'è gestii tutt da Trenord, fada ecezion per la linia S5, gestida in associazion
temporanea di impres cont ATM. El servizzi a l'è disegnaa, anca se in ona manera
pussee sempliz, sora i mapp de la metropolitana, indue a l'è indicaa cont el
color bloeu.

Milan a l'è anca al center d'on compless sistema de lign regionaj che la
conlighen cont el rest de la Lombardia. I lign se desferenzien enter:
"regionaj", che fermen in tutt i fermaa e 'l sò nomm a l'è cont la sigla R, e
"regio express", che fermen domà in ona quaj stazion e 'l sò nomm a l'è cont la
sigla RE. A chest duu categorii si gionten, infin, i regionaj svelt, che gh'hann
la sigla RV e attiv sora i lign Milan-Bologna, Milan-Genoa e Milan-Turin, che
fermen domà in di stazion pussee important.

I lign, a ecezzion di regionaj svelt che a hinn operaa da Trenitalia, a hinn
gestia, comè i lign S, da Trenord:

In Italia, Milan a l'è vun di noeud de l'alta velocitaa feroviaria, si come a
l'è servii di Frecciarossa de Trenitalia e da italo. de Nuovo Trasporto
Viaggiatori. La principala stazion per l'alta velocitaa a l'è la stazion
Centrala, che incoeu a l'è anca la segonda stazion pussee trafegada de l'Italia.
Olter, anca in di stazion de Pòrta Garibaldi, Rogored e Rò Fera se fermen i tren
a alta velocitaa.

I principaj destin a hinn Turin, Bològna, Firenz, Romma e Napoli, insemma a
Genoa, Venezia e Triest.

In camp internazional, i principaj destin a hinn Berna, Lugan, Zenevra, Zurigh,
Paris, Marseja, Viena e Monach de Baviera; chest perchè a gh'hinn di relazion
gestii da Thello, che 'l se ocupa di conligament intra l'Italia e la Franza, i
Ferovi Federai Svizzer, per i conligament cont Berna, Lugan, Zenevra e Zurigh, i
Österreichische Bundesbahnen, per i conligament cont Vienna, e i Deutsche Bahn,
per i conligament cont la Germania.

Milan a l'è conligada al sò principal reopòrt, el reopòrt de la Malpensa, cont
on servizzi feroviari ciamaa Malpensa Express. El servizzi, attivaa in del 1999
e gestii da Trenord, è disponibil in duu relazion: Malpensa-Milan Cadorna putost
che Malpensa-Milan Central, chest'ultema cont fermada in mezz pasmà Pòrta
Garibaldi; el temp de percorrenza, a segond de la relazion scernida, la va di 30
ai 45 megnuu.

Resguard al reopòrt de Bergom-Ore, a s'è parlaa tant de fà-sù on possibel
conligament del terminal reoportual cont la red feroviaria, tutavia, al dì
d'incoeu, el se fa nagott nanmò.

La cittaa de Milan a l'è servida da trii reopòrt; a chest el se gionta anca el
reopòrt de Bress, che 'l vegn doperaa domà per reson turistegh.

El reopòrt de la Malpensa, che 'l se troeuva in de la provincia de Vares dent el
parch natural lombard de la Vall del Ticin, a l'è el scal reoportual pussee
grand de la cittaa e de la Lombardia, e anca el segond reopòrt pussee trafegaa
de l'Italia. El se troeuva 45 km dal center de cittaa, ma a l'è conligaa da on
servizzi feroviari aposta, ciamaa Malpensa Express, ativ dal 1999, che 'l part
di stazion de Milan Cadorna putost che da la Centrala. Anca ona quaj societaa de
corrier fann avant e indree intra el reopòrt e 'l center de Milan. La Malpensa
la gh'ha duu terminaj: el terminal 2, chell original, e 'l terminal 1, dervii in
del 1998 e dotaa de trii satellit.

El reopòrt de Linaa, situaa in del comun de Peschera Borromee, e pussee de
precis in de la frazion de Linaa, a l'è 'l segond scal reoportual de la cittaa
per numer de passegger e 'l terz de l'Italia. A l'è lontan domà 7 km dal center,
e 'l se pò rivaa chì cont on servizzi de corrier e, in futur, da l'stazion cont
el nòmm istess de la linia 4 de la metropolitana de Milan. El gh'ha domà on
terminal.

L'reoport de Bergom-Ore, che 'l se troeuva in de la provincia de Bergom in del
comun de Ore, a l'è 'l scal dedicaa a voj di compagnii aer a bon mercaa, e a l'è
anca el quart reopòrt pussee trafegaa de l'Italia. A l'è lontan 50 km dal center
de Milan e, infatt, el vegn ciamaa d'ona quaj compagnia reopòrt de Milan-Bergom
putost che reopòrt de Milan-Ore. El gh'ha domà on terminal. Chest reopòrt chì a
l'è conligaa a Milan con domà di corrier, ma, in futur, el se podarà rivà chì
anca con i tren.

Milan la gh'ha anca on idroscal che 'l se troeuva a est del center cittaa, tacaa
al reopòrt de Milan-Linaa, in del comun de Segraa. Faa-sù a la fin di agn '20 e
inauguraa in del 1930, inquand l'idrovolant a l'era comè on reoplan de linia che
'l fa i grand distanz, incoeu el vegn doperaa, depos el declin de l'idrovolant,
comè post de attivitaa ricreativ e sportiv. L'idroscal ha, infatt, ospitaa
pussee d'ova voeulta i campionaa mondiaj, europee e talian de canottagg e
canòa/kayak.

Soranomminaa, de spess, el "mar de Milan", in futur, el se poderaa rivaa lì cont
la stazion Linaa Reopòrt de la linia 4 de la metropolitana de Milan.

Per la sò posizion, Milan a l'è on important noeud stradal e autostradal, perchè
a l'è el pont de raccordi de la granda trasversala padana est-ovest cont la
dorsala taliana nòrd-sud. El sistema autostradal de Milan a l'è componnuu da ses
autostrad: l'autostrada A1, ciamada anca autostrada del Sô, che la conliga Milan
a Napoli passand a travers Bologna, Firenz e Romma. Cont ona longhezza totala de
759,4 km, a l'è l'autostrada taliana pussee longa e l'assa longitudinala
principala de la red autostradala taliana; l'autostrada A4, ciamada anca cont el
sò soranomm Serenissima, che la traversa da ovest a est tuta la pianura padana,
da Turin a Sistiana, visin a Triest; l'autostrada A7, che la conliga Milan cont
Genoa; l'autostrada A8, che la conliga Milan cont Vares; l'autostrada A9, che la
conliga Milan cont Comm e 'l confin cont la Svizzera e l'autostrada A35,
soprannominada BreBeMi, che la conliga Milan cont Bressa senza passà per Bergom,
cont on percors che 'l se troeuva pussee a sud respett a l'autostrada A4.

A chest se giunten anca l'autostrada A36, ciamada autostrada Pedemontana
Lombarda che a l'è dree a vess fada-sù, e 4 tangenziaj: l'autostrada A50 o
tangenzial Ovest de Milan, l'autostrada A51 o tangenzial Est de Milan,
l'autostrada A52 o tangenzial Nòrd de Milan e l'autostrada A58 o tangenzial Est
Esterna de Milan (cont l'acronim TEEM).

Nonostant la longhezza de la sò red autostradala e stradala, Milan, in del 2015,
a l'era la cittaa pussee trafegada in Lombardia e la quinta in Italia, dopo
Palerm, Romma, Mesina e Napoli (segond la lista de TomTom), menter a l'è la
pussee trafegada in Lombardia e in Italia segond la lista de Inrix. Olter, a l'è
staa stimaa che i milanes, semper in del 2015, hann passaa in coa 52 or a l'agn
(cinch or de men respett al 2014).

La red di corrier in de la cittaa metropolitana de Milan a l'è gestida da pussee
de vun gestor. Chest, che gestissen divers part del territòri o comun de la
cittaa metropolitana, a hinn ATM, AirPullman, Autoguidovie (cont i
sotta-division Brianza Trasporti e Sudest Trasporti) , NET, STAV, PMT, Movibus e
LINE.

In di nòcc, di 10 or de la sira ai 2 or de la nòcc, a l'è attiv on servizzi de
14 lign, ciamaa radiobus de quarter, che 'l serviss divers quarter; i lign di
quest servizzi, gestii da l'ATM a hinn indicaa cont ona lettera Q, che 'l voeur
dì quarter, seguida d'on numer. Quest servizzi 'l mett a disposizion per ògni
nòcc vuna o pussee vittur, ògniduna che la pò moeuvess domà dent on quarter.

Dal 2011, in di nòcc, tucc i dì, a l'è attiv on alter servizzi componnuu da 14
lign che a fann el percors istess di lign pussee important del dì. Chest lign a
hinn indicaa cont ona lettera N seguida d'on numer; a gh'hinn anca trii lign che
fann el percors istess di lign M1, M2 e M3 de la metropolitana e che a hinn
denominaa NM1, NM2 e NM3.

La red di filobus milanesa la s'è desviluppada a partì di agn trenta, cont el
pientament, in del 1933, de la linia 81 che la conligava piazza Spotorno cont
piazza Derghen. In di agn depos la red la s'è desveluppada a la svelta, fin a la
prima mitaa di agn 70, inquand, depos vess rivada a la massima longhezza de
140 km, la red a l'è stada, per la maggior part, bandonada e sostituida da
corrier normaj.

La red, che a l'è l'unega red di filobus attiva in Lombardia, a l'è componnuda
de 4 lign e, cont un'estension totala de 40 km, a l'è vuna di pussee longh in
Italia:

Nonostant el territòri de Milan a l'è in ona pianura, nanmò in tropp a doperen
la bicicleta comè mezz de strapòrt a Milan, in particolar se confrontaa cont
alter cittaa europee; comonque, a hinn staa faa di grand progress in di ultem
agn e la red di pist ciclabii, infatt, la suguta a cress.

A Milan a hinn present anca trii servizzi de biciclet condividuu: vun in del
comun de Milan, on alter in di comun de Cernusch, Pioltell e Carugaa, e on alter
in del comun de Magenta. El primm, ciamaa BikeMi, a l'è gestii da Clear Channel
e ATM e a l'è stas attivaa in del 2008; el gh'ha 4.050 biciclet e 216 stazion e
'l vegn doperaa, de media, da 15.890 personn al dì. A l'è attiv di 7 or de la
matinna a la mezzanocc, cont di slongament de orari in ocasion de event speciaj.
A gh'hinn trii tip de abbonament: giornalier, settimanal putost che mensil;
olter, i primm 30 megnuu de uso a hinn gratis. El segond, invece, a l'è ciamaa
MeglioInBici e a l'è gestii di comun de Cernusch, Pioltell e Carugaa, che l'hann
creaa insemma a la Fondazion Cariplo; el gh'ha 60 biciclet e 8 stazion. Chel
servizzi chì a l'è attiv di 7 or de la matinna a i vundes or de la sira e
l'unech abbonament possibel a l'è annua; la prima ora d'uso a l'è gratis.
L'ultem servizzi a l'è chell attiv in del comun de Magenta, pientaa-sù in del
2012, e che 'l se ciama C'entro in bici.

A Milan, a hinn attiv anca di servizzi de macchin condividuu gestii da vari
gestor comè ACI (GirACI), Eni ("Enjoy"), Car2Go, Share ‘NGO, DriveNow ed FN
(E-Vai); fin al 17 de november 2015, a l'era attiv anca el servizzi de Twist,
incoeu sospeduu. In total, a Milan, a hinn 60 mila i abbonaa e 1.500 i vittur
destinaa al servizzi chì. Milan a l'è, donca, la prima cittaa in Lombardia, in
Italia e in Europa per la condivision di macchin. El servizzi gestii da l'ACI a
l'era prima gestii da l'ATM cont el nòmm de GuidaMi .

On'"anomalia" la caraterizza i us lenguistigh milanes resguard ai nòmm di mezz
publegh. Infatt, el gener gramategal daa ai divers lign a l'è divers per i tram
(de gener maschil) e i corrier e filobus (de gener femminil). Chesto uso el
torna in sù a quand, prima del 1969, i lign di tram a eran contradestinguu da
numer (e donca a eran "maschij": el 15, el 23 ecc.), menter i lign di corrier a
eren contradestinguu da letter (e donca "femminij": la A, la N, ecc.). A partì
dal 1969 el sistema a l'è staa mudaa e incoeu tucc i lign a hinn ciamaa cont i
numer, ma el gener che l'era staa daa ai lign a l'è restaa inguaa anca inquand a
l'è staa cambiaa el significant (la A a l'è deventada la 50, la N a l'è
deventada la 61, ecc.): inscì a l'è nassuda chesta particolaritaa.



https://lmo.wikipedia.org/wiki/Sbarch_in_Normandia

El sbarch en Normandia (nòm en còdes operasiù Neptune, part de la piö generàl
operasiù Overlord), l'è stàda la piö grànda 'nvaziù anfìbia de la stória, mitìda
'n at de le "fórse aleàde" per dèrver en segónt frónt en Europa e isé invàder la
Germania nazista. El sbàrch l'è stat fat sö le spiàge de la Normandia, endèl
nord de la Francia e l'è ambiàt a le 6:30 de la matìna del 6 de zögn del 1944,
dé pasàt a la stória come D-Day. Endèle setemàne che gh'è vignìt dòpo, le
operasiù i è nàde 'n nacc co la campàgna de tèra (batàia de Normandia), che la
g'ha ìt l'obietìf de renforsà e slargà fò l'avampòst endèla Francia ocüpàda,
'nfìna a la liberasiù de Parigi (25 de óst) e la ritiràda dei todèsch de là de
la Sèna (completàda ai 30 de óst).

Dopo de chèsta prìma fàze la strategìa dei aleàcc la miràa a eliminà del töt le
fórse todèsche schieràde a òvest, penetrà 'n profondità per liberà l'Europa
ocüpàda e rià, in cooperasiù co l'Armàda Rósa, che la vignìa 'n sà de oriènt, a
invàder la Germania e 'nfìna a desfà fò del töt el Tèrs Reich.

La batàia l'è cuminciàda endèla nòt del 6 de zögn del 1944, quan che i
paracadutìsti americà de la 82.ª e 101.ª Diviziù aerotrasportàde e de la 6.ª
Diviziù aerotrasportàda britànica i è riàde a ciapà puzisiù dedré de le lìnee de
diféza todèsche, per mìa lasà che i todèsch i riès a fà rià i rinfórs, perchè el
piö gròs de la fórsa de diféza dei todèsch l'ì stàda lasàs 'n pó 'ndré de la
còsta en conseguènsa dei bombardamèncc che i aleàcc i gh'ìa fat endei dé prìma.
L'obietìf l'ìa de sbàter pelària de vìe de cumunicasiù e l'artiglerìa todèsca.

El Segont Bataiù Ranger dei americà l'è sbarcàt a Pointe du Hoc per fà che i
todèsch i püdìes mìa doprà i sés canù che i gh'ìa catüràt ai fransés per
contrastà 'l sbàrch sö le spiàge de Omaha e Utah. Chèsta l'è stàda 'na misiù
difìcil perché dòpo ìga rampegàt sö dré a dei curnù natürài endoche se pensàa
che i éres enstalàcc i caù, i s'è nincurzìcc che iéra mìa lé. Adognimòdo, dòpo
de dò ùre de batàia, envèrs le nöf de la matìna, sich dei sés canù i éra stacc
rindìcc inofensìf. Per du dé amò i g'ha duzìt difènder la puzisiù enfìna che
'nvers séra de l'8 de zögn gh'è riàt i rinfórs de Omaha Beach isé de rià a
mantègner Pointe du Hoc quan che oramài restàa apéna 90 òm dei 225 Rangers che
gh'ìa cuminciàt l'operasiù. Pointe du Hoc el se tróa a 5 km a ucidènt de Omaha
Beach, ma dàto che Omaha l'è stàda la spiàgia piö difìcil de ciapà, i rinfórs i
g'ha mìa püdìt rià prima.

I soldàcc americà, britànich e canadés i è sbarcàcc sö le spiàge de Normandìa
che gh'ìa stat suernuminàde co dei nòme encòdes: Omaha Beach e Utah Beach
(endoche g'ha combatìt suradetöt i americà), Sword Beach e Gold Beach (ciapàde
dei britànich) e Juno Beach (endoche gh'ìa 'mpegnàt i canadés). A chèsto sbarch
g'ha partecipàt presapóch 100.000 soldàcc americà, 58.000 soldàcc britànich e
17.000 soldàcc de l'ezèrcit canadés. Agual de séra la puzisiù de avanguàrdia
(có-de-put) l'ìa oramài stàda creàda e 'ndèle setemàne che gh'è nit dòpo miér e
miér de soldàcc aleàcc i g'ha püdìt envàder la Normandìa.

Gold Beach l'è rezültàda la segónda piö fàcil de ciapà dòpo de Utah. Le trùpe
ingléze i sbarcàde a le 07:25 de la matìna e, dòpo de 'na rezistènsa todèsca che
en prensépe la s'ìa demustràda bèla gaiàrda, i inglés i g'ha ciapàt el sò obitìf
con 400 pèrdite a cöntà morcc e ferìcc.

A Sword Beach i soldàcc britànich i è sbarcàcc a la stèsa ùra che a Gold Beach e
'n poch méno de 45 minücc, i g'ha ciapàt la puzisiù, con mìa póche dificoltà,
per vìa de la rezistènsa todèsca. Le pèrdite i è stàde entùren ai 700 òm en
totàl.



https://lmo.wikipedia.org/wiki/Santissima_Trinit%C3%A0

La Trinità a l'è un dogma cristian. La parola la vegn del latin Trìnitas (che'l
deriva pöö lü de trinus = tripel), una parola che l'aveva cuniaa el Tertullian
che, insema a l'ünicità de Diu, al furma una dogma del cristianesim, in
particular de la Gesa Catoliga, de quela Urtudossa e di ges Prutestant storigh
'me i luteran, calvinist, anglican.

Quij ges chì disen che la dutrina de l'ünicità de Diu e de la Trinità di personn
de Diu la sia un'esplicitaziun di infurmaziun teulogigh che gh'hinn dent in del
Növ Testament e in di laurà di prim Pader de la Gesa.

La dutrina de la Santissima Trinità la s'è desvilüpada in del Cristianesim
antigh. In del prim cuncili de Nicea in del 325 d.C. a l'era staa dii cumè prim
articul de fed l'ünicità de Diu e la divinità del Logos, in cunseguenza de la
cuntraversia nassüda per la teulugia de Ari, che l'diseva de nò a la divinità
del Logos.

El dogma de la Trinità a l'è in relaziun a la natüra divina: al dis che Diu a
l'è dumà vün, ünega e assulütament semplis a l'è la sò Sustanza, ma cumün a trì
Personn, che hinn istess (consüstanziaj) e distint. I trì personn (o, segund el
lenguagg mütuaa de la tradiziun greca, ipostas), a hinn:

Al misteri de la Trinità a l'è dedicada, in de la Gesa Catoligaa, la sulenità de
la Santissima Trinità, che l'è ogni an, la dumeniga dopu de la Pentecost.



https://lmo.wikipedia.org/wiki/Sant_Andreja

El Sant Andreja (gregh: Ανδρέας; Betsaida, 6 p.d.C. - Patrass, 30 de november
del 60) l'è staa on apostol del Signor. L'è veneraa 'me sant de la Gesa Catolega
e de quella Ortodossa.

Quell che semm de lu el toeuvom su del Noeuv Testament e de la tradizzion
cristiana di primm secoi. L'Andreja l'era fradell del San Peder e, come lu, el
faseva el pescador in Galileja (l'era nassuu a Betsaida, un paesoeu de la
region). El saria staa el primm di discepoi ciamaa del Gesù, semper insemma al
sò fradell. Prima ghe andaven adree al San Gioann Batista. In di Vangeli a l'è
present in vari moment important de la vita del Signor, inscambi in di Att di
Apostoi l'è poch present. L'Usoeubi de Cesareja el dis che l'ha viaggiaa in Asia
Minor per menà in gir el Vangeli. Segond la tradizzion, l'è staa lu a fondà la
diocesi de Bisanzi, che poeu la saria deventada la sede del Patriarcaa de
Costantinopel, el pussee important del cristianesim oriental. Dopo tanto
girondà, el saria staa martirizaa a Patrass, in Grecia. La tradizzion, gemò a
partì di Att de Andreja (citaa del San Grigoeu de Tours), la dis che l'è staa
miss in cros, ma minga 'me quella de Gesù, a forma latina: ma cont ona a forma
de X, e che de alora la vegna ciamada "cros de Sant Andreja"; la scerna de
doperà quella cros chì la saria stada proppi soa, perchè 'l credeva de vess
minga degn de morì a l'istessa manera del sò Maester.

Sant Andreja, regordaa el 30 de november, e l'è patron de la Scozzia, de la
Russia, de l'Ucraina e de la Grecia.

In Lombardia, Sant Andreja l'è patron de Albaree (PV), Bracca, Brunaa, i Cà,
Cavralba, Carugaa, Castana, Cazzan, Ciur (con San Jacom), Crespiadega, Fin (BG),
Icurz, Iss, Mairan, Malegn, Massalengh, Mornigh, Pescheroeu, Pioltell, Pompian,
Premol, Sangian, Stroza, Suis, Tisengh, Varan, Villa d'Adda, Zaa, Zanell, Zel
Bon Persegh e Zet.



https://lmo.wikipedia.org/wiki/Sanga

Sanga (in Italià: Zanica) l'è ü cümü de la pruìnsa de Bèrghem che l' se tróa 'n
de la ólta pianüra sö la ria de la Mórla.

El g'ha 'na popolasiù de 8 616 abitàncc (dàto del Dicember 2015), cond'öna
süperfìce de 14,7 km² e 'na densità de popolasiù de 586 ab./km²

Ol paìs l' se tróa a 7 km de la sità e a 210 méter söl lièl del mar. El cunfìna
coi cümü de Sà, Caernàch, Cümü Nöf, Grasòbe, Öre, Stezà e Örgnà. Ol teritòre
cümünàl de Sànga l'è traersàt fò da la Mórla.

In paìs s'pöl vèt la cà del feracaài o mariscàlf, 'ndóe se dis che la sìes
nasìda la màschera bergamàsca del Giupì e la vìla liberty de la famèa Spasciani
fàcia sö al presépe del méla e nöf e dai agn '70 palàs cümünàl de Sànga. Fò del
paìs in di càp a mèsa stràda tra Sànga e Grasòbe s' tróa la cézina de la Madóna
di Cap.

A Sanga l'è nasìt ol Felice Moretti, pò dientàt Padre Davide, che l'è stacc ün
importànt sunadùr de òrghen e compositùr de müzìca per òrghen.



https://lmo.wikipedia.org/wiki/San_Barnaba

El San Barnaba (Barnabas in grech antigh e latin; Cipro, intorna al I secol -
Salamina de Cipro, 61) l'è on sant di ges cattòliga e ortòdossa, oltra che 'l
primm vescov de Milan. La soa festa l'è 'l vundes de giugn. Per el sò impegn de
predicazion l'è ciamaa anca apòstol, anca se come 'l San Paol el feva minga part
del grupp di Dodes.

El sò nòmm giust l'era Giusepp de Cipro e l'era on giudee de famiglia levitiga
che la viveva in sù quell'isola. Vist che i sò av eren di levita, l'andava
despess a Gerusalemm. Segond i Att di Apòstol l'è vegnuu cristian on poo dòpo la
Pentecòste: l'ha venduu tutt i sò ròbb e 'l gh'ha daa i danee a la Gesa, appena
nassuda. Dòpo del battesim l'è staa ciamaa Barnaba che 'l voeur dì "fioeu de la
consolazion". L'è staa lù a sostegnì la conversion del San Paol denanz ai
Apòstol.

Insema al Paol l'è staa vun di capp de la comunità cristiana de Antiòchia, la
prima comunità con gent cristiana che però prima l'era nò giudea. De chì, dòpo
avè defenduu i resultaa de la soa predicazion denanz a la Gesa de Gerusalemm
(che l'era minga tant sigura che la fudess ona bòna idea convertì i pagan), hinn
partii insema vers occident per segutà i conversion. Insema a lor el gh'era anca
el March, futur evangelista, che per ona reson che se sa nò a on certo pont l'ha
lassaa el grupp, col fà inrabbì el Paol. On quai ann dòpo, menter lor duu eren
de noeuv a Gerusalemm per on Concili (sora la quistion se i pagan convertii
gh'avessen de vess circoincis o nò), el Barnaba l'ha scernii de partì in viagg
pròppi col March, on sò parent: el Paol l'era minga d'accòrd e inscì el s'è
separaa de lù. Barnaba, March e 'l Sila hinn partii per Cipro: l'era el 53. De
'sto moment i Att parlen pù de quell lì, e 'l saria staa quest chì el moment del
viagg in Italia.

Font bizantinn del VII-VIII secol disen che 'l Barnaba l'è passaa per Ròma cont
el Peder; poeu l'è andaa sù fina a Milan, indove l'ha fondaa la prima gesa. I
leggend cunten sù che l'è rivaa a Milan el tredes de marz del 53 e quand che l'è
passaa la nev l'ha lassaa spazzi ai fior. A Milan el fonda la diòcesi milanesa.
Quand che 'l part, el sò successor l'è l'Anatalon, sò compagn de viagg.

On'altra leggenda la dis che 'l Barnaba l'è partii de Milan e l'è rivaa fina a
Salamina (minga l'isola greca, ma la città cipriòta), indove l'è staa coppaa a
sassad de on grupp de giudee. Se pensa che 'l sia staa coppaa in del 61. I Att
del Barnaba (test apòcrif) disen che l'è staa brusaa viv.

El someja che 'l Barnaba l'abbia scritt giò on poo de ròbb, che vegnen però
consideraa apòcrif. El Clement Lissandrin el dis che l'è soa la Lettera del
Barnaba, menter di alter biblista ghe attribuissen la Lettera ai Giudee (test
canònigh de tradizion paolina - per quest l'è possibil che l'abbia fada sù el
Barnaba). Esisten anca on Vangel del Barnaba, che però probabilment l'è staa
scritt in Spagna in del XVI secol de part de on quai musulman, e i Att del
Barnaba, del V secol.

A Milan el 13 de marz l'è staa a longh consideraa el ver princippi de la
primavera; in del 1396 l'è staa deciduu che quell dì là se doveva lavorà minga,
e in del 1583 el San Carlo l'ha deciaraa dies festibus. El Tredesin de Marz l'è
staa fina a pòcch temp fa ona festa tradizional milanesa, che anca al dì
d'incoeu la ven regordada di autorità comunai.

La via dedicada al sant l'era ciamada popolarment Santa Barnaba, come se la
fudess ona dònna.



https://lmo.wikipedia.org/wiki/Sam%C3%B3ne

La élia de Samóne (in Irlandés Samhain; in scosés Samhuinn; in manés Sauin;
Samòni in Insübrech), l'ìa la fèsta piö importànta del tacuì cèltegh e
probabilmént la se festegiàa al 31 de Otùer có l'öltem racòlt. Incö chèsta nòcc
l'è mèi conossìda cont ol nóm de Halloween.

Acasibé in del tacuì de Coligny, l'önega testimoniànsa archeològica che la
spiéga 'me i fazéva i Cèlti a tegnì ol cönt del tép, la sóla fèsta segnàda bèl
in ciàr Trinuxtion Samoni (Samonios), per tradisiù 's pénsa che i dividìa fò l'
an in dù: l'invéren geimhredh (che l'incomensàa pròpe con Samóne) e l'estàt
samhradh (che l'inviàa a Beltain). I Cèlti a i ghe ardàa specialmént a la löna e
a i stèle per stàga 'dré al laurà in campàgna che l'inviàa a Samóne, a la fì di
racòlcc, quand se paregiàa ol teré per l'invéren.

Comè töte i fèste celtéghe, pò a Samóne l'ìa selebràda sö dièrsi pià:
materialmét l'ìa l'ùra de mèt in casìna i vìer per l' invéren. És desperlùr in
chèst'ocaziù l'ülìa dì lasà fò al frècc ànima e còrp. Incö chèsta fàcia de
Samóne l'ha perdìt ol sò aspèt, dezà che ghe n'è piö de carestée.



https://lmo.wikipedia.org/wiki/Ruad

Ruad o Arados (gréch antìch: Ἂραδος/Árados), l’è cognusìda ach cóme come Arvad,
Arpad, Arphad, Antiochia ‘n Pieria (gréch antìch: Ἀντιόχεια τῆς
Πιερίας/Antiócheia tês Pierías), in latì Aradus, e Ar-Ruad (ارواد) in lèngua
araba e l’è l’önega ìzùla de la còsta de la Siria e sùra l’ìzola la se tróa la
sità che la gh’à l’istès nòm.

L’ìzula l’è congusìda, dezà che al tép di Cruzàde l’è stacc l’öltem tòch de Tèra
Sànta che l’è restàt in di mà di Cruzàcc. De fati perdìt i teritòre söl
continènt a la fì del 1299 l’ìzula l’è stàcia conquistàda da i soldàcc de
Amarlìch de Lusignàn e da i Cavalìer Templàr e da i Cavaliér Uspitalér, che i
völìa partì de lé per turnà a conquistà ‘l Règn de Gerüzalèm.

I Cruzàcc i gh’éra de portà guèra in Tèra Sànta ‘nsèma al Rè de l’Arménia e al
Gran Khan Ghazan di Móngoi; i Cruzàcc i ghe rìacc, fòrse, a conquistà Tortosa,
ma apéna i se ‘ncórzìcc che i ghe sarès mia riàcc a ‘ncontràs co i sò aleàcc i
se ritiràcc a Raud amò tùrna.

Quàze töcc i Cruzàcc i è alùra turnàcc a Cipro e l’ìzula de Raud l'è dientàda,
segónt ol volér de Papa Clement V, de proprietà di Cavaliér Templàr che i gh'à
tegnìt öna guarnigiù de 120 cavaliér, 500 arcér e 400 Sirià, güidàcc dal
Maresciàl Barthélemy de Quincy.

In del 1302 però i Mamalöch i è turnàcc in fórse sö l’ìzula e i dài l’asàlt a la
fortèsa di Templàr che dòpo i combàtit per quat i à püdìt i s’è arendìcc ol 26
de Setèmber del 1302, dòpo che però i Mamalöch i gh’éra prometìt de lasài ‘ndà
vià de l'ìzula sènsa fàga del mal. Menimà i Mamalöch i à copài fò töcc i arcér e
töcc i sirià e i à menàt i Cavaliér Templàr che i éra mia mórcc in di prisù del
Cairo.



https://lmo.wikipedia.org/wiki/Ren%C3%A0nia-Palatin%C3%A0to

La Renània-Palatinàto (en todèsch: Rheinland-Pfalz) l'è giü dei sédes stacc (en
todèsch: Länder) de la Repüblica Federàl de Germania. El stat el cuàrcia zó
n'àrea de 19.846 km² e l'è tocàt dei fiöm Réno e Mozèla. La capital de la
Renània Palatinàto l'è la cità de Magónsa (en todèsch: Mainz). Ótre cità
'mportànte del stat i è Kaiserslautern, Treviri, Coblènsa e Ludwigshafen. La
popolasiù totàl del stat l'è de presapóch quàter miliù de abitàncc.

La Renània-Palatinàto la cunfìna a nord col Land del Nord Réno-Westfalia, a èst
co l'Assia e col Baden-Württemberg, a sud co la Frància (Alsàsia e Loréna) e col
Land del Saarland, e a òvest col Lusembùrgo e col Bèlgio (Valònia) a òvest.

Endèl nord-òvest gh'è la part meridiunàl dei mucc del Eifel. Piö a sud gh'è la
cadéna de l'Hunsrück, che le se prolónga 'n chèla del Taunus de la bànda de là
del Réno.

I teré culinùs endèl sud del stat i è ciamàcc Forèsta del Palatinàto (en
todèsch: Pfälzerwald).

Chèst cadéne de mucc i è separàde l'öna de l'ótra dei aflüèncc del Reno: la
Mozèla, la Lahn e la Nahe.



https://lmo.wikipedia.org/wiki/Regierungsbezirk

En Regierungsbezirk l'è 'na südiviziù aministratìva 'n vigùr en Germània, che la
pöl véser tradücìda come Distrèt aministratìf o Regiù aministratìva. L'è mìa
dopràda de töcc i Länder todèsch ma apéna de la Baviera, del Baden-Württemberg,
de l'Assia, del Nord Reno-Westfalia e de la Sasònia.

I Regierungsbezirke i è spartìcc en circondàre (Kreise) che i pöl véser de du
tìpi: i Landkreise o circondàre rürài e le kreisfreie Städte cioè cità
extracircondariài o circondàre ürbà.

En Regierungsbezirk l'è goernàt de 'n Bezirksregierung cioè 'na giunta regiunàla
condèn Regierungspräsident cioè 'n presidènt regiunàl.

Ai prim de óst del 2008, el Land de la Sasònia el g'ha riurdinàt i sò circondàre
rürài (Landkreise) e 'l g'ha cambiàt denominasiù ai sò distrècc de
Regierungsbezirke a Direktionsbezirke. perchè sèrte funsiù che prìma i éra sóta
la responsabilità de i Regierungsbezirke i è stàde asegnàde ai circondàre. I
Direktionsbezirke i è amò ciamàcc Chemnitz, Dreden e Lìpsia.



https://lmo.wikipedia.org/wiki/Rebeba

La rebeba (inscì anca in lombard oriental, per el Bergamàsch el Zappettini el la
riporta come ribeba; in lumbard uriental anca medafreda, zanforgna in milanes e
olter dialett ucidentaj) l'è un strüment müsegal idiofun faa sö de una strutüra
de medall repiegada sura de lee, che la figüra 'me un ferr de cavall, inscì de
fà sö un spazi liber in mezz al qual se cata 'na lamela sutil de metall che che
de una banda a l'è marcada a la strutüra del strüment e de l'oltra l'è livra.

L'è un strüment spantegaa breech in tüt el mund cunt di carateristegh
morfologegh devers; in Europa e India a ghe n'hemm segn a partì del XIV secul e
l'è tipegh de la müsega del völgh. In Italia l'è assé spantegaa in Sardegna,
anduve l'è cugnussüü 'me Trunfa o Trumba, e in Sicilia anduve l'è cugnussüü cume
marranzanu e l'è de spess druvaa per cumpagnà i tarantell.

Vön di püssee impurtancc center de prudüziun de rebeb l'era a Boccorio, frazzion
del comün de La Riva, in Pruvincia de Vercei, in Piemont, ai pè del Mont Rösa.



https://lmo.wikipedia.org/wiki/Raphus_cucullatus

Ol Raphus cucullatus, cognusìt col nòm vulgàr de Dodo, l’è öna spéce animàl che
al dé de ‘ncö la gh’è piö, de fati ‘l Dodo l’è estìnt.

Ol Dodo l’éra ün ozèl che l’ se troàa apéna sö l’ìzola Maurisius ‘n del ucèan
indià, l’éra grant compàgn de ü pulì, col bèch gròss, lónch e a rampì, ma
suradetöt l’ gh’ìa dò alète picinìne picinìne e pròpe per chèsta resù l’éra mia
bù de gulà.

Quando che sö l’ìzola Maurisius i è riàcc i navigadùr e i marinér eüropéi i à
tacàt a dàga la càsa a i Dodo per maiài e per lur l’è stai bèl fà copài fò, dezà
che i Dodo i éra gròs, lèncc e i pudìa mia gulà.

Chi póch Dodi che i è mia stai copài fò da i òmegn i è stai copài fò da i cà e
da i ciù (porsèi) che i òmegn i s'éra portài dré sö l’ìzola e che pò i è
dientàcc saàdech. Isè l’öltem Dodo l’è mórt in del 1680 e al dé de ‘ncö ghe
rèsta dóma öna crapa de Dòdo conservàda a Copenaghen e ü pé de Dodo conservàt a
Londra.



https://lmo.wikipedia.org/wiki/Rapallo

Rapallo (en lìgure: Rapallo) l'è 'n cümü italià, de la regiù de la Liguria, en
Pruvìncia de Gènova.

El g'ha 'na popolasiù de 30 493 abitàncc (dàto del Dicember 2013), condena
superfìce de 33,6 km² e 'na densità de popolasiù de 908 ab./km².

El cunfìna coi cümü de Avegno, Camogli, Cicagna, Coreglia Ligure, Recco, San
Colombano Certénoli, Santa Margherita Ligure, Tribogna, Zoagli.

L'è 'l sèst cümü de la Liguria per nömer de abitàncc - el g'ha deànti apéna
Genova, La Spésia, Savona, Sanremo e Imperia - e l'è 'l prim endèl comprensóre
del Tigullio.

Rapallo el se tróa 'ndèla part ucidentàl del Golfo del Tigullio, encastunàda
'ndèl golfo che 'l ciàpa 'l sò nòm (storicamènt denuminàt "Golfo del Grifo"),
'ntra la piàna dei du torèncc principài: el Boate - storicamènt ciamàt "Bogo" -
e 'l San Fransèsch endèla part orientàl de la cità. El teretóre del cümü l'è
streersàt de divèrsi óter córs de àiva minur endóche 'ndèl pasà dei sècoi, s'è
svelöpàt i prìm abitàcc che al dé d'encö i corespónt a le vàrie frasiù e
borgàde: Montepegli, Sant'Andrea di Foggia, San Martino di Noceto, San Massimo,
San Maurizio di Monti, San Michele di Pagana, San Pietro di Novella, San Quirico
d'Assereto, Santa Maria del Campo e Santuario di Montallegro.



https://lmo.wikipedia.org/wiki/Pruvincja_de_Varees

Punüda int la Lumbardìa ucidentala, e bagnada a Ovest del Lagh Magiur, la
cunfina a Est cunt el Cantun Tesin, a Süd cunt la Pruvinzia de Milan e a
Süd-Ovest cunt la Pruvinzia de Nuara.

La püpart del sò teritori l'è fáa sü de runch (46%) e de muntagn (32%); i toch
de pianüra se tröen dumà int la part püssée a süd. Una carateristega del
teritori varesòt l'è 'l gran nümer de lagh: el Lagh Magiur l'è 'l püssee grand,
ma gh'è anca 'l Lagh de Vares e 'l Lagh de Munáa.

La gent la viv asquas tüta int i toch (de pianüra): i center abidáa püssée grand
hin Vares, Büst, Galaráa, Sarogn e, in sül lagh, Lüin.

L'ecunumìa de la pruvinzia l'è bela forta: anca se l'agricultüra al didincö la
dà 'l pan a ben poca gent, l'è ben mudernisada e intensiva (fiur, agricultüra in
sèra, e.i.v.); l'indüstria che l'è ben spantegada in sü tüt el teritori, a l'è
forta suratüt in di broch tessij, eletrumecanegh, chimegh, e erunategh (basta
dumà pensà a l'Aermacchi a Venegon e l'Agusta a Samaraa). Pö, al didincö, el
setur di servizzi el giüga un röl semper püssée impurtant. Anca 'l Türisem 'l
ciapa semper püssée pè, suratüt int i paisit lacüster. Bögna pö desmentegass nò
de la Malpensa, vün di erupòrt püssée grand e impurtant d'Itàlia, e ben
cugnussüü a nivell ürupee.

La lengua ufizial l'è l'italian. La lengua lucal, inscambi, l'è 'l lumbard,
precisament quel ucidental. El dialet de Vares (ciamaa anca busin) l'è pütost
vesin al mudel milanes, anca se 'l gh'ha una quai divergenza, suratüt del punt
de vista funetegh. El varesot el furma un continuum bel ciar cunt el cumasch e
cunt el lüganes. La zona meridiunal inveci la parla el büstoch, un olter dialet
ucidental che però el gh'ha di carater uriginai ben marcaa. In de la riva
setentriunal del Lagh Magiur se pöden truà di dialet che se vesinen püssee al
mudel tesines pütost che a quel de la cità de Vares.



https://lmo.wikipedia.org/wiki/Pruvincia_de_Munscia_e_Brianza

La Pruvincia de Munscia e de la Brianza (Provincia di Monza e della Brianza) la
se tröva in de la part ucidental de la Lumbardia e l'è in pratica ul teritori
del Nord Milan, in de la vegia Pruvincia de Milan: cuntrariament a chel che se
pudaria capì a legg ul nom, la pruvincia la tegn minga dent tüta la zona de la
Brianza, ma dumé la part de la pianüra, la püssee meridiunal. Ul rest de la
Brianza, che la saria tüta la zona di runch, l'è spartida tra i pruvinz de Com e
de Lech. Dunca ul teritori el se slarga quasi tüt in de la zona de l'altra
pianüra, föra che un quai cantun in de l'estremu nord, induvè se incuntra un
quai runchet, prevalentement murenigh (uriginaa ai temp de la glaciaziun). Vist
ul livel de pupulament, el se capiss che ul paesagg natüral el gh'è pü in de la
Bassa Brianza: cà, strad, feruvii, insediament indüstriai, cumerciai e per ul
temp liber a quaten una grossa feta del teritori. Dumé in di zonn prutet a
suraviven tuchei de ambient e paesagg che, anca se minga cumpletament natürai, a
resten in tüt i modi liber da gross cuntaminaziun.

La Pruvincia de Munscia e de la Brianza la gh'ha la densità de pupulaziun püssee
volta in de la Lumbardia, püssee anmò de quela de la Pruvincia de Milan. In de
la magiur part di cas, i cà di diferent cumün se salden insema: induvè gh'hinn
nò i cà, a gh'hinn capanun, center cumerciai, autustrad. Tüta chesta presenza
ümana la riva dal fat che la pupulaziun di cumün de la pruvincia l'è dree a
cress fin dai ann '50, quand l'è cuminciada l'emigraziun (prima dai regiun de
l'Italia meridiunal, pö da l'Africa, l'Asia e l'America del Süd). L'emigraziun
l'è l'ünica resun de l'aüment de pupulaziun, vist che uramai da una trentena de
ann i mort hinn püssee di nassüü (ul saldu natüral l'è negativ). Cumè in tüt i
paes ucidentai, dunca, gh'è semper menu giuvin e semper püssee vegg, cunt tüt i
publemi che ghe vegnen.

La pruvincia la gh'ha vüna di ecunumii püssee fort d'Italia: anca in de la vegia
Pruvincia de Milan ul teritori de la Brianza el cuncentrava un bel poo de la
strutüra indüstrial. L'indüstria l'è svilüpada sü tüt ul teritori, per la magiur
part custitüida da aziend medi e piscinit (a völt anca dumé aziend a livel
familiar) che lavuren un poo in tüt i setur, anca se ul tessil, i aredament e la
mecanica hinn un poo püssee present. Cumè i tüt i ecunumii muderni, fin dai ann
'70 l'è dree a svilüpàss ul prucess de terziarizzaziun: dunca, insema a
l'indüstria forta, in di ültim trent'ann el s'è svilüpaa un setur terziari, fina
a riva al terziari vanzaa (marketing, reclam, servizzi infurmatich, ricerch e
svilüp, cumünicaziun).

La lengua ufizial e püssee spantegada l'è l'italian. La lengua lucal la resta
ancamò adess el lumbard. Tradiziunalment el dialet de la zona el vegna ciamaa
"brianzö", e quel chì el var suratüt per la zona strengiüda in tra el Lamber e
l'Ada. El brianzö, anca se 'l gh'ha di carateristegh uriginai (suratüt a nivel
funetegh), el se sluntana minga tant del mudel milanes, già che la Brianza l'è
semper andada dree a Milan.



https://lmo.wikipedia.org/wiki/Pruvincia_de_Bressa

La pruvinzia de Brèssa la sa tröa in de la Lumbardía urientala; la cunfina cunt
la Pruvinzia de Sundri a Nord, quela de Bergum a ovest, quii de Trent e Veruna a
est, Cremuna e Mantua a süd. La pruvinzia l'è la püssée granda de la Lumbardìa,
e la gh'ha dent tücc i ambient ch'in Lumbardía se poden truà: el lagh (quel de
Garda, a est), la pianüra, i Prealp, i Alp, cunt di muntagn ch'è tra i püssee
impunent d'Itàlia (l'è assée pensà a l'Adamèl), i runch de la Franzacürta. El
teritòri 'l quata la Val Camònega, la Val Sabia, la Val Trumpia, la còsta est
del lagh d'Isee, quèla ovest del Lagh de Garda, la zenta de runch e runchèt
murenegh, la volta pianüra.

La pruvinzia la gh'ha püssee de un mijun de abitant; i muntagn hin poch pupulaa,
anca se i scirö dij valad püssee impurtant hin semper pütost pièn de gent; i zòn
bass hin pupulaa propi de bun. Föra de Brèssa, cità grand ghe n'è minga: i
paesòt püssee impurtant hin Muntciar, Lümezàn, Urs Növ, Gheet (indua 'l gh'è
l'eruport).

La lengua ufizial l'è l'italian. El lumbard l'è ancamò pütost cunservaa, in de
la sua variant uriental. El bressan l'è parlaa in manera pütost umugenia, anca
se gh'è una quai diferenza a segunda de la zona. In general, la zona püssee
vesina al mudel del caplögh l'è quela de la Bassa, intant che in di vai e in de
la Gardesana se tröven di carateristegh püssee uriginai. El dialet de Bagulin
l'è cunsideraa püssee cunservativ respet ai olter de la pruvincia. El cunfin in
tra bergamasch e bressan (i dü dialet principai del lumbard uriental) l'è minga
inscì ciar cume se pudaria cred, e in sustanza 'sti dü parlà furmen un cuntinuv
lenguistegh.



https://lmo.wikipedia.org/wiki/Provincia_de_Noara

La pruvincia de Nuvara (nuvares: pruvincia da Nuara; piemuntes: provinsa ëd
Noara; Italian: provincia di Novara) l'è ona pruvincia del Piemont che la cunta
pussee de 373 abitanti e per quèst motiv l'è la settima pruvincia pussee
popolada del Piemont.

La lengua ufizial l'è l'italian. I lenguv lucai parlaa in sül teritori hinn el
lumbard e 'l piemuntes. El lumbard l'è parlaa in del caplögh (in d'una variant
pütost milanesizada, anca se cunt un quai punt de cuntat cunt el piemuntes), in
sü la riva del Tesin, del Lagh Magiur e del Lagh d'Orta e a süd, in direziun de
la Lümelina. I dialet lumbard arius del Nuares hinn de tipu ucidental, ma cun di
carater "pruinciai" diferent del mudel milanes. El cunfin cunt el piemuntes l'è
atestaa in tra la Gogna e la Sesia. Inultra gh'è un rosc de dialet che presenten
di carateristegh bei uriginai, che se sluntanen de bun del standard lenguistegh
lumbard e piemuntes: hinn i dialett de Gajaa, Trecaa, Camra (zona lumbarda) e
Burbanee (zona de transiziun cunt el piemuntes).



https://lmo.wikipedia.org/wiki/Provincia_de_Monza_e_Brianza

La Pruvincia de Munscia e de la Brianza (Provincia di Monza e della Brianza) la
se tröva in de la part ucidental de la Lumbardia e l'è in pratica ul teritori
del Nord Milan, in de la vegia Pruvincia de Milan: cuntrariament a chel che se
pudaria capì a legg ul nom, la pruvincia la tegn minga dent tüta la zona de la
Brianza, ma dumé la part de la pianüra, la püssee meridiunal. Ul rest de la
Brianza, che la saria tüta la zona di runch, l'è spartida tra i pruvinz de Com e
de Lech. Dunca ul teritori el se slarga quasi tüt in de la zona de l'altra
pianüra, föra che un quai cantun in de l'estremu nord, induvè se incuntra un
quai runchet, prevalentement murenigh (uriginaa ai temp de la glaciaziun). Vist
ul livel de pupulament, el se capiss che ul paesagg natüral el gh'è pü in de la
Bassa Brianza: cà, strad, feruvii, insediament indüstriai, cumerciai e per ul
temp liber a quaten una grossa feta del teritori. Dumé in di zonn prutet a
suraviven tuchei de ambient e paesagg che, anca se minga cumpletament natürai, a
resten in tüt i modi liber da gross cuntaminaziun.

La Pruvincia de Munscia e de la Brianza la gh'ha la densità de pupulaziun püssee
volta in de la Lumbardia, püssee anmò de quela de la Pruvincia de Milan. In de
la magiur part di cas, i cà di diferent cumün se salden insema: induvè gh'hinn
nò i cà, a gh'hinn capanun, center cumerciai, autustrad. Tüta chesta presenza
ümana la riva dal fat che la pupulaziun di cumün de la pruvincia l'è dree a
cress fin dai ann '50, quand l'è cuminciada l'emigraziun (prima dai regiun de
l'Italia meridiunal, pö da l'Africa, l'Asia e l'America del Süd). L'emigraziun
l'è l'ünica resun de l'aüment de pupulaziun, vist che uramai da una trentena de
ann i mort hinn püssee di nassüü (ul saldu natüral l'è negativ). Cumè in tüt i
paes ucidentai, dunca, gh'è semper menu giuvin e semper püssee vegg, cunt tüt i
publemi che ghe vegnen.

La pruvincia la gh'ha vüna di ecunumii püssee fort d'Italia: anca in de la vegia
Pruvincia de Milan ul teritori de la Brianza el cuncentrava un bel poo de la
strutüra indüstrial. L'indüstria l'è svilüpada sü tüt ul teritori, per la magiur
part custitüida da aziend medi e piscinit (a völt anca dumé aziend a livel
familiar) che lavuren un poo in tüt i setur, anca se ul tessil, i aredament e la
mecanica hinn un poo püssee present. Cumè i tüt i ecunumii muderni, fin dai ann
'70 l'è dree a svilüpàss ul prucess de terziarizzaziun: dunca, insema a
l'indüstria forta, in di ültim trent'ann el s'è svilüpaa un setur terziari, fina
a riva al terziari vanzaa (marketing, reclam, servizzi infurmatich, ricerch e
svilüp, cumünicaziun).

La lengua ufizial e püssee spantegada l'è l'italian. La lengua lucal la resta
ancamò adess el lumbard. Tradiziunalment el dialet de la zona el vegna ciamaa
"brianzö", e quel chì el var suratüt per la zona strengiüda in tra el Lamber e
l'Ada. El brianzö, anca se 'l gh'ha di carateristegh uriginai (suratüt a nivel
funetegh), el se sluntana minga tant del mudel milanes, già che la Brianza l'è
semper andada dree a Milan.



https://lmo.wikipedia.org/wiki/Provincia_de_Milan

La Provincia de Milan (Italian: Provincia di Milano) (in cœu ciamada Città
metropolitana de Milan) a l'è ona provincia de la Lombardia che la cunta pussee
de trii milion de abitant e per quèst motiv a l'è la terza provincia pussee
popolada de tuta l'Italia.

La confina a nòrd con la Provincia de Vares e la noeuva Provincia de Munscia e
Brianza, a est con la Provincia de Bergom, la Provincia de Cremona e la
Provincia de Lòd, a sud con la Provincia de Pavia e a òvest con la Provincia de
Noara. La gh'hà anca on'exclave, el comun de San Colomban al Lamber, che se
troeuva intra i Provincc de Lòd e Pavia. L'è nassuda in del 1797 del vegg ducaa
de Milan (al temp sòtta el domini dij Austriach) cont el nòmm de Departement de
l'Olòna. In del 1815, quand l'è nassuu el Règn Lombard-Vènet la gh'è stada ona
division de la Provincia de Pavia. In del 1862, subit dòpo l'Unitaa d'Italia i
Savòja gh'hann giontaa la Provincia de Lòd, che l'è stada tacada fina al 1992.
Infin, in del 2004 l'è nassuda la Provincia de Monscia e Brianza, che l'è
diventàa ona realtaa in del 2009.

A partì dal primm de sgenee 2015, la pruincia a l'è stada sopressa e 'l sò post
a l'è staa ciapaa da la cità metropolitana de Milan.

La Provincia de Milàn la se troeuva in de la Lombardia del nòrd-òvest, in de la
zòna de l'Alta Pianura situada intra el Tisin a òvest e l'Ada a est. El primm el
nass in Svizzera e'l finiss in del Pò arent a Pavia; l'alter el vegn del Lagh de
Còmm e'l finiss in del Pò intra i provincc de Lòd e Cremona.

Alter fiumm important hinn el Lamber, che'l passa a est de Milàn (quartee de
Lambraa) e'l confluiss (finiss dent) in del Pò a Òri Litta (LO), e 'l Seves, che
inveci el vegn di colinn del Comasch e poeu el riva drent a la Martesana.

On important aspett de la idrografia milanesa hinn i Navili, canai ch'i hann faa
i Duch de Milan duranta l'Etaa de Mezz e anca dòpo per podè trasportà i prei per
fà sù el Dòmm (che l'è anmò in costruzion). Anca se la pussee part l'hann
sarada, resten anmò in vida el Navili Grand, el Navili Paves e la Martesana. Ma
gh'hinn anca alter canai, comè el Villoresi.

In de la Provincia de Milan a gh'è on gran numer de parch, e regordom el Parch
Ada Nòrd e 'l Parch de la Val del Tisin.

Abitada prima di Insuber e poeu di Gall, la zòna l'è stada ciapada di Roman
arent al 200 prima de Crist. Vers la fin de l'Imperi roman, Milàn l'è diventada
la capital de l'Imperi. L'è stada poeu invaduda di Visigòtt, di Longobard (di
quai el vegn el nòmm "Lombardia") e di Franch. L'è stada donca sòtta el Sacro
Roman Imperi ma l'ha vist la nassida de on gran numer de comun indipendent.

Dòpo el period comunal, tutt el teritòri l'è staa ciappaa di Signor de Milan,
che l'hann governaa fina a la rivada di Frances e di Spagnoeu. Per dusent ann el
Ducaa de Milan l'è staa rett di Asburgh de Spagna, fina a quand, dòpo la Guerra
de Succession Spagnoeula, el domini l'è passaa a l'Imperi d'Austria che l'ha
tegnuu (a part duranta i invasion del Napoleon) per alter cent'ann. La Lombardia
occidental l'è staa loeugh de on gran numer de batali duranta la Segonda Guerra
de Indipendenza (1859), a la fin de la qual l'è stada unida al Regn de Sardegna,
che duu ann dòpo (1861) l'è diventaa el Regn d'Italia. De chì, la stòria l'è
compagna de quella italiana.

La lengua ofizzial e pussee spantegada in sul territori l'è l'italian. Milan l'è
vun di center de iradiazzion de l'italian modern. In ogni cas, el resist ancamò
el lombard 'me lengua local, anca se in d'ona posizzion semper pussee precaria.
El milanes l'è la variant pussee prestigiosa del lombard ocidental, che l'è
ancamò bona de influenzà i dialett di caploeugh provinciai. Del pont de vista
dialettal, la provincia milanesa la pò vess spartida in d'ona quai sotta-zona, a
segonda di center minor: a ovest a gh'è 'l magentin e 'l biegrassin, a sud el
binaschin (che 'l se vesina al paves), a sud-est el meregnanin (ormai lodesan),
a est e nord-est el brianzoeu. La zona de Legnan la ved la presenza del dialett
bustocch-legnanes che, anca se l'è ciarament ocidental, el gh'ha di
caratteristegh proppi originai.



https://lmo.wikipedia.org/wiki/Provincia_de_Bergom

La Provincia de Bergom (Pruìnsa de Bèrghem in Bergamasch) l'è mettuda in del
center de la Lombardia; la confina cont i provinz de Lecch, de Monscia e Brianza
e de Milan a òvest, con quèlla de Sondri a nòrd, quella de Brèssa a est e quella
de Cremona a sud.

El sò territòri l'è spartii fra la montagna, la colina e la pianura. La part de
montagna l'è la pussee granda (pussee del 60% del total) e l'è occupada di Alp
Oròbi, tajaa da tré gròss valad profond: la Val Brembana, la Val Seriana e la
Val Cavalina, con tutt i sò valètt lateraj (Val Talegg, Val Brembila, Val
Serina, Val de Scalf). Tra la pianura e la montagna gh'è ona zenta de ronch,
cont i Coll de Bergom e el Parch di Coll de Bergom, la Val Calepi e la Val San
Martin; tutta la part meridional l'è inveci pianura, de origin alluvional e
compresa trai fiumm Ada e Òli. Tutta la part bassa la gh'ha on ambient oramai
antropizzaa, anca se in d'on quaj sitt gh'è ammò dii paesagg minga tròpp ruinaa;
a bon cunt, la densitaa l'è minor de quella de la provinza de Monscia ò Milan.
L'ambient de la montagna l'è inveci puttòst ben tegnuu: se regòrden a quèll
propòset chì tutt i zòn protett (bell grand a l'è el Parch di Oròbi Bergamasch,
al confin settentrional).

L'economia de la provincia l'è dominada de l'industria, fada per el gròss (comè
in del rest de la Lombardia) de aziendi medi e piscinitt; i settor pussee in
forma a hinn el tessil, la mecaniga, la siderurgìa (se regòrda la Dalmen).
L'agricoltura l'è oramai marginal, anca se in pianura l'è eficent e la consent
di produzion elevaa; in montagna l'è inveci trascurabil, vist el fenòmen de
l'abbandon de part de la popolazion. Ona risorsa di montagn a l'è el turismo. In
de la Provincia de Bergom gh'è vun di pussee important aeropòrt in Itàlia: quell
de Ori (in bergamasch Öre), che l'è diventaa el 4° in Itàlia per i persònn e
adiritura ul 3° per i merci.

Compagn de tutt el rest de la Lombardia, anca in de la Bergamasca la lengua
ofizzial l'è l'italian. In ogni cas, l'è ancamò putost conservaa el lombard, in
de la soa variant oriental. El bergamasch l'è vun di dialett pussee important
del lombard, e l'è parlaa pu o manch in tutta la region, cont ona quai
variazzion: i dialett de la Bassa (soratutt quella ocidental: Casiraa, Trevij,
Pontiroeu...) e di vai (per esempi la Val Gandin) poeuden avèggh di caratter
divergent respett a quell de la città. In ogni cas, el bergamasch l'è putost
omogeni in di sò caratter fondamentai.



https://lmo.wikipedia.org/wiki/Pr%C3%A9nzip_Klemens_Wenzel_von_Metternich

Ul Prénzip Klemens Wenzel von Metternich (Tudesch: Klemens Wenzel Nepomuk Lothar
Fürst von Metternich-Winneburg zu Beilstein), (15 da Magg 1773 - 11 da Giügn
1859) al è stai un politigh Tudesch-Austriagh e òman da stat, vün di püssée
impurtant dimplomata da sò era. Al era una granda figüra int i negoziazzion ch'i
ha purtaa al Cungress da Viena e pendent ul medèm, e al è cunsideraa sia un
paradigma dal management da la pultítiga da fö, sia una granda figüra int al
desenvilüpament da la diplomazzia. Al è stai vün di primm druvatt dal realism
diplomatigh dal sécul di 19, profundament arisaa int al postülaa dal balanzament
di pudé. Von Metternich, per di generazion, al è stai castigaa in tant che örb
reazionari. Daspöö la segunda guera mundiala, di stòrigh i ha remarcaa che vüna
di prinzipal reson da la sò oposizion a dàgh ul pudé al pövel al era l'aprension
che vargot al purtaria a la fin a la dominanza pulítiga del nazionalism
Germànigh.

Metternich al è nassüü in Cublenza. Ul sò padru, Cunt Franz George Karl von
Metternich-Winneburge zu Beilstein, al era un diplomata ch’al eva passaa dal
servizzi de l’arzvesch da Treviri a chel da la curt da Vienna. La sò madre a
l’era la Contessa Maria Beatrice Aloisia von Kageneck.

Al temp dal nassiment da Metternich, e par un zich da temp dapress, ul so padru
al era ammbassador d’Austria ai curt de electur Renian, e ul tus al cresseva
dabord sota l’inflüenza di ton e idei flurissant int i curt Tudeschi piscininn
ch’i restava in la sfera d’inflüenza de l’Ancien Regime.

In 1788, Metternich al sigutava l’Üniversitaa da Strasburgh, ma ul s-ciòpp da la
revolüzion Franzesa al ga causava da partí dopu düü agn.

Dopu un lungh segiorn in Inghilterra, Metternich al sa muveva a Vienna. Ul 27
Setembru, al spusava la Cuntessa Eleonore von Kaunitz, vüna di nevud d’un ex
Canzelé d’Austria. Chesta relazion al meteva dent int i püssée esaltaa sércuj da
la società Viennesa. In Dezembru 1797, al vegniva scernii pai cunt da Vestfalia
in tant che representant al Congress da Rastatt, dond al restava finn a l’an
1799.

A Ginée 1801, al vegniva scernii Inviaa d’Austria a l’electur da Saxonia, dond
al vagnava cuntatt cunt un bell pò de famèj impurtanti da Rüscia e Polònia. In
Novembru 1803, al vegniva numinaa Ambassadur in Berlin.

In Berlin, Metternich al sa fava inscí gradàbal a l’inviaa Frances che Napoleon
al domandava ch’al vegniss mandaa a Paris, dond al ciapava residenza in tant che
ambassadur in August da 1806.

La sò inflüenza in la pulitega Europeana la cresseva rapidament, e lüü al
s’ingrazziava dapartütt a la Curt Francesa e in societaa. Da tüta manera, la
guèra la s-ciupava entra Franza e Austria in 1809. Metternich al vegniva arestaa
compagn na represaja par l’internament in Hungaria da düü member da l’ammbassada
Francesa. Dapress la catüra da Vienna par Napoleon, al vegniva purtaa a la
capitala d’Austria sota guarda militara e s-ciangiaa contra i dimlomata Francés.

Al vott da Lüj, Metternich al tuleva ul post dal Johann Philipp Stadion in tant
che Ministru da Stat. Al era assent a la cunferenza da pas in Altenburg, quand
ca l’imperadur al signava ul Trataa da Schönbrunn, malgraa al füdess stai
numinaa Außenminister ul 8 Otobru.

Metternich al era pienament conscient che la posizion de l'Austria, reduida al
nivell d'una potenza da segond orden dal Trataa da Schönbrunn a l'era vüna da
priqual e dificültaa. La sò prima mission al era da vadagnà temp e separà
Napoleon dal Zar da Russia. La pudenza ch'al sumejava al trà a sí a l'era la
Franza, l'ültima nemisa de l'Austria, sciben che al füdess determinaa a mia perd
la sò libertaa da muvement fasent di grand concession. La requesta de Napoleon
per la man de Maria Luisa, Duchessa de Parma la nava ben cui pian dal
Metternich, e lü al cumpagnava la prenzessa a Paris ul 13 da Marz, 1810. I
concession ch'al eva vadagnaa per l'Austria i era da pòch, però al eva restoraa
la sò libertaa da muvement. Metternich al turnava in pressa a Vienna ul 10
d'Otobru, giüst in temp ferm fermà l'azion del partii pro-Rüssia a conclud una
lianza e per convenz l'emperadur a sigüutà cun la sò polítiga d'abstension
armada. Cun la guera Franco-Prüssiana apröv, chesta pulítiga la deventava sempru
püssée difissila a mantegní cumpletament. Malgraa che Metternich al signass una
lianza cun Napoleon ul 14 da Marz 1813, prumettent assistanza militara in return
per di cuncession che la Franza a l'era ubrigada a fà, lü al infurmava sübit la
Rüssia che i sò trüpp i agiress noma sü la defensiva e al prospetava ul
renuvelament da la vegia lianza di pudenz cunservativ. Quand che Napoleon al
vegniva desfai in Rüssia, Metternich al tirava fö l'Austria da la lianza,
returnant a la neutralitaa e prest al manuvrava ul sò país vers la posizion
d'arbitru d'Europa. Quand Metternich al visitava Napoleon a Dresda ul 26 da
Giügn, al serviva amò in tant che mediadur imparzial tentant a figní sü la guera
e restabilí di bonn relazion entra i trè nazion. Da tüta manera, Napoleon al era
uramai interessaa noma a ciapà ul cuntroll cumplett d'Austria e Rüssia e al
disé: "Sa vedum a Vienna". Dopu chestu meeting, Metternich al capiva che al era
necessari da pruteg l'Austria. In la guera ch'al en sigütava, al vureva vess
sigür che ul balanzament di pudé al rüsaress mia tròp in qual-sa-sia direzion,
renfurzant ni Rüssia ni Prüssia. Ul curs di evenement al le furzava a consentí
la restorazion di Burbon, perõ al ga riessiva da sigürà la creazion d'una
cunfederazion Tudesca. Metternich al temperava anca la pagüra d'una ditadüra
Rüssa prumuvent ul principi d'azion cuncurdada segund i interess internazionaj.
Chestu principi al guvernaress ul sistema pulítich Europé dapress la cagüda da
Napoleon.

Probaivlament, mia d’òman da stat I è staa aprezziaa e inzültaa compagn ul
Metternich. D’un custaa, al era riverii in tant che oracul da l’ispirazzion
diplumàtega; da l’olt, al era desprezziaa compagn la vera incarnazion da
l’oscürantism e opression. La vitòria da la demucrazzía la purtava la segonda
opinion a la mòda, tant che ul nomm Metternich al era sinònim d’un sistema int
al qual i pudeva dumà recugnòss oposizion senza sentüü. Reazion contra chesta
vista la tröva espression int al lavurà da Heinrich Ritter von Srbik. Di
tèghnigh da diplomazzía, par esempi, Metternich al era un maestru: i so despacc
i era di mudéj da stil diplumàtegh.



https://lmo.wikipedia.org/wiki/Plutone_(corp_celest)

Plutone l'è 'n pianeta nano che 'l gira entùren al sul sönden òrbita colocàda
endèla regiù piö periférica del Sistema Solar ciamàda Fàsa de Kuiper. El g'ha 'n
òrbita ecèntrica che se 'ncrùza con chèla de Netuno ma sicóme che i sò paràmeter
orbitài i è 'n risunànsa (2:3) con chèi de Netuno, ghe nesöna pusibilità che i
du corp i se scùntre. El sò pià orbitàl l'è 'nclinàt de presapóch 17° en rapórt
al pià de l'eclìtica. El se tróa a 'na distànsa media de 39 Unità Astronòmiche
del Sul ('na UA la corespónt a la distànsa média 'ntra la Tèra e 'l Sul), col
pereéle a 29,7 UA e l'aféle a 49,5 UA. Per fà 'na rotasiù entùren al sò as el
ghe mèt 6,38723 dé (cioè 6 dé, 9 ùre, 17 minücc e 36 segóncc).

La màsa de Plutone l'è de 1,31 × 1022 kg, che 'l corespónt a 0,22% de chèla de
la Tèra e meno del 20% de chèla de la Lüna, el sò diàmetro l'è de 2368 km, doca
presapöch el 68% de chèl de la Lüna. El totàl de la sò superfìce (1.665 × 107
km2) l'è presapóch del 10% piö pesèna de chèla del cuntinènt de l'Amèrica
Meridiunàla.

Plutóne l'è stat scuprìt endel 1930 del Clyde Tombaugh e 'n prensépe l'ìa stat
clasificàt come chèl dei nöf dei pianéti del Sistéma Solàr. Endel 2006 gh'è stat
revulusinàt en pó töt el sistéma de clasificasiù dei corp celèscc del Sistema
Solar e 'n chèla ocaziù lé gh'è stat creàt la nöa categurìa dei Pianéti Nani.

Per le sò caraterìstiche l'è apò a cunsideràt 'n ezèmpe tìpich de ogèt
transnetünià. e l'è stat ciapàt come riferimènt per la clas dei pianéti nani,
denuminàcc uficialmènt de l'Üniù Astronòmica Internasiunàla plutoidi.

Plutone el g'ha sich satèliti cunusìcc, el piö gròs e 'mportànte dei quài l'è
Caronte, scuprìt endel 1978 e conden ràgio che l'è póch de piö de la metà de
chèl de Plutone e 'na màsa che l'è póch de piö de la nòna part. Endei fàcc
Plutone e Caronte i fùrma en sistéma che g'ha 'l baricèntro deföra del vulüm de
Plutone e i se gira l'ü 'ntùren a l'óter en 6,387 dé (terèstri), en perìot
idèntich a chèl de la rotasiù entùren al sò as de töcc du i ogècc. Chèsto völ dì
che i è 'n rotasiù sìncrona e che i se móstra sèmper el stès emisfér. I óter
quàter satèliti i töcc en tòch piö pesègn e i gìra entùren al sistéma
Plutone-Caronte a distànse piö grànde. I è denuminàcc, en ùrden de distànsa,
Stix, Nix, Kerberos e Hydra.



https://lmo.wikipedia.org/wiki/Picea_abies

Ol Picea abies (in Bergamàsch: Peghér o Peghéra 'n Al Brembana, Paghér o Paghéra
'n Al Seriana o Pighér o Pighéra; en Bresà: Paghér; in Insübregh: Pescia, u Pesc
), l'è öna Gimnosperma de la faméa di Pinaceae, l'è öna pianta de prim ùrden,
cioè ólta fina a 40 - 50 méter, che la é da l'Euròpa del nòrd e da l'Euròpa
orientàl e la crès selvàdega in di montagne de sólet da i 900 méter a i 1.900 ma
la pöl rià fina a i 2.300 méter.

I fòie, come 'n quase töte i Gimnospèrme, i è di gógie, lónghe da 1,5 fina a 3
ghèi, érde scüre, i spóns, i è tacade öna per öna sö i ramècc, metide in manèra
radiàl isè de cuarcià zó bé töt ol ramèt e 'ndóe i se tàca gh'è sèmper öna séa
picinina.

Ol paghèr l'è monòich, cioè 'l gh'à i fiùr dóma mas·cc e di fiùr dóma fèmina sö
la stèsa pianta. Piö che de fiùr mas·cc gh'è de parlà de 'nfiurescènsa mas·cc,
ön insèma de tace fiùr mas·cc. La 'nfiurescenza del paghèr l'è ü còno a furma de
öf che 'l crès sö la pónta di ram de ün an, l'è lónch 1 ghèl e prima l'è rós pò
l'diènta zalt.

I Gimnospèrme i gh'à mia i fröcc, ma i fà dóma la somésa che l'è dèt in de la
pigna.

Ol Paghèr l'è mia de confónt col Àes, ol Abiès alba, ach se 'mpó i ghe sömèa, e
gnà con töcc i paghér e àes ornamentài.



https://lmo.wikipedia.org/wiki/Perugia

Perugia (en latì Perusia; en fransés Pérouse; en spagnöl Perusa) l'è 'na cità
italiàna, capolöch de la pruvìncia omònima e de la regiù de l'Umbria. El cümü de
Perugia el g'ha presapóch 166.253 abitàncc (dàto ISTAT, del més de bril del
2009), 'na superfìce de 449 km² e 'na densità de 369 ab./km². El cunfìna coi
cümü de Assisi, Bastia Umbra, Corciano, Deruta, Gubbio, Magione, Marsciano,
Panicale, Piegaro, Torgiano, Umbertide, Valfabbrica.

Perugia la g'ha dat el nòm al pitùr famus Perugino (che denòm el fàa Pietro
Vannucci), che 'l g'ha vivìt e lauràt en chèsta cità. Pò a 'n óter pitùr famùs
en töt el mónt, el Pinturicchio, el g'ha ach vivìt a Perugia,

Perugia la compàr la prìma ólta 'ndèla stória col nòm de Perusia) e la fàa part
de le dùdes cità confederàde de l'Etruria. Lüminàda 'na prima ólta per vìa de la
guèra del an 310 o 309 prima del Signùr entrà i Etruschi e i Romani.

L'è mìa tat mensiunàda dei geografi antìch enfìna ale metà del sècol VI, quan
che l'è stàda ciapàda de Totila dopo de 'n lónch asédio.

Endèl perìodo dei Longobàrdi l'è lüminàda compagn de giöna de le cità principài
de la Tuscia. Endèl sècol IX, co l'auturizasiù de Carlo Magno e de Ludovìch el
Pio, l'è restàda sóta le giürisdisiù dei papi ma per divèrsi sècoi la cità l'è
nàda aànti a ìga 'na vìta 'ndependènta e la g'ha portàt aànti le sò guère co le
cità vizìne - Foligno, Assisi, Spoleto, Todi, Siena, Arezzo, ecc.

En divèrse ocaziù i papi i g'ha troàt acogliènsa al intèrno de le sò müre, e l'è
stàda séde dei conclàvi dei quài gh'è stat iligìt Papa Onòrio II (1124), Papa
Onòrio IV (1285), Papa Celestino V (1294) e Papa Clemente V (1305).



https://lmo.wikipedia.org/wiki/Padania

La Padania a l'è 'l nom d'un teritori in di cunfin talian cumpagn del Nord
Italia. La definiziun del teritori padan a l'è minga ünivuga perchè la pö fà
riferiment a la visiun d'incö de la Lega Nord, a quela del Gianfranch Miglio o a
un quaj criteri lenguistigh. Segund quij diferent pensee chì se pö cunsiderà la
Padania 'me una naziun, un'insema de naziun, una cumünità lenguistega.

El Giuann Brera l'ha tacaa a duprà el nom Padania giamò di agn '60 per segnà el
teritori che al temp de Caton al curispundeva a la Galia Cisalpina (o, cunt i
parol del Brera, a la «Gallia Cis- e Transpadana»). Anca l'Indro Montanelli al
s'è miss dopu a duprà Padania per segnà i istess teritori.

In di agn '70 la seziun de la Lumbardia, del Cantun Tisin e del Cantun Grisun
lumbard de l'Association Internationale pour la Défense des Langues et des
Cultures Menacées l'ha tacaa a duprà l'agetiv padan in riferiment a l'insema di
lenguv gal-italegh. In del 1982, el glotologista Geoffrey S. Hull de
l'Üniversità Macarthur de Sydney Ovest l'ha scrivüü una tesi cunt el titul The
Linguistic Unity of Northern Italy and Rhaetia, induè che Padania a l'è dupraa
propi per la tera induè che se parlen i lenguv gal-italegh: emilian-rumagnöl,
ligür, lumbard e piemuntes, el venet, l'istrioto e, 'me anfizona, i lenguv
retorumanz. L'Hull al cunsiderava tüt quij lenguv chì variant lucaj d'un ünegh
sistema lenguistegh: la lengua padanesa. Upiniun cumpagn a hinn quij del Sergio
Salvi (La lingua padana e i suoi dialetti)

Un'altra definiziun di cunfin padan a l'è quela del prufessur de scenz pulitigh
de la Harvard University Robert Putnam che in del sò laurà Making Democracy
Work: Civic Traditions in Modern Italy al fà vidè la diferenza intra el nord de
l'Italia e'l rest di alter popuj sòta l'Italia in acordi ai abitüdin e i
tradiziun diferent di sò gent. I diferenz vegnen culigaa al fat che in Padania
eren nassüü i liber cumün de l'Età de mezz dopu de l'ann Mila. La definiziun del
Putnam la met dent in de la Padania anca la Tuscana, i March e l'Umbria, regiun
che però per lengua e geugrafia fan part de l'Italia centrala.

A bun cünt, la Padania a l'è quel che un temp al se ciamava Lumbardia perchè
inscì a l'era ciamada tüta la tera padan-alpina.

La parola Padania la gh'ha avüü una difüsiun granda a partì di agn '90, quand
che la Lega la gh'ha avüü i sò prim sücess pulitegh. Il 15 de setember del 1996
la Lega Nord l'aveva pruclamaa la Dichiarazione di indipendenza della Padania
(Diciaraziun d'indipendenza de la Padania) cunt el nom ufizial de Repubblica
Federale della Padania (Repübliga Federala de la Padania).

La Padania, segund la Lega Nord, la saria fada de vot regiun de l'Italia del
Nord urganizaa in manera de furmà 10 stat federaa, che hinn la Val d'Aosta, el
Piemunt, la Ligüria, la Lumbardia, el Trentin, el Süd Tirol, el Venet, el
Friuli-Venezia Giulia, l'Emilia e la Rumagna, e anca trì regiun del center de
l'Italia, che hinn la Tuscana, l'Umbria e i Marche.



https://lmo.wikipedia.org/wiki/P%C3%ABtr_Ivanovi%C4%8D_Bagration

Pèder Bagratiòn (Russ: Pëtr Ivanovič Bagration; Armen: Petre Bagrationi; 1765 -
1812) l'è staa on general Russ de la famija nòbil armena dij Bagratiòn.

L'haa cominciaa la soa carrera combatend contra i Polach e contra i Turch, e
l'era giamò on general pièn de esperienza aj temp de la Rivoluzion Francesa e
dij guèrr Napoleonich.

L'è staa in Italia e in Svizzera sòta el general Suvarov aj temp de la prima
vegnuda del Napuleoon, poeu l'haa combatuu a Hollabrunn (in dove cont una azion
de retroguardia l'è riessii a salvà l'esercit del general Kutusov), Austerlitz,
Eylau, Heilsberg e Friedland.

In del 1809 l'è staa mandaa ncamò a combàtt i Turch, e l'è tornaa indree aj temp
de la Campagna de Rùsia in del 1812. L'era minga d'accòrd in su la ritirada
senza combàtt, ma l'haa rispetaa i ordin anche se l'haa litigaa cont el Barclay
de Tolly. A Borodino el comandava l'ala sinistra dj Rùss e l'haa combatuu cont
coragg finna a che l'è staa colpii de ona palòtola de fusiil. La ferida la s'è
infetàda e el Bagratiòn l'è mort el 24 de Setember del 1812.



https://lmo.wikipedia.org/wiki/Oeuv

Ij oeuv che vegn di usej domestegaa, soratutt quij de gajna, fann part del
mansgià de tucc i dì di uman, e anca de tanc animaj, grazzia a la sova fazil
digestion e al so volt contegnuu proteich.

L'oeuv de la pitta l'è de segur el pu cognossuu e 'l pu consumaa de tucc, però
intra quij pussee comun besogna anca noverà quell de aneda, quell de polla, e
quell de struzz che l'è putost grand e 'l po rivà a pisà püssee de 13 ett.

El contegnuu de l'oeuv l'è quattaa del guss, che, de sollet, l'è besg o bianch
de color. L'oeuv el gh'ha on cuu e 'na guzza. Fà cunt de balanzà on oeuv in su
'l so cuu l'è ben dura, e squas impossibel, senza ris'cià de s'ceppall. Ona
voeulta s'ceppaa 'l guss, dent de l'oeuv troeuvom tutt intorn el carlamm, on
film bell sottil, e dent del carlamm gh'emm poeu 'l ciar che l'è ricch de
protein, e in fin el rossumm cont chel so tipegh color ross naranz.

Ij oeuv hinn bon de fà tanc piatt, coma per esempi, ij oeuv a la coch, ij oeuv
in cereghett, ij oeuv strepazzaa, etc. Ij oeuv servissen anch in del fà la
majones, la briosc, e, per l'appont, la pasta a l'oeuv.

Ij oeuv hinn la font la pu comun de salmonella. La reson l'è che rest de
escrement del cuu de la gajna poden 'gnì a contatt cont i toch intern de l'oeuv,
e, se majaa foeura cru poden fà on gran maa a la salud.



https://lmo.wikipedia.org/wiki/Norimb%C3%A8rga

Norimbèrga (en todèsch: Nürnberg: endèla parlàda francóne: Nämberch) l'è 'na
cità todèsca sitüàda 'ndèl Land de la Baviera, 'ndèl distret de la Média
Francònia (Mittelfranken). La g'ha 498 876 abitàncc (dato del 31. Dic 2013).
Dòpo la fì de la Segónda Guèra Mondiàl l'è stàda séde del tribünàl ciamàt a
giüdicà i dirigèncc del regìme nazìsta responsàbii dei crìmegn de la Shoah.

Norimbèrga l'è 'na cità extra-circondariàl (kreisfreie Städte) che völ dì che la
fà circondàre (Kreis) de per sò cönt.

L'è la segónda cità piö grànda de la Baviera dòpo de Mònaco e la piö grànda de
la regiù de la Francònia. Sitüàda a 7 km de la cità de Fürth, a 17 km de
Erlangen e a 15 km de la cità de Schwabach, ensèma a chèste trè cità la fùrma
l'àrea metropolitàna de Norimbèrga che la pàsa 'l miliù e duzentmìla abitàncc e
l'è giöna de le piö 'mportànte conurbasiù de la Germania.

La prìma mensiù de la cità l'è del 1050 (endèn docümènt de Imperadùr Enrìco III
del Sacro Romano Impér), e l'ìa citàda col nòm de Nuorenberc. Endèl 1219
l'imperadùr Federìco II elò ghe cuncidìa el privilégio de ciamàs "cità lìbera" e
de goernàs de per sò cönt per mès de istitüsiù autònome. La cità la s'è sgradìda
fò 'ntrà i sècoi XV e XVII gràsie a le atività comerciài che i sò citadì i
'ntratignìa con töta l'Europa (ma 'n particolàr coi Paés Bas e l'Itàlia). Pò a
l'atività cültüràla e artìstica l'è intènsa e 'l sò personàgio piö cunusìt i'è
stacc el pitùr Albrecht Dürer, el scultùr Peter Vischer e 'l cartògrafo Martin
Behaim.

Dòpo che gh'è stat scuprìt l'Amèrica, Norimbèrga l'è restàda 'n pó taiàda fò de
le nöe vìe comerciài e dòpo la Guèra dei Trent'àgn l'è cuminciàda 'na lènta
decadènsa che la s'è fermàda apéna 'ndèl sècol XIX quan che g'ha cuminciàt a
nàser e a sgrandìs fò la 'ndüstria dei zögàtoi.

Ai tép de la Germania Nazìsta, Norimbèrga la g'ha ìt en ruòlo 'mportànte come
séde dei radùni pulìtich al Zeppelinwiese. L'è stat apò a'l pòst endóche gh'è
stat emanàt le légi rasiài del 1935. A la fì de la Segónda Guèra Mondiàl, l'è
stàda séde del tribünàl speciàl dei Aleàcc mitìt en pé per giüdicà i criminài de
guèra nazìsti.



https://lmo.wikipedia.org/wiki/Nicolas_Sarkozy

Nicolas Paul Stéphane Sarközy de Nagy-Bocsa, mej cognossuu col nomm de Nicolas
Sarkozy (Paris, 28 de genar 1955) l'è on avvocatt e politigh frances. El 16 magg
del 2007 l'è vegnuu el president quell de vintitrii de la Francia, el sest de la
Quinta Repubbliga. Per quella reson chì l'è anca princip de Andorra (insemma al
vescov de Urgell). L'è staa president fina al 2012. L'è 'l primm president
frances a 'vèggh di genitor de origin foresta e a vess nassuu dopo de la Segonda
Guerra Mondial.

Nicolas l'è 'l fioeu de Paul Sarkozy (Pál István Ernő Sárközy de Nagy-Bócsa), on
nobil ungheres che l'è vegnuu frances; la soa mader l'è Andrée Mallah, tosa d'on
dottor giudee de Salonicch (poeu vegnuu cristian) e ona francesa. El pà l'ha
bandonaa la miee e l'è andaa a viv in America, inscì Nicolas l'è staa cressuu
domà de soa mader. L'ha studiaa legg a l'Università de Paris X-Nanterre. In del
1981 l'è avvocatt; in del 1987 el fonda on studi insemma a duu soci. In del 1982
el se sposa con Marie-Dominique Culioli. El gh'ha duu fioeu: Pierre (1985) e
Jean (1986). In del 1984 el conoss la Cécilia Ciganer-Albéniz, sposada in del
1996. De 'sto matrimoni el nass Louis (1997). El se sposa per la terza voeulta
con la modella e cantanta italiana Carla Bruni, che ghe da a lù ona tosetta
ciamada Giulia (2011).

Sarkozy el tacca a fà politiga in del 1974, col toeu part a la campagna
presidenzial del candidaa de center-destra Jacques Chaban-Delmas. In del 1976
l'entra in del Regruppament per la Repubbliga (PRP) de Jacques Chirac. El ven
eleggiuu deputaa in del 1988 e poeu in del 1993, 1997 e 2002. Inoltra l'è
sindigh de Neully-sur-Seine del 1983 al 2002. L'è minister del Bilansc in del
governa de Édouard Balladur (1993-1995), del qual a l'è anca portavos e, per on
quai mes, anca minister di Comunicazion. In del 1995 el sostegn Balladur contra
Chirac 'me candidaa del PRP: per 'sta reson, quand el Chirac el vegn el noeuv
president frances, Sarkozy el gh'ha nissun incaregh in del governa de Alain
Juppé. In del 2002 el sostegn Chirac: inscì el vegn Minister de l'Interno e de
l'Economia (2002-2004) in del governa de Jean-Pierre Raffarin, e poeu domà
Minister de l'Interno sotta el governa de Dominique de Villepin (2005-2007). El
se dimett in del 2007, sostituii de François Baroin. A partì del 2004 l'è 'l
president de la UMP (Union per on Moviment Popolar), el partii de center-destra
nassuu in del 2002 de la fusion del RPR cont on tocchell de la UDF (Union
Democratiga Francesa): prima l'era staa anca segretari general del RPR (1998), e
sò president in del 1999. In del 2007 el se candida a la presidenza francesa: el
sò partii el ghe da on sostegn del 98% di consens. Al primm turno di elezion el
ciappa el 31,18% di vot; al ballottasg contra la candidada socialista Segolène
Royal inveci el ciappa el 53,06% di vot, e inscì el vegn president.

Giamò a partì di primm mes de presidenza, Sarkozy l'ha mostraa de vess puttost
original: l'ha dervii i port del sò governa anca a di gent de idei socialista
(per esempi, l'ha propost Dominique Strauss-Kahn a la presidenza del Fond
Monedari Internazional). L'ha contestaa la scerna di minister del sò primm
minister François Fillon; l'ha tegnuu on comportament filo-american, ona robba
puttost strana in Francia. El gh'ha ona forta presenza in la politiga europea e
internazional: per esempi, l'è staa vun di pussee gran sostegnidor de la guerra
in Libia in del 2011.

In del 2012 el s'è candidaa anmò a la presidenza de la repubbliga. El sò
avversari pussee important a l'è François Hollande, capp del Partii Socialista e
vegg moros de la Segolène Royal. El 22 de april, al primm turno, passen proppi
lor duu, anca se Hollande el gh'ha pussee vot de lù. El ses de magg, al
ballottasg, Sarkozy el vegn battuu, e inscì el noeuv president frances el
diventa proppi l'Hollande.



https://lmo.wikipedia.org/wiki/Nevers

Nevers (Niversa in Italian stòrigh; Noviodunum Æduorum in Latin) l'è ona città
de la Francia che la gh'ha ona popolazion de pussee de 40.000 persònn. La città
la se troeuva in de la Borgògna e l'è 'l capploeugh del dipartement de la
Nièvre. El fiumm Nièvre de fatt el finiss in de la Lòira pròppi a Nevers.

Noviodunum l'era 'nmò abitada ai temp di Celta, come l'ha poduu vedè el Ceser
quand che l'ha conquistaa la Gallia. Ai temp di Merovinsg l'è vegnuda ona sede
vescovil, oltra che 'l capploeugh prima de ona contea e poeu de on ducaa. In del
1384 l'è finida sòtta ai Duca de Borgògna, in del 1491 ai Duca de Clèves. In del
1538 l'ultima erede del Ducaa, la Enrichetta de Clèves l'ha sposaa el fradell
del Duca de Mantova, el Ludovigh Gonzaga, che inscì l'è diventaa el noeuv scior
de la città.

El sò fioeu Carlo II de Gonzaga-Nevers in el 1627 l'è diventaa anca el noeuv
duca de Mantova e Monferraa, vist che 'l ramm principal de la dinastia
(rappresentaa del Vincenz II) l'era finii. In quella occasion l'è nassuda la
guerra de Succession de Mantova de la qual el parla anca el Manzon. In del 1661
el cardinal Mazzarino l'ha compraa el Ducaa e l'ha daa al nevod Filippo Mancini.
El Ducaa l'è staa ciappaa del Statt frances in del 1798.



https://lmo.wikipedia.org/wiki/N%C3%BCmar_irazziunaal

In matemàtica, un nümar irazziunaal al è qual-sa-vöör reaal che al è mia un
nümar razziunaal, i.e., che sa al pöö mia espressá cuma una frazziú a / b , cunt
a e b intreegh e b difereent da 0. I nümar irazziunaj i è precisameent chij da
che l'espansiú decimalasa la ferma mai, e gnanca la va deent int un ciicl
periòdic. "Dabott töcc " i nümar reaj i è irazziunaj, int un sentüü che sa pöö
definí cun plüü da precisiú.

Vargü nümar irazziunaj i è di nümar algebràich cuma l'ariis quadrada da 2 u
l'ariis cübica da 5; di òolt i è transcendeent cuma π {\displaystyle \pi } e e
{\displaystyle e} .

Da le völte sa süpusa eroniameent che i matemàtich i definiss i "nümar
irazziunaal " in tèrmin d'espansiú decimale, cjamaant un nümar ’’irazziunaal’’
si la suva espansiú decimala la sa repeet mia ni la finiss. Nissü matemàtich töö
chesta definizziú in cunsiderazziú, gja che la scèrnida da la basa 10 al è
arbitrària e la definizziú standaart al è fisc mej. Da tüta manera, al è ceert
che un nümar al gh’a la furma n/m indúe n e m i è intreegh, si e noma si la suva
espansiú decimala sa la repeet u la finiss. Cura ca l'alguriitm da divisiú lunga
che sa la impara a la scöla sa al aplica a la divisiú da n par m, noma i è
pussíbil m resídü. Si ul resídü al è 0, l'espansiú decimalasa la ferma. Alura
l'alguriitm noma al pöö cuur m - 1 völte senza druvá un resídü 2 völte. Si un
resídü sa al repeet, l'espansiú decimala apó! A la inversa, süpusemm che a
truvemm una espansiú decimala periòdica, par esempi :

Cunsideraa che la lunghezza da la períoda al è 3, al cuventa mültiplicá par 103:

Sa saa mia si π + e u π - e i è irazziunaj u mia. Da fatt, al esiist miaun para
da nümar intreegh m e n paj quaj sa al sàpies si m·π + n·e i è u mia irazziunaj.
Gnanca sa saa si 2e, πe, π√2 u la γ i è irazziunaj.

Ul cunjunt da töcc i nümar irazziunaj al è mia cüntàbil (gja che i razziunaj i è
cüntàbil e i reaj mia cüntàbil). Duvraant ul valuur assulüü par mesurá le
distanze, i nümar irazziunaj i è un spazzi métrich mia cumplett. Da tüta manera,
cheest spazzi métrich al è omeumòrfic al spazzi métrich cumplett da tüte le
sequenze da intreegh pusitiif; l'omeumorfiism al è daa par l'espansiú infinida
in frazziú cuntínue. Vargott al mustra che ul teorema da le categuríe da Baire
sa l aplica al spazzi di nümar irazziunaj.



https://lmo.wikipedia.org/wiki/Mozzaa

Mozzaa (prononzia local: [mu'tsa:]; nomm ofizzial in italian: Mozzate in
Italian) l'è on comun de la Provincia de Còmm de 8 964 abitant (dato del
Dicember 2015), cont ona süperfis de 10,4 km² e ona densità de 862 ab./km².

El se troeuva a metà strada in tra Saronn e Tradaa, in su la via che la va a
Vares, in de la zona de confin in tra l'olta e la bassa pianura, indè che
scominciom a vedè i primm coi morenich. On temp, inoltra, l'era ona zona piena
de bosch. El paes l'è traversaa del Bozent e del Gradalus (o Bozentin). On tocch
del territori de Mozzaa a l'è denter al Parch Natural de la pineda de Pian e de
Tradaa.

Se sa minga de indè che 'l riva el nomm del paes: gh'è chi che dis che 'l
rivaria del celtich môta ("cassina sora on bricch"), e quei che dis che 'l saria
derivaa del nomm Mozz. La prima menzion del paes a l'è del 712: in d'on document
a lengiom che 'l re Liutprand di Longobard el ghe da al monastee de San Peder de
Pavia on bell poo de terr, e anca el paesin de Mozao. A bon cunt, se cred che 'l
paes el sia pussee vegg anmò, per via de la presenza de gesett dedicaa ai sant
militar del IV-V secol, come San Martin e San Lissander; donca, el paes el
podaria vess staa on castrum roman sotta l'influenza del cristianesim. Al temp
di piev a l'era denter a la Piev de Pian. In del Medioev gh'è sucess quasi nient
de rilevant: a bon cunt, el Giulin el ne dis che in del 1160 gh'è rivaa on rosc
de soldaa milanes che eren scappaa via de la città, trada giò e brusada del
Barbarossa. In del 1270, inoltra, gh'è passaa 300 balestree ai orden di Viscont,
che hann traa giò ona torr che gh'era in del paes. De lì in avant, el paes l'ha
seguii l'istessa storia de tutt el Comasch. In di agn dopo, el paes l'è staa
dominaa de vari famej milanes: i Mainee, i Luitt, i Del Main, i De Riva, i
Castion, i Carchen, i Cornaggia Medegh, i Carena, i Litta Modian e i Giussan.
Intant, el paes el s'è slargaa, fina a rivà a l'estension del dì d'incoeu. Per
vintcinch ann (1928-1953) l'è staa atacaa aj comun de Carbonaa e Locaa in del
comun de Sever. Compagn de tanti olter paes, Mozzaa l'è passaa de on'economia
contadina a vuna pussee moderna e industrial, anca se i cassinn hann seguttaa a
viv fina a incoeu.

La gesa pussee importanta l'è quella de San Lissander e quella de la Vergin
Dolorenta, in de la frazzion de San Martin: tutt dò i ges hinn documentaa giamò
in del XIV secol. La gesa de San Lissander la gh'ha tre navad e ona pianta a
cros latina: l'è vegnuda parocchia el vundes de settember del 1581 per vorè del
San Carlo. L'è stada slargada in del 1887-1888. In de la gesa de la Vergin
Dolorenta a gh'è on quader che 'l par che 'l sia de la scoeula de Gaudenzio
Ferrari. A l'è de soravia a l'altar. Inoltra a Mozzaa a gh'è anca el gesioeu de
San Bortol, che l'è staa miss in pè in tra el 1385 e 'l 1433. El cardinal
Federigh Borromee l'ha faa deventà 'na badia, e l'è restaa inscì per tanti secoi
(l'ultem abaa l'è staa el cont Carlo Verr). Poeu l'è deventaa la gesa
sussidiaria de la parocchia de Mozzaa: in del 1925 l'è staa restauraa. Inoltra a
Mozzaa a gh'è di vill de sciori: la Villa Merlina (del Settcent) e la Villa
Cornaggia (del Ses'cent), che prima l'era di Castion.



https://lmo.wikipedia.org/wiki/Milanes

El milanes (cognossuu anca in manera informal come meneghin) a l'è ona variant
ocidental del lombard. Parlada in de la città de Milan e in del sò circondari
(che a segonda di valutazzion el pò tirà denter domà la provincia de Milan o
tutt la zona de l'inscì-ciamaa "insubregh"), a l'è consideraa vuna di variant
pussee de prestisg de la lengua lombarda, soratutt in de la banda ocidental. La
variant de Milan la gh'ha 'vuu (e la gh'ha anca adess) ona grossa letteradura,
on bell poo de studi lenguistegh e gramaticai e ona produzzion scrivuda che la
va inanz anca al dì d'incoeu. La soa grafia l'è regolada del Circol Filologich
Milanes.

A bon cunt, al dì d'incoeu l'è dree a vengg ona vision pussee "streccia" del
termen milanes, che donca saria apena quell de Milan e di paes de la provincia
pussee vesin, e che 'l se destaccaria de olter variant lombard ocidentai tant
'me el brianzoeu, el bustocch-legnanes, el tesines e via inscì.

Di variant milanes a vegnen parlaa anca in de la Provincia de Noara (Arona e
Castellett) e in quella de Pavia (Casoraa, Landrian...). Inoltra la parlada
milanesa la infulenza fortament anca i dialett urban de Belinzona, Noara, Lod,
Pavia, Sondri, Morbegn, Ciavenna e, de là, anca di center minor tant 'me Tiran o
Biasca. La koinè tesinesa, che l'è basada in sui dialett luganes e belinzones,
donca el gh'ha anca denter on fond milanes. I diferenz in tra i vari dialett de
tipo milanes hinn soratutt de tipo fonetegh e, in minima part, de tipo lessical.
Tradizzionalment, i dialett parlaa in de la provincia de Milan vegnen ciamaa
arios, quei pussee a nord anmò inveci bositt. Semper tradizzionalment se cunta
su che in de la città de Milan el dialett el cambia on poo a segonda di rioni:
defatt, a segonda de la zona, el parlà de la gent el ciappava di tratt de la
parlada de quei che vegniven d'infoeura.

Corbetta l'è on paes che 'l se troeuva a ovest de Milan, in de la zona del
Magentin, minga lontan del Tisin. I dialett de quei band i gh'hann di
carateristegh in comun cont i parlà bositt, novares e paves. Vedemm on quai
esempi de diferenz fonetegh in tra el dialett de Milan e quell de Corbetta:

In part a causa del status minga offizial del Milanes, pussee convenzion
ortografegh hinn staa sviluppaa.

La pussee veggia anmò in us, e probabilment la pussee largament doperada, l'è la
convenzion adottada de tucc i grand scrittor de la letteratura milanesa, di quai
el pussee famos l'è 'l Carlo Porta. L'è tipich de chest sistema el trigraf oeu o
œu, significant /ö/, come in Frances. El graf o ammett domà i lettur /ò/ o /u/,
come in Occitan. El sòn /ó/ l'esist nò in del Milanés d'incoeu: questa
trasformazion fonetega la par avègh avuu loeugh a l'inizzi del secol XIX
(vardee: G.Sanga: ). A 'l se pò trovà anmò el son /ó/ in di paes arent a Milan,
per paroll 'me quejcóss, vólt, ólter, ó, o per i verb che finissen per "oo",
come presempi soo, gh'hoo, e quij al futur come ciaparoo, vidaroo,...

Vun di loeugh comun pussee diffus sora el Milanes a l'è quell del sò vess
compagn del Frances, a causa di dominazion forestée d'Oltralp a Milan. 'Sta
opinion l'è diffonduda anca perchè gh'è di paròll simel (come coeur = cœur; ò
bloeu = bleu) e di sòn inguaj (come la oeu che l'è compagna de la eu francesa, ò
anca la u, che l'è parnonziada a l'istessa manera anca in Francia).

Ma st'opinion chì a l'è sbagliada: prima de tutt, i dominazion frances de Milan
(la prima in del Rinasciment; la segonda sòtta Napoleon) a hinn staa tròpp curt
per avè poduu influenzà in manera inscì permanenta come se cred comunement el
dialett milanes. Poeu, ovviament gh'è di paròll milanes de origin francesa, ma
per la maggior part a hinn quij neologismi (compagn de armoar, giambòn,
mersì...) che hinn comun anca a tanti alter lengov (anca l'Italian) e che
gh'hann de vess recondòtt al period in del qual el Frances a l'eva la lengoa de
la coltura e de la diplomazia, la lengoa che tucc i òmen cont ona certa
istruzion e importanza gh'aveven de conoss e de parlà: a l'è staa inevitabil che
on poo di paròll sien entraa in del parlà de ògni dì.

A propòsit de quest loeugh comun la gh'era ona filastròcca che la parlava d'on
turista frances che a Milan el s'era trovaa a parlà cont on ortolan che 'l
vendeva di nos:

Se pò vedè donca come el Milanes, ma inscì tutta la lengua lombarda, el faga
part minga del sistema lenguistich frances ò de quell italian: de fatt el
Milanes e 'l gh'ha sì di caratteristich de tucc e duu i sistema, ma quest el
succed anca cont alter lengov neolatinn. Se pò dì che 'l Lombard, e tutt i alter
lengov gallo-italich sien di lengov a cavall tra i parlad italian e frances, a
confin traj dò arei geografich, e che questa situazion de confin l'abbia portaa
di caratteristich sia intermedi che originaj.

De la Bibia, Luca 2, 1-7 (Version ingles:
http://www.gnpcb.org/esv/search/?q=luke+2)

Ortografia originala (asquas l'istess che la classica) 2:1 In chi dì là, on
decrett de Céser Augùst l'ordinava che se fasess on censiment de tutta la terra.
2 Sto primm censiment l'è staa faa quand Quirini l'era governador de la Siria. 3
Tucc andaven a fass registrà, ciaschedun in la soa città. 4 Anca Giusepp, che
l'era de la cà e de la famiglia de David, da la città de Nazareth e da la
Galilea l'è andaa sù in Giudea a la città de David, ciamada Betlemm, 5 per fass
registrà insèma a Maria, soa sposa, che l'era incinta. 6 Ben, pròppi intanta che
se trovaven in quell sit, s'hinn compii per lee i dì de partorì. 7 L'ha mettuu
al mond el sò primm, l'ha faa sù in di fass e l'ha miss giò in d'ona gruppia
perchè gh'era minga de post per lor in la locanda. (Circolo Filologico Milanese,
I Quatter Vangeli de Mattee, March, Luca e Gioann in dialett milanes, Milan
1995)

Ortografia unificada 2:1 In chi dí lá, un decrètt de Céser August l urdinava che
se fasèss un censiméent de tüta la tèra. 2 Stu primm censiméent l è staa faa
quaant Quirini l éra guvernaduur de la Siria. 3 Tücc andaven a fass registrá,
ciaschedün in la súa citá. 4 Anca Giüsèpp, che l éra de la cá e de la famíglia
de Davit, da la citá de Názareth e da la Galiléa l è andaa sü in Giüdéa a la
citá de Davit, ciamada Betlèmm, 5 per fass registrá insèma a María, súa spusa,
che l'éra incinta. 6 Bén, pròpi intanta che se truvaven in quèll siit, s'inn
cumpii per lée i dí de parturí. 7 L'a mettüü al muunt el sò primm, l a faa sü in
di fass e l a miss giò in d'una grüppia perchè gh'éra minga de pòst per luur in
la lucanda.

Se pò anca comparà l'ortografia classica, l'ortografìa Hull e quella insubriga
unificada (voeuna di ortografii doperaa 'me standard in quella Wikipedia chì) in
quest test del Tommas Gross (La fuggitiva):

Sera settada in terra col coo in man, e i gombed sui genœucc: me ziffolava el
vent in di cavij: demaneman che vegneva on quaj bôff, el me portava comè ona vôs
che vegneva de lontan; la me pariva la soa vôs, alzava i œucc, guardava intorna:
ma l'è nott, l'è senza luna e no se ved nagott. Ciami Pedrin!... Pedrin!, nissun
rispond, [...] [2]

S'era setada en tèrra, col cau en maun, e egl gombed sugl genuogl: me zifolava
el vent ent egl cavegl: demanamaun che vegneiva un quagl bof, el me portava come
una voux che vegna de lontaun: ella me pareiva la soa voux, alzava egl uogl,
guardava entorna: ma el es nuoit, el es senza luna, e no se ved negot. Clame.
Pedrin! Pedrin!. Neissun respond.

Sera setada in tera cul coo in man, e i gumbed süi genögg: me zifulava el vent
in di cavii: demaneman che vegneva un quai buf, el me purtava cumè una vus che
vegneva de luntan; la me pariva la sua vus, alzava i ögg, guardava inturna; ma
l'è not, l'è senza lüna e nu se ved nagot. Ciami Pedrin!... Pedrin!, nissün
rispund, [...]

'se:ra se'tadan 'tɛra ku'lkuː 'in mãː, 'ei 'gumbet 'syj d͡ʒe'nøt͡ʃ mesifu'la:va
'el vẽ:t indika'viː; demane'mãː 'ke ve'ɲe:van kwaj'buf, 'elme pu'rta:va ku'mɛ
na'vuːs keve'ɲe:va deluntãː; lamepa'ri:va la'sua vuːs, a'lsa:va i øt͡ʃ,
gwa'rda:va i'ntuːrna malɛ'nɔt, 'lɜ 'sẽːnsa 'lyna 'e nuse'veːt na'gɔt 't͡ʃami
pe'drĩː, pe'drĩn, nisỹː ri'spuːnt...



https://lmo.wikipedia.org/wiki/Milanees

El milanes (cognossuu anca in manera informal come meneghin) a l'è ona variant
ocidental del lombard. Parlada in de la città de Milan e in del sò circondari
(che a segonda di valutazzion el pò tirà denter domà la provincia de Milan o
tutt la zona de l'inscì-ciamaa "insubregh"), a l'è consideraa vuna di variant
pussee de prestisg de la lengua lombarda, soratutt in de la banda ocidental. La
variant de Milan la gh'ha 'vuu (e la gh'ha anca adess) ona grossa letteradura,
on bell poo de studi lenguistegh e gramaticai e ona produzzion scrivuda che la
va inanz anca al dì d'incoeu. La soa grafia l'è regolada del Circol Filologich
Milanes.

A bon cunt, al dì d'incoeu l'è dree a vengg ona vision pussee "streccia" del
termen milanes, che donca saria apena quell de Milan e di paes de la provincia
pussee vesin, e che 'l se destaccaria de olter variant lombard ocidentai tant
'me el brianzoeu, el bustocch-legnanes, el tesines e via inscì.

Di variant milanes a vegnen parlaa anca in de la Provincia de Noara (Arona e
Castellett) e in quella de Pavia (Casoraa, Landrian...). Inoltra la parlada
milanesa la infulenza fortament anca i dialett urban de Belinzona, Noara, Lod,
Pavia, Sondri, Morbegn, Ciavenna e, de là, anca di center minor tant 'me Tiran o
Biasca. La koinè tesinesa, che l'è basada in sui dialett luganes e belinzones,
donca el gh'ha anca denter on fond milanes. I diferenz in tra i vari dialett de
tipo milanes hinn soratutt de tipo fonetegh e, in minima part, de tipo lessical.
Tradizzionalment, i dialett parlaa in de la provincia de Milan vegnen ciamaa
arios, quei pussee a nord anmò inveci bositt. Semper tradizzionalment se cunta
su che in de la città de Milan el dialett el cambia on poo a segonda di rioni:
defatt, a segonda de la zona, el parlà de la gent el ciappava di tratt de la
parlada de quei che vegniven d'infoeura.

Corbetta l'è on paes che 'l se troeuva a ovest de Milan, in de la zona del
Magentin, minga lontan del Tisin. I dialett de quei band i gh'hann di
carateristegh in comun cont i parlà bositt, novares e paves. Vedemm on quai
esempi de diferenz fonetegh in tra el dialett de Milan e quell de Corbetta:

In part a causa del status minga offizial del Milanes, pussee convenzion
ortografegh hinn staa sviluppaa.

La pussee veggia anmò in us, e probabilment la pussee largament doperada, l'è la
convenzion adottada de tucc i grand scrittor de la letteratura milanesa, di quai
el pussee famos l'è 'l Carlo Porta. L'è tipich de chest sistema el trigraf oeu o
œu, significant /ö/, come in Frances. El graf o ammett domà i lettur /ò/ o /u/,
come in Occitan. El sòn /ó/ l'esist nò in del Milanés d'incoeu: questa
trasformazion fonetega la par avègh avuu loeugh a l'inizzi del secol XIX
(vardee: G.Sanga: ). A 'l se pò trovà anmò el son /ó/ in di paes arent a Milan,
per paroll 'me quejcóss, vólt, ólter, ó, o per i verb che finissen per "oo",
come presempi soo, gh'hoo, e quij al futur come ciaparoo, vidaroo,...

Vun di loeugh comun pussee diffus sora el Milanes a l'è quell del sò vess
compagn del Frances, a causa di dominazion forestée d'Oltralp a Milan. 'Sta
opinion l'è diffonduda anca perchè gh'è di paròll simel (come coeur = cœur; ò
bloeu = bleu) e di sòn inguaj (come la oeu che l'è compagna de la eu francesa, ò
anca la u, che l'è parnonziada a l'istessa manera anca in Francia).

Ma st'opinion chì a l'è sbagliada: prima de tutt, i dominazion frances de Milan
(la prima in del Rinasciment; la segonda sòtta Napoleon) a hinn staa tròpp curt
per avè poduu influenzà in manera inscì permanenta come se cred comunement el
dialett milanes. Poeu, ovviament gh'è di paròll milanes de origin francesa, ma
per la maggior part a hinn quij neologismi (compagn de armoar, giambòn,
mersì...) che hinn comun anca a tanti alter lengov (anca l'Italian) e che
gh'hann de vess recondòtt al period in del qual el Frances a l'eva la lengoa de
la coltura e de la diplomazia, la lengoa che tucc i òmen cont ona certa
istruzion e importanza gh'aveven de conoss e de parlà: a l'è staa inevitabil che
on poo di paròll sien entraa in del parlà de ògni dì.

A propòsit de quest loeugh comun la gh'era ona filastròcca che la parlava d'on
turista frances che a Milan el s'era trovaa a parlà cont on ortolan che 'l
vendeva di nos:

Se pò vedè donca come el Milanes, ma inscì tutta la lengua lombarda, el faga
part minga del sistema lenguistich frances ò de quell italian: de fatt el
Milanes e 'l gh'ha sì di caratteristich de tucc e duu i sistema, ma quest el
succed anca cont alter lengov neolatinn. Se pò dì che 'l Lombard, e tutt i alter
lengov gallo-italich sien di lengov a cavall tra i parlad italian e frances, a
confin traj dò arei geografich, e che questa situazion de confin l'abbia portaa
di caratteristich sia intermedi che originaj.

De la Bibia, Luca 2, 1-7 (Version ingles:
http://www.gnpcb.org/esv/search/?q=luke+2)

Ortografia originala (asquas l'istess che la classica) 2:1 In chi dì là, on
decrett de Céser Augùst l'ordinava che se fasess on censiment de tutta la terra.
2 Sto primm censiment l'è staa faa quand Quirini l'era governador de la Siria. 3
Tucc andaven a fass registrà, ciaschedun in la soa città. 4 Anca Giusepp, che
l'era de la cà e de la famiglia de David, da la città de Nazareth e da la
Galilea l'è andaa sù in Giudea a la città de David, ciamada Betlemm, 5 per fass
registrà insèma a Maria, soa sposa, che l'era incinta. 6 Ben, pròppi intanta che
se trovaven in quell sit, s'hinn compii per lee i dì de partorì. 7 L'ha mettuu
al mond el sò primm, l'ha faa sù in di fass e l'ha miss giò in d'ona gruppia
perchè gh'era minga de post per lor in la locanda. (Circolo Filologico Milanese,
I Quatter Vangeli de Mattee, March, Luca e Gioann in dialett milanes, Milan
1995)

Ortografia unificada 2:1 In chi dí lá, un decrètt de Céser August l urdinava che
se fasèss un censiméent de tüta la tèra. 2 Stu primm censiméent l è staa faa
quaant Quirini l éra guvernaduur de la Siria. 3 Tücc andaven a fass registrá,
ciaschedün in la súa citá. 4 Anca Giüsèpp, che l éra de la cá e de la famíglia
de Davit, da la citá de Názareth e da la Galiléa l è andaa sü in Giüdéa a la
citá de Davit, ciamada Betlèmm, 5 per fass registrá insèma a María, súa spusa,
che l'éra incinta. 6 Bén, pròpi intanta che se truvaven in quèll siit, s'inn
cumpii per lée i dí de parturí. 7 L'a mettüü al muunt el sò primm, l a faa sü in
di fass e l a miss giò in d'una grüppia perchè gh'éra minga de pòst per luur in
la lucanda.

Se pò anca comparà l'ortografia classica, l'ortografìa Hull e quella insubriga
unificada (voeuna di ortografii doperaa 'me standard in quella Wikipedia chì) in
quest test del Tommas Gross (La fuggitiva):

Sera settada in terra col coo in man, e i gombed sui genœucc: me ziffolava el
vent in di cavij: demaneman che vegneva on quaj bôff, el me portava comè ona vôs
che vegneva de lontan; la me pariva la soa vôs, alzava i œucc, guardava intorna:
ma l'è nott, l'è senza luna e no se ved nagott. Ciami Pedrin!... Pedrin!, nissun
rispond, [...] [2]

S'era setada en tèrra, col cau en maun, e egl gombed sugl genuogl: me zifolava
el vent ent egl cavegl: demanamaun che vegneiva un quagl bof, el me portava come
una voux che vegna de lontaun: ella me pareiva la soa voux, alzava egl uogl,
guardava entorna: ma el es nuoit, el es senza luna, e no se ved negot. Clame.
Pedrin! Pedrin!. Neissun respond.

Sera setada in tera cul coo in man, e i gumbed süi genögg: me zifulava el vent
in di cavii: demaneman che vegneva un quai buf, el me purtava cumè una vus che
vegneva de luntan; la me pariva la sua vus, alzava i ögg, guardava inturna; ma
l'è not, l'è senza lüna e nu se ved nagot. Ciami Pedrin!... Pedrin!, nissün
rispund, [...]

'se:ra se'tadan 'tɛra ku'lkuː 'in mãː, 'ei 'gumbet 'syj d͡ʒe'nøt͡ʃ mesifu'la:va
'el vẽ:t indika'viː; demane'mãː 'ke ve'ɲe:van kwaj'buf, 'elme pu'rta:va ku'mɛ
na'vuːs keve'ɲe:va deluntãː; lamepa'ri:va la'sua vuːs, a'lsa:va i øt͡ʃ,
gwa'rda:va i'ntuːrna malɛ'nɔt, 'lɜ 'sẽːnsa 'lyna 'e nuse'veːt na'gɔt 't͡ʃami
pe'drĩː, pe'drĩn, nisỹː ri'spuːnt...



https://lmo.wikipedia.org/wiki/Metropolitana_de_Paris

La metropolitana de Paris (métro de Paris in franzes) a l'è 'l sistema de
metropolitana de Paris. Al principi a l'era ciamada Chemin de Fer Métropolitain
(che 'l voeur dì "ferovia metropolitana"), e poeu Métropolitain, e donca scurtaa
in Métro.

La prima linia a l'è stada dervida ocasion de l'Expo 1900, menter l'ultema (la
linia 14, tota automatega) a l'è intrada in funzion in del 1998. Da inquand a
l'è stada fada-sù in del 1900, la red la s'è slongada a la svelta sora tutt el
territòri parisin a partì da la segonda guerra mondiala. Depos ona "pausa" intra
i agn '50 e '70; el desvilupp de la metropolitana a l'è, poeu, ripartii e a l'è
rivaa fin ai banlieue. Si come, in quand a hinn staa faa-sù chest slongament
chì, a l'è staa scernii de costruii i stazion tucc visin e de doperà tren minga
tropp gross, a l'è difizil, incoeu, sugutà a slongà pussee i lign.

La metropolitana a l'è gestida da la Régie autonome des transports parisiens
(RATP), per cont del Syndicat des transports d'Île-de-France (STIF) cont el qual
la stipula on contratt de servizzi de pussee agn.



https://lmo.wikipedia.org/wiki/Matem%C3%A0tica

La matemàtega al è chela sienza che la stüdia di mudell da strütüra da còorp
astrata e da le relazziú che s'i stabiliss intra da luur (da la parola derivada
dal Greech μάθημα, máthema: sienza, cugnussenza, aprentissagg, μαθηματικoς).

Malgraa che la gh’àbies di mültipel üüs in d’otre sienze e dissipline (fisc
particülarmeent in la Físega), e la tràtes di relazziú ch’i pöö sembrá evidente,
i matemàtich da prima i pustüla (vidé assioma), e dapress i dedüiss e demustra.
La matemàtega l’è mia cunsiderada una sienza sperimentala. I matemàtich i söö
definí e investigá strütüre e cuncett astratt par da le resú pürameent da deent
a la matemàtega, gja che tale strütüre i pöö pruvidé, par esempi, una
generalizazziú eleganta, u un utiil ütil par di càlcüj frequeent. Da plüü, un
bell puu da matemàtich i stüdia le suve àree da preferenza simplismeent par da
le resú estétiche, videent inscí la matemàtega cuma una furma d'aart in cüünt
d'una sienza pràtega u aplicada (apó si le strütüre che i matemàtich i investiga
i gh’a fisc da spess la suva urígen in usservazziú da la natüra).

Al è apó la sienza da le relazziú spazziale e quantitative. Sa trata da relazziú
esate che i esiist intra quantitaa e magnitüde, e di métude par le quale,
d'acordi cun cheste relazziú, le quantitaa cercade i è dedüíbile a partí d'otre
quantitaa cugnussüde u pressüposte. Di òolt puunt da vista sa i pöö truvar in la
filusufía matemàtega

(Vargü, spescjalameent i prubabiliist, i gjunta a chesta lista ul càlcül da
prubabilitat).

- Geumetría algebràica - Geumetría diferenziala - Tupulugía diferenziala -
Tupulugía algebràica - Àlgebra lineara - Quaterniú e rutazziú íntal spazzi

Ul stüdi da la strutüra al scumenza cuj nümar, inizzialameent i nümar natüraj e
i nümar intreegh.

Le régule ch'i cumanda le uperazziú aritméteghe s'i stüdia in l'àlgebra
elementara, e le prupieta plüü prufunde di nümar intreegh s'i stüdia in la
teuría da nümaar. La investigazziú da métude par resòolf equazziú la porta al
caamp da l'àlgebra astrata. L'impurtaant cuncett da vetuur, generaalizaa a
spazzi veturiaal, al è stüdiaa in l'àlgebra lineara, e al partegn a le dò
branche da la strutüra e dal spazzi. Ul stüdi dal spazzi al urígina la
geumetría, prima la geumetría euclidéa e dapress la trigunumetría.

La cumprensiú e descrizziú dal scambi in variàbila mesüràbila al è ul tema
centraal da le sienze natürale, e dal càlcül. Par resòolf dij prubleem ch'i sa
dirigiss in furma natürala a da le relazziú intra una quantitaa e la suva tassa
da scambi, e da le sulüzziú a cheste equazziú, s'i stüdia le equazziú
diferenziale.

I nümar druvaa par representá le quantitaa cuntínue i è i nümar reaj. Par stüdiá
i prucess da scambi s'al dövra ul cuncett da funziú matemàtega. I cuncett da
derivada e integrala, intrudüii par Newton e Leibniz, i representa un palpée
cjaaf in cheest stüdi, che sa al denomina Anàlisi.

Par da le resú matemàteghe, al è cunvenieent par un bell puu da fí d'intrudüí i
nümar cumpless, vargot ch'al dà löögh a l'anàlisi cumplessa.

L'anàlisi funziunala la cunsistiss a stüdiá prubleem la incògnita di quaj al è
una funziú, la pensaant cuma un puunt d'un spazzi funziunaal astrat.

Un caamp impurtaant in matemàtega aplicada al è la prubabilitaa e la stadística,
ch'i permett da dá la descrizziú, l'anàlisi e la predizziú da fenòmen ch'i
cumporta variàbil aleatòrie e che s'i dröva in tüte le sienze.

L'anàlisi nümérica la investiga le métude par realizá i càlcüj int i urdinaduur.



https://lmo.wikipedia.org/wiki/Marco_Polo

Marco Polo (nasìt ai 15 de setèmber del 1254 – 8 de zenér del 1324) l'è stat en
mercànt e esploradùr italian che, 'nsèma a sò pàder Nicolò e sò zìo Mafèo (o
Matèo), i è stàcc 'ntra i prìm ucidentài a viazà 'nfìna 'n Cìna dré a la vìa de
la séda. I Polo (Marco, sò pàder e sò zìo) i è restàcc en Cìna per didisèt agn
prìma de turnà a Venésia.

El bubà e 'l zìo del Marco Polo i ìa mercàncc e i gh'ìa stabilìt de le bàzi
comerciài a Costantinòpoli, en Crimèa e 'ndèla part ucidentàla del impéro
Móngol. I du fredèi i ìa zabèla riàcc endèi teretóre che 'ncö i è pàrt de la
Cìna e i ìa turnàcc endré condèn mesàgio per el pàpa.

Apéna 'ndèl 1291 el Kublai el se decidarà de dàga a Marco 'l sò öltem encàrech,
minà la principèsa Koekecin (Cocacin endèl Miliù) del sò promès spùs, l'Ilkhan
Arghun. La delegasiù staólta la g'ha viagiàt via mar. I partarà de la cità
portuàla de Quanzhou e i narà prìma a Sumatra, e dòpo Sri Lanka e India 'nfìna a
rià 'n Pèrsia. Endèl 1293 o 1294 I Polo i riarà endèl Ilkhanàt, goernàt del
Gaykhatu dòpo la mórt de Arghun, e i lasarà Koekecin col Ilkhan nöf. De ché i
Polo i narà a Trebizónda e de lé i ciaparà la nàve 'nfìna a Venice.

Quan che l'è riàt a Venésia, el Marco Polo el gh'ìa ormài 44 agn e la sò
Repüblica l'ìa 'n guèra cutra i Genoés. Endèna batàia navàl che gh'è stat
combatìt endèle àive de Korcula, en Croàsia, el Marco l'è stat fat prizunér e
portàt en prizù a Gènova. L'è stat endèl perìodo de prizù che 'l g'ha cunusìt el
Rustichello de Pisa al qual el g'ha cöntàt töte le stórie del sò viàs 'n Oriènt,
El Rustichello el trascriarà en lèngua d'oïl töte chèste stórie endèn lìber che
'l se 'ntitulàa Le deuisament du monde ma che dòpo 'l ciaparà 'l nòm de Il
Milione (el miliù), facilmènt per vìa del scötöm de la famìa Polo che l'ìa
ciamàda Emilione.



https://lmo.wikipedia.org/wiki/Lorentegg

El Lorentegg (Lorenteggio) l'è on quarter de Milan, svilupaa longh i strad via
Lorenteggio e via Giambellino. El se troeuva a sud-òvest del centro, in del
Municipi 6. I dò strad, parallel e longh pussee de 2 chilòmetri, colleghen Milan
e la città de Còrsigh.

El Lorentegg l'è staa on comun per on bell poo de temp, a partì de l'ann 1000
circa. Vist che l'era molto foeura di mur de Milan, el se trovava in de la
campagna e 'l gh'eva vari cassinn, trai quai regòrdom Cassina Còrba, Cassina
Lorentegg, la Cassinazza, la Cà di Biss e Cassina Travaja. A partì del Settcent
ona part de Lorentegg l'è stada dada ai Còrp Sant. In del 1841 el comun de
Lorentegg l'è vegnuu frazion de Còrsigh, menter el rest del paes l'è andaa dree
al destin di Còrp Sant, che in del 1873 hinn diventaa part de Milan. La part
restada a Còrsigh l'è passada a Milan in del 1923.

Quand che l'era on comun indipedent, Lorentegg el gh'eva tre frazion (Cassina
Travaja, Molinett e Gesoeu de Robarell) e 'l faseva part de la Piev de Cesan
Boscon.

Come quarter de Milan, el Lorentegg l'ha perduu la soa economia agricola (al dì
d'incoeu domà la Cassina Còrba la fonziòna anmò), per diventà prima ona zòna
industrial e poeu on sitt indove ghe andaven a viv i emigrant del sud de
l'Italia. Per tanto temp i quarter de Lorentegg e del Giambellin hinn staa
consideraa di loeugh on poo pericolos, sede de attività criminai (come 'l
testimònia la canzon del Giorgio Gaber La Ballata del Cerutti).

Lorentegg e 'l Giambellin hinn staa famos per la presenza o la frequentazion de
Giorgio Gaber, Adriano Celentano, Bobby Solo, Enrico Mentana, Renato
Vallanzasca.

A Lorentegg a gh'è la stazion de Milan San Cristòfen, longh la ligna
Milan-Mortara.



https://lmo.wikipedia.org/wiki/Lombardia_storega

La Lombardia storega l'è quell territori che, per cultura, lengua, storia o
govern l'è consideraa storicament lombard.

Anca se storicament la definizion generala de Lombardia l'è definida, al di
d'incoeu gh'è minga ona definizion scentifega acetada, arenta 'me idea, per
esempi, ai Països Catalans.

El lombard l'è ona lengua galloitalega e i lengov pussee arent hinn piemontes ed
emilian.

El Dante l'ha faa on sagg in sui volgar d'Italia. Per lu, l'è parlaa on volgar
lombard in Lombardia, in Emilia, in Piemont, in bona part (metà circa) del
Trentin.

El volgar romagnoeu per lu el fa part de ona fameja differenta, 'me el veneto e
'l genoves.

In di secoi quej de XIII-XV, in la pupart del Nord Italia l'era scrivuda ona
koiné ciamada Koiné lombarda o Koiné lombardo-veneta.

El concett de Lombardia l'è mudaa in del temp. El nom Lombardia (e anca
Langobardia) vegn direttament dai Longobard, e indicava el sò domini: Tuta
l'Italia del Nord e la Langobardia Minor.

Despoeu la fin del domini longobard, el termin Lombardia l'è rivaa a indicà la
Lega Lombarda. In del impression generala, e anca in del lenguagg de la poesia,
tutt el nord Italia l'era ciamaa ancamò Lombardia.

Fin al secol quell de 18, el nom Lombardia indicava la Region Lombardia
d'incoeu, el Piemont (ciamaa Lombardia Savoiarda), la Lombardia Svizzera e
l'Emilia.

Vuna di espansion de la Lombardia pussee importanta l'è stada la Lega Lombarda,
che la gh'aveva denter tucc i cità lombard (ma Pavia e Comm domà a tratt),
l'Emilia, Genova, Tortona e Bologna. La Lega Lombarda l'era liada con la Lega
Veronesa e l'ha fondaa la cità de Lissandria.

Importanta l'è anca l'espansion del Ducaa de Milan, che sota al Gian Galeazz
Visconti l'è rivaa a governà:

Quand el Ducaa l'è staa invaduu dal Napoleon, l'è nasuuda la Republega
Cisalpina, che la gh'aveva denter la Lombardia, el Ferrares, Regg Emilia (ciamaa
in quej agn "Reggio Lombardia") e el Modenes.

L'appartenza del Piemont a la Lombardia storega l'è dibatuu: Se l'è ver che la
lengua piemontesa l'è ona lengua galloitalega 'me el lombard e i dò gent hinn
arent in tradizion e cultura, l'è anca ver che el Piemont ha avuu di govern
divers da quej lombard.

Storicament el Piemont l'è staa governaa di scior mia domà longobard, ma anca
franch e borgond. In tucc i cas la presenza lombarda l'è dimostrada financa ind
i canton pussee ocidentaj, comè la citaa de Bardoneccia che la ciapa sò nomm del
latin medieval Lombardonesca. La definizion de Piemont l'è nassuda arent la
citaa de Susa, e la s'è spantegada cont el slargass di terr governaa de la
dinastia di Savoja. Per on bell poo d'agn s'è ciamaa Piemont domà i terr tra i
fiumm Tani, Pò e Stura de Lanz, e i ultem citaa a l'est che se consideraven
piemontes ai seven Carmagnoeula e Brà. El nomm Piemont l'è donca ona definizion
nassuda ind on canton de transizion, che poeu l'ha ciapaa denter di zonn
istorigh lombard. Per esempi la citaa de Cher, ind el mezz del Piemont d'incoeu,
l'è chela d'indové ch'ai vigneven i scior lombard che gh'hann daa el nomm a la
contraa Lombard Street de Londra.

La definizion de Piemont l'ha dismettuu de slargass in del Settscent, quand che
l'ha ciappaa denter el Monferaa e la Valsesia, di terr che hinn semper staa ind
el mezz e cont ona certa autonomìa. La provincia de Noara e la Lomellina, e
soratutt i zonn del Cus e del Verban, ai rintraven in d'on oltra definizion,
chela de Lombardia Savojarda, perchè i seven naa depress a l'istoria de Milan
per pussee de temp, e i seven conquistaa di Savoja penammà cont i guerr de
sucession spagnoeula e polonesa. Del rest hinn anca i zonn pussee arent a Milan
per geografìa, dialitt e coltur. La sconfitta di austriach l'eva mennaa, ind i
trattaa de pas, a ciapaa on confin arbitrari per spartì el ducaa de Milan, e s'è
ciappaa 'l Tisin. Inscì chel olter tocch de ducaa de Milan che 'l restava de la
mancina del Tisin la s'è ciamada per sossenn de temp Lombardia Austriaca, e
gh'eva Milan per capital.

El territori Emilian l'è staa governaa dai lombard per agn: Regg Emilia, ciamaa
per agn Regg Lombardia l'era considerada a tucc i effett ona cittàa de la
Lombardia.

Ind i testimonianz de l'Età Media el fraa Salimbenn de Adam (1221-1288), de
Parma, el scriv on grand repertori de crònighe in latin, indovè che 'l ciama la
tera d'indové che 'l vegn cont el nomm de Lombardia, e 'l se definiss indeperlù
lombard.

El fium Pò, anca in di tratt ch'incoeu hinn emilian, l'eva ciamaa Pò di
Lombardia.

Anca per el Ferrares e la zona de Comacchio gh'hinn di riferiment che ciamen la
zona lombarda.

La Liguria l'è stada governada dal Ludovich el Mor, e l'eva denter la Lega
Lombarda.

Da notà che i omen de banca che han fondaa Lombard Street a Londra i eren anca
toscan (oltra che piasentin e piemontes).

Despoeu la fin del regim del Napoleon, el Veneto e la Lombardia fan on regn, el
Lombard-Veneto, ma a part quest gh'è minga on rapport tra la Lombardia e el
Veneto.

El Friul l'eva ona Provincia del Lombard-Veneto, ma gh'hinn no di olter rapport
tra la Lombardia e el Friul.

Al di d'incoeu gh'è minga ona definizion de Lombardia storega condividuda e
accetada da tucc. Generalment, i moviment indipendensita concorden in sul disegn
general de Lombardia storega, ma gh'hinn di differenz in di dettaj. Per esempi,
per Pro Lombardia Indipendenza, la Lombardia storega l'è:

Inveci, per Eurominority, la zona de Bologna l'è no lombarda, ma italiana, e i
vall orientaj del Trentin hinn lombard.



https://lmo.wikipedia.org/wiki/Lodovigh_Sforza

Lodovigh Maria Sforza (3 de Agost del 1452 - 27 de Masg del 1508), soranominaa
anca "el Moro", l'è staa el Duca de Milan dal 1494 finna al 1499, apos a la mort
de sò nevod Gioann Galeazz Sforza. L'era el segond fioeù del Franzesch Sforza.

L'è staa duranta el sò regn che Milan l'ha veduu el fiorì del Renassiment e, in
gionta, la soa cort l'è stada vunna di pussee famos in del nord de Italia proppi
per el sò grandoeur. Patron del Leonardo da Vinci e olter artista sossenn
important del sò temp, l'è cognossuu ancasì per avè commissionaa l'Ultima Cena
al Leonardo.

Lodovigh Maria Sforza l'è nassuu in del 3 de Agost del 1452 a Vigeven, quart
fioeù mas'c del Franzesch Sforza e de la Bianca Maria Viscont. A dispett de vess
nò el primm fioeù, e donca minga destinaa a la regenza de Milan, soa mader
Bianca l'ha insistii a fàggh studià tuscoss; cont l'umanista Francesco Filelfo a
fàggh de maester, el Lodovigh l'ha ricevuu di insegnament in pittura, scultura,
letteradura ma gh'hinn staa anca insegnaa i art de la guerra e del governà,
proppi 'mè se faseva cont i bagaj di prinzip in del Renassiment.

Quand che l'era mort sò pader Franzesch in del 1466, i titoj nobiliar de la
fameja eren tucc passaa giò a quell scappusc del Galeazz Maria, sò fredell quell
grand, e al Lodovigh gh'era staa passaa domà el titol de cortesia de Cont de
Mortara.

El Galeazz Maria l'ha governaa infinna a quand l'è staa mazzaa sù in del 1476,
cont el lassàggh i titoj nobilar al sò fiolin de sett agn, el Gioann Galeazz
Sforza, donca nevod del Lodovigh. Despoeù de 'vè taccaa litt cont la mader del
bagaj, Bona de Savoja, che la voreva regnà al post del sò omm, el Lodovigh in
del 1481 l'è riessii a slongà i man in sul Ducaa e a toeù controll del governa
de Milan, a dispett de tucc i tentativ de fàggh minga ciappà el podè. Per i 13
agn a vegnì el Lodovigh l'ha governaa Milan 'mè sò Scior in nomm del nevod e
costrengiuu Bona a lassà Milan per andà a viv in del castell de Biegrass, asquas
in d'ona condizzion d'esili.

Sotta de luu, Milan l'ha 'vuu vun di sò moment de pussee volt splendor, cont la
presenza a la cort ducala de artista compagn del Leonardo e del Bramante, ma
anca de tanti olter pittor, musegant e poetta. Vunna di donn del Moro, la
Cecilia Gallerani l'è stada anca el soggett del dipint de la Dama con
l'ermellino, adess custodii a Cracovia. Sotta ordin del Lodovigh el Bramante
l'ha faa sù la gesa de Santa Maria delle Grazie; in del sò refettori el Leonardo
l'ha anca realizaa el sò famos Cenacolo.

A l'è grazzie a luu che in Lombardia l'è stada importada la pianta de moron; per
quella reson chì, a gh'è di personn che speculen che el sò soranomm "el Moro" el
sia vegnuu giò proppi del nomm de la pianta in quistion.

El Gioann Galeazz, che l'era formalment ancamò el duca, dopo el sò matrimoni
cont l'Isabella l'aveva lassaa Milan per trà insemma de per luu ona soa cort a
Pavia; pussee che luu però, che el somejava minga de vorè governà el ducaa al
post de sò zio, l'era stada la soa miee Isabella a domandà l'intervent de sò
nonno, el rè de Napoli, per vuttà el sò omm a toeù de bon controll del ducaa.

In resposta, el Moro el s'è alliaa cont l'imperador Massimilian e cont el rè de
Franza Carlo VIII. Massimilian, despoeù de vess staa pagaa per ben e 'vè toeù
per miee Bianca Maria Sforza, el gh'ha promettuu la succession al ducaa e
tegnuda per bona la pretesa del Lodovigh al tron ducal. El 22 de Ottover del
1494 el Gioann Galeazz l'è però mort in circostanz misterios e el Moro l'aveva
subit toeult la posizzion e titol de duca del nevod senza gnanca vardà a la
legitima ligna de succession. In del frattemp Carlo VIII l'era rivaa a Napoli e
l'aveva conquistada senza gnanca fà fadiga; quella robba chì l'ha faa preoccupà
de bon el Lodovigh che el gh'aveva pagura de la eccessiva potenza di Franzes e,
a rebaltà sù ancamò ona voeulta i alleanz, el se era ligaa a Venezzia per riessì
a cascià el Carlo VIII indree in Franza. Ghe riessarann poeù in del 1495 cont la
Battaja de Fornoeuv.

El Carlo VIII l'era mort in del 1498 e 'l sò successor Luis XII de Franza, degià
che l'era el nevod de la Valentina Viscont, l'era donca on pretendent legitim al
ducaa de Milan e defatt l'aveva preparaa ona spedizzion contra el duca. Vist che
i Pisan preferiven stà sotta a la tutela de Venezzia, Lodovigh l'ha prontament
ciamaa indree i sò armad de Pisa perchè l'aveva giamò capii che gh'aveva minga
de speranz de podè slongà i man in su la città toscana. L'ha rebaltaa donca
l'alleanza cont i Venezzian per vuttà Firenze a toeù indree Pisa, a sperà che
forsi la Republega Fiorentina la ghe dess ona man almeno cont la diplomazzia per
frontà la rivada del rè Luis XII.

Lodovigh l'era scappaa a Innsbruck de l'imperador Massimilian I d'Asburgh e in
del 1500 l'ha provaa a toeù Milan indree; i armad sguizzer alliaa cont luu
s'eren refudaa de andà in battaja e Lodovigh l'è staa faa presonee di franzes in
del 10 de Avril a Novara. Cont la rivada di franzes, Milan l'ha perduu la soa
indipendenza e el restarà sotta el domini di forestee per 360 agn.

Tegnuu presonee in del castell de Lys-Saint-Georges e poeù trasferii in del
castell de Loches, in Franza, el Lodovigh l'è andaa al Signor in del 1508.

In del Sgenee del 1491, l'ha sposaa Beatriz I d'Este, la tosa pussee giovina de
l'Ercole d'Este, duca de Ferrara; el fredell de la Beatriz, Alfons d'Este, a soa
voeulta l'aveva sposaa l'Anna Sforza, nevoda del Lodovigh, e el sò sposalizzi
l'è staa organizaa del Leonardo da Vinci in persona. La sorella de la Beatriz e
de l'Alfons, Isabella d'Este, l'era sposada con Franzesch II Gonzaga, marches de
Mantoa.

La tosa de 15 agn l'ha rapidament scoldaa el coeur de la cort ducala cont la soa
gioja de viv e infinna cont la soa stravaganza. La Beatriz l'ha juttaa a fà del
Castell Sforzesch el center de fest e baj magnifegh indè che ghe piaseva ona
motta intrategnì filosof, poetta, diplomategh e soldaa. La gh'aveva de gust e
refinatezza e, i disen, che l'era stada proppi lee a sinzigà el sò omm a diventà
el patron de inscì tancc artista lì a cort, tamme el Leonardo da Vinci e el
Donato Bramante. La diventarà anca la mader del Massimilian Sforza e del
Franzesch II, che vegnerann a vess duca de Milan a soa voeulta.

Primma e duranta el sò matrimoni, Lodovigh l'ha 'vuu on poo de amant, ancaben se
se pensa che el gh'avess domà ona amant a la voeulta. La Bernardina de Corradis
l'era stada vunna di sò amant e la ghe aveva daa anca ona fioeula. La tosa l'era
stada legitimizada e poeù dada in miee a Galeazz de Sansevern in del 1496.
Cecilia Gallerani, che pensaven che la fudess la soa preferida, la ghe aveva daa
on fioeù mas'c, el Ceser, nassuu in del 3 de Magg del 1491, l'istess ann che el
Lodovigh l'aveva sposaa la Beatriz d'Este. La Gallerani la someja de vess stada
el soggett del dipint del da Vinci La dama con l'ermellino; l'ermellin l'era
l'animal araldegh del Moro. On'oltra amanta importanta l'era la Lucrezia
Crivelli, che la gh'ha daa on olter fioeù illegitim, el Gioann Paol, nassuu in
de l'istess ann de la mort de la Beatriz; anca luu el deventarà on condottier.
Lodovigh l'ha 'vuu anca on terz fioeù illegitim, ciamaa Sforza, nassuu intorna
al 1484 e mort in del 1487; se cognoss nò chi che l'era la mader del bagaj.

In del 1971 in de la miniserie de la RAI La Vita di Leonardo da Vinci, Giampiero
Albertini l'ha faa Lodovigh el Moro.

In del 2011 in de la serie de la Showtime I Borgia, l'attor ingles Ivan Kaye
l'ha faa Lodovigh el Moro.



https://lmo.wikipedia.org/wiki/Litu%C3%A0nia

La Lituània l'è un paees de l'Europa nurdurientaal, bagnada dal Maar Baltich
cunt 100 km de linea de costa. La cunfina cunt la Pulònia e la Rüssia (la sò
exclave de Kaliningrad) a südovest, cunt la Bielorüssia a südest e cunt la
Letònia a N.

Ul sò teritòri l'è quasi tütt pianüra, e i ünich muvimeent in rapresentaa da una
quaj culina murenica in de la zòna südurientaal e nurducidentaal; in del
teritòri litüaan sa cunten püssee de 3.000 laach. I fiümm principaj a inn ul
Nemunas e ul sò aflüeent Neris. In sü la costa baltica la sa tröva una lagüna,
ca la sa slünga inver S fin a tucà la citaa de Kaliningrad.

Ul clima l'è intermedi fra quii temperaa uceanich de l'Europa de l'òvest e quii
püssee cuntinentaal de l'est; mediameent sa userven inverni pütòost frecc, un
pu' püssee duulz in sü la costa (genaar: Kaunas -6 °C, Klaipeda -3 °C) e estaa
fresch, quasi istèss sü tütt ul teritòri (16-17 °C). I precipitazziun a vann tra
dii massim de 700 mm in sü la costa e minim de mèn de 500 mm in dii zòn püssee
inteern.

De cunseguenza, la vegetazziun l'è prevalentemeent furestaal, anca se al dì
d'incöö la quata dumé ul 28% de la süperfiis tutaal; ul rèst l'è staa regalaa a
l'agricultüra. L'ambieent l'è, in tütt i maneer, pütòost bèn tegnüü; i ünich
preucüpazziun per i ambientaliist a vegnen daj centraj nücleaar, generalment
ereditaa dal passaa suvietich (in particulaar quèla de Ignalina).

I primm abitaant de la Lituània inn staa i Balti, fin del I milèni prima de
Cristu; a partì dal sécul XIII ul teritòri l'è diventaa un grandücaat ereditari.

In del sécul XIV, cunt un matrimòni, l'è cumincjada l'üniun cunt la Pulònia, ca
la rivarà fin a la fin del '700. In del 1795 la Lituània la passa deent in de la
Rüssia.

In del 1918, ucüpada daj tudesch, la se declara indipendeent; la sò indipendenza
la narà inaanz fin al 1940 quaand, insema cunt tütt i paees del Baltich, la vègn
incurpurada in de l'Üniun Suvietica. Dal 1941 al 1944 gh'è la guèra cunt i
tudesch naziist, ca ga mazzen 200.000 gjüdee.

In del 1990 ul parlameent al declara l'indipendenza, recugnussüda però dumé
l'ann dopu; la Lituània l'è nada inaanz in sü la strada de la demucrazìa, fin a
entrà (1/5/2004) in de la NATO e in de l'Üniun Eurupea.

La pupulazziun litüana l'è custitüida per circa ul 85% da litüaan etnich, ca
parlen la lengua litüana, vüna dii dü leench ammò viff de la famèja indueurupea
baltica. Sta percentüaal inscì vòlta la vègn dal fatt che, anca suta ul dumini
suvietich, la Lituània l'è semper stada una repüblica tradizziunalista, puch
indüstrializada e che l'è stada per quest minga invasa daj rüss. I rüss a cunten
per ul 6% cumplesiff, prevalentemeent in dii citaa graant e cunt una curiusitaa:
a inn ul 55% in de la citaa de Visaginas. I pulacch a inn circa ul 6,5%,
cuncentraa in dii regjun de südest.

Ul muvimeent natüraal de la pupulazziun l'è, daj primm ann '90, in negatiif; la
pupulazziun ürbana l'è uramaj ul 70% del tutaal, per ul gròss deent in dii citaa
püssee gròss (Vilnius, Kaunas, Klaipeda, Panevėžys, Šiauliai).

La Lituània, cumé tütt i paees de l'ex Üniun Suvietica, g'ann vüü de afruntà ul
pasacc tra l'ecunumìa sucjalista del periud suvietich e quèla del liber mercaa
de dopu l'indipendenza; chel pasacc chì l'a purtaa dii gross prubleem
(inflazziun, croll del PIL), ma ul prucess de liberalizazziun de l'ecunumìa al
s'è maj fermaa.

Fin al 1945 la Lituània l'era un paees c'al scampava de agricultüra e
alevameent; al dì d'incöö dumé ul 7% del PIL al vègn da chì. I cultüür inn quii
carateristich dii paees nordich: furmeent, barbabietuul, linu, pòmm de tèra,
oorz; i bèsti püssee alevaa a inn purcèj e vacch. Da nutà la pesca (merlüzz).

L'indüstria l'è praticameent nassüda dopu ul 1945, cunt i suvietich, ca g'ann
metüü in pé stabilimeent metalürgich, chimich, mecanich. La strutüra indüstriaal
l'è restada un pu' ferma dal periut suvietich, e inscì la Lituània l'è minga
buna de cumpeet cunt i indüstri ucidentaj; una bela part del sò trafic
cumercjaal al va de cunseguenza ammò inver la Rüssia, cumé in del periud
suvietich.

Ul setuur terziari l'è dree a svilüpass: l'è impurtaant ul pòrt de Klaipeda,
cunt la sò zòna ecunomica libera.

La Lituania (nom ufizial: Lietuvos Respublika) a l'è una repüblica. Ul president
a l'è ul Valdas Adamkus (dal 2004). Ul Prim Ministar a l'è ul Andrius Kubilius
(dal 2008).



https://lmo.wikipedia.org/wiki/Lissander_I_de_Russia

El Lissander I Pavlovič Romanov (russ: Александр I Павлович Романов/Aleksandr I
Pavlovič Romanov; 1777-1825) l'è staa on imperador de la Russia. L'è staa amis
di frances per on poo temp, ma dopo de la mort del Duca d'Enghien, l'ha tolt
part a la terza coalizion contra el Napoleon. El sò esercit l'è staa battuu a
Austerlitz, Eylau e Friedland, ma lù l'è tornaa a vess ancamò amis di Frances
dopo d'avè incontraa el Bonapart a Tilsit. L'ha deciduu inscì d'entra denter al
sistema continental de scambi contra i Ingles, ma el s'è pentii quand che l'ha
vist che l'economia russa l'era danneggiada per minga podè commerciaa con quei
là.

Quand el Napoleon l'ha s'ceraa l'esercit al confin con la Russia (1812), lù el
s'è minga stremii, e l'ha refudaa de parlàggh anca dopo che Mosca l'era finida
in man di Frances. Ma quand l'imperador frances el s'è retiraa, el Lissander I
l'è tornaa a vess sò amis, e quest l'è succeduu anca dopo i Cent Dì, quand l'ha
spingiuu per limità la vendetta prussiana contra la Francia.



https://lmo.wikipedia.org/wiki/Leonhard_Euler

Leonhard Euler, cunusìt apò col nòm de Euléro (nasìt a Basilea ai 15 de bril del
1707 – mórt a San Pietroburgo, ai 18 de setèmbe del 1783), l'è stat en
matemàtich e fìzich svìser.

L'è cunsideràt el piö 'mportànte matemàtich de l'Ilumìnismo. Aliévo del Johann
Bernoulli, l'è famùs per véser stat giü dei piö prulìfich de töcc i tép e 'l
g'ha furnìt cuntribüsiù fondamentài en divèrsi setùr: anàlizi infinitezimàla,
funsiù speciài, mecànica rasiunàla, mecànica dei còrp celèscc, teorìa dei nömer,
teorìa dei gràf. Par che 'l Pierre Simon Laplace el g'hàpe dit 'na ólta "Lizì
l'Euléro; lü l'è 'l maèstro de töcc nóter ".

Euléro l'è stat sens'óter el piö gran furnidùr de "denominasiù matemàtiche ": el
g'ha dat el sò nòm a 'na quantità 'mpresionànte de fòrmule, teorémi, métodi,
critéri, relasiù e equasiù. En geometrìa: el sércol, la rèta e i póncc de Euléro
relatìf ai triàngoi, piö la relasiù de Euléro, che la riguardàa 'l sércol
circuscriìt a 'n triàngol; endèla teorìa dei nömer: el criterio de Euléro, l'
indicadùr de Euléro, l' identità de Euléro, la congetüra de Euléro; endèla
mecànica: i àngoi de Euléro, el càrich crìtich de Euléro (per l'instabilità);
endèl'anàlizi: la costànte de Euléro-Mascheroni; en lògica: el diagràma de
Euléro-Venn; endèla teorìa dei graf: la relasiù de Euléro; en àlgebra: el método
de Euléro (relatìf a la sulusiù de le equasiù de gràdo quàrt); endèl càlcol
diferensiàl: el método de Eulero (per le equasiù diferensiài).

Sèmper al Euléro gh'è ligàt dei óter ogècc matemàtich: el cìclo eulerià, el graf
eulerià, la funsiù euleriàna de prìma spéce o funsiù béta, e chèla de segónda
spéce o funsiù gàma, la cadéna euleriàna de 'n graf sènsa ànse, i nömer eulerià
(diferèncc del Nömer de Euléro).

Aisebé che l'ìes suratöt en matemàtich, el g'ha dat dei contribùti 'mportàncc
apò a la fìzica e 'n particolàr a la mecànica clàsica e a chèla dei còrp
celèscc. Per ezèmpe, el g'ha svelöpàt l'equasiù de le traf de Euléro-Bernoulli e
le equasiù de Eulero-Lagrange. E pò amò, el g'ha determinàt le òrbite de divèrse
cométe.

Euléro el g'ha mantignìt relasiù con divèrsi matemàtich del sò tép; in
particolàr el g'ha ìt 'na corespondènsa prulungàda col Christian Goldbach col
quàl el g'ha confrontàt i sò rezültàcc. El g'ha cuurdinàt apò 'l laurà de sèrte
óter matemàtich ghe 'l gh'ìa vizì: i sò fiöi Johann Albrecht Euler e Christoph
Euler, i mèmber de l'Académia de San Pietroburgo W. L. Krafft e Anders Johan
Lexell e 'l sò segretàre Nicolaus Fuss (che l'ìa apò 'l spus de sò niùda); a
töcc i sò colaburadùr el g'ha recunusìt i sò mèrecc.

Töt ensèma, se conós 886 püblicasiù de Euléro. 'Na bùna part de la simbologìa
matemàtica amò 'ncö 'n üzo l'è stàda introducìda de l'Euléro, per ezèmpe i per i
nömer imaginàre, Σ come sìmbol per la somatòria, f(x) per indicà le funsiù. El
g'ha difundìt l'üzo de la lètera π per indicà 'l pi gréco.



