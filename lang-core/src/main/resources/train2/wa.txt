https://wa.wikipedia.org/wiki/Mwaisse_p%C3%A5dje

Afrikaans • Alemannisch • አማርኛ (Amharic) • Aragonés • العربية (Araby) •
Armâneashti • অসমীয়া (Asamiya) • Asturianu • Avañe'ẽ • Azərbaycanca •
Bahasa Indonesia • Bahasa Melayu • Bahasa Sunda • Български (Balgarski) • বাংলা
(bangla) • Беларуская (Belaruskaya) • བོད་སྐད • Bosanski • Brezhoneg • Català •
Чӑваш • Česky • Corsu • Cymraeg • Dansk • Deutsch • Diné bizaad • Eesti •
Ekakairũ Naoero • Ελληνικά (Ellinika) • English • Español • Esperanto • Euskara
• فارسی (Farsi) • Føroyskt • Français • Frysk • Furlàn • Gaeilge • Gaelg •
Gàidhlig • Galego • ગુજરાતી (Gujarati) • 한국어 (Hangukeo) • Հայերեն (Hayeren) •
हिन्दी (Hindi) • Hō-ló-oē (閩南語) • Hrvatski • Ido • Interlingua • ᐃᓄᒃᑎᑐᑦ • Иронау
(Ossete) • Íslensk • Italiano • עברית (Ivrit) • Basa Jawa • ಕನ್ನಡ (Kannada) •
ქართული (Kartuli) • Kaszëbsczi • Қазақша (Kazakh) • Kernewek • ភាសាខ្មែរ (Khmer)
• кыргызча (Kirghiz) • Kiswahili • Kurdî • Latinum • Latviešu • Lëtzebuergesch •
Lietuvių • Limburgs • lojban • Magyar • Malagasy • Māori • Македонски
(Makedonski) • മലയാളം (Malayalam) • मराठी (Marathi) • Монгол (Mongol) • ဴမန္မာစာ
(Myanmasa) • Nahuatl • Naoero • Nederlands • नेपाली (Nepali) • 日本語 (Nihongo) •
Norsk (Bokmål) • Nynorsk • Occitan • (Oriya) • Oromo • پښتو (Pashto) • ພາສາລາວ •
Picard • Pilipino • ਪੰਜਾਬੀ (Panjabi) • Platdüütsch • Polski • Português • Română
• Rumantsch Grischun • Runa simi • Русский (Russkiy) • संस्कृतं (sanskrit) •
Sardu • Scots • seSotho • Shqip • Sicilianu • Simple English • Slovenčina •
Slovensko • Српски (Srpski) • Suomi • Svenska • தமிழ் (Tamil) • Tatarça • తెలుగు
(Telugu) • ไทย (Thai) • Tiếng Việt • tlhIngan Hol • Тоҷикӣ (Tojiki) • Tok Pisin
• ᏣᎳᎩ (Tsalagi) • Türkçe • Türkmençe • Українська (Ukrayins'ka) • اردو (Urdu) •
ئۇيغۇرچە (Uyghur) • Volapük • (Xhosa) • ייִדיש (Yidish) • 中文 (Zhongwen) • (Zulu)



https://wa.wikipedia.org/wiki/Wikipedia

Wikipedia est ene libe et franke eciclopedeye avou tos des lingaedjes, sicrîte
pa des bénvlants so l' atuze Wiki. E setimbe 2003, pol pordjet en etir i gn
aveut dins les 300.000 pådjes e 41 lingaedjes diferins. C' est di ces trevéns la
k' a cmincî li li modêye e walon.

Ci no la di Wikipedia est eployî po l' eciclopedeye ey eto pol pordjet basti
ciste eciclopedeye la.

Tot come Nupedia, Wikipedia est sotnou pås libes programes eyet li Fondåcion po
les libes programes (Free Software Foundation) da Richard Stallman. Stallman est
l' ene des djins k' a spårdou lon et lådje l' idêye d' aveur ene «eciclopedeye
libe univiersele» (loukîz si scrijhaedje so les fyis, en inglès, sol sudjet:
"The Free Universal Encyclopedia and Learning Resource") divant ki Wikipedia et
Nupedia ni soeyexhe askepyîs.

Li pordjet Wikipedia a troes mwaissès piceures ki definixhèt si plaece sol
Daegntoele eyet ndè fjhèt ene sacwè d' unike:

note: li Wikipedia e walon (e motoit kékès ôtes pitits wikipedias) a ossu des
intrêyes di diccionaire; mins ele sont bén metowe erî des årtikes eciclopedikes
(les intrêyes di diccionaire kimincèt totes avou Motî:).

Come les bouteus sepèt pår ki leu bouye serè libmint spårdåve, i sont-st enondés
po tofer rimete ene paltêye. Loukîz eto: copyleft, GFDL eyet
Wikipedia:Abondroets.

Les pårticipants a Wikipedia emantchnut des sacwès eshonne, tot shuvant des
rîles et rcomandåcions po wårder l' pordjet d' assene.

Li pordjet fourit-st askepyî pa Jimmy Wales eyet Larry Sanger e djanvî 2001. Li
soce Bomis (bomis.com), on poirtay sol Daegntoele ki c' esteut da Jimmy Wales, a
dné on fel côp di spale, avou d' l' aidance et des aidants. Li prumire anêye, c'
esta Larry Sanger k' acvierna l' pordjet en inglès, come redacteu payî a plin
tins. Dispoy adon, li pordjet rote pa avou les uzeus ki s' arindjèt inte di
zels, tot shuvant les rîles et rcomandåcions k' ont skepyî fwait a fwait.

Li 20 d' djun 2003, li Fondåcion Wikimedia a stî metowe so pîs po manaedjî ey
ecwårler les diferins pordjets des Wikipedia.

Ene modêye papî et ene so plake lazer ont stî propôzêyes e moes d' awousse 2003
pa Jimbo Wales. Vey en:User:Jimbo Wales/Pushing To 1.0.

Wikipedia et ses pordjets paraleles sont des waibes wiki libes. Diswalpés å
cmince pa des cminåltés di programeus di libes programes, les wikis sont des
waibes dinamikes, ki tot viziteu pout candjî l' pådje k' il est ki lét. Li
sintacse wiki est bén pus simpe ki l' HTML, i sufixh d' on ptit moumint po
l' aprinde (deus apostrofes po mete e clintcheyès letes, troes po mete e cråxhès
letes, deus cwårêyès åtchetes po fé on loyén). So ene waibe wiki, li limite inte
li viziteu et l' oteur disparexhe. Askepyî e 1995 pa Ward Cunningham, li no Wiki
vént do hawayin «wikiwiki», ki vout dire «vite, raddimint».

Ritrovez cisse section, ki cåze di l' idêye di wårder li cnoxhance del djin
dispoy l' Antikité disk' asteure, sol wikipedia en inglès:
http://en.wikipedia.org/wiki/Wikipedia

Tant k' å wikipedia e walon, il aveut 300 årtikes. Li 19 di måss 2008, il
avindeut 9999 årtikes (loukîz l' waitroûlêye ciddé djondant).

Li walon fourit l' prumî lingaedje d' oyi dlérin a esse riprezinté so Wikipedia.
E 2005, gn ourit eto li normand.

Dins les ôtes pitits lingaedjes vijhéns do walon, les djins do lussimbordjwès et
minme les cis do limbordjwès sont vayants assez.

Les båzes di dnêyes, po tos les lingaedjes, polèt esse aberwetêyes a pårti del
hårdêye http://download.wikipedia.org



https://wa.wikipedia.org/wiki/Estats_Unis

Les Estats?Unis d' Amerike (en inglès : United States of America), c' est on
payis do nôr di l' Amerike. Li mwaisse veye est Washington. Les Estats Unis sont
pårtis e 50 estats.

Les dmorants sont purade lomés Estazunyins. Mins dins l' lingaedje corant, on
eploye bråmint li mot Amerikins, u, po lzès rabaxhî Amerloches.

Les Estats Unis ont stî askepyîs bråmint pa des abagants uropeyins, copurade les
Inglès. Il ont spotchî les peupes Indyins k' î viként, pacô a môde di
peupe-sipata.

Les Estats Unis ont divnou ene colneye inglesse. Adonpwis, i s' ont revinté
siconte les mwaisses inglès, avou l' aidance des Francès, k' ocupént des grandès
stindêyes å Sud-Ouwess (Acadeye).

Po-z ecwårler ses gueres, Napoleyon vinda l' Acadeye ås Estat Unis. Ci fourit l'
pus grand vindaedje di teres ki s' a måy passé.

Li guere di secession fourit ene guere civile inte les estats d' Bijhe, k'
estént sconte do sclavaedjisse et les estats d' Nonne k' estént po. C' est les
Nortisses k' ont wangnî.

Diviè l' difén do 19inme sieke, des tropes di Walons î alît eshonne, ey basti
låvå ene kiminålté ki wårda lontins l' cåzaedje walon, les Walons del
Wisconsene.

Les Estats-Unis ont vnou dner on fel côp di spale ås Aloyîs siconte des Almands
al guere 1914-1918 ey al guere 1940-1945.

Après l' guere di 1940, il ont volou tchessî les comunisses totavå. Ça a dné li
guere di Corêye, li guere do Viet-Nam. Et si rwaitî avou l' URSS come des tchéns
d' casson: c'est çou k' on-z a lomé li froede guere.

Après l' tcheyaedje do meur di Berlin, les Estats Unis s' ont rtrové tot seus
mwaisses so Daegn. Il ont cmincî a si cdure come si c' esteut leu-z impire
totavå (guere do Koweyt, guere d' Afganistan, guere d' Irak, evnd.). I vlént ki
tot çoula soeye bonzè bén po drener les terorisses k' els avént vnou ataker li
11 di setimbe 2001.



https://wa.wikipedia.org/wiki/Walon

Li walon, c' est on lingaedje roman cåzé so on boket del Beldjike (li "Beldjike
walon-cåzante" ou Walonreye walon-cåzante), ki rprezinte a pô près 70 åcint del
Walonreye politike, ey en on ptit boket bijhrece do dipårtumint francès des
Årdenes, k' on lome cobén li Walonreye di France u "bote di Djivet".

Li seule kiminålté walon-cåzante ki s' a mintnou foû payis disk' å cmince do
21inme sieke, c' est les Walons del Wisconsene, k' ebaguît låvå sol difén do
19inme sieke.

Li walon est est mimbe del famile des lingaedjes d' oyi. Eto, i rsaetche bråmint
des ôtes lingaedjes romans, come li roumin et l' roumantche, ossu bén pol motî
kel croejhete.

Li walon a skepyî diviè l' 11inme sieke, pa les contaks todi pus shuvous des
djins ki dmorént so totes les teres romandes del nouve principåté d' Lidje.
Cisse-ciale aveut divnou on dislaxhî payis a dater do 6 di djanvî 980, del volté
da Notdjî kel sitinda ene miete di tos les costés.

Li walon a cmincî a esse ehåyî el prumire mitan do 19inme sieke, bråmint avou
les scrijhaedjes da Charles Simonon. Il a cmincî adon a-z esse ricnoxhou come on
vraiy lingaedje, et nén on patwès, di cåze di l' ovraedje del "Societé d'
Langues" di Lidje (li SLLW).

Målureuzmint, el Beldjike francès-cåzante, li walon a stî margougnî pa ene
politike linwistike contråve, copurade el prumire mitan do 20inme sieke. Çou k'
a fwait baxhî li nombe di cåzeu(se)s di 90 åcint del djin (diviè 1900) a 20-30
åcint (diviè 1950). Portant, so ç' tins la, les scrijheus e walon fijhént todi
del pus fele ovraedje ... por zels lére inte di zels !

El fén do 20inme sieke, on comprind ki l' walon est on mancî lingaedje; adon, n
a yeu sacwants flåwès sayes po mete e alaedje ene novele politike linwistike, ci
côp cial po l fé rviker.

Ci n' est k' a dater di 1992 k' on-z a ataké li rfondaedje do walon, ki moenna
al prumire kimene ortografeye, li rfondou walon.

Å cmince do 21inme sieke, n a pus cåzu nole djin di moens di 50 ans ki såye co
djåzer coramint e walon. On nel pout pus cåzumint ôre divizer dvant les djins ki
dins les pîces di teyåte e walon. Portant, sacwants djonnes ratakèt a l'
aprinde, aprume pal Daegntoele.

Li walon, c' est l' seu lingaedje ki les Walons ont måy askepyî, et n'
askepeyront måy. Ou: "li seule langue ki nos avans fwait, et ki ns a fwait té k'
nos estans (Roger Viroux).

Come di djusse, li walon årè toplin des mots ki vnèt do latén (a pô près 90
åcint).

Gn a eto bråmint des mots ki s' ont stitchî el langue walone do 5inme å 10inme
sieke, et ki dvegnnut do tîxhon, et pus stroetmint, do vî lussimbordjwès. Emey
tos les lingaedjes romans, c' est l' walon k' a l' pus di mots di stok
djermanike.

Gn a eto, asteure, ene cåkêye di calcaedjes do francès, k' ont moussî timpesse e
walon a dater do redjime francès (1795). A pårt li francès, gn a eto l' almand
modiene k' a dné des mots å walon. Ey ossu, avou les ocupåcions, li handele, les
gueres et les voyaedjes : l' espagnol, li lussimbordjwès, li flamind et l'
holandès, l' inglès, evnd.

Come les ôtes lingaedjes d' oyi, li walon aparexhe el Hôte Moyinådje, inte les
anêyes 700 et des eyet les anêyes 1100 et des.

Sapinse a Louwis Rmåke, li walon «esteut pår lu-minme, podbon, dedja aviè 1200
ou å cmince do 13inme sieke». Mins nerén, les djins di ces trevéns la lomént leu
lingaedje «li roman». C' est dviè li cminçmint do 16inme sieke kel mot «walon»
aparexhe po lomer nosse lingaedje:

Diviè 1550, on n' eploye ddja pus l' mot “roman”. Insi dins les vîs papîs del
djustice di Nameur e 1564, on trove: “I djha co ki ç' vindeu cial di Élessene
djåzéve on walon tirant so l' flamind k' on coprindeut co assez åjheymint.”

Disk' eviè 1600, les scrijheus di nosse payis eployèt des scrijhas ki polèt
rprezinter ossu bén les prononçaedjes walons ki les prononçaedjes francès.
C' est çou k' on loma li scrîta. Les tecses sicrîts e scrîta sont pas des côps
pus walons eyet pa des côps pus francès.

Li walon n' a stî rwaitî ki come on lingaedje (al boune, on "patwès") ki dins li
deujhinme mitan do 19inme sieke, la k' les prumîs studias d' filolodjeye walone
sont fwaits, pa des Walons et eto pa des Almands.

Nerén, li walon a stî li prumî lingaedje do peupe walon, eployî dins tos les
tchamps del vicåreye, disk å cminçmint des anêyes 1900 èt des. Dispu don, li
francès del Walonreye s' a spårdou, et l' walon a stî metou evoye.

Sapinse a on rcwera di sociolinwince fwait pa Lorint Hendschel diviè 1998, gn
åreut co 30 a 40 å cint des djins po dire k' i djåzèt bén l' walon. Li
porcintaedje pout monter a 70 a 80 å cint dins les djins did pus di 60 ans, et
dischinde a 10 å cint dins les djonnes di 20 a 30 ans.

Li doirmante kinoxhance do walon est beacôp pus spårdowe: i gn a di 36 a 50 å
cint di djins ki djhèt k' i compurdèt li walon, minme ezès coûtches del djint
eyou çki l' ovrante kinoxhante est l' pus basse.

Li movmint culturel walon d' enute, c' est aprume dipus di 200 soces di teyåte e
walon, rashonnêyes dins l' "Union culturelle wallonne" (UCW). On-z î trove eto
des soces di scrijheus, les comités do walon e scole, evnd.

Dins les grossès soces pol walon, i fåt ossu conter avou li "Société de langue
et de Littérature wallonne", metowe so pî e 1856, et ki s' bouye, c' est di mete
e valeur li literateure walone eyet ecoraedjî li studiaedje del langue.

Emey les soces di Belès Letes, les pus vayantes sont, sins manke, les Relîs
Namurwès, l' ALWAC eyet Li Walone.

Deus soces eplaidnut del prôze nén racontrece dins les gazetes do minme no : Li
Chwès eyet Djåzans walon.

Li soce Li Rantoele est l' cene ki rwaite li pus li walon avopu l' idêye k' i
pôreut ridivni on lingaedje d' atôtchance el Walonreye et rviker dins des noveas
uzaedjes e 21inme sieke.

Dispu 1100, on scrît des nos e walons (les nos d' viyaedjes, di djins et des
cmons nos), dins çou k' on lome li scrîta (scripta).

Tolminme, li scrîta mostere l' arivêye, a on metou moumint di des sons tipicmint
walons come l' ixh-låte.

Charles-Nicolas Simonon atåvele e 1845 on sistinme avou deus noveas senes
ortogrfikes, onk pol son yod eyet li N wachlete espagnol pol son gn.

H. Forir, dins s' motî ki rexhe e 1866, eploye on sistinme pår fonetike, avou,
metans, on dobe N al fén des mots come "ziblene" (ziblènn).

Les ôtes sicrijheus, ki shuvnut C. Grandgagnage, eploynut des sistinmes
analodjikes do francès. Dabôrd, cåze del parintêye do walon et do francès, i
sont-st ossu ene miete etimolodjikes. On-z î trove co "oi" (po wè) eyet "en" (po
in) come å sieke di dvant, mins pus li "xh".

Å 20inme sieke, on eploye todi dpus li sistinme Feller, atåvlé e 1900, et sotnou
pa l' SLLW.

On s' rind conte kel sistinme Feller n' est k' on rashiaedje des accints do
walon, et nén ene vraiye ortografeye (on seul sicrijha po on mot).

Li rfondou walon, k' a stî enondé al fén do 20inme sieke, kimince a si spåde,
pitchote a midjote, copurade sol Daegntoele.

Tins del 2inme mitan do 18inme sieke, a Lidje, do tins da Simon de Harlez, les
Belès Letes estént purade e walon. Cisse termene la, di 1750 a 1780, pout esse
riwaiteye come l' ådje d' ôr do walon. C' est adon k' on scrît, et djouwer les
cwate operås do teyåte lidjwès.

Li vierna a rtourné e 1779 avou l' askepiaedje del societé d' emulåcion. C' est
adon kel francès a cmincî a spotchî foirt li walon. E 1792, metans, l' årmonak
lidjwès del livreye Lemarié est anoncî e walon. E 1797 (an VIII), c' est e
francès.



https://wa.wikipedia.org/wiki/Muzike

Dins èn assez lådje sinse, on pout lomer muzike tote pratike culturele,
årtistike ou nén, ki consistêye e-n ene combinåjhon di sons et d' silinces, et
çoula, minme po les muzikes k' on lome aleyatweres. Li creyåcion muzicåle prind
idêye adon d' on « materiå sonôre » polant mete eshonne des dnêyes k' on pout
ôre, po construre ci « materiå muzicå » la, riprezintåcion prôpe å compôzeu ki
propôze si vuzion estetike di ci combinåjhon la do materiå sonôre (usteye di
son).

Ene sôre di muzike discrît des pratikes muzicåles metowes avou on minme contecse
culturel, sorlon troes diminsions, istorike, djeyografike et sociåle. E
consecwince, cwand on cåze del muzike di té groupe sociå, di té payis del Daegn,
et di téle epoke, on definit ene sôre di muzike a pårt. C' est insi k' on pout
distinguer, inte des ôtes : les muzikes tradicioneles, les muzikes savantes, les
muzikes esperimintåles et les muzikes metowes en avant pal culteure populaire
mediatike, ces dierinnes polèt provni di diferinnès raecenes, savantes ou nén
(dins ç' dierin cas, ele fijhèt l' objet d' on rapropriaedje pa les pratikes di
nosse societé).

On djinre muzicå mete eshonne des pratikes muzicåles di minme nateure, ça vout
dire, pårtant, inte ôtes tchôses, ene minme destinåcion et sacwants nombes di
caracteristikes tecnikes ou stîlistikes.

Li vwès estant èn instrumint d' muzike tot a fwait pårticulî (ki s' trove dins
l' coir di l' egzecutant et lait mete do scrijhaedje avou l’ muzike), li muzike
vocåle et li muzike instrumintåle vont fé aparete des djinres muzicås bén
diferins. Del minme façon, li muzike sacrêye (ou muzike rilidjeuse) rigroprè
sacwants djinres muzicås, dismetant ki s’ contraire (li muzike profane) è
rgroprè des ôtes.

Bén etindou, d' ene pårt, ene minme sôre di muzike pout candjî brâmint dins
totes sôres di djinres muzicås (li muzike romantike a espweté diferins djinres
muzicås, come l' operå, li sinfoneye, li balet, li concerto, etc.); d' èn ôte
costé, on minme djinre muzicå pout apårtini a sacwantès sôres di muzike (li
tchanson est on djinre ki s' ritrove ossi bin dins l’ muzike del Rinexhance, ki
dins l’ muzike populaire do 20inme sieke).

On sistinme muzicå est èn eshonna d' rîles et d' uzaedjes loyîs a ene sôre di
muzike dinêye (on dit pa des côps di teyoreye muzicåle). Sacwants djinres
muzicås ont di pus on sistinme di notåcion (li muzike occidintåle, avou si
solfedje, end est èn egzimpe bén cnoxhou). Dins ç’ cas la, c' est målåjhey di
pårti l' sistinme muzicå do sistinme di notåcion k’ est metou avou.

Ene ouve di muzike est l' pordjet a pårt d' èn ovraedje muzicå, k' on tite est
abitouwelmint metou avou. A pårti del Rinexhance et djusk' å cmince do 20inme
sieke, si seu sopoirt a stî li pårticion d' muzike. Ci brocaedje do scrijhaedje
a stî l' pire d’ angue del construjhaedje del polifoneye et di l' årmoneye dins
l’ muzike savante. Dispoy li djeneralijhaedje des moyéns tecnikes d'
eredjistrumint do son, li sopoirt di l' ouve pout esse ossu, li binde magnetike
ou ene simpe caligrafeye del riprezintåcion do djesse muzicå prôpe a transcrire
l' ouve do compôzeu. L' infôrmatike muzicåle a eco fwait avancî ci nocion d'
ouve la, pusk' asteure on simpe programe pout skepyî «otomaticmint» ene ouve di
muzike, ou sinteze sonore avec ki l' interprete est cinsé reyadji. Li pårticion
dimeure ene ouve å no do ou des muzicyins ki l' ont compôzé ou eredjistré,
sorlon l’ cas. Sacwantès ouves dimorèt mågré ça anonimes. D' ôtès ouves sont
colectives

Kékes egzimpes d' ouves muzicåles : Li Messe di Tournai, tote l’ ouve polifonike
di Roland di Lassus (Li pus grand muzicyin uropeyin d’ amon nozôtes, les
Concerto Brandbordjoes di Bach, les sinfoneyes di Mozart, les Cwate såjhons di
Vivaldi, li Messeye di Haendel, l' albom Sgt Pepper's Lonely Hearts Club Band
des Beatles, li comedeye muzicåle Starmania, etc.

E matire di vicante muzike, on pout endaler di l' opôzucion inte li muzicyin
egzecutant (tchanteu ou instrumintisse), et l' ci ki schoûte li muzike, ki s’
rôle est bén seur pus disfacé. Portant, cwand tchaeconk est ambedeus djouweu et
schoûteu (pa egzimpe, les mimbes d' ene cominålté rlidjeuse ki tchantèt des
cantikes) cisse distincsion la dvént sins efet. Ene deujhinme opôzucion si vént
mete avou l’ cile di dvant et concernêye les seus muzicyins : i s' adjit del
distincsion inte, d' ene pårt, li compôzeu, ki « tuze » et « scrît » li muzike
(po les djinres muzicås åyant on sistinme di notåcion), et d' ôte pårt, li
djouweu, ki djouwe cite-cile (avou sorlon les cas, ene pus ou moens grande pårt
d' edvincion vinant di ès minme et d' improvizåcion). Des muzicyins foirts
kinoxhous k' i gn a, interpretes (mierdjins ou groupes) ou compôzeus, ont leyî
dins l' istwere des traces djustifiant on studiaedje biyografike a pårt do
corant muzicå k' il end estént pårteye.

L' organolodjeye est l' edvintåre et l' situde des diferins instrumints d'
muzike, sorlon les cominåltés cultureles et les epokes.



https://wa.wikipedia.org/wiki/France

Li France, c' est on payis del Urope coûtchantrece, ki s' mwaisse veye c' est
Paris.

Li lingaedje oficir, c' est l' francès. C' est l' seu lingaedje k' on pout
djåzer dins totes les plaeces oficires (Pårlumint, evnd.)

Gn a bén ene septantinne di lingaedjes do payis. I sont ricnoxhous come
"patrimoenne" del France pa l' årtike 75-1 del nouve mwaisse lwè vôtêye e moes
d' djulete 2008. On les pout rindjî come çoula :

Après les gueres France Espagne, gn a yeu l' Påye di Nîmegue, la kel Bote di
Djivet, walon-cåzante, a passé des Bas Payis espagnols al France.

Après l' revolucion francesse, les Francès abrokît el Beldjike. Et fote ene
dobleur ås Otrichyins al troejhinme batreye di Fleuru.

Après, i divnît les mwaisse del Walonreye (et rashonner li Principåté d' Lidje
et les estats walons k' estént Bas Payis otrichyins). C' est çou k' on lome li
Redjime francès.

Do côp après, c' est Napoleyon Bonapåre ki prind l' povwer. Bråmint des Walons
si vont egadjî dins si årmêye. I serè vinké pol dierin côp al Batreye di
Walerlô.

Pus tård e 19inme sieke, gn årè Napoleyon III ki va fé l' guere di Crimêye pu l'
guere di 1870.

Sol tournant do 19inme et l' vintinme sieke, on djåzrè mo di l' Afwaire Dreyfus.

Li France fourit ene des prumirès pouxhances a esse emacralêye dins l' Prumire
pu l' Deujhinme Guere daegnrece.



https://wa.wikipedia.org/wiki/Deujhinme_guere_daegnrece

Li guere di 1940-1945, k' on lome eto li guere di cwarante, u li deujhinme guere
daegnrece, c' est ene guere k' a cmincî li 1î d' setimbe 1939 cwand l' Almagne a
abroké sol Pologne.

El Beldjike kiminça adon çou k' on loma "li drole di guere" : on ratindeut k'
les Almands arivénxhe, avou l' idêye k' on lzî fotreut ene rude petêye, copurade
avou les fôrts do payis d' Lidje. "Ében-Emael : imprenable !" ("Ebem-Emål,
impossibe del prinde !"), end alént i les oficîs.

El Walonreye, elle a cmincî li 10 di may 1940, on vinrdi d' Pintcosse. C' est l'
kiminçmint del campagne des 18 djoûs, ki s' atcheva, dabôrd, li 28 di may.

Li dierin ratacaedje des Almands Ofinsive da Von Rundstedt, fourit laide pol
Walonreye.

Li guere di 40 fourit tote fwaite li 9 di may 1945, cwand l' Almagne sina si
rindaedje (mins ezès payis occidintås on fiestixh purade li 8 di may, la ki l'
rindaedje a stî siné avou ls aloyîs).

Dins ses cåzes, et dins ses bateus, li guere di 1940-1945 est raloyeye al guere
1914-1918. Inte les deus, c' est çou k' on lome l' Eter-deus-gueres.

Gn ourit 70.000 Bedjes prijhnîs d' guere, et ladvins, 67.500 Walons. Les Almands
avént-st enondé ene politike raecisse, tot fjhant bebele ås Flaminds k' avént on
lingaedje pus addé l' almand.

Bråmint des omes divént aler ovrer dins les oujhenes e l' Almagne, ça s' loméve
li Werbestele.

Li 18 di may 1940, les payis redîmés sont anecsés pa l' Almagne. Les djonnes d'
avår la, inte di zels les djins di l' ancyinne Walonreye prûsyinne divèt moussî
dins l' årmêye almande.



https://wa.wikipedia.org/wiki/Beldjike

Li Beldjike, c' est on payis di l' Urope do Coûtchant, k' a skepyî e 1831, après
ene revintreye siconte do dierin mwaisse do payis, li Rwè do Rweyåme Uni des Bas
Payis, Wiyåme d' Orandje.

Les dmanants el Beldjike sont lomés les Bedjes (on prononce pus sovint come e
francès d' Walonreye les Belch).

Les ancyinnes comenes (pitits bans) ont stî rebanés po fé des "intités
comunåles" li 1î d' djanvî 1977. Divant çoula, gn aveut ddja yeu des ptits
rebanaedjes. C' est l' minisse Joseph Michel k' a yeu l' no d' aveur metou ene
alaedje çou k' on lome co sovint li "fuzion des comenes".

Li Beldjike est dins l' cwatrinne di payis del Daegn k' ont wårdé l' minme
mwaisse lwè dispu 175 ans (1831).

Dins l' mwaisse lwè, il est eto metou ki tote lwè doet esse sinêye på rwè eyet
onk di ses minisses. E 1831, c'esteut pår avanciveus, et sacwants payis, par
après, ont rcopyî ci hagnon la.

I djhèt ki l' estat et les eglijhes ricnoxhowes ni si dvèt nén meler des
afwaires di n' onk l' ôte. Mins l' estat paye les priyesses des diferinnès
rlidjons.



https://wa.wikipedia.org/wiki/Eciclopedeye

Li no bén do grek enkuklios paideia (εγκύκλιος παιδεία, en on ceke
d' instruccion), k' esteut l' no d' ene educåcion comprindant totes les syinces.
Li mot divna e latén encyclopaedia.

I gn a-st ossu des eciclopedeys ki rascrovrèt totès sôres di sudjets avou on
pont d' vuwe culturel ou nåcionå dné, come li Grande Eciclopedeye Sovietike; ou
co des eciclopedeyes ki rascovrèt on movmint politike ou sociå dné, come
l' Eciclopedeye do Movmint walon.

Des ovraedjes eciclopedikes ont stî fwait åd dilong d' ene boune pårteye di
l' istwere uminne, mins l' mot eciclopedeye ni cmince a-z esse eployî ki viè
l' 16inme sieke.

Bråmint di scrijheus di l' Antikitié (come Aristote) ont sayî di scrire ene
ramexhnêye del sepiance di leu tins. Mins c' est John Harris k' est veyou come
li prumî a-z aveur askepyî li sôre d' eciclopedeyes k' on cnoxhe enute, e-z
eplaidant e 1704 si Lexicon technicum (motî tecnike). Li bén cnoxhowe
Encyclopaedia Britannica ourit on cmince bén modesse; di 1768 a 1771 troes
volumes ont stî eplaidîs.

Mins l' viye eciclopedeye li pus cnoxhowe est sins manke L'Enciclopédie ou
dictionnaire raisonné des sciences, des arts et des métiers (L' Eciclopedeye ou
diccionaire råjhné des syinces, des årts et des mestîs) eplaideye pa Jean
Baptiste le Rond d'Alembert eyet Denis Diderot et fineye e 1772 (28 volumes,
71.818 årtikes, 2.885 imådjes).

Les eciclopedeyes, pa leu structeure di mots et referinces croejhlêyes, convnèt
foirt bén å cviersaedje di leu contnou del cogne di live papî viè ene cogne so
copiutrece.

D' aprume, paski c' est bén pus åjhey a naivyî et trover çou k' on cwirt, mins
eto pask' on pout insi adjonde des sons, des videyos et d' ôtes contnous
multimedias ki n' polèt nén esse eployîs so papî.

Totes les grandes eciclopedeyes ont candjî viè l' cogne éndjolike viè l' fén do
20inme sieke. Les hårdêyes inte les mots et årtikes k' ont-st a vey l' onk
l' ôte sont eto on grand advantaedje.

Cist årtike cial est èn årtike di Wikipedia, k' est leye-minme ene eciclopedeye.



https://wa.wikipedia.org/wiki/Betchteu_waibe

On betchteu d' waibes u, pus coûtmint, on betchteu waibe, c' est on programe ki
dene l' ådjeu a voste éndjole d' aler loukîz totes les waibes k' i gn a sol
Daegntoele.

Aler betchter so totes les waibes avou ç' programe la si dit "cibernaivyî"
(kécfeye di cåze di l' essegne di "Netscape", on vierna u "ciberrôbaler". Li ci
ki passe si tins a ça si lome on (ene) "cibernaivieu(se)" u "ciberrôbaleu(se)".

Onk des prumîs betchteus d' waibes, ci fourit "Netscape Navigator", k' a basti
ene societé comerciåle foirt florixhante (diviè 1995). Si essegne, c' esteut on
vierna d' batea.

Après, gn ourit l' "betchteu då Bill" ("Internet Explorer"), ki vna
ototmaricmint aclapé å sistinme d' operance "Windows 2000" da Microsoft.

Diviè 2005, li societé "Netscape" a stî ratchtêye, et ses vîs programes
ridiswalpés come libes programes. Li betchteu si lome "Mozilla Firefox".

C' est Pablo Sarahaga k' a bråmint bouté so les rashiaedjes e walon des
betchteus waibes. E 2007, i ratourna cåzu tot l' betchteu Mozilla.

Li betchteu waibe Konqueror (dizo l' evironmint d' sicribanne KDE divins Linux)
a stî ratourné ås troes cwårts e 2007 et 2008 pa Djan Cayron sol båze di l'
ovraedje dedja fwait pa Pablo Sarachaga eyet Lorint Hendschel.



https://wa.wikipedia.org/wiki/Prumire_guere_daegnrece

Li guere di 1914-1918 (on dit eto li prumire guere daegnrece, u li guere di 14,
u li grande guere), c' est ene teribe guere k' a-st ataké e 1914 cwand
l' Otriche a dclåré guere al Serbeye.

El Walonreye, elle a cmincî e 1914 et esse fineye a l' årmistice li 11 di
nôvimbe 1918.

Tins del guere di 1914-1918, tote li Beldjike a stî ocupêye pås sôdårds almands,
apus k' li ptit boket padrî l' Izer. Li rwè Albert prumî a dmoré tote li guere
avou les sôdårds å front.

Les prijhnîs bedjes estént reclôs dins des camps e l' Almagne ou ezès Bas Payis.

Gn aveut des Walons des deus costés, ca les cis d' Waime et d' Måmdey estént
prûsyins.

On lomé Günther Princip assazene l' årtchiduk et l' årtchidutchesse d' Otriche a
Sarayevo. Çoula va ehinonder li Prumire guere daegnrece.

Li Kaizer Wiyåme II aveut siné li Påye ås vint-cwate hagnons la k' i s' egadjive
a n' nén evayi l' Beldjike. Mins i dirè après ci n' est k' on boket d' papî po-z
esprinde li feu.

Ele s' ont fwait sorlon tos dmey-cekes paraleles. Les prumirès batreyes fourît
do costé d' Lidje (batreye do Réze, dilé Hesta), siconte di l' årmêye bedje.

Après, les batreyes ont stî el Nonne del Beldjike, inte les Almands et les
Francès, come les batreyes di Maissin. Mins eto pus a Bijhe, come a Tchålerwè ki
les Alamnds î arivèt l' 21 d' awousse. Mins i sont rboutés pa les Francès. I
prindront l' veye li londmwin 22 d' awousse. 

Li moes d' awousse 1914 a stî dins li Lussimbork bedje, di Vierton a Vierzeye
(Djedene), li teyåte des prumîs apougnaedjes eter les deus årmêyes francesses et
almandes.

Li ptite coine di Beldjike metowe padrî l' Izer schapa a l' ocupåcion pask' on
l' meteut dzo aiwe tot drovant les vaenes estô d' les clôre cwand l' marêye
montéve, et cwand ele dischindeut, clôre les vaenes el plaece d' elzès drovi.

Li Holande aveut dmoré neute; tot åd dilong del frontire avou l' Olande, les
Almands avént metou ene cloteure electrike. Les djonnes ki vlént rdjonde les
lignes bedjes divént passer par la. Mins come l' Olande esteut neut, ele ni
poleut nén leyî passer les combatants, ça fwait ki les cis k' avént reyussi a
passer et k' estént codous e l' Olande plént-z î esse ritnous dins des camps.

On a bråmint eployî les gåz di guere, des deus costés. Insi li 19 di decimbe ,
so les trintchêyes a Ablincoû, les Francès atacnut les Almands ås gåz deus eures
å long. 

On prumî aresté a rexhou li 15 d' octôbe 1916 (po l' acsegnmint), ki revoyive
les administråcions walones a Nameur.  Les ôtes ministeres vont shuve. Li decret
do 21 di måss 1917 dessene les limodjes des deus intités. Li Flande est tote
seule, avou Brussele come mwaisse veye. Li Walonreye est tote seule, avou
radjoutaedje del Walonreye di France eyet di sacwants viyaedjes après Avene.

E moes d' djun 1917, les fonccionaires walons sont priyîs di raler a Nameur po
fé leu-z ovraedje. Mins, tchôkîs pa ene assimblêye di pårlumintîs d' Brussele
(avou foirt waire di Walons dvins), i fwaiynut tertos greve, oudon-bén
dmissioner . Li Walonreye va dmorer adon cwate a cénk moes sins siervice
publik : tribunås, sicoles, comenes vont clôre ene après l' ôte. Les traitmints
des ptits fonccionaires ni sont pus payîs. Ni les subzides ås orfulinats, evnd. 

Des ôtès djins ont accepté di fé tourner l' Walonreye e 1917 et 1918, e boutant
dins les ministeres di Nameur. Mins ces-la (inte di zels des waloneus come Oscar
Colson et Arille Carlier) seront reclôs (s' i n' avént nén stepé evoye foû
payis) et djudjîs come traites e 1919.

Sacwants politikîs si rapoûlît å Håve et-z î amonter on govienmint bedje
foû-payis.

El guere di 14, l' Itåleye esteut avou les Aloyîs. Ele fourit atakêye pa l'
Otriche. Les sôdårds itålyins, disbåtchîs, corît evoye a Caporetto, po si rployî
so l' Aiwe di Piyåve. La, refoircis pås tropes franco-inglesses, il ont parvinou
a arester les Otrichyins. E moes d’ djanvî, les aloyîs sont mwaisses del bataye
del Piyåve et s’ vont i cmincî a rmonter a l’ assôt. 

Les tropes itålyinnes si vont rtrover el Tchampagne, pu e l' Årdene. E 1918, li
rwè d' Itåleye vént inspecter ses sôdårds a Libin (li voye fwaite esprès si va
lomer "voye des Itålyins").



https://wa.wikipedia.org/wiki/Walonreye

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Editable_Main_Page

Afrikaans • Alemannisch • አማርኛ (Amharic) • Aragonés • العربية (Araby) •
Armâneashti • অসমীয়া (Asamiya) • Asturianu • Avañe'ẽ • Azərbaycanca •
Bahasa Indonesia • Bahasa Melayu • Bahasa Sunda • Български (Balgarski) • বাংলা
(bangla) • Беларуская (Belaruskaya) • བོད་སྐད • Bosanski • Brezhoneg • Català •
Чӑваш • Česky • Corsu • Cymraeg • Dansk • Deutsch • Diné bizaad • Eesti •
Ekakairũ Naoero • Ελληνικά (Ellinika) • English • Español • Esperanto • Euskara
• فارسی (Farsi) • Føroyskt • Français • Frysk • Furlàn • Gaeilge • Gaelg •
Gàidhlig • Galego • ગુજરાતી (Gujarati) • 한국어 (Hangukeo) • Հայերեն (Hayeren) •
हिन्दी (Hindi) • Hō-ló-oē (閩南語) • Hrvatski • Ido • Interlingua • ᐃᓄᒃᑎᑐᑦ • Иронау
(Ossete) • Íslensk • Italiano • עברית (Ivrit) • Basa Jawa • ಕನ್ನಡ (Kannada) •
ქართული (Kartuli) • Kaszëbsczi • Қазақша (Kazakh) • Kernewek • ភាសាខ្មែរ (Khmer)
• кыргызча (Kirghiz) • Kiswahili • Kurdî • Latinum • Latviešu • Lëtzebuergesch •
Lietuvių • Limburgs • lojban • Magyar • Malagasy • Māori • Македонски
(Makedonski) • മലയാളം (Malayalam) • मराठी (Marathi) • Монгол (Mongol) • ဴမန္မာစာ
(Myanmasa) • Nahuatl • Naoero • Nederlands • नेपाली (Nepali) • 日本語 (Nihongo) •
Norsk (Bokmål) • Nynorsk • Occitan • (Oriya) • Oromo • پښتو (Pashto) • ພາສາລາວ •
Picard • Pilipino • ਪੰਜਾਬੀ (Panjabi) • Platdüütsch • Polski • Português • Română
• Rumantsch Grischun • Runa simi • Русский (Russkiy) • संस्कृतं (sanskrit) •
Sardu • Scots • seSotho • Shqip • Sicilianu • Simple English • Slovenčina •
Slovensko • Српски (Srpski) • Suomi • Svenska • தமிழ் (Tamil) • Tatarça • తెలుగు
(Telugu) • ไทย (Thai) • Tiếng Việt • tlhIngan Hol • Тоҷикӣ (Tojiki) • Tok Pisin
• ᏣᎳᎩ (Tsalagi) • Türkçe • Türkmençe • Українська (Ukrayins'ka) • اردو (Urdu) •
ئۇيغۇرچە (Uyghur) • Volapük • (Xhosa) • ייִדיש (Yidish) • 中文 (Zhongwen) • (Zulu)



https://wa.wikipedia.org/wiki/Copiutrece

Ene copiutrece (on dit eto : èn ordinateur; dins l' lingaedje corant : ene
éndjole), c' est ene machene k' overe so d' l' infôrmåcion (ça pout esse po des
cårculaedjes, so des tecses, des imådjes ou do son, ou co d' ôtes).

Sovint ene copiutrece a-st ene taprece ey ene waitroûle po l' eployaedje, mins
ça pout eto esse etirmint otomatijhî sins nole intervincion di djins, ou co esse
manaedjeye då lon, åd triviè d' ene rantoele infôrmatike.

Ene copiutrece rote avou des programes infôrmatikes. Zels-minme divèt esse
edjårbés po responde å sistinme d' etcherpetaedje del deure plake (li cour del
machine) et k' on lome sistinme d' operance.

Po fé bråmint des ovraedjes , ene copiutrece a dandjî d' ôtès machines ki sont
raloyeyes après. Tot ç' sint-fruskin la si lome l' éndjolreye.

Les copiutreces ont-st ataké diviè les anêyes 1960. Mins, adon, c' esteut des
vraiys meubes, foirt mastokes. Et ele ni savént cåzu rén fé. Et s' aroker tofer.
Et coster tchir et vilin.

Dispu les anêyes 1980, gn a vnou sol martchî des bråmint pus ptitès copiutreces,
ki les djins ont cmincî a-z atchter por zels mete e leu måjhone : c' est les
copiutreces di måjhone.

Adon, on les a raloyî al Daegntoele avou des modems adjondous ås fyis do
telefone. C' est ciste avancêye la k' a permetou li tele-ovraedje. A pårti di
1996, gn a yeu des waibes e walon.

A dater des anêyes 2000, minme les ptits "grete-papî" s' ont eto polou atchter
des copiutreces axhlåves k' i plèt prinde dizo l' bresse po nd aler bouter avou,
u rivni ovrer el måjhone, dins èn areyoplane, a l' otel, evnd. Pu vna l'
djermêye des sûtifones, e minme tins ki les éndjolete.



https://wa.wikipedia.org/wiki/Bas_Payis

Les Bas Payis (on dit sovint, tot s' brouyant, li Holande), c' est èn estat
metou a Bijhe del Beldjike, k' a stî sovint raloyî avou leye des trevéns d' l'
istwere.

I s' ont rmetou eshonne, economicmint, tot-z askepiant l' Beneluss, do côp après
l' guere di 1940-1945, ki fourit l' nawea do Cmon Martchî a shijh (1957).

Li Beldjike et les Bas-Payis d' ouy fôrmént les Bas Payis borguignons (15inme
sieke), pu espagnols (16inme sieke)

Mins, après l' guere di cwatru-vints ans (1568-1648), les Bas Payis do Nôr
divnît on dislaxhî payis (Republike des Set Bas Payis Unis), ki va viker disk' e
1795.

E 1795, les Francès s' rindît mwaisses de facto et-z askepyî on
"payis-poplinete" lomé "Republike batave" (1795-1806), pu "Rweyåme di Holande"
(1806-1810). Ci-cial fourit govierné pa Louwis -Napoleyon Bonapåre, li fré da
Napoleyon.

Al fén, e 1815, i fourît rashonnés ås ancyins Bas Payis otrichyins et al
Principåté d' Lidje dizo l' alomåcion di Rweyåme Uni des Bas Payis.

I pierdît l' boket metou nonnrece di cisse sitindêye la, ki divna l' Beldjike al
Revintreye di 1830. Li Grande Dutcheye do Lussimbork esteut då Rwè d' Holande,
mins nén del Holande.

Tins del guere 1914-1918, les prijhnîs bedjes ont stî resserés dins des camps el
Holande.



https://wa.wikipedia.org/wiki/Walon_(lingaedje)

Li walon, c' est on lingaedje roman cåzé so on boket del Beldjike (li "Beldjike
walon-cåzante" ou Walonreye walon-cåzante), ki rprezinte a pô près 70 åcint del
Walonreye politike, ey en on ptit boket bijhrece do dipårtumint francès des
Årdenes, k' on lome cobén li Walonreye di France u "bote di Djivet".

Li seule kiminålté walon-cåzante ki s' a mintnou foû payis disk' å cmince do
21inme sieke, c' est les Walons del Wisconsene, k' ebaguît låvå sol difén do
19inme sieke.

Li walon est est mimbe del famile des lingaedjes d' oyi. Eto, i rsaetche bråmint
des ôtes lingaedjes romans, come li roumin et l' roumantche, ossu bén pol motî
kel croejhete.

Li walon a skepyî diviè l' 11inme sieke, pa les contaks todi pus shuvous des
djins ki dmorént so totes les teres romandes del nouve principåté d' Lidje.
Cisse-ciale aveut divnou on dislaxhî payis a dater do 6 di djanvî 980, del volté
da Notdjî kel sitinda ene miete di tos les costés.

Li walon a cmincî a esse ehåyî el prumire mitan do 19inme sieke, bråmint avou
les scrijhaedjes da Charles Simonon. Il a cmincî adon a-z esse ricnoxhou come on
vraiy lingaedje, et nén on patwès, di cåze di l' ovraedje del "Societé d'
Langues" di Lidje (li SLLW).

Målureuzmint, el Beldjike francès-cåzante, li walon a stî margougnî pa ene
politike linwistike contråve, copurade el prumire mitan do 20inme sieke. Çou k'
a fwait baxhî li nombe di cåzeu(se)s di 90 åcint del djin (diviè 1900) a 20-30
åcint (diviè 1950). Portant, so ç' tins la, les scrijheus e walon fijhént todi
del pus fele ovraedje ... por zels lére inte di zels !

El fén do 20inme sieke, on comprind ki l' walon est on mancî lingaedje; adon, n
a yeu sacwants flåwès sayes po mete e alaedje ene novele politike linwistike, ci
côp cial po l fé rviker.

Ci n' est k' a dater di 1992 k' on-z a ataké li rfondaedje do walon, ki moenna
al prumire kimene ortografeye, li rfondou walon.

Å cmince do 21inme sieke, n a pus cåzu nole djin di moens di 50 ans ki såye co
djåzer coramint e walon. On nel pout pus cåzumint ôre divizer dvant les djins ki
dins les pîces di teyåte e walon. Portant, sacwants djonnes ratakèt a l'
aprinde, aprume pal Daegntoele.

Li walon, c' est l' seu lingaedje ki les Walons ont måy askepyî, et n'
askepeyront måy. Ou: "li seule langue ki nos avans fwait, et ki ns a fwait té k'
nos estans (Roger Viroux).

Come di djusse, li walon årè toplin des mots ki vnèt do latén (a pô près 90
åcint).

Gn a eto bråmint des mots ki s' ont stitchî el langue walone do 5inme å 10inme
sieke, et ki dvegnnut do tîxhon, et pus stroetmint, do vî lussimbordjwès. Emey
tos les lingaedjes romans, c' est l' walon k' a l' pus di mots di stok
djermanike.

Gn a eto, asteure, ene cåkêye di calcaedjes do francès, k' ont moussî timpesse e
walon a dater do redjime francès (1795). A pårt li francès, gn a eto l' almand
modiene k' a dné des mots å walon. Ey ossu, avou les ocupåcions, li handele, les
gueres et les voyaedjes : l' espagnol, li lussimbordjwès, li flamind et l'
holandès, l' inglès, evnd.

Come les ôtes lingaedjes d' oyi, li walon aparexhe el Hôte Moyinådje, inte les
anêyes 700 et des eyet les anêyes 1100 et des.

Sapinse a Louwis Rmåke, li walon «esteut pår lu-minme, podbon, dedja aviè 1200
ou å cmince do 13inme sieke». Mins nerén, les djins di ces trevéns la lomént leu
lingaedje «li roman». C' est dviè li cminçmint do 16inme sieke kel mot «walon»
aparexhe po lomer nosse lingaedje:

Diviè 1550, on n' eploye ddja pus l' mot “roman”. Insi dins les vîs papîs del
djustice di Nameur e 1564, on trove: “I djha co ki ç' vindeu cial di Élessene
djåzéve on walon tirant so l' flamind k' on coprindeut co assez åjheymint.”

Disk' eviè 1600, les scrijheus di nosse payis eployèt des scrijhas ki polèt
rprezinter ossu bén les prononçaedjes walons ki les prononçaedjes francès.
C' est çou k' on loma li scrîta. Les tecses sicrîts e scrîta sont pas des côps
pus walons eyet pa des côps pus francès.

Li walon n' a stî rwaitî ki come on lingaedje (al boune, on "patwès") ki dins li
deujhinme mitan do 19inme sieke, la k' les prumîs studias d' filolodjeye walone
sont fwaits, pa des Walons et eto pa des Almands.

Nerén, li walon a stî li prumî lingaedje do peupe walon, eployî dins tos les
tchamps del vicåreye, disk å cminçmint des anêyes 1900 èt des. Dispu don, li
francès del Walonreye s' a spårdou, et l' walon a stî metou evoye.

Sapinse a on rcwera di sociolinwince fwait pa Lorint Hendschel diviè 1998, gn
åreut co 30 a 40 å cint des djins po dire k' i djåzèt bén l' walon. Li
porcintaedje pout monter a 70 a 80 å cint dins les djins did pus di 60 ans, et
dischinde a 10 å cint dins les djonnes di 20 a 30 ans.

Li doirmante kinoxhance do walon est beacôp pus spårdowe: i gn a di 36 a 50 å
cint di djins ki djhèt k' i compurdèt li walon, minme ezès coûtches del djint
eyou çki l' ovrante kinoxhante est l' pus basse.

Li movmint culturel walon d' enute, c' est aprume dipus di 200 soces di teyåte e
walon, rashonnêyes dins l' "Union culturelle wallonne" (UCW). On-z î trove eto
des soces di scrijheus, les comités do walon e scole, evnd.

Dins les grossès soces pol walon, i fåt ossu conter avou li "Société de langue
et de Littérature wallonne", metowe so pî e 1856, et ki s' bouye, c' est di mete
e valeur li literateure walone eyet ecoraedjî li studiaedje del langue.

Emey les soces di Belès Letes, les pus vayantes sont, sins manke, les Relîs
Namurwès, l' ALWAC eyet Li Walone.

Deus soces eplaidnut del prôze nén racontrece dins les gazetes do minme no : Li
Chwès eyet Djåzans walon.

Li soce Li Rantoele est l' cene ki rwaite li pus li walon avopu l' idêye k' i
pôreut ridivni on lingaedje d' atôtchance el Walonreye et rviker dins des noveas
uzaedjes e 21inme sieke.

Dispu 1100, on scrît des nos e walons (les nos d' viyaedjes, di djins et des
cmons nos), dins çou k' on lome li scrîta (scripta).

Tolminme, li scrîta mostere l' arivêye, a on metou moumint di des sons tipicmint
walons come l' ixh-låte.

Charles-Nicolas Simonon atåvele e 1845 on sistinme avou deus noveas senes
ortogrfikes, onk pol son yod eyet li N wachlete espagnol pol son gn.

H. Forir, dins s' motî ki rexhe e 1866, eploye on sistinme pår fonetike, avou,
metans, on dobe N al fén des mots come "ziblene" (ziblènn).

Les ôtes sicrijheus, ki shuvnut C. Grandgagnage, eploynut des sistinmes
analodjikes do francès. Dabôrd, cåze del parintêye do walon et do francès, i
sont-st ossu ene miete etimolodjikes. On-z î trove co "oi" (po wè) eyet "en" (po
in) come å sieke di dvant, mins pus li "xh".

Å 20inme sieke, on eploye todi dpus li sistinme Feller, atåvlé e 1900, et sotnou
pa l' SLLW.

On s' rind conte kel sistinme Feller n' est k' on rashiaedje des accints do
walon, et nén ene vraiye ortografeye (on seul sicrijha po on mot).

Li rfondou walon, k' a stî enondé al fén do 20inme sieke, kimince a si spåde,
pitchote a midjote, copurade sol Daegntoele.

Tins del 2inme mitan do 18inme sieke, a Lidje, do tins da Simon de Harlez, les
Belès Letes estént purade e walon. Cisse termene la, di 1750 a 1780, pout esse
riwaiteye come l' ådje d' ôr do walon. C' est adon k' on scrît, et djouwer les
cwate operås do teyåte lidjwès.

Li vierna a rtourné e 1779 avou l' askepiaedje del societé d' emulåcion. C' est
adon kel francès a cmincî a spotchî foirt li walon. E 1792, metans, l' årmonak
lidjwès del livreye Lemarié est anoncî e walon. E 1797 (an VIII), c' est e
francès.



https://wa.wikipedia.org/wiki/Calindr%C3%AE_grigoryin

Li Calindrî grigoryin est, pol moumint, li mwaisse-calindrî dins bråmint des
payis del Daegn, et est cnoxhou totavå, minme dins les payis k' eployèt èn ôte
contaedje do tins (calindrî arabe, chinwès...).

Il est båzé sol calindrî djulyin di l' ancyinne Rome. C' est on calindrî
solrece, ki s' båze sol revolucion del Tere åtoû do solea so ene anêye di
365,2422 djoûs di 24 eures di 60 munutes di 60 sigondes metrikes.

Li calindrî grigoryin dene on tins moyén po èn an di 365,2425 djoûs; po-z aveur
on nombe etir di djoûs tchaeke anêye, on fwait des anêyes di 365 djoûs, avou a
tinzayeure on djoû bizete di pus, li 29 di fevrî.

Tchaeke termene di set djoûs est lomêye ene samwinne, et ses djoûs riçuvèt les
nos shuvants:

Come dit cial padzeu, l' anêye tropike moyene, dj' ô bén, li periode d' on toû
etir åtoû do solea, est di 365,2422 djoûs. Tot stitchant on djoû bizete tos les
cwatre ans, li calindrî djulyin aveut-st ene longueur di 365,25 djoûs. Il esteut
trop long. Avou l' tins, li discalaedje s' agrandixha. Ça fwait ki, diviè ls
anêyes 1580, il esteut tårdou di ût djoûs pa rapoirt å vraiy tins.

E 1582, li påpe Grigwere XIII decida di soprimer les anêyes bizetes po les
anêyes ki respondèt-st a ces deus condicions:

I decida eto kel 4 d' octôbe 1582 serè shuvou do côp do 15 d' octôbe po ratraper
li diferince di djoûs ki s' aveut ramonçlé avou l' tins.

Mins li passaedje å calindrî grigoryin ni s' fijha nén å minme moumint avå l'
Europe. Dins les Estats kel påpe Grigwere XIII end esteut l' sovrin pontife, ç'
a stî oblidjî sol pî sol tchamp. L' Espagne, li Portugal eyet li Pologne l'
adoptît do côp. Des ôtes (France,...) ont shuvou co bénrade. Mins l' Inglutere
(protestante) ni l' adopta k' å 18inme sieke. Eyet l' Rûsseye nel fijha k' après
li Revolucion d' octôbe di 1917. Ça fwait kel Revolution d' octôbe s' a vormint
passé... å cmince di nôvimbe! Li Grece ni candja k' e 1924.

Ces candjmints di calindrî a des moumints diferins sont-st ene aroke po les
istoryins, la k' on documint inglès metans avou ene date di 10 di djanvî 1603,
est pus vî k' on documint francès ou espagnol avou ene date di 15 di djanvî del
minme anêye. Par egzimpe, William Shakespeare eyet Miguel de Cervantes ont morou
al minme date (23 d' avri 1616), mins nén l' minme djoû.

Calindrî | les 366 djoûs do calindrî grigoryin | anêye bizete | calindrî djulyin



https://wa.wikipedia.org/wiki/Fime

On fime, c' est des imådjes ki passèt ene padrî l' ôte divant ene foite lampe,
po mostrer do movmint, et ki conte istwere u dene des racsegnes so on sudjet, et
passer å cinema u al televuzion.

On fime est cmandé pa on produjheu et fwait pa on fjheu d' fimes ("reyalizeu"),
sol sinnariou (scrip), sicrît pa on scrijheu d' fimes. Les djouweus(es) di role
sont lomés acteurs et actresses. I sont mostrés pa èn meteu el sinne. Li tins k'
on boute po fé l' fime si lome li filmaedje u tournaedje.

Li prindaedje des portraits est fwait pa des filmeus ("cameramans"), les djins
ki sont padrî les cameras, ki schoûtnut on mwaisse filmeu.

Après k' on-z a yeu tot prins les fotos, li fime est emantchî pa èn emantcheu d'
fimes ("monteu").

Dins les ôtes mestîs k' i gn a åtoû d' on fime, gn a co les grimeu(se)s
(makiyeus), les mousseus(es) (abiyeus, fijheus d' costumes) et les emantcheus d'
toûs (effets speciås).

Gn a måy pont yeu d' fime e walon. Dins sacwants fimes documintaires, gn a des
persounaedjes ki djåznut walon. Come les cis da Xavier Istasse.



https://wa.wikipedia.org/wiki/Vietnam

Li Vietnam est on payis d' Azeye do sudess; ses vijhéns sont li Cambodje, li
Lawosse eyet l' Chine.

Li France ocupa tot l' Vietnam e 1884, po ndè fé ene colneye come pårteye di
l' Indochine. Tins del deujhinme guere daegnrece, li Djapon tchessa les francès
et s' rinde mwaisses do Vietname (et di tote li redjon). Al fén del guere, les
vietnamyins declarèt leu-z indepindince e 1945; mins nerén li France, avou
l' aidance des Estats Unis, saye di rprinde li contrôle di l' ancyinne colneye.
S' eshût ene guere inte li Vietnam eyet l' France, li guere d' Indochine, ki
finirè-st e 1954 avou l' batreye di Ðiện Biên Phủ; li France k' a pierdou
l' guere, si rsaetche do payis; mins al conferince di Djeneve, li payis est
pårti e deus, timporairmint; a bijhe li teritwere contrôlé påzès comunisses, a
nonne li teritwere contrôlé påzès foices siconte-comunisses.

E djun 1956, gn åreut dvou awè des eleccions djeneråles po reyunifyî l' payis.
Mins li govienmint do sud Vietnam da Ngo Dinh Diem, sotnou pås Estats Unis,
refuza del fé, peu k' ele soeyexhe wangnêyes påzès comunisses gråces al
popularité da Ho Chi Minh.

L' aidance economike et militåre des Estats Unis å Sud-Vietnam crexha tot åd
dilong des anêyes 1960, po sayî d' bate les comunisses dins l' guere inte li sud
eyet l' nôr do payis. Mins nerén, l' årmêye estazunyinne si rsaetcha do payis e
1973, et deus anêyes pus tård l' årmêye do Nôr-Vietnam prinda les dierinnès
veyes do Sud-Vietnam, finixhant-st insi li reyunifiaedje do payis. Li guere
fijha 3.800.000 moirts, eyet des distrujhaedjes economikes ey ecolodjikes k' ont
co des consecwinces des dijhinnès d' anêyes pus tård.

Li Vietnam est ene republike. Li droet d' vôte est acoirdé a tot citweyin di pus
di 18 ans. Li prezidint est li tchîf di l' Estat, dismetant kel prumî minisse
est li tchîf do govienmint. Li prezidint est nomé på pårlumint. Trần Đức Lương
est prezidint do payis dispoy li 24 di setimbe 1997.

Li lingaedje oficir, li vietnamyin, si scrît oficirmint avou l' alfabet latén,
et çoula dispoy 1918. Li sistinme di romanijhaedje eployî si lome quốc ngữ;
c' est onk des råles lingaedjes d' Estrinme Oryint a aveur discandjî des
caracteres chinwès viè l' alfabet latén.

An Giang, Bắc Giang, Bắc Kạn, Bạc Liêu, Bắc Ninh, Bà Rịa-Vũng Tàu, Bến Tre, Bình
Định, Bình Dương, Bình Phước, Bình Thuận, Cà Mau, Cần Thơ, Cao Bằng, Đắc Lắc, Đà
Nẵng, Đồng Nai, Đồng Tháp, Gia Lai, Hà Giang, Hải Dương, Hà Nam, Hà Tây, Hà
Tỉnh, Hòa Bình, Hưng Yên, Khánh Hòa, Kiên Giang, Kon Tum, Lai Châu, Lâm Đồng,
Lạng Sơn, Lào Cai, Long An, Nam Định, Nghệ An, Ninh Bình, Ninh Thuận, Phú Thọ,
Phú Yên, Quảng Bình, Quảng Nam, Quảng Ngãi, Quảng Ninh, Quảng Trị, Sóc Trăng,
Sơn La, Tây Ninh, Thái Bình, Thái Nguyên, Thanh Hóa, Thừa Thiên-Huế, Tiên Giang,
Trà Vinh, Tuyên Quang, Vĩnh Long, Vĩnh Phúc, Yên Bái.

Li Vietnam est on payis d' Azeye do sudess, avou pus di 3.000 kilometes di
coisses sol golfe di Taylande, li golfe do Tonkin, eyet li mer di Chine; et des
frontires avou li Chine, li Lawosse eyet li Cambodje. Il a-st ene fôme di lete
S, lådje å nôr (600 km) ey å sud (400 km) et foirt sitroet å mitan (50 km -
province di Quảng Bình); si stindêye est di 332.698 km² avou 4.200 km² d' aiwes
teritoriåles; li pus longowe distance inte li nôr eyet l' sud est di 1.650 km.



https://wa.wikipedia.org/wiki/Wiccionaire

Li Wiccionaire, c' est on spepieus motî do lingaedje walon del grande waibe
"Wiktionary", des Wikipedia.

Come so on franwal, gn a les ratournaedjes e francès, mins eto dins tos les
lingaedjes k' on vout. On pout åjheymint passer so les ôtes wiccionaires, po
saveur les ca et les ma des ratournas dins leu langue di provnance.

Come dins l' DTW, i gn a, sovint, les sourdants des mots e sistinme Feller dins
l' djivêye des motîs do walon.

Come dins l' esplicant motî do walon, gn a les parintaedjes, les omonimeyes, les
sinonimeyes, pwaires minimom, et hay vos nd åroz.

Come dins sacwants spepieus motîs (motî da Haust, Motî d' Bastogne, Motî da
Villers, replaidî pa Lechanteur) gn a-st avou, les etimolodjeyes des mots, pacô
avou l' rahouca dins l' Motî etimolodjike da von Wartburg.

L' interface do Wiccionaire a stî enondêye pa des bouteus, nén cnoxhous di tos
tchamps payis e 2005-2006. Les scrijhaedjes e walon ont-st ataké li 21 di djanvî
2008. C' est Lucyin Mahin k' as-st escourci l' cayet, cwan des ôtes
wikipedyisses did foû payis lyi ont mostré ki l' esplicant motî do walon sereut
bråmint diswalpé lavola.



https://wa.wikipedia.org/wiki/Mawoumet

Mawoumet (sicrît eto Mahomet, arabe ممحمد rortografyî e l' alfabet latén
Mohammed, Mohamed, Muhammad), c' est l' mwaisse profete di l' Islam.

Dins l' djivêye Michael Hart des rlomêyès djins di l' Istwere, ene sincieuse
ricwerance so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels, Mawoumet est metou prumî, divant Isaac
Newton eyet Djezus-Cri.

Politicmint, Mawoumet a askepyî èn estat a Medene, après k' il åye sitî tchessî
del Meke e 622 (li date ki dvénrè l' anêye 1 do calindrî moslimî).

Po les muzulmans, Mawoumet est seulmint li messaedjî del parole do Bon Diu , ki
lyi a stî dictêye di l' andje Gabriyele et k' il a fwait rashir so des spales di
chamo, e-n arabe, a fwait ki l' messaedje adschindeut. On côp fini, tos ces
scrijhaedjes la ont divnou l' Alcoran.

Paski Mawoumet est li seu askepieu di rlidjon k' åye defini pår les croeyances
eyet les pratikes del novele rilidjon di s' vicant, et k' åye kimincî a l'
sipåde tot metant so pî ene tcherpinte politike et militaire po.

Cisse tcherpinte politike la si va stinde pår avou ses shuveus al tiesse di l'
estat moslimî k' on loma les califes  Aboubaker Seddiq, Omar Ben Xhettab, Otman.
Did la, li concwesse arabe ki va askepyî èn impire ki va des Pirenêyes disk' a
l' Inde. Li pus grande pårteye di cist impire la a continouwz a djåzer arabe
disk' ås djoûs d' ouy.

Po les muzulmans, Mawoumet, c' est on persounaedje sacwè, k' on n' pout nén ddja
fé s' portrait. C' est parey po les crustins avou Djezus-Cri.

Dins les pays do Coûtchant, on s' a sovint fotou do persounaedje di Mawoumet.
Metans dins l' pîce di teyåte da Voltaire "Mahomet". Loukîz eto les sinses do
mot "mawoumet" come kimon no e walon.

Mins, dispu les anêyes 1990, ci cdujhance la est foirt riskeuse. On-z a veyou
les rujhes ki Selman Rushdie ava avou si live "Les versets do Diale". E 2005, gn
ourit l' afwaire des caricateures daenwesses di Mawoumet. Pu, e 2015, li
macsådaedje å Tchårlî-samwinne, la k' tote l' ekipe d' ene gazete po-s'-fote
fourit touwêye cåze k' il avént eplaidî et replaidî ces caricateures la.



https://wa.wikipedia.org/wiki/Bedots

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Televuzion

Li tévé ou televuzion, c' est ene tecnike d' evoyaedje å lon d' imådjes et d'
son, pal voye di waches electromagnetikes.

Li posse la k' on les rçût si lome posse di televuzion u, dins l' lingaedje
corant boesse ås imådjes, bawete. Å cmince, c' esteut des gros posses avou l'
sistinme des tubes catodikes. Pu ont vnou les platès waitroûles.

Les societés k' evoyèt des programes so lomèt tchinnes di televuzion. Il evoynut
les waches so des metous tchenås (wachlire electromagnetike).

Les ondes sont rascodowes pa ene antene, ene antene-eschiele, on cåbe, ou pal
voye del Daegntoele

Elle a cmincî a môde sayrece dins les anêyes 1920. Ele n' a divnou ordinaire
dins les manaedjes ki dins les anêyes 1950.

Mins el Walonreye, ça a stî, di ces trevéns la, l' emantchaedje di cåbes po-z
aveur toplin des tchinnes e s' måjhone. Les societés ki s' ocupént di rashonner
les programes so lomît les tévédistribouweus.

Dispu les anêyes 2000, les programes di tévé si cossemnut eto pal voye del
Daegntoele.

Co dipus kil posse, li televizion a schové evoye li dujhance des shijhes dins
les viyaedjes. Ci fourit dins les anêyes 1960 el Walonreye.

Å cmince, les djins si rashonnént co amon les prumîs k' ont yeu on posse. Po les
match di fotbal, et des fouytons come li "James Bond".



https://wa.wikipedia.org/wiki/Mot%C3%AE_walon

Li pus ahessante sôre di motîs walons, c' est les motîs walon-francès. Avou tos
les motlîs, il ont stî rashonnés pås rfondeus en ene djivêye limerotêye sorlon
k' les mots provnèt di tote li Walonreye linwistike, ubén des cwate coines do
Payis.

Gn a eto kékes motîs walon-almand (inte di zels, li motî d' Doncô), et des
motlîs walon-inglès (inte di zels, li croejhete do Ptit Gueg).

Les motîs francès-walon, c' est l' deujhinme sôre di motîs, ki vnèt sovint après
les diccionaires francès-walons.

Les motîs etimolodjikes sont pus råles, mins li prumî d' tos les motîs do walon,
c' esteut on parey, dj' ô bén, li ci da Grandgagnage. Sins esse pår walon, li
"Motî etimolodjike da Von Wartburg" pout esse riwaitî come li pus complet des
diccionaires etimolodjikes do walon.

Gn a eto, e walon, sacwants motîs antroponimikes. Mins totes les dnêyes ont stî
rashonnêyes dins l' "Motî des nos d' famile del Walonreye" da Jules Herbillon et
Jean Germain.

Estô, les motîs toponimikes ni sont nén foirt complets. Les pus clapants, c'
est, surmint, les cis da Herbillon, da Haust et da Carnoy.

Li prumî, et l' seu esplicant motî do walon a cmincî e 2000, ey esse eplaidî so
les fyis pa Lucyin Mahin et Pablo Sarachaga.

Gn a yeu eto sacwants ôtes motîs so les fyis, inte di zels, li ci da Cornu et l'
ci da Jean-Pol Grandmont. Et, foiravant, li Wiccionaire walon.

On cas a pårt, nén rindjåve dins les categoreyes di dvant, c' est l' Motî des
scrijheus e walon (1622-1950) da Paul Coppé et Léon Pirsoul.



https://wa.wikipedia.org/wiki/Microsoft

Microsoft, c' est ene societé d' comiece ki vént des programes po les
copiutreces.

Il est cnoxhou long et lådje di cåze di s' sistinme d' operance "Windows", ki
fwait roter 90 åcint des copiutreces di måjhon so Daegn etire. C' est l'
sistinme d' operance "Windows" k' a spårdou li tecnike des purneas.

L' askepieu et lontins prezidint d' Microsoft, Bill Gates est ene des pus
ritchès djins do monde.

Dispu 2004, li Comission Uropeyinne est e margaye avou Microsoft, pask’ i
spotchèt tos les ôtes fijheus d' sistinmes d' operance eyet d' programes.

Li 8 di djun 2004, Microsoft ala-st en apel al Coû uropeyinne di djustice a
Lussimbork. Ci-cial oblidje Microsoft a payî l' aminde divant l' djudjmint d'
apel. Mins zels, i n’ schoûtèt nén. Ça fwait ki, li 15 di decimbe 2005, li Coû
d’ Lussimbork ricodåne Microsoft a payî ene astrinte d' 1 miyon et dmey d’ € par
djoû pask’ i n’ ont nén apliké l’ djudjmint di 2004.

Li 17 di setimbe 2007, li Coû d’ Lussimbork rind s’ djudjmint, tot dnant tos les
toirts a Microsoft.



https://wa.wikipedia.org/wiki/Mayeur

On mayeur (on dit pus rålmint mwaire) ou borguimwaisse; ene mayoresse ou (pus
rålmint) ene borguimwaistresse, c' est l' tchîf (tchîftinne) d' ene comene.

Divant çoula, li mayeur esteut tchoezi dins èn acoird inte les pårtis k' alént
fôrmer ene mådjorité. I s' poleut k' on ptit pårti "boutche-trô", ki fjheut
balance inte deus grands pårtis dimande d' aveur li mayeur. Li mayeur poleut don
esse ene sakî ki n' aveut waire yeu d' vwès ås vôtaedjes.

Pacô, li rwè a rfuzé di lomer on mayeur po des råjhons politikes. Ça a stî l'
cas inte Yopôl II ey on mayeur socialisse d' El Lovire.

Dins les comenes flamindes avou ele mådjorité francès-cåzante, li lomåcion d' on
mayeur a kécfeye sitou ahotêye å livea del province.

Ça pout esse eto l' cas si l' ci ki va-z esse mayeur rifuze di fé s' siermint
dins l' lingaedje oficir del redjon. Metans, on mayeur walon ki vôreut fé s'
siermint e walon. Rodjî Viroux a fwait on côp insi. Po poleur esse lomé, il a
dvou ridire li siermint e francès après. Gn a yeu l' minme cas dins les payis ki
djåznut ripouwaryin.



https://wa.wikipedia.org/wiki/Marok

Li Marok est on dislaxhî payis å nôrouwess di l' Afrike. Si longowe coisse so
l' Oceyan Atlantike continouwe houte do stroet d' Djibraltar sol Mîtrinne Mer.

Les payis åtoû sont li Moritanreye å sudouwess eyet l' Aldjereye a l' ess ey å
sudesse. I gn a eto deus esserêyès teres espagnoles sol coisse Mediteraneyinne:
Cewta et Meliya.

Après ki l' ancyin Sara espagnol åye sitî dislaxhî del Sipagne ezès anêyes 1970,
il a stî anecsé på Marok, ki l' conte come pårteye di s' teritwere; mins çoula
n' a nén stî ricnoxhou eternåcionålmint åd triviè di l' ONU.

Sacwantès grandès veyes : Cazablanca, Agadir, Fess, Marakech, Mekness, Tandjî,
Tetouwane Asfi, El Djadida.

L' achoura kimince li prumî Moharem, ki c' est l' Djoû d' l' an moslimrece (Les
administråcions ont condjî). Dins les viyaedjes, do prumî å dijhinme djoû di ç'
moes la, les efants vont taburiner dé les djins ki passèt po k' on lzî dene ene
dringuele. Gn a eto, å minme moumint, ene uzance, ki rshonne al schiråde del
Walonreye: les efants il esprindèt des ptits feus et zoupler å dzeu. N a minme
des grandès djins ki potchèt avou. I pinsèt eto k' on n' serè nén malåde si on
fwait çoula.

Li londmwin u l' sorlondmwin del fiesse do bedot, gn a cobén on djonnea ki
s' disguijhe avou des peas d' moton, et aler heyî l' viyaejde, u l' long des
rotes. On l' lome sbaa btayn (setès peas d' moton) u bou jloud (li ci ås peas)
en arabe marokin et herma, bou ilmawn e lingaedje amazigh. Ça rshonne ene miete
a l' ancyinne uzance walone di tchessî l' vexhåd. L' uzance si piede ene miete.

Li dessinaedje so les mwins u so les pîs des femes et des båsheles avou do hené.
C' est des femes di mestî kel fijhèt (les naqqachat), a l' ocåzion d' ene fiesse
(noices, discalotaedje) u d' on djama.

dirham (MAD), k' i ndè fåt a pô près 10 po fé èn uro. Il est pårti e 100
cintimes. Li cintime est co purade lomé franc, e sovnance do vî tins.

Gn a ene viye unité d' manoye ki sieve co dins l' vicaedje di tos les djoûs so
tot l' Marok, apus k' a Bijhe. C' est l' riyal, ki c' est l' vintinmme d' on
MAD. C' est l' minme sistinme ki l' ancyin contaedjes avou les sôs el Walonreye,
et les douros e l' Espagne. Li riyal sieve po les contaedjes dizo 10.000 DH.

Gn a co ene pus ptite unité, k' on s' è sovént co, mins k' on n' eploye pus, li
gorch.



https://wa.wikipedia.org/wiki/Male

Male est on payis d' Urope, en inglès eyet e maltès Malta; c' est ene iye metowe
e fén mitan del Mîtrinne Mer, di 316 km² long et lådje, avou 400.000 dimanants.

I gn a-st avou des djins so l' iye dispoy 5.200 divant noste ere. Les Fenicyins
l' ont lomé Malat, çou ki vout dire "poirt å rcoet". Les iyes ont stî
shuvannmint dizo l' controle di Cartadje (400 divant noste ere), poy Rome, eyet
les Arabes e l' anêye 870, ki vont pår marker li tuzance maltesse.

E 1127, c' est les Sicilyins k' arivèt et Male ridvént crustinne. E 1530 les
iyes sont dnêyes ås Tchvalîs d' Sint Djhan d' Djeruzalem (asteure kinoxhous come
les Tchvalîs d' Male), k' avént stî tchessîs foû d' Rôde påzès Turks.

Napoleyon evayixha les iyes e 1798, poy les Inglès e 1800. E 1814, al Påye di
Paris, Male fourit oficirmint metowe come pårteye di l' Impire britanike. Ele
s' endè dislaxha li 21 di setimbe 1964, et rdjonde l' Union Uropeyinne e 2004.

Li payis est fwait d' l' iye di Male, li pus grande, del cene di Gozo, di mitan
pus ptite, eyet del tote pitie Comino metowe inte les deus; les iyes sont e fén
mitan del Mîtrinne Mer.



https://wa.wikipedia.org/wiki/Lingaedje_oficir

On lingaedje oficir, po on dislaxhî payis, c' est l' lingaedje k' il est rekis
d' eployî dins l' administråcion eyet l' djustice et dins totes sôres di
situwåcions et d' institucions do payis. Metans, li siermint des djins k' ont
stî lomés scabins, mayeurs, pårlumintîs, minisses, evnd.

Gn è pout aveur dipus d' on lingaedje oficir dins l' minme payis, metous dins
des coines diferinnes, u so tote li stindêye di l' estat. S' i dvèt esse cåzés
ambedeus ezès minmès plaeces, u pa les minmès djins, on djåze adon di
bilingwisse.

Les lingaedjes ki vicnut dilé l' lingaedje oficir sont lomé les lingaedjes
dilérins. I sont å pus sovint dismeprijhîs. Pacô, djusse pal voye des dujhances
sociåles. Pacô, di cåze d' ene politike linwistike k' elzès spotche, come eneviè
l' walon, di 1910 a 1970. On-z est adon en èn adjinçna linwistike k' on lome li
diglosseye. Mins le lingaedjes dilérins polnut eto aveur eto sacwants droets,
come les cis ricnoxhous del Tchåte uropeyinne des lingaedjes dilérins.

Emey les payis la kel lingaedje oficir n' est nén clawé divins l' mwaisse lwè, n
a les Estats Unis. Mins sacwants estats èndè polèt aveur tchoezi onk.

Tant k' l' Eritrêye, li Suwede u li Rweyåme Uni, i n' ont pont d' lingaedje
oficir.

Li lingaedje oficir pout esse foirt dilé l' ci di bråmint des djins di ç' payis
la. Par egzimpe : li francès el France d' asteure, el Walonreye, e Kebek, a
Ayiti, l' arabe classike ezès payis arabes.

Mins i pout esse eto pår etrindjir ås lingaedjes do payis. Boutans li francès e
Senegal, el Flande e 19inme sieke, el Walonreye prûsyinne, l' espagnol ezès
payis ki dviznut kechwa et aymara el Boliveye ey e Perou, l' amazir dins les
coines kel cåzèt co e Marok e l' Aldjereye.



https://wa.wikipedia.org/wiki/Israyel_(estat)

L' estat d' Israyel, c' est èn estat do Moyén Levant askepyî e 1948 pa les
Djwifs siyonisses, avou l' acoird des Inglès ki colnijhént li Palestene.

E 1968, li Cnessete vola kel mwaisse veye d' Israyel fourit Djeruzalem. Mins gn
a bråmint des ôtes payis ki n' sont nén d' acoird so çoula.

Po-z aveur tant des cwårs po fé l'guere, Israyel est sotnou pa bråmint des
Djwifs di totavå. Ey eto, il a rçû ene banslêye di çanses di l' Almagne et des
payis k' avént aidî a l' olocosse des Djwifs tins del deujhinme guere daegnrece.

Israyel, c' ene republike avou on pårlumint, li "Cnessete", ey on govienmint
moenné pa on prumî minisse. Li prezidint n' a nén grand tchoi a dire, ene miete
come e l' Almagne.

Li decidaedje fourit prins a l' ONU li 29 di nôvimbe 1947 d' askepyî deus
estats : onk djwif, l' ôte arabe, et Djeruzalem dizo mambornance eternåcionåle.

L' estat d' Israyel est rwaitî pa les sconte-siyonisses, et co des ôtès djins,
come onk des pus grands risses pol påye e Moyén Levant eyet sol Daegne etire.

Po les ene pårteye des Djwifs foirt rilidjeus, ci fourit est on petchî disconte
do Bon Diu, di fé èn estat ki rashonne les Djwifs el Palestene divant l' arivêye
do Messeye.



https://wa.wikipedia.org/wiki/Ayiti

L' Ayiti, c' est on dislaxhî payis des Carayibes. C' est l' mitan coûtchantrece
d' ene iye, l' Espagnola, k' å Levant, c' est l' Republike Dominikinne.

Elle a ddja stî dislaxheye e 1802. Mins elle a dvou atchter si indepindance al
France da Napoleyon Bonapåre k' aveut dandjî d' bråmint des liårds po fé ses
gueres.

E moes d' måss 1908, li prezidint Nord Alexis aveut coulbuté li ci k' esteut
prezidint dvant lu. E moes d' decimbe del minme anêye, i fourit disdjoké a s'
toû pa l' djenerå Antoine Simon. Et s' fala-t i k' i s' såvaxhe so on batea
francès po n' nén esse macsådé. 

Onk des dictateurs aveut amoenné des djins del campagne po fé ene flouxhe di
djins ki clatchént dins les djins a s' passaedje. Pu i n' les a nén remoenné. Il
ont basti des barakes so on costé di Pôrt-å-Prince, çou k' a divnou li
Cité-solea, ene coirnêye foû-lwè disk' å djoû d' ouy.

Metowe so ene cingue di tronnmints d' tere. End a yeu on teribe li 12 di djanvî
2010, k' a fwait dipus d' 200.000 moirts (kécfeye moens), veyanmint kel mwaisse
veye fourit acsûte, copurade les pôves coulots, avou les måjhons basteyes al
varade.

Ele vike bråmint avou l' aidance eternåcionåle. Inte di zels, ene SNR walone, l'
ADESH, amontêye pa Bruno Picård, on tchanteu e walon.



https://wa.wikipedia.org/wiki/Adolf_Hitler

Adolf Hitler ( prononçaedje), sipoté li Furet u li pinte al grosse brouxhe, li
meteu e coleur al grosse brouxhe , c' esteut on politikî et militaire almand k'
a skepyî li 20 d' avri 1889 et k' a morou li 30 d' avri 1945.

El Walonreye, tins del guere di 40, n aveut bråmint des djins k' aclevént on
pourcea e muchete, kel lomént "Adofe", come Hitler. 

Dins l' djivêye Michael Hart des rlomêyès djins di l' Istwere, ene sincieuse
ricwerance so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels, Hitler est metou 44inme, tot djusse
astok di Napoleyon.

Li Dofe Hitler aveut l' manire po tourner s' plaide vos etourpiner et vos
efouwer. 

Ça fwait k' i divna bénrade li moenneu d' l' Almagne (di 1933 disk' a s' moirt).
Il esteut eto l' mwaisse do pårti Nazi. Il a moenné l' Almagne dins bråmint des
gueres siconte ses vijhéns.

Hitler fijha porshure et macsåder ses opôzants eyet les cis k' les nazis
riwaitént comes «des dzotrinnès raeces» (les Djwifs, les Djupsyins).

Al gåre di Graide, on djoû, al fén do moes d' may 1940, les Almands avént reclôs
les djins dins leus måjhons, pask' i dveut passer on trin speciå. On-z a brutyî
adon ki c' esteut l' trin d' Hitler et k' il aléve si gårer dins on tunel dilé
Uwar.

Il aveut fwait basti, å Broûli d' Peche on bunker eyu k' il a vnou kékes djoûs
avou l' Estat-Madjor.

Li Broûli d' Peche, c' est rén k' ene eglijhe, ene sicole et waire di måjhons
(25 e 1952), pierdowes å fén mitan des bwès eter Couvén et Cou-des-Sårts. Adon,
les Almands avént vudî les viyaedjes alintoû et il avént minme fotou djus li
toet do clotchî po-z î mete on canon conte les avions.

I mostra si caractere raecisse å monde etir ås djeus olimpikes di Berlin e 1936
cwand i cwita l' tribune po n' nén serer l' mwin d' on noer amerikin, Jesse
Owens, k' aveut wangnî troes medayes d' ôr.



https://wa.wikipedia.org/wiki/Oucrinne

L' Oucrinne est on payis d' Urope di l' Ess, avou ene coisse sol Noere Mer å
sud, eyet des frontires avou l' Rûsseye a l' ess, li Belarusse å nôr eyet l'
Pologne, li Slovakeye, li Hongreye, li Roumaneye eyet li Moldaveye a l' ouwess.

L' Oucrinne fourit li prumî Estat slåve lomé li "Rûss di Kiyev". Ci-ci divna
rade li pus grand et l' pus pouxhant Estat d' Urope inte les 10inme et 11inme
siekes. C' est ç' vî payis ki les nåcionålisses oucrinnyins des siekes shuvants
vont todi rahoukî.

Pus tård, li Rûss di Kiyev di Kiev serè aflåwi pa les dvintrinnès margayes eyet
les avayixhhaedjes des Mongols.

Ça fwait k' i fourit rmetou avou l' Grande Dutcheye di Litwaneye et pus tård
dins l' Confederåcion litwano-polonesse.

Å mitan do 17inme sieke, i s' raskepia on novea estat oucrinnyin otonome, li
"Hetmanate cozake". Ci-cial dura dpus d' on sieke, mågré l' pression del
Moscoveye.

Al difén do 18inme sieke, li cinte eyet l' ess do teritwere oucrinnyin fourît
magnîs pa l' Impire rûsse, adon ki l' ouwess do payis esteut prins pa
l' Otriche-Hongreye.

Après l' Revolucion rûsse di 1917, l' Oucrinne divna on dislaxhî payis ene
troclete d' anêyes, disk' e 1920.

Li payis fourit rconcwerou pa l' Rodje Årmêye, ki s' bata siconte di l' årmêye
nåcionålisse da Petlioura, del blanke årmêye (tsarisse) da Denikine, eyet di
l' årmêye di l' anårtchisse Nestor Maxhno.

Dispoy don, l' Oucrinne fourit ene pårteye di l' Union sovietike. Ey esse
rascråwêye di deus grandès pômagnes (e 1921-1922 eyet 1932-1933) ki vont touwer
8 miyons d' djins. La Deujhinme guere daegnrece è touwrè co 7 miyons di pus.

L' Oucrinne ridivna indepindinte e 1991 après l' fén di l' Union sovietike. Et
onk des mimbes askepieus del Kiminålté des Estats indepindants.

Fén 2013, li prezidint rfuza l' acoird economike avou l' Kiminålté uropeyinne;
des revinteus pro-Urope, avou l' aspalaedje direk di l' ambassade des
Estats-Unis, ocupît adon Kiyev; li 20 di fevrî 2014, on saetcha å fuzik, avou 75
moirts, ossu bén do costé des revinteus ki del police. Li prezidint sina-st
adon, avou des rprezintants des revinteus, eyet avou l' waeranteye di l' Union
Uropeyinne, ene påye. Mins cist acoird fourit disdit l' djoû minme pa les
revinteus. Li 22 d' fevrî li prezidint cwita Kiyev po Xharkov, et fourit schapé
d' esse touwé pa ene accion comando del Rûssêye.

El Crimêye, li prezince militaire del Rûsseye (dispoy les anêyes 1990 li Rûsseye
aveut-st èn acoird avou l' Oucrinne), espaitcha l' årmêye oucrinnyinne di
macsåder les revinteus k' estént siconte do novea govienmint. Et les crimeyins
ont adon polou vôter on referindom po dmander a esse raloyîs al Rûsseye, çou ki
fourit accepté pa cisse-ciale li 16 di måss 2014.

Dins les ôtès redjons, des groupes nazis et pus tård l' årmêye, ont polou touwer
ou eprijhnî les måcontins. A Odessa pol moens ene céncwantinne di djins ont stî
broûlés evike el Måjhone des Sindicats. A Marioupol on-z a saetchî al mitrayeuse
so les pro-federålisses et ndè touwer sacwants.

Les oblasti di Donetsk et Lougansk si declarént republikes populaires et n'
ricnoxhèt nén les otorités d' Kiyev. Li govienmint oucrinnyin, evoye l' årmêye
(mins sins declarer l' estat d' guere, la ki l' Fond Daegnrece ezès Manoyes ni
prestêye nén des cwårs a des payis e guere). Après des grands combats, avou des
meyes di sôdårds touwés, et ostant d' civils, et pus d' ene cintinnes di tanks
et cåzu tos ls avions distrûts, li roye di front s' a stabilijhî et l'
govienmint d' Kiyev fourit-st oblidjî d' accepter des acoirds di påye sinés a
Minsk e Belaruss. Ces acoirds sont waerantis pal France, l' Almagne et l'
Rûsseye, et djhèt ki l' Oucrinne doet esse federålijheye.

Le prezidint est Leonid Koutchma, lomé e 1994, et rlomé e 1999. Il a stî acuzé
d' espaitchî l' liberté des gazetes.

E 2004, c' est Viktor Yushchenko ki dvént prezidint eyet l' payis si mete co pus
do costé des Estats-Unis; les vôtaedjes ont stî foirt discutés.

E 2010, c' est Viktor Yanukovych ki dvént prezidint. Lu esteut purade mitan
voye, sayant d' aveur des benefices ossu bén avou l' Rûsseye k' avou l' Union
Uropeyinne.

E 2014, li prezidint est tchessî voye pa des revintaedjes nacionalisses. Dispoy
adon, li payis est politicmint foirt cschoyou, et prinde li voye del Somaleye,
avou des tchîfs di guere et des mafias locåles ki s' disputèt po controler çou
k' i dmeure di l' economeye. Li situåcion des libertés est foirt måle, avou des
assazinats di politikes et d' gaztîs, ene guere civile, l' interdijhaedje di
pårtis, et minme di mots.

L' Oucrinne est pårteye e 24 redjons (oblasti, singulî - oblast), ene republike
otonome (avtomnaya respublika) el Crimêye, et deus municipålités (mista, singulî
- misto) avou on statut di redjon, Kiyev eyet Sebastopol.

Dispoy 2014 li Crimêye e Sebastopol sont mimbes del Federåcion d' Rûsseye; ey
ene boune pårteye des oblasti di Lougansk et Donetsk ont divnou des republikes
populaires foû do controle di Kiyev.

Elle a des cintråles nawearinnes (come a Tchernobil), mins pont d' gaz. Elle è
prind so les adujhoes ki moennèt li gaz rûsse eviè l' Urope.

Li lingaedje oficire est l' oucrinnyin, mins i gn a eto 13 ôtes lingaedjes
minoritåres di ricnoxhous (emey zels li rûsse a l' ess do payis eyet el
Crimêye).



https://wa.wikipedia.org/wiki/Linux

Linux est on sistinme d' operance (ou mwaisse programe, li ci ki fwait tourner
tos les ôtes) edvinté pa Linus Torvalds aidî di cints eyet di cints di
programeus tot avå li daegn. Linux fwait tot çou ki vos poloz ratinde d' on
sistinme d' operance (come Windows, OS/2, Mac OS, Unix...) eyet co did pus :
Linux est (pus) stocaesse, il est bråmint meyeu martchî (vos l' poloz minme avu
po rén) eyet, so tot, c' est on "libe programe".

I gn a bråmint des sins å mot Linux. Å cominçmint i gn aveut les libès usteyes
GNU : totes des comandes do djinre Unix, l' aspougneu d' tecse Emacs eyet l'
copileu G GCC. Ces programes sont eployîs so des naweas propiyetaires. On
studiant finlandès, Linux Torvalds, a yeu l' idêye d' ahiver a pårti d' rén on
nawea ki rshonnéve a Unix. Après sacwants moes eyet bråmint des sayes, i rexhe
ene prumire modêye di s' sistinme d' operance Linux (comaxhaedje di Linus et d'
Unix). Ådjourdu on eploye li mot Linux po dire diferinnès sacwès :

Cwè ç' ki çoula vout dire? On côp ki vos l' avoz, vos estoz libe del copyî
ostant ki vos voloz, del sipåde (po rén ou tot vos fjhant payî pol siervice).
Mins, come vos avoz yeu li côde sourdant (li tecse do programe), vos estoz
oblidjî del diner eto, et di passer les minmes droets ki les cis ki vos avoz.
Nos estans libes tertos do studyî li côde ki fwait tourner Linux, del candjî, di
nivter dvins, del ramidrer ou del abandner dins on ridant. Li minme rîle våt po
tos les programes sipårdous dizo li GNU Public License (GPL), come Linux.

Avou des libes programes, vos avoz li liberté di ratourner tot e vosse
lingaedje: dressêyes, messaedjes d' aroke, documintåcion, aidance, håynaedje des
dates eyet des eures... Avou sacwants bokets di sacwants programes dizo Windows,
c' est possibe eto, mins nén si åjheymint eyet nén si sovint ki dizo Linux, ca
beacôp des programes sont csemés avou les fitchîs messaedje a pårt. Tot l' minme
kî pout drovi ces fitchîs la, les lére eyet les mete dins en ôte lingaedje. Avou
des programes ki n' sont nén libes, nén moyén del fé vos minme, eyet les vindeus
nel front por vos ki si vosse lingaedje est rindåve assez a leus ouys...

Linux est bon po les "ptitès" culteures do monde etir: avou Linux, nos avans li
liberté do fé djåzer nos éndjoles dins nos lingaedjes sins dvou aler pîler (po
rén) a l' ouxh des grands vindeus eyet sins ki ça costêye en uro.



https://wa.wikipedia.org/wiki/Amazir_(lingaedje)

Li berbere u lingaedje amazir (ⵜⴰⵎⴰⵣⵉⵖⵜ, tamazight, e-n amazir), c' est ene
famile di lingaedjes djåzés dispu foirt lontins e l' Afrike bijhrece (Marok,
Aldjereye, ene miete e Tunizeye, et å Sara Coûtchantrece), el Bijhe do Sara
(Nidjer), ey ene miete ezès Iyes Canareyes.

L' amazir pout esse sicrît e l' alfabet latén, e l' alfabet arabe udon-bén e
tifinar.

ôtes egzimpes: ⵎⴷⴰⵏⴻⵏ, ⴰⴽⴽⴻⵏ ⵎⴰ ⵍⵍⴰⵏ ⵜⵜⵍⴰⵍⴻⵏ ⴷ ⵉⵍⴻⵍⵍⵉⵢⴻⵏ ⵎⵙⴰⵡⴰⵏ ⴷⵉ ⵍⵃⵡⴻⵔⵕⵎⴰ ⴷ
ⵢⵉⵣⴻⵔⴼⴰⵏ ⵖⵓⵔ ⵙⴻⵏ ⵜⴰⵎⵙⴰⴽⵯⵉⵜ ⴷ ⵍⵄⵇⵓⴻⵍ ⵓ ⵢⴻⵙⵙⴻⴼⴽ ⴰⴷ ⵜⵉⵍⵉ ⵜⴻⴳⵎⴰⵜⵜ ⴳⴰⵔ ⴰⵙⴻⵏ. ⵍⵍⵉⵢ
ⵎⴷⴰⵏⴻⵏ, ⴰⴽⴽⴻⵏ ⵎⴰ ⵍⵍⴰⵏ ⵜⵜⵍⴰⵍⴻⵏ ⴷ ⵉⵍⴻⵍⵍⵉⵢⴻⵏ ⵎⵙⴰⵡⴰⵏ ⴷⵉ ⵍⵃⵡⴻⵔⵕⵎⴰ ⴷ ⵢⵉⵣⴻⵔⴼⴰⵏ ⵖⵓⵔ ⵙⴻⵏ
ⵜⴰⵎⵙⴰⴽⵯⵉⵜ ⴷ ⵍⵄⵇⵓⴻⵍ ⵓ ⵢⴻⵙⵙⴻⴼⴽ ⴰⴷ ⵜⵉⵍⵉ ⵜⴻⴳⵎⴰⵜⵜ ⴳⴰⵔ ⴰⵙⴻⵏ..

L' IRCAM a rdiswalpé l' alfabet tifinar, po-z aveur moens di rujhes po noter les
diferins accints u lingaedjes coinreces.

Li lingaedje a candjî di statut (meyeuse ricnoxhance) e l' Aldjereye ey e Marok
dins les anêyes 2000. I fourit ricnoxhou come lingaedje nåcionå dins l' novele
mwaisse lwè do Marok e 2011.

Come lingaedje administratif, on cmince al vey dins les nos des ministeres, des
scoles, so les plakes d' otostråde dispu les anêyes 2010.



https://wa.wikipedia.org/wiki/Aldjereye

L' Aldjereye, c' est on payis d' Afrike bijhrece, avou ene coisse sol Mîtrinne
Mer å Nôr, eyet des frontires avou l' Tunizeye å Nôr-Ess, li Libeye a l' Ess, li
Nidjer å Sud-Ess, li Mali eyet li Moritanreye å Sud-Ouwess, eyet li Marok a
l' Ouwess.

Tins del geure di 40, gn a yeu dlé Waradinne (Oran) li batreye di Mers-El-Kebir.

L' Aldjereye s' a dislaxhî del France après sacwantès anêyes di guere, avou les
acoirds d' Évia e 1962. Li FLN (Front di Liberåcion Nåcionåle Aldjeryin) est
todi å pouvwer (2002) mågré ene instabilité politike k' i gn a.

Li lingaedje oficir est l' arabe, mins i gn a bråmint di djins ki cåzèt
l' berbere et ki rclamèt leus abondroets linwistikes.

L' Aldjereye est li deujhinmme pus grand payis d' Afrike pal sitindêye, djusse
après li Soudan. Li sud do payis comprind ene grande pårteye do dezert do Sara.

Li petrole eyet l' gåz naturel sont les principås sourds di rivnous.
L' Aldjereye a-st ene des pus grandes riseves di gåz sol Daegn. Mins nerén, li
payis a-st ene nouzome difoûtrinne desse.

A pô près 90 % des Aldjeryins vikèt e nôr, près del mer, et a pô près 1,5 miyon
di Bedwins vikèt e sud, e dezert.



https://wa.wikipedia.org/wiki/Sicrijhaedje

Li scrijhaedje si fwait avou des senes k' on lome des letes, ki rintrèt dins on
sistinme k' on lome èn alfabet. E l' alfabet latén, come dins des ôtes alfabets,
les letes polèt aveur des accints et des ôtès faflotreyes k' on lome
sincieuzmint les diyacritikes. On lome sicrijha on metou ashonnaedje di deus u
sacwantès letes, u ene lete avou ene metowe faflote.

Dins l' vî vî tins, on scrijheut so des meurs, u so des pires, so des papirusses
u so des plats oxheas come des spales. Dispu l' Moyinådje, on scrît so do papî.

Dins les sôres di scrijhaedjes, on fwait sovint l' adire inte li prôze et l'
powezeye. Do tins des vîs Greks, gn aveut kel powezeye k' esteut rwaiteye come
èn årt. Paski, minme les racontaedjes, il estént scrîts a môde d' arimea. C'
esteut les epopêyes. Ces vîs scrijhaedjes la estént sovint tchantés.

E payis walon, gn a yeu les paskeyes k' estént sovint fwaites po ene ocåzion u
l' ôte. Ele polnut raconter ene istwere (paskeye do sidje di Wîne), mins pus
sovint, c' esteut po-z ecinser on nobe u on sincieus ki vént d' "monter e
gråde".

Ls tecses di prôze ki sont loukîs come des belès letes sont aprume les romans et
les ptits romans. Mins gn a eto des scrijhaedjes especiås come les pinsêyes.

Mins li contrumasse del prôze ki s' sicrît totavå, c' est del prôze nén
racontrece.

Å djoû d' ouy, les scrijhaedjes sont eplaidîs dins des lives, so des gazetes, u
so des waibes Etrernete.



https://wa.wikipedia.org/wiki/Ringne_(biyolodjeye)

On ringne c' est ene grande divizion dins l' classifiaedje di tot çou k' est
vicant.

Å 3inme sieke divant Djezus-Cri, Teyofrasse a fwait ene djivêye d' a pô près 500
especes dins ses deus mwaisses ovraedjes: Historia de Plantis (L' Istwere des
plantes) et De Causis Plantarum (Des cåzes des plantes). Bén k' i s' soeye
copurade interessé ås plantes po des råjhons medicåles, il a stî amoenné a les
classer pa categoreyes d' après leu moyén di s' mopliyî.

Å prumî sieke après Djezus-Cri, Diyoscoride a discrît dins ses Materia Medica
pus di 600 plantes diferinnes. Ci live la a stî epladî et replaidî so près d'
meye ans.

Disk' å cmince do 20inme sieke li rigne do vicant esteut pårti e deus mondes, li
monde des biesses (animalia) et li monde des plantes (plantae).

Cwand on dischovra les prumîs esses a ene celure, il ont tot simplumint stî
pårtis inte les deus ringnes kinoxhous adon; les cis ki polèt bodjî (lomés adon
protozowaires) metous come biesses, dismetant k' les algues et les bactereyes
estént metowes come plantes. Mins nerén, end ava k' ont stî metous des deus
costés, come l' algue Euglena, ki pout bodjî. Ça fwait k' Ernst Haeckel atåvla
on troejhinme ringne, li ci des protisses (protista), mins i n' a waire sitî
shuvou å cmince.

Cwand on dischovra ki les bactereyes ont ene sitructeure celulaire pår diferinne
des ôtes organisses vicants (les bactereyes sont procariotes purade ki
eucariotes); Copeland atåvla on ringne po zeles. Å cmince ci novea ringne la
fourit lomé Mychota mins pus tård on eploya l' no d' Monera ou Bacteria. Cisse
diferince la prova esse si consecante, k' on s' afaitixha a pårti les vicantès
sacwès e deus grands ringnes ou impires, les procariotes et les eucariotes.

Pus tård, Robert Whittaker radjouta on ringne da zels po les tchampions (Fungi),
eyet atåvla e 1959 on pårtaedje des vicants e cénk ringnes; ci pårtaedje la
divna foirt populaire, eyet, avou pa des côps des ptits amidraedjes, c' est co
çou k' est l' pus eployî asteure, et fjha l' båze po les noveas sistinme di
pårtaedje e sacwants ringnes. Li soûmint di ç' pårtaedje la c' est l' manire di
s' nouri: les Plantae (plantes) sont des organisses a sacwantès celures
ototrofes, les Animalia (biesses) des organisses a sacwantès celures
eterotrofes, eyet les Fungi (tchampions) des organisses a sacwantès celures
saprotrofes ki tot åyant èn adjinçmint ki rshonne åzès plantes, n' ont pont d'
clorofile et s' nourixhèt a pårti d' matires organikes (come les biesses). Les
deus ringnes ki dmorèt, Protista eyet Monera, c' est les organisses a ene celure
et les colnêyes di celures simpes.

Åtoû des anêyes 1980, on s' interessa co å pårtaedje des esses vicants, eyet on
n' wårda dins les ringnes des biesses, plantes et tchampions, ki les especes ki
respondèt a totes les caracteristikes do groupe, les ôtes ont stî metous comme
Protista. D' après des studiaedjes sol ARN, Carl Woese pårtixha co les
procariotes e deus ringnes, Eubacteria (bactereyes) eyet Archaebacteria
(arkeyobactereyes). Ces classifiaedjes a shijh ringnes ont divnou l'
classifiaedje sitandård dans bråmint d' ovraedjes k' i gn a.

Sacwants ôtes noveas ringnes po les eucariotes ont stî propôzés eto, mins l'
plupårt ont stî rade prouvés come mwais, dischindous come ebrantchmint ou
classes, ou co abandnés.

E 1990, Woese riclama k' les eubactereyes, les arkeyobactereyes, et les
eucariotes, riprezintèt troes mwaissès royes di dischindance, eyet lzî dna l'
rang d' dominnes, les rlomant Bacteria, Archaea, eyet Eucarya. Ci sistinme a
troes dominnes la a rçuvou bråmint des critikes, mins il djenerålmint replaecî
l' vî sistinme di deus empires (eucariotes et procariotes) come manire d' mete
les diferins ringnes eshonne.



https://wa.wikipedia.org/wiki/Normand

Li normand est on lingaedje d' oyi djåzé el Normandeye (France) eyet ezès Iyes
anglo-normandes.

El France li normand est ricnoxhou come onk des lingaedjes redjonås del France.
Dins les iyes di Djeri (Jersey) eyet Guerni (Guernsey), li lingaedje est
ricnoxhou oficirmint. Si est i acsegnî dins sacwantès scoles avåla.

Li djeriès eyet l' guerniès sont ricnoxhous come lingaedjes redjonås des Iyes
Britanikes dins l' cåde do Consey Britanike-Irlandès (adlé d' l' irlandès, li
walès, li gayelike escôswès, li scots, li scots d' Ulster, li gayelike di l' Iye
di Man eyet l' cornike).

Li Djersiès Robert Wace est veyou come l' askepieu del literateure normande, å
12inme sieke.

On rtrove del literateure satirike ou polemike eplaideye a Rouen ezès 16inme
eyet 17inme siekes, sicrîtes dins çou k' on loméve adon li parler purin.

David Ferrand (1590? - 1660) eplaida li Muse normande, ene ramexhnêye di
scriaedjes do Payis d' Caux.

Le coup d’œil purin fourit eplaidî e 1773 a Rouen. Pierre Genty (1706 - 1821) î
reprezinte li pårler do Perche.

E 1968, André Dupont eplaida L'Épopée cotentine, monumint epike di 4.628 vers e
normand.

Li roman Zabeth d' André Louis, rexhou e 1969, fourit l' prumî roman scrît e
normand.

Li normand, arivé e l' Inglutere après li concwestaedje påzès Normands e 1066,
a-st eritchî li lingaedje inglès avou bråmint des mots, come:

fashion < faichon = façon causeway < cauchie = tchåssêye catch < cachi =
tchessî, cachî cater < acater = atchter, acater mug < mogue = (grande) djate



https://wa.wikipedia.org/wiki/Nidjeria

Li Nidjeria est on pays d' Afrike coûtchantrece, so l' Oceyan Atlantike, avou
des frontires avou li Benin, li Nidjer, li Tchad eyet li Camrone; si
mwaisse-veye est Abuja. Li Nidjeria est on impôrtant produjheu di petrole eyet
mimbe di l' OPEP.

L' Impire Kanem-Bornu près do Lak Tchad domina li pårteye nôr do Nidjeria so
600 ans, ki propspera come pont d' discandje dins l' voye di comiece nôr-sud
inte les Berberes eyet les djins des aforesses. Å cmince do 19inme sieke, Usman
dan Fodio rashonna l' plupårt des redjons do nôr dizo l' moennance d' èn impire
mozlimî cintré so Sokoto.

Å sudouwess, les rweyåmes d' Oyo, eyet å sudess, li rweyåme do Benin, ont
ambedeus diswalpé des sistinmes d' organizåcion politike ezès 16inme eyet 17inme
siekes. Li Benin esteut noté po ses ovraedjes d' årt di grande cwålité
d' ivwere, bwès, bronze eyet di djaene keuve.

Ezès 17inme disk' å 19inme siekes, des comierçants uropeyins ont basti des
poirts sol coisse pol crexhant trafic di sclåves a destinåcion di l' Amerike. Li
comiece di prodûts a replaecî li comiece di sclåves e 19inme sieke.

Li Royal Niger Company (Cpagnêye Rweyåle do Nidjer) fourit askepieye på
govienmint britanike e 1886. Li Nidjeria divna-st on protectorat britanike e
1901, eyet ene colneye e 1914. Cåze del crexhince do nåcionålisse nidjerian
après li deujhinme guere daegnrece, les britanikes candjît li statut del colneye
viè ene oto-goviernance so ene båze federåle.

Li Nidjeria si dislaxha po d' bon e 1960, et fôrmer ene federåcion di troes
redjons, tchaekene wårdant ene grande pårt d' oto-goviernance.

E 1966, deus côps d' Estat onk après l' ôte pa des diferins groupes d' oficîs di
l' årmêye impôzît on pouvwer militåre so l' payis. Les moenneus do deujhinme côp
d' Estat sayît d' acrexhe li pouvwer do govienmint federå, eyet replaecî les
govienmints redjonås pa 12 govienmints d' estats. Les Igbos



https://wa.wikipedia.org/wiki/Alcoran

En arabe, al Qor'ân vout dire "li lijhaedje". Come di djusse, li prumî vierset
d' l' Alcoran dimande ås muzulmans di lére, dj' ô bén : di lére et rlére et
studyî çou ki va shuve :

Po les muzulmans, l' Alcoran a stî dicté tot droet do Bon Diu (k' on lome al
lah, li Diè, en arabe) å profete Mawoumet, pa l' åjhmince di l' andje Gabriyel.
Il a stî dicté en arabe, di dviè 610 a dviè 632.

Cwand on novea verset esteut cnoxhou do profete, on djheut k' il aveut
dischindou (en arabe : nazala). Mawoumet a morou l' anêye do dischindaedje do
dierin verset.

L' Alcoran est pårti e sourates, avou tchaeke on tite et on limero. End a 314.
Tchaeke sourate est rpårteye e versets, avou tchaeke on limero.

Sacwantès sourates ont dischindou al Meke (610-622), et des ôtes al Medina
(623-632). Elle estént scrîtes do côp so des spales di chamo, des foyes di pålmî
u des platès pires.

Li pus grande sourate, c' est l' cene del Vatche (Sourate al baqara) k' a 285
versets.

C' est l' cwatrinme calife, Otman, k' a rashonné totes les copeyes, sipårdowes a
ç' moumint la disk' a l' Irak l' Iran et disk' a l' Ouzbekistan d' asteure, po
clawer l' mwaisse copeye di l' Alcoran, ki n' a pus candjî d' ene faflote dispu
don. Ki : les prumîs egzimplaires di l' Alcoran sont scrîts sins minme les ponts
ådzeu et ådzo des letes (ki n' sont nén des diyacritikes, mins bén on boket
minme des letes). Gn a co ene copeye di ces prumîs Alcorans la a Samarcande, e
l' Ouzbekistan.

Cwand, ene miete pus tård, on-z a fafloté l' Alcoran (mete les ponts so u å dzo
des letes, et les faflotes, ki rprezintnut les voyales), on-z a rfondou l'
arabe, et clawer s' croejhete, ki n' a pus candjî dispu don nerén.

L' Alcoran a stî ratourné dins ene cåkêye di lingaedjes. Mins ratournaedjes ni
sont nén loukîs come des lives sacrés. Li recitaedje di l' Alcoran tins des
priyires muzulmandes, c' est todi en arabe, minme dins les payis la k' les
pretchmints si fwaiynut dins des ôtes lingaedjes.

Po des linwincieusès racsegnes sol mot "Alcoran", alez s' vey e splitchant motî.

Dins les belès letes e walon, on trove mincion do mot "Alcoran" dins ene
tchanson d' amour del mitan do 18inme sieke. Li crapåde "Linete Makêye", riboute
si galant "Djihan ki ploye" insi :

Li caractere sacré di l' Alcoran est bén cnoxhou des Walons k' ont stî disfinde
l' Otriche siconte des Trouks. Po djåzer d' ene sakî k' i n' aconte nén ene
sacwè, pask' i nd a d' keure, on djheut :



https://wa.wikipedia.org/wiki/Tchampion

On tchampion c' est ene vicante sacwè ki n' est ni plante, ni biesse ni microbe,
mins metowe inte les troes.

Li mot "tchampion" est èn emacralé mot e walon. Çou k' nos lomans mwints côps
tchampion, c' est çou ki rshonne a èn åbusson. Mins gn a eto des tchampions
microscopikes.

Les djins ki studièt les tchampions did tot près et les fé cnoxhe ås ôtes a môde
sincieuse, on les lome micolodjisses. Li syince ki studeye les tchampions, c'
est l' micolodjeye.

Les "tchampions-åbussons" ont on pî et ene tiesse. Mins ci pî et ç' tiesse la,
ci n' est k' ene sôre di frut, po dire pus djusse on spôrofôre foû mzeure. On
spôrofôre, c' est l' boket ki poite les spôres po l' plante si poleur mopliyî.

Li restant do tchampion, k' on lome li miceliom, i dmeure dizo tere et insi, on
nel voet nén.

Mins il egzistêye bén des ôtes tchampions come les rouyes u emîsseures, les
yesses u leyes, les tchamosseures, les tchamosseures del pea et co des ôtes
tchampions ås maladeyes divintrinnes des djins u des biesses (come Candida
albicans, u Aspergillus fumigatus).

Les tchampions ont stî lontins rindjîs dins les plantes, pask' i gn a bråmint
des rshonnances. Asteure, on les roistêye dins l' ringne des eucariotes.

Come les plantes, les tchampions ni polèt nén bodjî. Mins, årvier di bråmint des
plantes, les tchampions n' ont pont d' clorofile.

Come les pus ptitès biesses, les tchampions ont on nawea avou des cromozômes.
Mins årvier des biesses, les tchampions n' bodjèt nén.

Dins l' ringne des tchampions (e sincieus latén fungi), on-z a roisté tos les
ôrganisses ki rimplixhnut les condicions vaici après:

Li tchampion est on thallophyte, ça vout dire k' i n' a ni foye, ni stipe, ni
raecene. Si sistinme vedjetatif, ou thalle, c' est fok des longuès celures ki s'
polèt prezinter di deus manires:

Gn a bråmint des tchampions k' ont dipus d' ene celure, mins gn a kékès
foû-rîle, come les leveures ki n' ont k' ene celure.

Po si rprodure secsuwêymint, les tchampions vont diswalper des celures lomêyes
spôres. Å moumint d' l' acoplaedje, bråmint des tchampions k' on loméve dinltins
«dizeutrins» ou «del hôte sôre» (mins ci classifiaedje la est abandné ådjourdu)
fwaiynut brotchî foû d' tere ene tcherpinte lomêye spôrofôre (on dit ossu
carpofôre), ki poite l' imeniom. Ci sporofôre la, c' est çou k' on lome on
tchampion u èn åbusson u on boloe dins l' cåzaedje di tos les djoûs.

Les tchampions «dizotrins» ou «del basse sôre» polèt ossu produre des
spôrofôres, mins cesses-ciles dimorèt microscopikes.

Pal voye di leu clorofile, toplin des plantes vont poleur agritchter li gaz
carbonike di l' air pal fotossinteze. On dit k' i sont ototrofes. Ci n' est nén
l' cas des tchampions (ça fwait k' on les lome eterotrofes), ki dvèt tirer leu
plan come i plèt po-z aveur li carbone k' il ont dandjî po viker. Po çoula, i s'
sognèt dins leu cotoû, tot hapant les matires organikes di troes diferinnès
façons:

Li biyo-soce fwait pa des côps soude des novelès vicantès sacwès, come les
likens.



https://wa.wikipedia.org/wiki/Picsel

On picsel, c' est li pus ptite unité d' ene imådje limerike. Li mot provént d'
l' inglès picture element (elemint d' imådje).

On picsel, c' est onk des ponts ki fjhèt l' reprezintåcion d' ene imådje el
memwere d' ene copiutrece. Å pus sovint, gn a télmint des ponts, et i sont
télmint ptits ki, on côp metous so papî, ou håynés so ene waitroûle, l' ouy del
djin èn voet pus k' ene seule imådje, ca l' frontire inte les ponts n' est
vormint pus veyåve.

Li coleur eyet l' intinsité di tchaeke des ponts est tchoezeye pal copiutrece po
rprezinter on ptit boket d' l' imådje. L' egzimpe chal a csoté mostere ene viye
imådjete di Wikipedia avou on boket d' l' imådje k' a stî zoumé foû. On pout
noter ki pa des côps (come c' est l' cas dins ci egzimpe ci) les picsels eployîs
po do tecse n' ont nén tos li minme coleur; les picsels des boirds des letes
kimaxhèt leu coleur avou l' cene do fond, po n' nén dner on trop grand efet
d' egrès, cisse tecnike est lomêye anti-aliazaedje.

Å pus k' i gn årè di picsels po rpezinter ene imådje, å pus ki l' rizultat srè
près d' l' oridjinå. Li nombe di picsels d' ene imådje definixh çou k' on lome
li finté di l' imådje. Çoula pout esse diné avou on seu nombe, par egzimpe ene
camera foto di troes megapicsels est ene camera foto ki pout saetchî des imådjes
di troes miyons di picsels; ou, å pus sovint, avou ene cope di nombes, par
egzimpe ene waitroûle di 640 pa 480 picsels est ene waitroûle ki pout håyner 640
picsels di hintche a droete, eyet 480 picsels do dzeu å dzo (c' esteut l' finté
des waitroûles VGA), çou ki fwait on totå di 640 × 480 = 307.200 picsels.

Les ponts di coleur ki fjhèt-st ene imådje limerike (come les imådjes JPG sovint
eployeyes dins les pådjes waibe) sont lomés des picsels eto. Mins, sorlon
l' manire ki l' copiutrece va håyner l' imådje, i s' pout k' i n' åye nén di
corespondince onk-a-onk inte les picsels di l' imådje et les cis del waitroûle.
Dans des dominnes wice ki cisse diferince est impôrtante, les ponts do fitchî
imådje polèt esse lomés tecsels.

Ene imådje fwaite di picsels est lomêye ene imådje bitmap (en inglès on eploye
ossu l' mot raster image), eneviè ene imådje vectoriele ki leye est on
discrijhaedje di l' imådje, ki serè cviersé e picsels divant d' esse håynêye. Li
finté d' ene imådje bitmap est tofer li minme, et si l' finté do sistinme di
håynaedje est pus grande, i s' pout k' on voeye on efet d' egrès; dismetan
k' ene imådje vectoriele serè tofer håynêye al finté do sistinme di håynaedje.

Li mot finté est ossu eployî avou on sinse ene miete diferin po discrire li
grandeu fizike des picsels, l' unité eployeye c' est sovint les picsels pa pôce,
oudonbén li grandeu e milimetes d' on picsel. So les waitroûles d' asteure, on
picsels est assez ptit, a pô près di 0,26 a 0,35 mm. Les picsels sont soeye-t i
cwårés, soeye-t i rectangulåres. On nombe lomé li ratio d' aspet discrît si
l' picsel est pus ou moens cwåré. Par egzimpe, on ratio d' aspet di 1,25:1 (1,25
po 1) vout dire ki tchaeke picsel est on côp on cwårt pus lådje ki hôt. Les
picsels des waitroûles des copiutreces sont d' åbutude cwårés, mins les cise
eployîs pol videyo limerike nel sont nén, do côp i fåt fé des candjmints po
pleur håyner ene videyo limerike dizo ene copiutrece.

Tchaeke picsel d' ene imådje monocrome a si prôpe blincance. Zero normålmint pol
noer, eyet l' pus grande valixhance possibe pol blanc lujhant. Par egzimpe, po
ene imådje a ût bits, li pus grande valixhance ki pout esse eployeye avou les ût
bits est 255; do côp c' est cisse valixhance la k' est eployeye pol blanc. Dins
ene imådje e coleurs, tchaeke picsel a si prôpe blincance eyet si coleur,
normålmint rprezintés come on triplet d' intinsités di rodje, vete eyet bleu (rl
a: RGB). Ossu bén so les waitroûles a cristås likides ki les cenes a tubes
catodikes, tchaeke picsel est fwait avou troes dzo-picsels, onk po tchaeke des
troes coleurs, foirt près onk di l' ôte. Tchaeconk des dzo-picseles est loumé
sorlon li valixhance del coleur do triplet ki lyi corespond, eyet come zels
troes sont foirt près l' onk di l' ôte, i creyèt ene iluzion optike k' est
veyowe come on seu pont d' ene dinêye coleur.

Li nombe di coleurs diferinnes ki polèt esse riprezintêyes avou on picsel dipind
di nombe di bits pa picsel (bpp). Les valixhances corantes sont:

Les imådjes fwaites di 256 coleurs (ou moens) sont d' åbutude wårdêyes dins
l' memwere videyo del copiutrece dizo l' cogne planåre ou chunky (a bokets),
k' on picsel el memwere est èn indecse viè ene djivêye di coleurs, lomêye
palete. Ces môdes sont do côp lomés des môdes indecsés. Si bén seulmint 256
coleurs sont håynêyes eshonne, ces 256 coleurs sont tchoezeyes emey ene bén pus
grande palete, tipicmint di 16 miyons di coleurs.

Po des parfondeus d' coleur di pus d' 8 bits, li nombe est li totå des troes
compôzants RVB (rodje, vete, bleu). Ene parfondeu di 16 bits est d' åbutude
pårteye e 5 bits pol rodje eyet l' bleu, eyet 6 bits pol vete (li vete coleur a
pus di bits paski l' ouy umin est pus sinsibe a cisse coleur la). Ene parfondeu
di 24 bits permete 8 bits po tchaeke compôzant. Dins des sistinmes k' i gn a li
parfondeu est di 32 bits; ça fwait ki tchake picsel di 24 bits a 8bits di pus po
discrire si opacité, cisse cwatrinme compôzante est lomêye li canå alfa. So des
vîs sistinmes, on trove eto des parfondeus di 4 bpp (16 coleurs).

Cwand ene imådje est håynêye sol waitroûle, li nombe di bits pa picsel est dné
sepårumint pol fitchî imådje eye pol waitroûle. Des sôres d' imådjes k' i gn a
ont ene pus grande parfondeu d' coleurs ki ds ôtes. Li sôre d' imådje GIF, par
egzimpe, a-st ene parfondeu macsimom di 8 bits, dismetant ki les fitchîs TIFF
polèt aveur 48 bits pa picsel. I gn a pont d' waitroûles ki polèt håyner 48 bits
di coleur, ça fwait ki cisse parfondeu d coleur la est eployeye po des
aplicåcions professioneles sipeciålijheyes come li scanaedje di negatifs fotos
ou les scrireces di hôte finté. Ces imådjes sont håynêyes so ene copiutrece avou
ene parfondeu di 24 bits pa picsel.

Ene recinte tecnike po-z ecrexhe li finté aparinte d' ene waitroûle e coleur
c' est d' apoungî tchaeconk des troes dzo-picsels sepårumint. C' est ene sôre
d' anti-aliazaedje, eyet c' est eployî copurade po-z amidrer l' rivnance do
tecse.

Des ôtes elemints derivés do picsel, come li vocsel (elemint d' volume), li
tecsel (elemint d' tecsteure) eyet l' surfel (elemint d' surface), ont askepyî
dins l' tchamp do dessin infôrmatike.



https://wa.wikipedia.org/wiki/Napoleyon_Bonap%C3%A5re

Napoleyon Bonapåre, come prononcî e walon, di s' vraiy no "Napoleone
Buonaparte", rifrancijhî "Napoléon Bonaparte" (on djheut, el fén do 19inme sieke
li vî Napoleyon, po fé l' diferince avou Napoleyon III), ci fourit li prumî
impreur di France.

Il a skepyî li 15 d' awousse 1769 a Ajaccio, el Côsse, ey a morou li 5 di may
1821 a l' Iye Sinte-Elinne.

E 1802, i s' racmoidrè avou l' Påpe, et siner l' Concordat. Et shuvanmint, mete
ene ahote al margaye inte les curés djureus eyet ls ôtes.

I va amonter l' Grande Årmêye, et s' aler bate dins tote l' Urope, disconte des
Holandès, des Inglès, des Otrichyins, des Rûsses, des Prûsyins, des Espagnols.
Il aveut dins l' epinse d' elzî apoirter l' liberté siconte des rwès l' elzès
spotchént. Mins gn aveut k' lu ki tuzéve insi. C' est çk' on veya bén al guere
d' Espagne, la k' c' est l' peupe ki lûta conte les Francès, e-n ene sôre di
gueriya.

Dins bråmint des batreyes, gn aveut des Walons des deus costés : des cis avou ls
Otrichyins, come li conte di Latour, et des ôtes, egadjîs volontaires, avou
Napoleyon. Inte di zels, Tchårlî Djambe-di-bwès.

Po-z ecwårler ses tropes, i va vinde li Louwiziane ås Amerikins. Ci fourit l'
pus grand martchî d' atchtaedje di teres di tos les tins.

Å cmince, i wangna mwintès batreyes. Mins li djoû k' i vla ataker les Rûsses
dins leu payis, e plin ivier, tot lyi tourna l' cou. Et ci fourity l' Berezina
(1812). I fourit plouzé, ey evoyî a l' Iye d' Ele (1814). Adon, li Walonreye va
esse metowe avou l' Rweyåme Uni des Bas Payis.

Mins Napoleyon parvénrè a steper evoye, ey a ratropler ene novele årmêye e 1815.
Les Aloyîs (Otrichyins, Prûsyins, Inglès) si rapoûlnut co on côp. Gn a ene prumî
dispoûslêye Li mwaisse batreye si fjha a Waterlô. Et Napoleyon ramassa ene
dôpinne.

I vola k' les Holandès djåzénxhe francès. C' est kécfeye po s' rivindjî d' çoula
ki Wiyåme d' Orandje vola k' les Bedjes cåzénxhe holandès, tins k' i fourit
mwaisse el Beldjike.



https://wa.wikipedia.org/wiki/Djudayisse

Li rlidjon djwive ou rlidjon israyelite ou djudayisse, c' est li pus viye des
rlidjons monoteyisses. Elle est co pratikêye ouy, totavå l' Daegne, foirt avant
e l' estat d' Israyel.

Les sints lives del rilidjon djwive (Tora) ont stî rprins des crustins (Vî
Testamint). Li Djneze et bråmint des ôtes bokets (istorikes et racontroûlreces)
si rtrovnut eto dins l' Alcoran.

Li mwaisse atuze teyolodjike, c' est li cene d'on Diu unike k' a fwait aloyance
avou Abråm et a transmetou si loe a Moyisse.

Gn årè on Messeye ki vénrè pus tård et mete so pîs li ringne del djustisse sul
Daegne. Mins ci-ci n' est nén Djezus-Cri, nén ddja waitî come on profete pa les
Djwifs.

Li live sacré est (rilomé Bibe pa les crustins) est espliké pal Mishnah eyet l'
Talmoud.

Les fiesses rilidjeuses eyet li semdi djwif (shabbat) sont des djoûs ki les
praticants sont-st oblidjîs d' si rpoizer.

I gn a normålmint troes dispinses å djoû (chahrit, minhat et arbit) k' on
adjoute a mousaf, les shabbats, djoûs di fiesse et les 1îs do moes liturdjike
et, totoute, neylah po li Yom Kipour.(a mî espliker)



https://wa.wikipedia.org/wiki/%C3%85rtisyince

L' årtisyince (on dit eto: medcene veterinaire), c' est ene syince ki studeye
les maladeyes des biesses. Les cis kel parpinsèt, eyet l' pratiker, c' est,
aprume, les årtisses.

L' årtisse, c' est afeye on medcén, ca i va cweri a trover l' må k' ene biesse
endè sofrixh. Mins c' est eto on cérudjin, ca c' est lu ki va operer les biesses
k' i fåt drovi po lzès rschaper.

Dins sacwants payis, l' årtisse pout esse eto èn apoticåre, et poleur vinde ås
cinsîs les droukes po les biesses.

Li prumire sicole veterinaire bedje a stî drovowe diviè 1875 a Cureguem, so
Anderlek, dilé Brussele. Tos les Bedjes, Walons et Flaminds, k' estént po divni
årtisses, î alént fé leus scoles. Li scolaedje si fjheut e francès. Li tchanson
des studiants rimimbere ci tins la :

Les troes prumirès anêyes, k' on lome les candidateures sont shuvowes dins les
faks normåles a l' univiersité d' Lidje, do Noû-Lovén, di l' ULB a Brussele, u
ås Faks di Nameur. On-z î aprind les syinces djeneråles (1ire anêye), pus les
syinces veterinaires (2inme et 3inme anêye).

Les troes dierinnès anêyes, k' on lome les doctorats, ni si fjhèt k' a Lidje, a
l' ULg. On-z î aprind les maladeyes des biesses. Tos les djoûs å matén, les
studiants vont ås clinikes. I s' ratroplèt pa ekipe, onk di dierin dok (6inme
anêye) k' on lome li praticyin, onk di 2inme dok (5inme anêye) k' on lome
ploumasse et onk di prumî dok (4inme anêye) k' on lome ploumion.



https://wa.wikipedia.org/wiki/Tunizeye

Li Tunizeye (en arabe: تونس‎‎, Tūnis), c' est on dislaxhî payis d' Afrike
bijhrece, metou sol Mîtrinne Mer.

Ele n' a des frontires daegnreces k' avou deus ôtes payis : li Libeye å Levant
et l' Aldjereye å Coûtchant.

Rilidjons: Islam (sunite, cåzu tertos); Djwifs (sacwants djins do payis, bråmint
evoye eviè l' France ey Israyel, mins ki rivnèt cobén e perlinaedjes); crustins
(etrindjirs, bråmint des Itålyins et des Francès, dinltins).

Lingaedjes: arabe (oficir); arabe tunizyin (cåzé); pupont (u foirt waire) d'
amazir-cåzants.

C' est so ç' payis la k' i gn aveut les Cartadjinwès, des Fenicyins metous sol
mer, ki s' ont dispetroné des anêyes å long avou l' Impire romin. Ey esse vinki,
al difén (diviè l' 3inme sieke divant Dj.C.). Po-z ocuper l' erî-payis, les
Romins ont dvou adon fé l' guere disconte des Numides, on peupe berbere.

Bén pus tård, c' est l' dierin pont la k' les Vandales ont-st avnou e l' Afrike
do Nôr (diviè l' 6inme sieke après Dj.C.. Et did la, rataker et bate çou ki
dmoréve di Rome.

Abrocance des Arabes e 7inme sieke k' apoirtèt leu lingaedje et leu novele
rilidjon, l' islam.

Dislaxheye e 1956, et divni ene republike. Li prumî prezidint, Habib Bourguiba,
come toplin d' ôtes noveas tchîfs d' estat e l' Afrike ee e Moyén Levant, si
lome prezidint a veye. Divnou vî et rovyisse, i s' fwait disdjoker pa si aidant,
Zine El Aabidin Ben Ali (1987). Ci-cial serè eto fotou a l' ouxh pa ene
revintreye do peupe e 2011 (li revintreye å djasmin).

Agricoûteure del Mîtrinne Mer avou, inte d' ôte tchoi, des olivîs et on fel
produjhaedje d' ôle d' olive. Les anêyes di plouve, foirt bounès dinrêyes
(frumint, oidje); c' esteut li "gurnî å dinrêyes" di l' Impire romin). Bedots et
gades. Raeces di bedots å crås cawî (barbarin); c' est l' pont li pus
Ccoûtchantrece di ces raeces la.

Tourisse: 8 miyons d' tourisses po 4 miyons d' djins. Foirt bonmartcheyès
vacances, mins les tourisses sont "parkés" dins des clubs, sins waire d'
atôtchance avou les djins do payis.



https://wa.wikipedia.org/wiki/Tchanson_e_walon

Ene tchanson e walon, c' est ene tchanson ki les paroles sont pår e walon. Li ci
(cene) k' elzès tchante divant les djins u fé des plakes avou, c' est on
tchanteu e walon (ene tchanteuse e walon).

Sacwantès viyès tchansons e walon ont stî rashonnêyes dins des lives di
tchansons e walon.

Les tchansons e walon sont les pus vîs cnoxhous tecses e walon. Les prumires
datèt d' aviè 1600.

Tot on tins, on tchantéve les tchansons e walon so des airs al môde di des
tchansons e francès. On pleut aveur deus u troes diferins tecses sol minme air.
Metans Lolote eyet l' pantalon trawé.

Gn a des rlomêyès bates di tchanson e walon, come li Grand Pris del Tchanson e
walon, k' a stî replaecî pal fiesse del tchanson e walon (a cmincî di 1999).

Li cene k' a stî l' pus hôt dins les hit-parådes, c' est sins manke Djhan
Pinson, k' a stî limero onk tot on tins e Kebek (divant Céline Dion).

C' est ene tchanson e walon, li Tchant des Walons k' a divnou l' ime nåcionå del
Walonreye.



https://wa.wikipedia.org/wiki/Tchampion-%C3%A5busson

On tchampion-åbusson u tchampion-boloe, c' est on tchampion k' a on sporofôre,
dj' ô bén on pî et ene tiesse (tchapea).

Sincieuzmint, li mot "tchampion" rascovere eto des sôres k' on n' voet nén leu
pî ni leu tchapea. Soeye-t i ki l' esporofôre est pår trop ptit po-z esse veyou
a l' ouy, soeye-t i k' end a pont. C' est les tchampions microscopikes (e-n
inglès "fungi", dabôrd ki les tchampions-boloes si dijhnut e-n inglès
"mushrooms".

On eploye eto li mot boloe po tos les tchampions å tchapea , mins on l' riténrè
po l' grande famile des boloetacêyes.

Les djins k' ont bråmint d' l' agrès po ls tchampions-åbussons, eyet les aler
code dins les bwès, on les lome les åbsoneus. Les micolodjisses s' ocupnut di
studyî tos les tchampions, åbussons u tchampions microscopikes.

Gn a nén co tant di dnêyes ki ça, dins les motîs walons, po ricnoxhe les
tchampions-åbussons.

Dins l' franwal da Haust, a l' intrêye "champignon", on cåze djusse do ptit rôzé
(bon tchampion), del moreye et del linwe-di-boû come magnåves tchampions.

Come epweznants tchampions, Haust et ses aidants ont rilevé : li vesse-di-leu,
li tchapea d' macrale, li flairant boloe et l' oraye di Djuda.

Dins les inketes da Châle Bruneau, todi à l' intrêye "champignon" , on-z a li
vesse-di-leu, li tchantrele, li coulmele eyet li coumrete. Mins ces nos la
provnèt purade do payis tchampnwès-cåzants.

Dins l' franwal di Nameur, Chantal Denis riprind li linwe-di-boû, li
peme-di-ronxhe, li boloe et l' moreye. I sont rprins direk do motî Léonard.

Dins s' live so les plantes do Payis d' Måmdey, Joseph Bastin cite, avou leus
nos laténs : li boloe (Polyporus fomentarius et Merullus lacrymans), li
vesse-di-leu, li blanke vesse-di-leu, li flairant boloe, li tchapea-d'-macrale,
li linwe-di-boû et l' oraye-di-Djuda.

Dins s' live so les plantes, Robert Boxus a rilevé l' åbusson d' avete (u
djaeye-d'-avete, aubusson d'avète, gaye d'avète; Boletus laricis), li tchapea d'
djindåre (Boletus aereus), l' oraye-di-djaeyi (Boletus juglandus), li
linwe-di-boû (foete-di-boû, linwe-di-tchinne, Boletus hepaticus), li scågne
(Boletus frondosus), li ptit-pwin-d'-leu (Boletus rubeolarius), li "rossea"
(rossia; Boletus scaber), li pwin-d'-leu (Boletus tuberosus), cou-d'-åbe
(Polyporus spp.), li covresse u poye-di-bwès (Polyporus frondosus).



https://wa.wikipedia.org/wiki/Tank

On tank, u tchår d' assôt, c' est ene éndjin d' guere avou des blindêyès toles,
monté so des tchneyes, et avou on canon dsu.

Les prumîs tanks ont siervou ås batreyes del Måne, tins del guere di 1914-1918.
C' esteut des Schneder, fwaits pås Francès, sol modele d' on gros tracteur
ostralyin. Les Almands end ont basti les pareys do côp.

E 1918, les Francès fjhèt on novea tank, li Renault FT-17. I n' ont nén siervou
al guere di 1914-1918, mins il ont stî atchtés pås Inglès et pås Amerikins après
l' guere. Po mostrer ki les Renault FT-17 estént coriants, on lzî fjha fé on
voyaedje Li Caire-Tombouctou. Portant, les FT-17 avént des dfåts: avou leus
grandès rowes padvant, et des ptites padrî, il estént trop stroets, et trop hôts
so pates. Dins les bosses et les fosses, il alént a cou come po rire (come les
tracteurs di cinse).

Eto, e 1925, les Francès, co todi zels, vont fé li B-1bis, avou on canon k' on
rclaméve k' i spiyive totafwait a 2 km. Mins, li dfåt, c' est kel canon n'
tournéve nén (il esteut emantchî foirt bas, dins l' capot). Eto, li B-1bis
esteut trop pezant, et les tchneyes leyént des passêyes so les voyes. Cwand les
avions almands les avizént, e 1940, elzès shuvént, et dårer dsu. Après, les
Francès ont rfwait li Somua.

L' årmêye bedje, inte les deus gueres, ni pleut pont aveur di tanks, di cåze di
s' neutrålisté. Po tote ahesse, il avént li T-13, ene tankete.

Les Almands, dispu 1916, avént basti leus tanks, les Panzer-1, Panzer-2,
Panzer-3, Panzer-4, todi pus pouxhants. On les va rtrover tertos al guere di
1940-1945.

Les prumîs tanks amerikins, ça a stî les 170 M2A2 montés e 1937. Il ont stî
foirt vite shuvous pa les 329 moyéns tanks M2A4, les M3 k' estént ledjirs et
montés avou on moteur Continental di seulmint 250 Tch et enfin les M3 Grant/Lee
avou leus deus canons (onk dins s' pivotante tourele et onk dins s' tourele ki
n' bodjive nén).

Li prumire batreye di tanks, a Djiblou, c' esteut des Panzers almands, kimandés
på djenerå Guderian, siconte des Somua francès (tank fwait sol modele do B1bis,
mins avou on canon d' 51 mm) , kimandés pa de Gaulle.

E 1942 les prumîs M4 Sherman (k' ont stî les tanks les pu fabrikés å monde)
arivèt sol front d' Afrike.

Li minme anêye, sol front d' Rûsseye, les Panzer almands si vont aler fé striyî
pås tanks rûsses, les T34, et les T50, des mo stocaesses éndjins.

Adon, les Almands bastixhèt des pus pezants tanks, les Tigues, les Tigues royås
et les Panteres. Li Tigue aveut on blindaedje 10 cm sipès, avou do beton padrî.
C' esteut åk di nén distrujhåve. Li seul moyén d' elzès sboyler, c' esteut avou
les avions ki tirént sol tourele do tank (ki pezéve 15 tones), et l' råyî. Les
Tigues estént si pezant kel moteur ni tneut ki 200 eures. Ç' esteut eto des
nouzomes boeveus d' essince (on lite å kilomete). Li tank almand k' a-st arivé a
Cele-dilé-Dinant, li pus lon k' les Almands ont-st avnou a l' Ofinsive da Von
Rundstedt, c' esteut on Tigue Rweyå. Il a la toumé e pane d' essince.

Di l' ôte des costés, todi a l' Ofinsive da Von Rundstedt, les Inglès et ls
Amerikins avént des Matile (Mathilda), des Tchîftinne (Chieftain), des Stuart,
des Grant, des Lee (tos batijhîs do no di des grands djenerås del guere di
secession).

Les Almands avént eto vudî, pol front d' l' Ess, on foû gros tank, di 120 tones,
fwait po distrure les bunkers. Cwand il arivént dins les veyes, po n' si nén fé
saetchî djus pa des francs tireus, i bardôxhént les måjhons djus avou, et avadjî
tot.

Ci n' est k' viè l' fén del guere (1944) ki les amerikins fjhît sôrti so leu
front d' Urope les tanks M24 Chaffee (montés avou deus moteurs Cadillac) et
enfin po sayî di rezister ås tanks almands k' estént bråmint pus foirts et pus
pzants ki les M4 Sherman, i fjhît sôrti leus prumîs gros tanks M26 Pershing.

Tins del froede guere, les Rûsses avént des SU-100, et des SU-122, des tanks
foirt recovissîs, avou on pouxhant canon.

Les ôtes aloyîs del guerre di 1940-1945 avént tertos l' minme tancreye: des
Sherman (disk' e 1970), des M26 Perching, et des Cinturions. Les Cinturions ont
stîs ratchtés pås Israyelîs, et rbatijhîs Ben Gourion.

Al guere di Corêye (1950-1953), les Rûsses vént des T-64, et ls Amerikins des
M26 Perching, des Sherman, et des Destroyer M10.

A l' årmeye bedje, on-z a yeu des Sherman (1945-1965), pu des AMX-13 francès (on
ptit tank foirt subtil), pu des M46 Patton (amerikins), pu, e 1980, des AMX-30
(francès).

Al guere des shijh djoûs (1967), Israyel aveut des AMX-13, des Sherman et des
Ben Gourion. Les Edjipsyins et les Siryins avént des T-70 rûsses.

Al prumire guere del Gofe (1991), les Amerikins avént des M1 Abrams, les Inglès
des Chieftain et des Challenger, les Francès des AMX-30. Di l' ôte costé, les
Irakyins avént des T-80 rûsses.

Å Cossovo (1995), les Francès ont mostré pol prumî côp leu tank Leclerc, ki sait
saetchî so l' innmi tot rôlant a do 80 a l' eure. Ça n' costêye ki 1.000.000 €
onk.

Al deujhinme guere del Gofe (2003), les Amerikins avént des M1 Abrams, des M110,
les Inglès des Challengers et des M125.



https://wa.wikipedia.org/wiki/Sida

Li sida, c' est ene maladeye des djins ki s' prind, spårdowe pattavå l' Daegne.
A dipus d' 40 miyons d' djins rascråwés.

Elle est cåzêye pa on virûsse, li VBDDj (vébédédjin, virûsse baxhant les
disfinses del djin) lomé VIH e francès et HIV e-n inglès.

On pårtixh sovint les estapes del maladeye del façon ki shût : prumî ståde :
five, rodjixhmint totavå l' pea, amwinrixhmint, tronna. deujhinme eståde :
diferinnes maladeyes aparexhèt ki l' malåde ni s' disfind waire : mås d' vinte,
magnant må, del pea, maladeyes del goidje et des peumons ki n' werixhèt nén.
dierin ståde : disrindjmint do cervea : neurasteneye, paralizeye, foleye, piete
di parole.

Foirt corant e l' Afrike dizo l' Sara. Insi, e 18 åcint des djins ki vnént dner
do souk po des parints malådes å spitå d' Man (Coisse d' Ivwere) 

Po-z esplaitchî li passaedje å påpåd tins d' l' acoûtchmint a pårti do sonk d'
ene enindjeye mame, on dene des sconte-retrovirûsse li dierinne samwinne do tins
d' ratindance. 



https://wa.wikipedia.org/wiki/Pap%C3%AE

Divant l' papî, les scrijhaedjes estént fwaits so do påtchmint, çou ki rvineut
bråmint pus tchir ki l’ papî. Il aveut replaecî l’ papirûsse des Greks et des
Romins.

C' est on siervant d' èn impreur chinwès, Tchay Loun, k' a-st edvinté l' papî
e-n on trevén a tchvå sol prumî et l' deujhinme sieke après Djezus-Cri.

Li tecnike a stî wårdêye sicrete des siekes et des rassiekes å long. Ci n' est
k' diviè l' an 1000 ki des martchands arabes li hapît, et cmincî a-z è fabriker
dins leus payis.

Li produjhaedje di papî kiminça el Chine e 2inme sieke, et kékes siekes pus
tård, les Chinwès esportént do papî dins tote l’ Azeye.

E 751, les Arabes apicît des fabricants d’ papî, et aprindît kimint l’ fabriker.
Gn ourit adon des fabrikes di papî a Samarcande et a Bagdade. Li tecnike si
spårda pitchote a midjote dins l’ monde arabe. Les Uropeyins l’ aprindît des
Arabes e 12inme sieke.

Li progrès el Chine fourît pus grands k’ e l’ Urope tot l’ prumî meynaire. Les
scrîts da Marco Polo mostrèt ki, e 13inme sieke, les Chinwès estént bråmint pus
avancîs ki les Uropeyins. Metans, on doet ås Chinwès l’ edvincion del boussole,
del poure ås canons et l’ imprimreye sémpe pa blok di letes.

I shonne ki c' est l' mwaistrijhe do papî ki dna on meyeu diswalpaedje del
civilizåcion, aprume el Chine, adon-pwis dins l' monde arabe, termetant ki l'
Urope esteut foirt erirêye. Ele ni s' ratrapa ki cwand ele sipårda l'
imprimreye, e 15inme sieke. 

L' alouwaedje di papî a beacôp crexhou e 20inme sieke, a cåze do diswalpaedje
des administråcions et des scoles.

Li passaedje massif a l' infôrmatike a pårti des anêyes 1990 n' a waire fwait
discrexhe l' alouwaedje di papî, ca il a permetou on pus grand comiece.



https://wa.wikipedia.org/wiki/Nonne-Afrike

Li republike d' Afrike do Sud u republike di Nonne-Afrike (Afrika borwa e
zoulou, Zuid-Afrika e-n africanse, South Africa en inglès), c' est on payis
metou al Nonne di l' Afrike.

Lingaedjes: inglès, tîwès nonne-afrikin (africanse), zoulou (lingaedje),
xhitsonga, xhossa, swazi, ndebele, setswana, soto bijhrece, soto nonnrece, eyet
venda.

Elle a des fontires avou li Namibeye, li Boswana, li Zimbabwè, li Mozambike,
eyet li Suwazilande.

Li climat est mitan setch å dvins des teres eyet sortropicå sol boird di mer.
Les djoûs sont tchôds avou bråmint do solea, les nutes sont frisses.

L' ådvins des teres, c' est on grand platrê avou des tienes. Li copete do payis
si loem li Mont Njesuthi, ey est 3.408 metes hôt.

Gn a toplin des minrês di totès sôres, aprume di l' ôr, do crôme et des
diyamants.

Les eskeletes ritrovés drola mostrèt k' i gn aveut ddja des prezomes
(ostralopitekes) la 3 miyons d' anêyes et des.

Cwand ls Holandès arivît låvå e 1652 et-z î askepyî li veye do "Cap do Bon
Espwer", il ont trové des peupes (les Xhoy, San, Xhosa et Zoulous) ki dmorént
ddja la. Les San, els ont macsådé disk' å dierin, eyet fé vni des sclåves d'
Indonezeye, di Madagascar eyet di l' Inde.



https://wa.wikipedia.org/wiki/M%C3%AEtrinne_Mer

Li Mîtrinne Mer ou Mer Mediteranêye, c' est ene mer metowe å mitan des teres,
inte l' Urope, l' Afrike et l' Azeye.

Elle a-st ene sitindêye di 2.966.000 km², et si pus grande parfondeu est di
5.120 metes (sol boird do cåziyea do Peloponeze).

E 1869, li Mîtrinne Mer est raloyeye al Rodje Mer på Canå d' Suez. Å coûtchant
elle radjond l' Oceyan Atlantike på stroet d' Djibraltar, eyet å levant ele
radjond li Noere Mer på stroet d' Marmara.

Les payis åtoû del Mîtrinne Mer sont, tot shuvant l' sins di l' ôrlodje:
Espagne, France, Monaco, Itåleye, Esloveneye, Crowåceye, Bosneye, Albaneye,
Grece, Turkeye, Sireye, Liban, Israyel, Palestene, Edjipe, Libeye, Tunizeye,
Aldjereye eyet Marok.

Li no di Mîtrinne Mer est on calcaedje do lomaedje grek, passé eto e l' arabe:
el bahr el abiad el moutawasset (البحرالأبيض المتوس, Li Blanke Mîtrinne Mer). I
fourit atåvlé diviè 1995 pa les rfondeus, come sitindaedje a pårti do mot
"mîtrin"; c' esteut pus simpe ki di calker li tcherpinte medi-terra, come,
boutans, e flamind Middelandse Zee (Mer metowe å mitan des Teres). Eployî pa
sacwants ôtès djins, il a bén passé dins l' lingaedje des djonnes k' ont raprind
l' walon a pårti des dnêyes eplaideyes so les fyis e rfondou, a pårti des anêyes
2000 et des. Vocial ene fråze da Joseph Docquier, a èn amostraedje di
l' eformatike e walon, al Viye Såm dedja e 1995: Vola èn ome ki nos vént did
houte del Mîtrinne Mer po nos fé on mostraedje so l' ovraedje des éndjoles e
walon.

Li no di Mer Mediteranêye vént do latén Mare Mediterraneum (Mer do Mitan des
teres); les romins el lomént eto Mare Nostrum (Nosse Mer).



https://wa.wikipedia.org/wiki/Londi

Li londi (ou dilon) est l' no do prumî djoû del samwinne, li deujhinme dins l'
contaedje djwifs et arabes.

Li fôme dilon egzistéve co coranmint a Faimonveye ezès anêyes 1900 et des; mins
c' est l' fôme avou aplacaedje tîxhon k' est ouy li pus corante.

Bråmint des lingaedjes romans eployèt ç' no la, soeye-t i sol cogne di londi
(lune-djoû) ou d' dilon (djoû-lune) : lunes (castiyan), dilluns (catalan),
lunedì (itålyin),...

C' est co ç' sinse la, oudonbén l' ci di "djoû di Mona" (li deyesse del lune
dins l' mitolodjeye tîxhone) k' on rtrove dins les tîxhons lingaedjes.

Mins e chinwès on djåze do "prumî djoû del samwinne" (星期一 u 週一), dabôrd k' e
portuguès c' est li "deujhinme" (segunda feria). Dandjreus dizo assaetchance di
l' arabe الإثنين (li deujhinme). Paski tant les djwifs ki les Arabes kimincèt l'
samwinne li dimegne, shuvant la l' Djeneze ki dit ki l' Bon Diu s' a rpoizé l'
setinme djoû, k' est l' ci do rpoizaedje dins li rlidjon djwive.

Dins l' tchanson des djoûs, on l' dene come «djoû do manaedje». On rarindjive si
manaedje disbrôlé pås fiestixhaedjes do dimegne.



https://wa.wikipedia.org/wiki/Jules_Boulard

C' est on scrijheu d' Walonreye e francès, mins eto, pacô e walon, la k' i note
l' accint d' Tchonveye.

Il a studyî li pårler di s' viyaedje dins s' memwere di licince, "Enquêtes sur
le parler d'une commune ardennaise, Jéhonville", k' i prezinta a l' univ di
Lidje e 1960. Cist ovraedje la est rprins sol limero [S104] dins l' Djivêye des
motîs do walon.

Il a eto scrît sacwants bokets e walon, k'ont moussî foû dins les gazetes e
walon Coutcouloudjoû eyet Li Rantoele.

Bén pus tård, i cminça a scrire e francès, et vudî 4 lives : «Un An d'Empire»
(1968), «L’allumeur de réverbères » (2005), «L’envol de l’émouchet» (2005), eyet
«Le signe du loup» (2007) (les 2 eplaidîs ås Edicions Weyrich).

L' ero s’ loméve Ågusse, l’ Ågusse då Pirot. Ciste anêye la, e 1847, gn aveut
yeu l’ mildjou seu les nouvès trukes… et pupont d’ viyès trukes dins les cåves.
Pus rén a mwindjî. Alôrse, l’ Ågusse doet pårti po Sdan, po waitî d’ î travayî.
Tot ndalant, il a rescontré on cpagnon do toû d' France, on schayteu. I vont
divni deus soçons, come deus lives e l’ avoenne. A Paris, l’ Ågusse voerè voltî
ene comere, ene Alsacyinne, ki dvénrè mi erire-grand-mere. Mins, nén po s’
plaijhi, i va cnoxhou ossu les revolucions, les baricådes di 1850 divant d’
endaler po l’ Amerike. Et låvå, les rodje-pea, li guere di Secession, les
cwereus d’ ôr; divant d’ rivni på Cap Horn, a Paris, fé troes djonnes a s’-n
Alsacyinne (inte di zels nosse grand-pere). Gn årè co l' guere conte les
Prûsyins, avou l’ sîge do Paris, divant d’ poleur rivni å viyaedje.

L’ afwaire si passe etur 1789 (revolucion francesse et 1814 (li fén då
Napoleyon).

Èn efant, on djonne efant, est leyî e l’ Årdene pa des djins ki s’ såvèt dvant
les sins-coulote. I fjheut froed cit ivier la. S’ i vike co, c’ est aprume pask’
on l’ a metou dins l' pea d’ ene lovresse k’ on vneut d’ abate. Li lovresse
aveut des djonnes leus. Avou l’ efant k’ on va lomer François Noël, i vont divni
frés d' sonk. Li gamén, lu, i comprind les hoûlmints des leus : c’ est ene bele
amisté ki va durer tot l’ tins ki l’ leu va viker. Ça fwait deus veyes ki
rescontrèt pa moumints : li leu ki dvént l’ mwaisse del meute et l’ efant ki
waite di cnoxhe ses atnances, ses recinêyes.

Dje dirè co k’ on-z î voet tot çki s’ a passé a Bouyon, a Sint-Houbert et
pattavå, et seurmint e l’ Årdene, a ç’ moumint la. Et ç’ n' esteut nén do
bouneur tos les djoûs. Metans : gn a 70.000 Walons ki s’ ont metou al coete dins
les bwès po n' nén esse sôdårds di l' impreu Napoleyon ?



https://wa.wikipedia.org/wiki/Chinw%C3%A8s_(lingaedje)

Li chinwès (汉语/漢語, pinyin: "hànyǔ"; 华语/華語, "huáyǔ"; ou po li scrît lingaedje,
中文, "zhōngwén") pout esse riwaitî soeye-t i come on lingaedje, soeye-t i come
ene famile di lingaedjes aparintés. Li kesse di saveur si les diferinnès cognes
do chinwès sont des pårlers (diyalekes) ou des lingaedjes toûne sovint å
discutaedje politike.

Avou l' tibetin eyet li birman, li chinwès e-st ene des deus brantches del
famile des lingaedjes sino-tibetins.

Ene djin so cénk sol daegn, di pus d' on miyård, cåze on pårler del famile do
chinwès. E 2007, 86 å cint des djins el Chine cåzrént chinwès (ou onk di ses
pårlers) come prumî lingaedje. I gn åreut 53 å cint des Chinwès ki sårént li
putonghua ou l' mandarin, çou ki fwait a pô près 700 miyons d' djins. Li
mandarin sereut, do côp, li lingaedje li pus djåzé sol daegn.

Les pårlers chinwès polèt esse foirt diferins d' onk l' ôte, minme s' il ont
tertos des cmonès piceures (metans les tons eyet waire di morfolodjeye). D' on
rcweraedje a l' ôte, sorlon l' manire di relire, on conte inte shijh eyet doze
grands eshonnas d' pårlers chinwès. Li pus consecant est li mandarin, mins i gn
a eto, metans, li wu (aviè 90 miyons d' djins), li min (aviè 70 miyons) eyet li
cantonès (aviè 70 miyons). Li pus sovint, les cåzeus d' ces lingaedjes la ni
s' copurdèt nén onk l' ôte.

Li soûmint do rfondou chinwès (putonghua/guoyu) est l' pårler mandarin d' après
Beijing, li mwaisse veye. Li chinwès est l' lingaedje oficir del Republike
populåre del Chine eyet del Republike del Chine (Taiwan). Il est oficir eto a
Singapour, tot come ås Nåcions Uneyes.

Li cantonès est foirt kinoxhou eto, ca bråmint des Chinwès k' ont bagué a
l' etrindjir cåzèt ci lingaedje la. C' est l' lingaedje oficir a Hong-Kong (avou
l' inglès) eyet a Macau (avou l' portuguès).

Dire ki les diferinnès sôres di chinwès sont des "lingaedjes" a mete sol minme
pî, pus rade ki des pårlers d' on seul lingaedje, pout esse må veyou des
nacionalisses, ki rcrindèt k' on såye di discopecî l' payis (aprume cwand c' est
k' on dvize di Taiwan).

A costé do sintumint nacionalisse, come tos les pårlers chinwès si scrijhèt
(cåzumint) del minme façon, ça refoice l' idêye ki tos ces cåzaedjes la ni fjhèt
k' on seul lingaedje, rexhou d' ene seule et grande tuzance ki rmonte a des
cints et des cints ans. Li scrijhaedje si lome "zhongwen" (中文), eyet l' cåzaedje
"hanyu" (汉语, "cåzaedje des Hans". Come i gn a nole cawete do pluriel e chiwnès,
on pôreut ttossi bén coprinde "cåzaedjes des Hans").

Les prumis scrijhaedjes chinwès rimontèt foirt lon: di meye a meye cwate cints
ans dvant Dj-C. On lome "chinwès classike" li scrît lingaedje k' on voet
aparexhe dins les belès letes å Trevint do prétins eyet d' l' ahan (8e siékes
divant Dj-C, 古文, "gǔwén", "vî scrijhaedje"), ki florixh po do bon do Trevint des
Hans (di 206 divant Dj-C a 220 après Dj-C) ey esse eployî disk' a li dfén des
anêyes 1800 et des (文言文, "wényánwén", "sicrijhaedje des belès letes"). So
ç' tins la, come di djusse, les cåzaedjes ont candjî eyet racandjî, mins li
scrît lingaedje waire. C' est aprume dispoy les anêyes 1920 ki les scrijheus
eployèt voltî on scrît lingaedje pus près del façon d' cåzer li mandarin (li
báihuà 白話/白话).

Po scrire li chinwès, on s' sieve di caracteres (漢字/汉字, pinyin: "hànzì") sicrîts
dins des forveyous scweres metous dal copete al valêye et di droete a hintche
(dins l' vî tins) ou di hintche a droete, roye a roye (asteure). Les caracteres
riprezintèt des croejhions et n' candjèt nén sorlon les cåzaedjes. Boutans, li
caractere "一" (onk) si prononce "yi" (e mandarin), "yat" (e cantonès), "tsit" (e
min), evnd.

Pol djoû d' ouy, on-z eploye aprume li hanyu pinyin (漢語拼音/汉语拼音) ou, po fé pus
court, "pinyin", enondé l' an 1956 pal Republike populåre. C' est di cisse façon
la di scrire k' on s' sieve, tot tchamps tot payis, po-z aprinde li chinwès
ådjourdu.

Li sistinme da Wade-Giles a stî edvinté e 1859. Il a stî eployî aprume dins les
payis inglès-cåzants.

Li sistinme da l' "École française d'Extrême-Orient" a stî bråmint eployî dins
les payis francès-cåzants.

I gn a eto moyén di transcrire li chinwès sins l' åbécé latén, par egzimpe avou
l' sistinme zhuyin (注音, ou "bopomofo"), ki transcrit des sillabes. On s' e sieve
sotot a Taiwan.

Des lingaedjes ki n' sont nén del minme famile ont stî foirt tournés på chinwès,
metans li djaponès, li vietnamyin eyet li coreyin. Eco ådjourdu, i gn a des
caracteres chinwès dins li scrijhaedje do djaponès eyet do coreyin (pus si
tant).

Beacôp des mots d' chinwès ont stî rprins dins tos les lingaedjes des payis
vijhéns: e coreyin, metans, li mitan des mots provénreut do chinwès, eyet 10 å
cint e filipin.

Li chinwès e-st on lingaedje a tons. D' on pårler a l' ôte, eyet a l' asulon del
façon d' conter, i gn a di 3 a 10 tons. Li mandarin end a 4 (eyet on ton
"neute"). Par egzimpe, li sillabe "ma":

Li chinwès est on lingaedje analitike, çou ki vout dire kel sinse di çou k' on
dit ni s' comprind nén gråce å candjmint des mots (les mots n' candjèt nén) mins
gråce al plaece des mots. I gn a nole morfolodjeye e chinwès: nou tins po les
viebes, pont d' nombe po les nos eyet ls addjectifs, pont d' årtike, pont
d' djinre, evnd.

Li chinwès e-st on lingaedje SVO (sudjet - viebe - obdjet). On bastixh sovint
les fråzes tot metant on tinme al tiesse eyet, après, çou k' i gn a a dire
dissu.



https://wa.wikipedia.org/wiki/Terorisse

On (ene) terorisse, c' est onk (ene) ki va distrure des bastimints avou des
bombes ou ki va macsåder des civils, po lûter siconte d' on redjime politike k'
est pus bråmint pus foirt ki lu (leye).

Ci n' est nén on mot obdjectif, ca ces moyéns d' lûte la polèt esse veyowes do
bon costé pås cis ki s' endè siervèt po tchessî on spotchant innmi, k' i n'
sårént ataker d' front. Les "terorisses" sont adon lomés Rezistants pås djins d'
leus djins. Ça a stî come ça po les Walons ki lûtént siconte des Nazis.

Po-z aler disconte di l' eployaedje do mot "terorisse" po diner do pî a des
politikes di spotchaedje des ptits peupes, sacwants cotuzeus come Mehdi El
Mandjra ont-st enondé ene atuze di terorisse d' estat. Il eploynut ci mot la po
djåzer des atacaedjes d' èn estat siconte d' on peupe bråmint pus flåwe, foû do
droet eternåcionå. Metans : l' atacaedje des Israyelîs conte les Palestinîs, des
Estats Unis conte li Viet-Nam, l' Afganistan u l' Irak.

Po des linwincieusès racsegnes sol mot "terorisse", alez s' vey e splitchant
motî.

Li mot "terorisse" a stî eployî pol prumî côp al Revolucion Francesse, cwand les
Revinteus touwént les cis ki n' estént nén d' acoird avou zels.

On l' a reployî dins les anêyes 1920 po les disdus des Balkans, la k' on
rtouwéve les politikîs et les cotuzeus.

El guere di 1940-1945, l' Armêye Blanke, ki fjhént potchî les voyes di tchmin d'
fier et touwer des Almands u des Recsisses, estént lomés terorisses pås Almands.
Mins les Bedjes lomént "terorisses" les Recsisses ki vnént touwer les rezistants
come François Bovesse.

Dins les gueres di dislaxhaedje e l' Afrike u l' Azeye, les dislaxhiveus
movmints estént veyous pås colnijheus come des terorisses. Après les
indepindances, ces djins la ont divnou des eros nåcionås, et minme govierner les
payis (Nelson Mandela, Yasser Arafat, Itzak Rabin).

Après 1960, les payis ki n' ont seu aveur leu-z indepindance (Palestene) ont
continouwé a ataker les ocupants avou les minmès tecnikes. N a-st eto yeu des
cas po des redjons di des payis Uropeyins ki vlént s' dislaxhî di l' Estat
Cintrå come l' Irlande Bijhrece (IRA) u l' Payis Basse (ETA).

Après les atacaedjes di Noû-York et Washington, li prezidint des Estats-Unis a
declaré ene guere disconte les terorisses. L' idêye rishonnéve al guere disconte
les comunisses k' aveut stî enondêye på senateur Mac-Carthy dins les anêyes
1960.

Les innmis terorisses mostrés do doet pås Amerikins estént des islamisses
(Taliban d' Afganistan, movmint palestinî, Hamas, Al Qayda) u des nén Islamisses
(govienmint irakyin da Saddam Hosseyn, movmints d' Rezistance el Palestene,
govienmints d' Iran et del Corêye do Nôr).

L' atuze a purade siervi a sotni l' evayixhaedje di l' Afganistan (2001) et d'
l' Irak (2003) pås Amerikins.

Eto, les djins des payis arabes ont tertos pinsé ki les Amerikins et les
Israyelîs moennént ene novele croejhåde po fé wangnî les tuzances des Djwifs et
des Crustins, et spotchî tos les Muzulmans.



https://wa.wikipedia.org/wiki/Tchampions

On tchampion c' est ene vicante sacwè ki n' est ni plante, ni biesse ni microbe,
mins metowe inte les troes.

Li mot "tchampion" est èn emacralé mot e walon. Çou k' nos lomans mwints côps
tchampion, c' est çou ki rshonne a èn åbusson. Mins gn a eto des tchampions
microscopikes.

Les djins ki studièt les tchampions did tot près et les fé cnoxhe ås ôtes a môde
sincieuse, on les lome micolodjisses. Li syince ki studeye les tchampions, c'
est l' micolodjeye.

Les "tchampions-åbussons" ont on pî et ene tiesse. Mins ci pî et ç' tiesse la,
ci n' est k' ene sôre di frut, po dire pus djusse on spôrofôre foû mzeure. On
spôrofôre, c' est l' boket ki poite les spôres po l' plante si poleur mopliyî.

Li restant do tchampion, k' on lome li miceliom, i dmeure dizo tere et insi, on
nel voet nén.

Mins il egzistêye bén des ôtes tchampions come les rouyes u emîsseures, les
yesses u leyes, les tchamosseures, les tchamosseures del pea et co des ôtes
tchampions ås maladeyes divintrinnes des djins u des biesses (come Candida
albicans, u Aspergillus fumigatus).

Les tchampions ont stî lontins rindjîs dins les plantes, pask' i gn a bråmint
des rshonnances. Asteure, on les roistêye dins l' ringne des eucariotes.

Come les plantes, les tchampions ni polèt nén bodjî. Mins, årvier di bråmint des
plantes, les tchampions n' ont pont d' clorofile.

Come les pus ptitès biesses, les tchampions ont on nawea avou des cromozômes.
Mins årvier des biesses, les tchampions n' bodjèt nén.

Dins l' ringne des tchampions (e sincieus latén fungi), on-z a roisté tos les
ôrganisses ki rimplixhnut les condicions vaici après:

Li tchampion est on thallophyte, ça vout dire k' i n' a ni foye, ni stipe, ni
raecene. Si sistinme vedjetatif, ou thalle, c' est fok des longuès celures ki s'
polèt prezinter di deus manires:

Gn a bråmint des tchampions k' ont dipus d' ene celure, mins gn a kékès
foû-rîle, come les leveures ki n' ont k' ene celure.

Po si rprodure secsuwêymint, les tchampions vont diswalper des celures lomêyes
spôres. Å moumint d' l' acoplaedje, bråmint des tchampions k' on loméve dinltins
«dizeutrins» ou «del hôte sôre» (mins ci classifiaedje la est abandné ådjourdu)
fwaiynut brotchî foû d' tere ene tcherpinte lomêye spôrofôre (on dit ossu
carpofôre), ki poite l' imeniom. Ci sporofôre la, c' est çou k' on lome on
tchampion u èn åbusson u on boloe dins l' cåzaedje di tos les djoûs.

Les tchampions «dizotrins» ou «del basse sôre» polèt ossu produre des
spôrofôres, mins cesses-ciles dimorèt microscopikes.

Pal voye di leu clorofile, toplin des plantes vont poleur agritchter li gaz
carbonike di l' air pal fotossinteze. On dit k' i sont ototrofes. Ci n' est nén
l' cas des tchampions (ça fwait k' on les lome eterotrofes), ki dvèt tirer leu
plan come i plèt po-z aveur li carbone k' il ont dandjî po viker. Po çoula, i s'
sognèt dins leu cotoû, tot hapant les matires organikes di troes diferinnès
façons:

Li biyo-soce fwait pa des côps soude des novelès vicantès sacwès, come les
likens.



https://wa.wikipedia.org/wiki/Roman

On roman, c' est on live, avou on scrijhaedje di prôze, long assez (metans, al
boune, 50 pådjes), ki raconte ene sipoûle avou des djins ki n' ont dandjreus nén
egzisté podbon (u ki sont prezintés insi).

Eto, li roman est foirt diferin des ôtes sicrijhaedjes di proze racontrece: les
ptits romans (pus courts), les fåves, les sovnances.

Gn a nén co tant yeu di romans e walon, eneviè les eplaidaedjes e lingaedje da
Defrecheux, di ramexhnêyes d' arimés.

On scrijheu d' romans, on l' lome on «romantî» u «romancî»; ens sicrijheuse di
romans, ene «romantresse».

Sacwants romans ont candjî des sacwès dins l’ politike. Insi, on dit sovint ki
l’ roman «Li cahoute da Mononke Tom» da Harriet Beecher Stowe a pus fwait po fé
espaitchî li sclavaedje ezès Stats Unis ki l’ elijhaedje da Abraham Lincoln.

Emey les rlomés romantîs e lingaedje walon, i fåt citer : Dieudonné Salme,
Félicien Barry, Georges Alexis, Auguste Laloux, Joseph Calozet, Chantal Denis,
Lucien Somme, Lorint Hendschel, Lucyin Mahin et Jean-Pierre Dumont.

Emey les romantîs walons ki scrijhnut e francès, on rténrè Georges Simenon,
Amélie Notomb et Philippe Bastin.



https://wa.wikipedia.org/wiki/M%C3%A5rdi

Li mårdi (ou dimår) est l' no do deujhinme djoû del samwinne, li troejhinme po
les Djwifs et ls Arabes.

Li fôme dimår egzistêve co coranmint divant les anêyes 1900 et des dins des
plaeces k' i gn a; mins c' est l' fôme avou aplacaedje tîxhon k' est ouy li pus
corante. Li mot vént do latén martis dies ki vout dire "li djoû di Måss" (li diu
romin oudonbén l' planete).

Ezès lingaedjes tîxhons, li djoû est purade lomé "djoû d' Tyr" (k' est li diu
dins l' mitolodjeye tîxhone ki corespond a Måss po les Romins).

E djaponès on l' lome "djoû do feu" (火曜日, kayōbi), mins ci feu la pout esse
veyou soeye-t i come onk des cénk elemints prumioûles des Chinwès (li feu,
l' aiwe, li bwès, li metå eyet l' tere) ou come l' acourtixha do no del planete
Måss (火星, kasei), dj' ô bén, ki l' djoû est lomé come amon nozôtes.

E chinwès c' est tot simplumint li "deujhinme djoû del samwinne" (星期二 u 週二); ey
e portuguès li "troejhinme" (terça feria). C' est li rcopiaedje do contaedje
arabe ki fwait cmincî li samwinne li dimegne. Parey po les djwifs (Djezus-Cri a
raviké li dimegne, prumî djoû del sawminne.



https://wa.wikipedia.org/wiki/Foete

C' est la ki les nourixhas, ki vegnnut des boyeas, sont capougnîs dins les
celures, po basti totes sôres di materiås biyolodjikes ki l' coir a dandjî.

C' est eto ene glande ki essûne li bîle, ki s' rashonne dins l' amer divant d'
egoliner eviè l' duwodenom (prumî boket do ptit boyea).

Li foete si prezinte come on macasse organe, brune viyolé, metou dizo l'
diyafrague (dirî po les cwate-pates), et tot conte di lu, mins purade sol droete
do coir. I tént après pa on court min stocasse atna, li mezo foetrece.

I rçût l' sonk del voenne foetrece ki lyi apoite les nourixhas cotaeyîs dins les
boyeas.

Il evoye les prodûts biyolodjikes ås celures pal voenne-cåve dizotrinne
((dirîtrinne po les cwate-pates) ki s' ecdût viè l' gåtche oriyete do cour.

Dins les dispouyes di djibî ou d' pourcea, li foete est lomé li "deur" (årvier
do peumon ki c' est l' "mol").

Li foete des aclevåvès biesses, c' est on santiveus amagnî, k' apoite eto des
vitamenes (vitamene A et D, metans). Pår li foete des pexhons (ôle di foete di
moruwe).

Sacwants oujheas (åwe, canård) sont forsôlés po ndè rsaetchî do crås foete ou
fwecras.

A l' otopseye, li sblarixhaedje (pålixhaedje) do foete mostere sovint ene
infeccion di tot l' coir (septicemeye).

Imådjreçmint, li foete est rwaitî come li cinte di l' angoxhe et do
transixhaedje, pa les Walons, todi (si fé del bîle); mins prins årvierdimint,
del djoye (esse pår li foete). Les Arabes, zels, endè fjhèt li cinte di l'
amour.



https://wa.wikipedia.org/wiki/Tchiv%C3%A5

Li tchvå, c' est ene biesse ås tetes avou cwate pates, et å coron, on seu doet,
rascovrou d' on shabot. Il a stî aclevé aprume dins les payis del Mîtrinne Azeye
diviè li 8inme meynaire divant Djezu-Cri.

Insi les tchvås sont les près-parints des ågnes. I s' polèt mopliyî avou; et ça
dene on moulet.

Li frumele d' on tchvå si lome ene cavale. Li måye ki potche sovint les cavales
si lome on roncén. Dinltins, li ci k' aveut on roncin tournéve les viyaedjes
avou s' biesse; on l' loméve li roncinî.

Li djonne d' ene cavale si lome on polin ou poûtrin; cwand ele li fwait, on dit
k' ele poûtnêye. Ene djonne cavale ki n' a nén co poûtné si dit ene poûte.

Les djonteures do tchvå ont tertoes on no; inte di zeles li djeret, li bolet, li
pasturon, li djno.

Les tchvås sont les seulès biesses a saveur hiner do cou (piter tot tapant les
deus pates di drî e-n erî e minme tins).

Cwand l' cavale est e tcholeurs, on dit k' ele roncene. Adon, el fåt moenner a
roncén oudonbén si fé covri pal (på, do) roncén.



https://wa.wikipedia.org/wiki/Sistinme_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Singl%C3%A9

Po les djonnes, on dit biesmint "djonnes di singlé"; les tchesseus et les gåres
di tchesse dijhnut puvite "marcassins".

Urope (apus k' e l' Inglutere ey e l' Irlande); Afrike bijhrece, Azeye (minme
dins les iyes come Soumatra, Djava & Djapon.

El Walonreye, n aveut 4977 singlés e 1971.  Mins dandjreus ki ci nombe la a
rmonté, dispu k' on lzès sogne dins totes les tchesses

Après l' guere di 40, les singlés on rpeuplé l' Almagne et evayi les payis
vijhéns, paski les cinsîs almands n' avént pus l' droet d' aveur on fizik po
lzès touwer.

E l' Walonreye ey avår la, les troyes vont a måye do moes d' nôvimbe å moes d'
djanvî, minme al nive. Mins, s’ il arive èn oraedje e moes d’ awousse k’ a fwait
tchaire bråmint des glands, i s’ acoplèt ddja e moes d’ setimbe-octôbe, et
djonnler d’ e l’ ivier. Ôtmint, s’ i gn a waire di glands, les troyes ni s’
lairont potchî k’ e moes d’ djanvî. 

Les måyes si batnut tot s' metant onk siconte di l' ôte, et s' souker sol costé,
avou leus grandès brokes. Adon-pwis, les måyes vikèt tot seus, tchaeke di s'
costé (did la, li no d' "singlé").

Li poirtêye deure 4 moes (di 117 a 123 djoûs), on pô dpus k' po les troyes a
coshet.

Adon, ele bastixhèt on « ni ». Po çoula, elle ont dandjî d' coxhes. S' i gn a
pont d' coxhes tot près, metans d' ene pôrcion d' bwès di l' anêye di dvant,
elle è vont cweri dins ene bohêye di côrîs. Elle alèt côper des rdjets d’ on
mete céncwante disk’ a deus metes di long, tot hagnant ddins po les casser. Et
les ramoenner å ni. Pu les fexhî, po fé come ene clåye. Si c’ est dins on tiene,
assez foirt, li laye va cmincî a terasser avou s’ grognon, po rmete li fond do
tchôdron a livea e poûssant des teres conte li clåye. Epwis après, co aler
rcweri des brouwires et des rdjets d’ bôle po covri s’ ni. 

Li laye fwait 4 a 6 djonnes, mins padecô disk' a 10. Les djonnes ni pezèt ki 500
gr. C' est des ni-rafiyants ki s' divèt tni resserés dins l' bôre po-z aveur
tchôd. Li troye les nourit did coûtcheye. Les marcassins ont des royes a môde di
cir so tot l' coir.

I dmeure dins les bwès et les fagnes, la k' i s' nourit des fayenes et des
glands. Après l' såjhon, i fougne dins tere après des raecinêyes et des trukes.
Il î apice eto des biesses : rawiants, caracoles, viers, evnd. I rmagne minme
les curêyes.

I leye des rotes avou 4 markes, les cis des deus ongletes di padvant sont pus
grandes.

Dins les culteures, les singlés fwaiynut bråmint des damaedjes, aprume ås
canadires, ås dinrêyes d' awousse ey ås mayisses.

Li singlé esteut adoré des Celes. Did la, sacwants sinses respectiveus do mot
"veråt" e walon. 



https://wa.wikipedia.org/wiki/Rifondou_walon

Li rfondou walon, c' est on sistinme di scrijhaedje unifyî do walon, enondé pa
l' UCW eyet porshuvou et spårdou pa l' SNR Li Rantoele dins les anêyes 1990.

Li rfondou walon n' ehåye nén li prononçaedje do walon. Portant, a dater di
2009, on-z a eto atåvlé on "prononçaedje zero-cnoxheu".

Li mot "rfondou walon" (r'fondu walon) aparexhe pol prumî côp dins l' rivowe
"Singuliers" e 1993 dins èn årtike da Lucyin Mahin .

Li rfondou walon a stî enondé pa on papî da Jean Germain dins l' rvowe "Toudi"
ki date di 1989. I mostere kimint k' on pôreut prinde åjheymint ene pus lådje
oyowe po ene cwénzinne di mot (loukîz : Mapes ALW et rfondaedje). Il propôze
eto, al rissaetchete, li betchfessî ea.

L' idêye di rmete eshonne les mots des diferins accints do walon a tcheryî avou
l' adjinçnaedje do motî franwal "Walo +" (adjinçné pa Lorint Hendschel po l'
UCW, avou toplin des aidances). Li live rexhe e 1992 et pout esse riwaitî come
li mwaisse astoca des betchfessîs scrijhas "å" et "ô".

E 1993, li minme Lorint Hendschel eplaide on sillabusse : "Quelques propositions
sur l'établissement d'une langue wallonne écrite commune" ). I diswalpêye pår li
sistinme da Djan Djermwin avou les pus lådjes oyowes, mins boute des ôtès atuzes
come li cene des rîlêyes et des sorwalondes. I rfond eto les codjowaedjes, e-n
on sistinme ki poite co s' no ("Trokes da Hendschel").

E 1994, les mwaissès dnêyes sont diswalpêyes pa les rfondeus, inte di zels, les
prumîs "vraiys" betchfessîs scrijhas (k' i gn a nou sifwait scrijha e sistinme
Feller). Dj' ô bén : les betchfessîs ea et xh. Vénrè bénrade après li betchfessî
én. Gn ava eto : li prumire saye di motî walon-francès e rfondou (dins "Å
raploût-tot des walons et les prumirès rcwerances sol rifondaedje des
codjowaedjes et des betchetes et cawetes.

E moes d' måss 1995, l' UCW dimande a Lorint Hendschel di mete so pî on sincieus
raploû, a Mårcinele, po prezinter li rfondou. Les prumîs betchfessîs et sacwants
oyons (ey, cw, mw)

I n' dimorrè pus k' a spåde li novele ortografeye. Çou ki n' serè possibe ki pal
voye del Daegntoele, ca cåzu totes les soces pol walon vont rbouter l' atuze d'
on scrijhaedje ki n' riprezint pus l' accint di leu viyaedje.

Å e moes d' måss 1995, å raploû d' Mårcinele, gn a pont yeu d' vwès disconte di
l' idêye do rfondou walon. Mins dins les tournêyes d' esplicåcions da Lorint
Hendschel dins les diferinnès contrêyes, les scrijheus s' ont docô redivé
disconte tot candjmint a leus sistinmes ortografikes, rashious sol sistinme
Feller.

Li SLLW a metou des ahotes a tot çou ki s' rapoirtéve å rfondaedje, copurade
après li rlomé papî da Jean Lechanteur dins li rvowe "Wallonnes" e 1996. Dispu
don, et todi dpus disk' ås djoûs d' ouy (2010), tos les waloneus aloyîs al SLLW
sont clairmint espaitchîs di håbiter les rfondeus.

Li CLRE, après aveur diné on pris a on roman e rfondou (So l' Anuti, 1995),
ritourna cazake, et frinne des cwate pates et do muzea disconte do rfondou.

Do costé des soces di scrijheus, l' opôzucion å rfondou a divnou todi pus foite,
ostant après Lidje k' après Nameur et Tchålerwè. Li rfondou n' a parvinou a s'
afroyî on passaedje ki do costé del Basse Årdene.

C' est on miråke ki les Rantoelîs ont sorviké a totes les rascråwes, minme
ådvins di leu soce, et ki l' rifondou a stî spårdou pal Daegntoele. Gn a eto yeu
li voye des ratournaedjes éndjolikes k' a assaetchî des bouteus po li
rfondaedje.

E 2008, dins l' Libe Beldjike do 16 di djanvî, èn etnolodjisse, Francis Martens,
rimete cråndimint li rfondou a l' ABN. Mins dire k' i stofe dins ses bråyes.

E 2009, Jean-Marie Klinkenberg, dins èn årtike di "Télépro", dit k' i trove les
rfondeus coraedjeus.

Sacwantès sayes ont stî fwaites po n' passer ki pate a pates d' on walon
coinrece å walon pår rifondou. On-z a lomé ces scrijhaedjes la rifondants
walons. Insi, li roman Dji m' lome Meliye a stî scrît e "rfondant carolo".

On pôreut eto lomer "rfondant namurwès" li saye da Chantal Denis d' ehåyî
ortograficmint li walon d' après Nameur, çou k' (dins metans Kî çk' a touwé JFK
?).



https://wa.wikipedia.org/wiki/Neyerland%C3%A8s

Li neyerlandès, c' est l' lomaedje des lingaedjes tîxhons do boird del Mer do
Nôr, hoûte del Frize et disk' a Dunkere.

Li neyerlandès djenerå (N.Dj., e neyerlandès Algemeen Nederlands u A.N.), c' est
on rfondou lingaedje k' a stî adjinçné pås Flaminds, Braibonîs tîxhwès-cåzants
et Holandès a cmincî do 15inme sieke. L' ortografeye d' asteure kiminça a-z esse
ehåyeye e 1849. Ey esse acceptêye come "bon scrijhaedje" del langue e 1864 el
Beldjike ey e 1883 ezès Bas Payis.

Li "neyerlandès djenerå" n' a stî ricnoxhou come lingaedje oficir el Beldjike k'
pårti di 1878 (lwè De Laet), 1883 (lwè De Vigne-Coremans) et 1898 (lwè d'
ewalisté). Cicial n' a stî possibe k' après on fel boutaedje do Mouvmint
flamind.

Li "neyerlandès djenerå" pout esse loukî come li prumî lingaedje oficir ki vént
tot droet do vî francike.

Les pårlers des payis metou atok del Mer do Nôr estént lomés e latén del
Moyinådje "theodiscus" k' a dné les mots locås "dietsch" u "duutsch" (tîxhwès),
et l' mot inglès "dutch". 

Do tins des Bas Payis borguignons, les djins d' avår la volît lomer leu
lingaedje diferinnmint do "hôt almand" (Hoch Deutsch). Did la li mot
"nederduytsch", pu, po mostrer l' diferince avou l' plat almand, "Nederlandsch"
(sicrît pol prumî côp e 1482).

A pårti del fén do 19inme siecle, po fé del reclame disconte di l' idêye tot
fwaite ki l' flamind esteut grossir, on l' loma : "Algemeen Beschaafd
Nederlands" ("A.B.N.", neyerlandès djenerå poli). On n' a leyî tchaire li
"Beschaafd" ki dins les anêyes 1970, po n' ritni ki l' alomåcion Algemeen
Nederlands (A.N., neyerlandès djenerå).

E walon, il est purade lomé "tîxhwès", did la les nos d' plaece "tîxhwès Payis"
(sipotchî e "tchèpayis'").

Do trevén do Redjime holandès, il est lomé "holandès", diferin do flamind come
li scrît C.N. Simonon dins s' boket "Li langue nåcionåle :

Avou li ricnoxhance do neyerlanfès come langue oficire el Beldjike al fén do
19inme s., on l' va aprinde dins les scoles. Mins adon, il est lomé "flamind".
Insi, li tite d' ene rîlêye d' årtikes sol croejhete walone da Lucien Léonard
parexhous e 1963 & 1966 dins les Cahiers wallons fourit

On n' trove li mot walon "neyerlandès" k' e 1985, dizo l' cogne "néèrlandès"
dins li gazete e walon "Noveles des Walons Scrijheus d' après l' Ban-Bwès", foû
del pene da Roger Viroux".

Li rfondowe "neyerlandès" avou ristopaedje di l' ahiket, a stî atåvlêye pås
rfondeus. Mins on l' lome co todi pa des côps rifondou flamind, å rgår do
"rfondou walon".

Li moyén neyerlandès, c' esteut li vî lingaedje sicrît el Holande ey el Flande.
Mins i fourit foirt abandné el Flande do tins des Bas Payis espagnols pu
otrichyins et do redjime francès.

Come rifondou lingaedje, il a stî diswalpé a pårti do 13inme sieke, avou les
scrijhaedjes da Jacob van Maerlant, inte di zels "Van den Vos Reynaerde" u
"Rijnart de Vos" (Rinåd, li rnåd, ene ridoblete), ki rprind des fåves do vî vî
tins so tinme do rnåd ki vout esse pus malén k' els ôtes, mins k' est todi
groujhî. Li "neyerlandès" d' adon saetche purade do flamind, ca c' est Brudje k'
st l' mwaisse veye economike do cotoû.

Avou l' askepiaedje des Bas Payis borguignon, Brussele et Lovén vont divni pus
rlomêyes. Adon, les traits do tîxhwès braibonî vont amoussî dins li scrît
"neyerlandès" (miråke "Mariken van Nieumeghem").

E 16inme sieke, gn a l' guere inte les Bas Payis espagnols et l' novele
Republike des Bas Payis ki vneut di si cvierser å protestantisse. Bråmint des
ritches martchands et cotuzeus del Flande et do Braibant si vnît astaler a
Misterdam. C' est vaila kel neyerlandès come on li cnoxhe asteure va vormint
askepyî. Come po l' almand, onk des lives ki va moenner a l' unité do
scrijhaedje serè ene Bibe li "Statenbijbel" ratournêye do l' ebreu et do grek,
et cmandêye des "Estats djenerås", li pus hôte instance administrative del
Holande. Ele fourit-st eplaideye a Leyde e 1637. Mins ci scrît neyerlandès la ni
si spårdeut ki sol Holande, et nén sol Flande d' asteure.

Li Holande et l' Flande d' asteure ni fourît rashonnêyes ki tins do Rweyåme Uni
des Bas Payis (1816-1830). Adon, li "holandès" divna li lingaedje administratif
di tot l' payis. Mins les "Bedjes" ni l' acceptît nén, çou ki moenna al
Revolucion bedje.

Les prumîs govienmints del Beldjike ni (ri)cnoxhît nén li neyerlandès come on
rfondou lingaedje. C' est l' atuze di diyalekes ki s' aplikéve a tos les
lingaedjes do payis del Beldjike. Li 26 di nôvimbe 1894, on djåze e neyerlandès
pol prumî côp e Pårlumint bedje.  E 1895, li deputé Schinler va responde e walon
å Pårlumint, mins c' est po dmostrer... k' i n' î fåreut nén cåzer e "flamind".
Ci n' est k' après li "lwè d' ewalisté" (1898) k' on-z apolou rinde djustice e
neyerlandès el Beldjike.

Adon, li rfondaedje pout felmint avancî. Les rfondeus ont bouté disk' aviè 1950.
Après, gn a yeu sacwantès refômes di l' ortografeye, li dierinne dins les anêyes
2000. Li grand motî do neyerlandès, kimincî al fén do 19inme sieke, avou des
subzides di l' Estat bedje, n' a vudî ki dins les anêyes 1990.

Li neyerlandès est onk des pus vayants lin gaedjes so l' eciclopedeye Wikipedia.



https://wa.wikipedia.org/wiki/Istwere

L' Istwere, c' est l' syince ki studeye tot çou ki s' a passé sol Daegne rapoirt
ås etrevéns a vey avou des djins, dispu k' el sicrijhèt zeles-minmes.

On fwait rmonter l' istwere des payis do Mîtrin Levant (la k' gn a yeu les
prumîs scrijhaedjes) a a pô près troes siekes divant Djezus-Cri. C' esteut el
Mezopotameye.

Ci pårtixhaedje la est foirt criticåve, divant tot pask' i rashît l'
trepådjaedje so l' istwere di l' Urope, et aprume del France.

Insi, l' istwere del Beldjike pa les istoryins classikes vout d' tote foice endè
fé on bea payis bén uni, sovint tot cloyant les ouys so l' culteure des djins.
Did la l' idêye da Yoran Delacour di scrire des lives d' istwere veyowe pa les
peupes avou des formagnîs lingaedjes. Po les Walons, c' est l' Istwere del
Waloneye, come veyou pås Walons.

On persounaedje istorike, c' est ene rilomêye djin k' a yeu on role dins l'
Istwere.

Les 100 pus inflouwinnès djins d' l' Istwere ont stî relîs, sayreçmint, pa on
cwereu amerikin divins on live lomé The 100 (les cint pus grands nos d' l'
Istwere).



https://wa.wikipedia.org/wiki/Catalan_(lingaedje)

Li catalan (català) est on lingaedje roman djåzé pa 8-9 miyons d' djins sol
boird del Mîtrinne Mer des deus costés del tchinne des Pirinêyes; dins çou k' on
lome les Payis Catalans: dins les cminåltés otonomes espagnoles di Valince,
Catalogne eyet des Iyes Baleyares, wice ki l' lingaedje est oficir avou l'
castiyan et cåzé pa 70 a 95 å cint des dmorants; el Principåté d' Andore, wice
ki c' est l' lingaedje oficir; el Catalogne Nôr (Rossiyon), el France, eyet dins
l' veye d' Alguer el Sardegne, ki fourit peuplêye d' abagants catalans; eyet
dins li Franja de Ponent el cminålté otonome d' Aragon e l' Espagne, wice ki l'
lingaedje n' a pont d' sitatut rconoxhou.

Li catalan (català) est, avou l' occitan, on mimbe del famile occitano-catalane,
ene des pus viyès familes di lingaedjes romans avou l' galo-roman. Å cmince li
catalan eyet l' occitan n' fijhèt k' on seu lingaedje, çou ki fwait k' on dit
ossu bén «vî catalan» ki «vî occitan» po lomer ci vî lingaedje la. Catalan ey
occitan sont co asteure foirt près l' onk di l' ôte.



https://wa.wikipedia.org/wiki/Bulg%C3%A5reye

Li Bulgåreye est on payis å sud-ouwess di l' Urope; il a des coisses sol Noere
Mer a l' Ess, li Grece eyet l' Turkeye å Sud, li Serbeye eyet Montenegro eyet
l' Macedoneye a l' Ouwess, eyet l' Roumaneye å Nôr. L' aiwe di Danube fwait
l' frontire inte li Bulgåreye eyet l' Roumaneye.

Les Bulgåres, on peupe di nindje turke di l' Azeye cintråle, s' ont vnou maxhî
avou les dmorants slåves viè l' fén do 7inme sieke eyet askepyî l' prumî Estat
bulgåre e 681. Dins les siekes shuvants, li Bulgåreye a stî e margaye avou
l' Impire Bizantin åd fwait di leu plaece dins les Balkans, mins al fén do
14inme sieke li payis a passé dzo mambornance di l' Impire Otoman.

Li Bulgåreye ridivna-st indepindinte e 1878, come ene principåté otonome, et
fourit rclamêye on royåme plinnmint indepindint e 1908. Di 1912 a 1913 li
Bulgåreye ourit-st a vey avou l' Guere des Balkans, ene shûte di conflits avou
ses vijhéns, ki fjha candjî l' sitindêye do payis sacwants côps. Tins del
prumire guere daegnrece et pus tård del deujhinme guere daegnrece, li Bulgåreye
si bata do costé des pierdants.

Li Bulgåreye touma dzo mambornance di l' Union sovietike après l' deujhinme
guere daegnrece eyet divni ene Republike Populaire e 1946. Li moennance
comunisse finixha-st e 1990, cwand l' Bulgåreye rifjha des vôtaedjes
multi-pårtis.

E 2003 li payis si meta do costé des Estats Unis ey evoyî des sôdårds pol guere
siconte di l' Irak. E 2004 elle radjonda l' OTAN, eyet vôreut radjonde l' Union
Uropeyinne po 2007.

Li prezidint del Bulgåreye est tchoezi pa des eleccions direkes po ene termene
di 5 anêyes, eyet l' droet di s' riprezinter po on deujhinme mandat. Li
prezidint est li tchîf di l' Estat eyet li cmandeu e tchîf di l' årmêye. C' est
eto li tchîf do Consey Consultatif pol Såvrité Nåcionåle, eyet, mågré k' i
n' pout nén prinde l' iniciative pol fijhaedje des lwès, i pout tofer ritourner
on propôzaedje di lwè po pus di discutaedje, mins nerén li pårlumint pout passer
houte do veto do prezidint avou on vôtaedje al madjorité simpe.

Li pårlumint unicamerå, lomé l' Assimblêye Nåcionåle (Народно събрание, Narodno
sabranie), a 240 deputés ki sont tchoezis po cwatre ans pa vôtaedje populaire.
Les vôtaedjes sont po des pårtis ou des cowalicions di candidats, avou des
djivêyes di vôtaedje diferinnes dins tchaeke des nouv pårtixhaedjes
administratifs. On pårti ou ene cowalicion doet aveur on minimom di 4%
d' vôtaedjes po-z aveur des sidjes å pårlumint. Li pårlumint vôte les lwès,
decide do budjet, do calindrî des eleccions prezidinciåles, tchoezixh et dismete
li prumî minisse eyet ls ôtes minisses, fwait les declaråcions d' guere, decide
do disployaedje di sôdårds åd foû do payis, eyet l' ratifiaedje des acoirds eyet
påyes eternåcionås.

Dispoy 1999 li Bulgåreye est pårteye e 28 redjons (области, oblasti; singulî
област, oblast), après aveur sitî pårti e 9 provinces dispoy 1987. Totes les
redjons sont lomêyes d' après leu mwaisse-veye, avou l' mwaisse-veye do payis ki
fwait ene redjon da sinne (София-град, Sofiya-grad, Sofia-veye):

Li Bulgåreye comprind les redjons classikes di Trace, Mizeye eyet Macedône. Li
sud-ouwess do payis a bråmint des monts, avou li pus hôt mont des Balkans, li
Mont Moussala, 2.925 metes hôt. Li coirdea d' Monts des Balkans trevåtche li
payis do levant å coûtchant, å Nôr del fåmeuse Vå d' Rozov. Å sud-ess do payis,
c' est des tienes et des vås, åd dilong del Noere Mer a l' ess, eyet åd dilong
del mwaisse aiwe di Bulgåreye, l' aiwe di Danube (lomé Дунав, Dounav e bulgåre)
a Bijhe. Des ôtès grandès aiwes sont l' aiwe di Strouma eyet l' Aiwe di Maritsa
å Sud.

Les Balkans si lomèt inla do no del tchinne di monts lomêye Balkan (Балкан) ou
co Stara Planina (Стара планина), ki trevåtche li cinte del Bulgåreye disk' a
l' pårteye levantrece del Serbeye.

L' economeye del Bulgåreye a bråmint sofrou après 1989 eyet l' piete do martchî
sovietike, ki l' economeye bulgåre end esteut foirt aloyeye.

D' après l' ricinsmint di 2001, li populåcion c' est bråmint des bulgåres
(83,9%), avou deus minorités importantes, di Turks (9,4%) eyet di Djipsyins
(4,7%). Les 2% ki dmorént si rpårtixhèt inte des Årmenyins, Rûsses, Roumins,
Oucrinnyins, Greks eyet Djwifs. 84,8% del populåcion do payis cåze li bulgåre,
on lingaedje del famile des lingaedjes eslåves, k' est l' seu lingaedje oficir,
mins ds ôtes lingaedjes sont cåzés, pa les djins des diferinnes minorités.

Ene grosse pårt des Bulgåres (83,9%) sont rashious comes mimbes di l' Eglijhe
Ortodosse bulgåre. Les ôtès rlidjons sont l' Islam (12,1%), les catolikes romins
(1,7%), li djudayisse (0,8%), eyet ds ôtes (1,6%)



https://wa.wikipedia.org/wiki/Bon_Diu

Li Bon Diu (ou Bon Diè, pus rålmint Diè), po les crustins, les djwifs, les
muzulmans, c' est on tolu k' est ådzeu d' tot, k' a askepyî totafwait, et ki
decide di tot çou ki s' passe el Daegne ey e cir.

On scrît s' no avou ene grande lete dins les lingaedjes rashious e-n alfabet
latén.

Les teyolodjins pretchèt ki l' Bon Diu di tos les creyants monoteyisses, c' est
l' minme tolu.

Portant, foû del rilidjon crustinne, on wåde pacô li no k' i gn a dins l'
mwaisse lingaedje del rilidjon, dabôrd : Ala (mot arabe) cwand on djåze di l'
islam et Yavé (mot ebreu) po les djwifs.

On ôt eto dire — pår pa des djins k' ont fwait des hôtès scoles — ki l' Bon Diu
des crustins et "Ala", li ci des muzulmans, serént deus tolus diferins, e
concurince po fé des pratikes, tchaeke po si rlidjon. On pout responde ki l' mot
"Ala" vout biesmint dire "li Diu" (li definixhant årtile sinifeye k' end a pont
d' ôte). Ciste alomåcion la, "Ala" est siervowe sifwaitmint pa les crustins
arabe-cåzants, ki pa les muzulmans. Portant, e sacwants payis muzulmans
(Malaizeye) on disfind d' eployî li mot "Ala" foû d' l' Islam.

Li Bon Diu est on seu tolu po les muzulmans et les djwifs, mins est fwait di
troes "djins" po les crustins (Trinisté).



https://wa.wikipedia.org/wiki/Alfabet

L' alfabet (eto abécé) d' on metou on lingaedje, c' est l' djivêye des senes
(lomés letes) acceptés pa les lijheus po scrire ci langue la.

Mins nerén, dins l' lingaedje corant on eploye å pus sovint alfabet po ces cwate
cas la. Et po-z esse complet, on pout eto citer èn ôte grand sistinme di
scrijhaedje, ki n' est nén èn alfabet la k' i n' note nén des sons mins des
sinses, come les caracteres chinwès ou les hiroglifes edjipsyins.

Li tchuze d' èn alfabet pout esse on mwaisse pont po l' ehåyaedje d' ene langue,
pal voye do rfondaedje.

Dins les payis arabes, ey e l' Inde, les djins k' ont stî a scole kinoxhèt
coramint deus (u troes) alfabets.

Sacwants lingaedjes si polèt scrire dins deus u troes alfabets (metans li
serbo-crowåte esteut scrît e l' alfabet latén el Crowåceye, e l' alfabet
cirilike el Serbeye, et, disk' e 1945, e l' alfabet arabe el Bosneye.

L' amazir est scrît e l' alfabet latén el Cabileye (Aldjereye), e tifinar e
Marok ey e Nidjer, ossu bén k' e l' alfabet arabe (Aldjereye, Marok).

Li tatår di Crimêye s' a scrît en arabe, pu e cirilike, pu e latén, avou l'
faflotaedje do trouk. Li trouk lu-minme s' a scrît en arabe disk' å rfondaedje
da Kamal Atatürk, la k' i s' a scrît e l' alfabet latén.



https://wa.wikipedia.org/wiki/Viyaedje

On viyaedje, c' est ene plaece la k' i gn a ddja assez bén d' måjhones et des
siervices (botikes, boledjreye, restorant, gåre, eglijhe). Et eto des soces :
dramatike, ekipe di fotbale, årmonreye.

Inte viyaedje et veye, gn a çou k' on loméve on bork. a rcorespondreut, asteure,
a ene rebanêye comene ki n' a nén l' gråde di "veye".

E 19inme sieke, el Walonreye, cåzu tos les viyaedjes di dpus d' 200 djins avént
li statut d' comene. On djheut eto on ban.

Dispu les grands rebanaedjes, dins les payis la k' les viyaedjes estént foirt
kissemés, come li Hôte Årdene, on rdene li statut d' viyaedje a tos les
ancyinnes comenes et gros hamteas. On dit, metans, ki Gouvi est fwait di 22
viyaedjes, dabôrd k' i gn aveut la ki 5 ancyins ptits bans.

Les dmanants d' on viyaedjes sont lomés d' on no di dmorant, mins ki n'
esgzistêye nén todi. Il ont eto, po bråmint, on spot.

Li mot "viyaedje" lu-minme n' a pont leyî d' passêye dins lmes nos d' paleces
del Walonreye, mins bén si tayon Viyé.



https://wa.wikipedia.org/wiki/Sitoele

Ene sitoele, c' est on coir cîryin, ene bole di plazmå k' est foirt massive eyet
k' evoye del loumire.

Li stoele li pus près del Tere, c' est l' solea. Gn a bråmint ds ôtès stoeles k'
on sét vey e cir del nute (did la si no di stoelî), cwand c' est kel loumire do
solea nelzès catche nén. Ene sitoele lût pask' i gn a ene fuzion nucleyaire dins
s' navea, si cour, et ki, do côp, ele evoye di l' enerdjeye dins l' espåce, des
radiåcions, des waxhes electromagnetikes eyet des neutrinos. Sins stoele, gn
åreut cåzumint nol elemint tchimike e l' univier.

Ene sitoele sikepeye cwand c' est k' ene nûlêye di gåz, aprume di l' idrodjinne
si ramonçlêye so leye minme avou ene miete di l' eliom eyet sacwants ôtes
elemints. On côp kel navea est spès assez, ene pårteye di l' idrodjinne est
candjeye èn eliom pal fuzion nucleyaire. Li rmanant do navea amwinne l'
enerdjeye ådfoû. Les deus foices (ramonçlaedje so leye minme eyet evoyaedje foû
di l' enerdjeye) sont-st a pô près d' assene.

Portant, ene feye k' i gn a pupont d' idrodjinne e navea, ene sitoele k' est pol
moens 0,4 côp ossi pezante kel solea forcrexhe po divni ene rodje adjeyante, pal
fuzion d' elemints todi pus pezants e navea ou åtoû do navea.

I gn a des sistinmes di stoeles, avou deus stoeles ou d' pus ki sont-st aloyeyes
eshonne pal gravitåcion.



https://wa.wikipedia.org/wiki/Roumaneye

Li Roumaneye est on payis å Sud-Ess di l' Urope. Li no d' Romaneye, c' est paski
les Romins s' î avént ddja astalé, do vî vî tins. Li Roumaneye a des frontires
avou l' Oucrinne eyet li Republike del Moldaveye å Nôr-Ess, li Hongreye eyet li
Serbeye a l' Ouwess eyet li Bulgåreye a Nonne. Li Roumaneye a-st avou ene pitite
coisse sol Noere Mer.

Les daces ont stî batous pa l' Impire Romin e 106, çou ki cminça ene séreye
d' evayixhaedjes del Roumaneye, mins nerén, d' åbutude les mwaisses leyèt ene
lådje otonomeye.

El Moyinådje les Roumins vikèt dins troes principåtés diferinnes: li Walakeye,
li Moldaveye eyet l' Zivenbork (ou Transilvaneye, e roumin Ardeal). Les deus
prumires estént pa côps dizo l' viernance di l' Impire Otoman, mins avou ene
divintrinne otonomeye, li troejhinme fijheut pårteye del Hongreye, ossu avou ene
lådje otonomeye, poy di l' Otriche-Hongreye.

Li Roumaneye modiene a-st askepyî cwand les principåtés di Moldaveye eyet di
Walakeye s' ont metou eshonne, e 1859, eyet divni èn estat dislaxhî e 1877.
C' est çou k' on lome eto li Vî Rweyåme. Li payis s' agrandixha après li prumire
guere daegnrece, cwand li Zivembork, li Boucovine eyet li Bessarabeye ont stî
radjoutêyes.

Des bokets del Roumaneye ont stî incorporés a l' Union Sovietike e 1940, a pô
près çou k' est asteure li Republike del Moldaveye, avou des ptits bokets dnés a
l' Oucrinne.

Disk' al deujhinme guere daegnrece, li Roumaneye esteut moennêye pal dinasteye
di Hohenzollern-Sigmaringen. Après li deujhinme guere daegnrece, li Roumaneye
passa sol mambornance di l' Union Sovietike, et dmorer dizo viernance comunisse
disk' al fén di 1989, k' on revintaedje tapa djus li prezidint Nicolae Ceauşescu
k' esteut al tiesse do payis dispoy des dijhinnès d' anêyes. Les ancyins
comunisses participèt asteure al veye politike democratike.

Li pouvwer ledjislatif c' est deus tchambes, li Senat, (Senat) avou 143 mimbes,
eyet li Tchambe des Deputés (Camera Deputaţilor), avou 343 mimbes. Les mimbes
des deus tchambes sont tchoezis dins des eleccions ki s' fijhèt tos les cwatre
ans.

Li prezidint, tchîf di l' egzecutif, est ossu tchoezi pa vôtaedje populaire, tos
les cénk ans (divant 2004 c' esteut tos les cwatre ans). Li prezidint lome on
prumî minisse, ki va prezider li consey des minisses, liskés sont lomés på prumî
minisse.

Li Roumaneye est pårteye e 41 distriks (judeţe), eyet ene municipålité,
Bucaresse (Bucureşti), li mwaisse-veye do payis.

Ene grande pårteye des frontires del Roumaneye avou l' Serbeye eyet l' Bulgåreye
est fwaite tot shuvant l' aiwe di Danube. L' aiwe di Danube est agolêye pal
rivire Prout, ki fwait l' frontire avou l' Moldova.

Les montinnes des Carpates dominnut tote li pårteye coûtchantrece do payis, avou
des hôteus di pus di 2.500 metes; li pus hôte montinne, li Moldoveanu, fwait
2.544 metes hôt.

Les veyes les pus impôrtantes sont Bucaresse (li mwaisse-veye), Braşov,
Timişoara, Cluj-Napoca, Constanţa, Craiova, eyet Iaşi.

Après l' vinaedje-djus do bloc sovietike ezès anêyes 1989-91, li Roumaneye aveut
ene industreye avou des viyès usteyes, nén adaptêyes a çou kel payis aveut
dandjî.

E fevrî 1997, li Roumaneye s' egadja dins on programe di refômes economikes,
mins ces refômes ki likidèt des grands secteus di l' enerdjeye eyet
l' agriculteure, ni s' fijhèt nén sins må. E 1999 l' economeye do payis aveut si
troejhinme anêye di shûte di recession.

2002 eyet 2003 ont stî des bounès anêyes po l' economeye, avou ene crexhance di
4.5% l' an.

Li Roumaneye fourit priyeye e decimbe 1999 pa l' Union Uropeyinne po des
negociåcions po s' fé mimbe. On pinse kel Roumaneye pôreut radjonde l' Union e
2007, avou l' Bulgåreye.

Li lingaedje oficir est li roumin, on lingaedje roman. Li Roumaneye est li seu
payis di l' Urope Levantrece wice k' on lingaedje roman est dominant.

I gn a-st eto des impôrtantès minorités hongrwesse (d' après li rcinsmint di
2002, 6,6% del populåcion) eyet almandes, copurade el Transilvaneye, ki cåzèt
hongrwès eyet lussimbordjwès. Les ôtes groupes sont fôrmés påzès djipsyins eyet
des djins des payis åtoû. I gn a-st avou ene pitite minorité polonesse (dins les
10.000) ki vike e distrik di Suceava, ene minorité crowåte ki vike å Banate, ene
turke ki vike el redjon di Dobrodjea, ey ene årmenyinne.

Ene grosse pårt des Roumins sont des crustins ortodosses di l' Eglijhe Ortodosse
Rouminne. I gn a-st eto des catolikes di rite bizantin (di l' eglijhe
zivembordjwesse), des catolikes di rite romin (di l' eglijhe rominne), des
protestants (eglijhes hongrwesses eyet tîxhones), copurade dins les redjons avou
des djins d' oridjene hongrwesse, e l' ouwess do payis. Li spårdaedje do
crustinnisse si fjha avou Sint André, k' a rabeni l' prumî eveke da Tomis (ouy
Constanţa).

El Dobrodjea, li redjon k' est sol boird del Noere Mere, i gn a-st ene pitite
minorité turke mozlimresse, çou ki dmeure do colnijhaedje otoman.



https://wa.wikipedia.org/wiki/Noy%C3%A9

Noyé (e walon, omrin ou femrin : å Noyé, al Noyé; prononcî Nowé sol Coûtchant
walon) , c' est l' troejhinme pus grande des fiesses des crustins (après Påke et
Céncweme), ki rmimbere li skepiaedje da Djezus-Cri, lomé purade, po ciste
ocåzion la, l' Efant Djezus.

Po s' aprester po Noyé, i gn a les Avéns, ki cminçnut 4 samwinnes - ou 6
samwinnes po sacwants - divant Noyé.

Les tchansons d' Noyé, sont cnoxhowes totavå. Dinltins, c' esteut les inte di
zels les vîs noyés. Les Walons (et l' lingaedje walon) ni sont nén sins rén
(noyés walons).

Dispu les anêyes 1990, gn a todi dpus di martchîs d' Noyé a pårti do 15 di
decimbe.

Po les crustins do Coûtchant, tot come po les eglijhes do rite bizantin k'
eploynut li noû calindrî, Noyé est fiesti li 25 di decimbe, po ki l' djoû des
Roys fouxhe fiestî li 6 di decimbe.

Les ôtes crustins do Levant, k' eploynut li vî calindrî, i fiesnut Noyé li 7 di
djanvî, et l' djoû des Roys li 20 di djanvî.

Po sacwants crustins, li Noyé riprezinte on djama d' ene samwinne, ki finixh li
dierin djoû d' l' anêye, djusse divant li fiesse del circoncizion, ki serè
shuvowe pal fiesse des Roys, ki rmimbere li vizitaedje des troes Mådjes, k' ont
stî moennés pa ene sitoele. El timp do djama do Noyé, gn a sacwants sints k' on
rmimbrêye eshonne avou Noyé: sinte Anastazeye (li 25 minme), sint Stefane (li
26), sint Djhan (li 27), les Sints Enocins (les efants touwés pa Erôde, li 28),
et sint Silvesse (li 31).

Dins tos les rites, li djoû did dvant Noyé, est on djoû d' djune, ki finixhe
avou l' messe del shijhlêye, al vesprêye, ene messe avou bråmint d' profeceyes
do Prumî Testamint, et c' est cisse shijhe k' atake Noyé. Après l' messe del
shijhlêye, i gn a troes ôtes messe di Noyé. Troes, la ki, å cénkinme siéke, li
påpe di Rome esteut priyî på djins di dire messe e troes eglijhes. Po cmincî, al
nute i gn aveut l' messe al eglijhe da Sinte Mareye li Grande, avou l' evandjile
des bierdjîs. Cwand cisse la esteut foû, li påpe diveut aler al eglijhe da Sinte
Anastazeye, ki les Greks fiestént li minme djoû. Et l' matén, i djheut messe al
eglijhe da Sint Djhan do Latran, li mwaisse eglijhe di Rome di ç' timp la, avou
l' evandjile del ecårnacion.

Li prumire di ces troes la, c' est l' messe del nute, ki cmince li 24 di decimbe
tård al nute, et minme a meynute pa des côps. Li shijhe, les djins on ratindou
matenes (on dit cobén : shijhler matenes).

A meynute, li messe kimince, dins les eglijhes k' ont stî gåyotêyes avou ene
creche avou on sapén d' Noyé et ene corone des Avéns. I gn a bråmint des
tchants, inte di zels les viyès tchansons d' Noyé, k' ont-st askepyî eto e walon
e 18inme et 19inme sieke (on les lome les "heyes").

On lét a cisse messe del nute l' evandjîle saetchêye foû d' Luk II:1-14, ki
rasconte comint ki Mareye et Djozef fourit evoye po aler s' escrire a Betleyene,
et comint l' Mareye meta Djezus å monde e li ståve si l' coukî èn ene creche, et
poy comint ki les bierdjîs fourit avou les berbis so l' paxhis å mitan del nute,
et ki l' andje elzî aparexha, po lzî dire d' aler cwerî li påpård Djezus k'
aveut yeu skepî tot djusse. L' evandjîle finixhe avou les andjes ki tchantént li
Gloriya.

Li deujhinme messe, k' ont lome missa auroræ - "li messe des aireurs" - et dite
et po Noyé, et po rmimber sinte Anastazeye. L' evandjile, c' est l'
continouwaedje del evandjile del messe del nute, et esse saetchêye foû d' Luk
II:15-20, ki rasconte comint les bierdjîs do paxhis d' Betleyene, ås aireures do
djoû, alit dire on ptit bondjoû al Sint Famile å ståve, et comint l' Mareye
fourit ewaereye tot oyant çou k' les bierdjîs rascontént.

Li troejhinme messe, c' est l' messe del ecårnacion, comint, serlon l'
ecsegnmint crustin, li Bon Diu si fa ene djin, tot purdant on coirp. L'
evandjile di cisse messe, c' est l' comince del evandjile di sint Djhan
(I:1-14), ki rasconte comint li Parole do Bon Diu fourit avou l' Bon Diu dispoy
todi, et come ele purda coirp po dmorer avou les djins.

Al vesprêye di Noyé (li 24), e Payis d' Lidje, c' est li cminçmint des heyes ki
vont durer disk' ås Rwès. Li heyaedje a disparexhou pår emon nozôtes, mins ça
egzistêye todi ås Amerikins, Roumins, Hongrwès, Ucrinyins, et pa des côps ås
Greks et ås Bulgåres. Les Almands ont seulmint l' heyaedje des Roys. Les heyeus,
on les lome Sternsingeren - des "tchanteus di li stoele" - et on lzî dene des
cwårs k' i pudnut po les poves efants des poves payis.

E l' Urope, e l' Amerike et co ôte pårt, Noyé est fiesti eto pa des cis ki n'
sont nén u ki n' sont pus crustins. Adon, c' est ene fiesse la k' on magne bén,
avou si famile u ses soçons. C' est po ça k' asteure on cåze purade di rewoeyon
d' Noyé.

Les Amerikins ont ptchî di magnî ene dîne ci djoû la : c' est l' dîne di Noyé. E
l' Walonreye, el deujhinme mitan do 20inme sieke, c' esteut purade on long
wastea, li bouxhe di Noyé. Divant çoula, on touwéve voltî on pourcea, et magnî
des tripes, come ça s' passe todi pattavå el Urope do Levant. Ås heyeus - et ouy
purade ås efants la k' i gn a pupont d' heyeus - on fwait voltî des cougnous et
des boûketes.

Dins les måjhons, gn a eto on sapén d' Noyé, avou des boles et des ôtes
gåyotaedjes. E sacwants manaedjes, on-z î pind des bistokes po les efants et eto
po les soçons. On dit cobén ki c' est l' pere Noyé k' els a passé.

El Province do Lussimbork et dins les viyaedjes astok, les comeres poirtént des
djaeyes et des noejhes a leus galants, des côps avou des nicnaks et des
caramels.



https://wa.wikipedia.org/wiki/Nouve_Zelande

Li Nouve Zelande (en inglès New Zealand, e mawori Aotearoa, çou ki vout dire "li
payis des longowès blankès nûlêyes") est on payis di l' Oceyaneye, metou a nonne
di l' Ostraleye. Ses vijhéns sont l' Ostraleye, a 2.000 kilometes å nôr-ouwess,
li Nouve Caledonreye eyet les iyes Fidji et Tonga å nôr; å sud i gn a rén
disk' a l' Antartike.

Li payis est fwait di sacwantes iyes, mins copurade les deus pus grosses, l' Iye
Sud eyet l' Iye Nôr (k' i gn a-st on ovrant volcan, li mont Ruapehu); des
montinnes di disk' a 3.754 metes hôt si trovèt so les iyes. Li payis si stind so
dipus di 1.600 km so èn aessi Nôr / Nôr-Ouwess. Li climat est sovint doûs, avou
des timperateures ki vont di 0 °C a 30 °C.

Cåze di s' retrôclaedje å fén mitan do Pacifike nonnrece, li Nouve Zelande a
diswalpé èn ecosistinme pår unike; divant l' arivêye des Polinezyiens, i
n' aveut nole biesse-ås-tetes a pårt ki troes sôres di tchåwe-soris. Les bouyes
normålmint fwaites påzès biesses-ås-tetes estént fwaites pa des oujheas, inte di
zels li kiwi eyet li mowa (k' a disparexhou).

Li teritwere del Nouve Zelande ni s' a peuplé fok lanawaire. Les prumîs colons
polinezyins arivît inte 500 eyet 1300 di noste ere, et fé askepyî li tuzance
mawori. Li prumî côp k' èn Uropeyin a veyou les iyes, ça a stî e 1642. Mins
nerén, ele ni fourît esplorêyes k' a pårti di 1769 pa James Cook poy colnijheye
pås Inglès. Li Nouve Zelande s' a dislaxhî li 26 di setimbe 1907.



https://wa.wikipedia.org/wiki/Mouze

Mouze (fr: Meuse; nl: Maas), c' est on fleuve (on "mouze") d' Urope, 950 km
long, ki prind sourd e platrê di Langres, e l' France, eyet saiwer åd triviè del
Walonreye et des Bas-Payis po s' aler egoler el Mer do Nôr.

Simbolicmint et istoricmint, Mouze est rwaiteye come li screne del Walonreye, k'
ele pårtixh a pô près e deus.

Mouze a dné s' no å dipårtumint francès del Meuse, å Nôr-Ess di France et al
redjon walone di Eter-Sambe-et-Mouze.

Li fleuve prind sourd e platrê di Langue, e l' France, eyet saiwer viè l' Nôr
tot passant pa l' Årdene francesse (Verdun, Sidan, Tchårluveye-Måjhire), intrer
el Walonreye di France (Rivin, Fumwè, Djivet), pu vnî bagnî l' Walonreye so
183 km (Dinant, Nameur, Hu, Lidje).

A Nameur, Mouze voet agoliner Sambe. Adon, ele candje di direccion, et ndaler
eviè l' Ess.

Après Lidje, l' aiwe ricandje co d' direccion, et cori après Bijhe. So sacwants
km, Mouze fwait l' frontire inte li Beldjike el les Bas-Payis (apus k' a
Måstraik, wice kel frontire est pus å Coûtchant).

Ezès Bas-Payis, Mouze passe pa Roermond et Venlo wice k' ele ricandje co d'
direccion, et cori eviè l' Ouwess et l' Olande.

C' est ezès Bas-Payis ki Mouze si radjond avou l' Aiwe di Rén en on grand delta,
et s' aler egoler el Mer do Nôr åd triviè do Nieuwe Waterweg (novele voye
d' aiwe).

Les prumîs rmanants do lét del Mouze ont stî rtrovés å tîciaire, avou des
Mozazôres. Divant ça, ezès payis la k' Mouze court enute, c' esteut l' mer.

Li prumî trait d' Mouze aléve di Tchårluveye-Måjhire et passer sol costé d' l'
Årdene. Ça fwait k' Mouze riprindeut çou k' et asteure li lét d' Sambe po-z
ariver a Nameur. Di Nameur, c' esteut come asteure eviè Lidje et l' Olande.

Å cminçmint do cwaturnaire, li livea do platrê d' Årdene baxha beazebén, et
Mouze si drova on passaedje po-z ariver direk a Nameur, pa Djivet et Dinant.



https://wa.wikipedia.org/wiki/Fotografeye

Li fotografeye, c' est l' bouye di saetchî des portraits. Li ci ki fwait çoula
di s' mestî si lome on fotografe u on saetcheu d' portraits.

C' est Sherington, on fizicyin, k' a-st eployî ç' mot la pol prumî côp e 1839. I
vout dire e grek « sicrijhaedje avou del loumire ». Å cmince, c' esteut purade
po saetchî l' portrait d' ene djin po on sovni a wårder dins l' famile.

Li fotografeye eploye les waches electromagnetikes ki vont di l' infrarodje a l'
ultraviyolé, mins copurade li veyåve loumire.

Li fotografeye sieve eto po les medias (gazetes) les lives. C' est l'
fotografeye k' a moenné å cinema. Mins gn a eto des ôtes ovraedjes come li
fotografiaedje ås infra-rodjes d' èn avion, ki mostere k' i gn a des åbes ki
sont malådes ene sawice.

Les Greks avént ddja trové l' atuze del Noere Tchambe. C' est ene boesse avou
ene loumire ådvins (ene tchandele, metans), et trawêye d' on tot ptit trô. Les
rais del loumire pasnut på ptit trô, et rdessiner li tchandele a l' evier so on
meur.

E 1727, on discovere ki les sés d' årdjint (copurade li nitrate) noerixhèt al
loumire.

C' est Daguerre k' a fwait les prumîs portraits d' djins. Li tins d' pôzaedje
esteut di 10 a 20 munutes. Les sés d' årdjint estént metous dins do colodion k'
on aveut vudî so ene plake di veule. Çoula s' passéve diviè 1850.

Al fén do 19inme sieke, on passe å bromeure d' årdjint, k' esteut des des
boesses : c' esteut des setchès plakes, et pôreut on dire, li prumî « fime ».

Les prumîs vraiys fimes, estént fwait di nitrate di celuloze. I blamént come po
rire.

E 1905, èn indjenieur di l' eterprijhe Leica ourit l' idêye d' eployî des fimes
(come pol cinema, mins ene miete pus lådjes, 36mm el plaece di 35mm) dins les
apareys foto, purade ki des plakes; çou ki permeta d' aveut des apareys bén pus
ptits et polant prinde sacwantès fotos (24 so on fime) pus åjheymint, ces
apareys ont cmincî a s' vinde e 1924.

Li novele grande avanceye pol fotografeye, ç' a stî l' avnowe des apareys sins
fime (didjitås). Les militaires end avént ddja e 1960, mins on n' les vleut nén
vinde, po n' nén fote so leu cou les gros vindeus d' fimes, come li societé
Kodak, ki ratchtéve tos les noveas brevets.



https://wa.wikipedia.org/wiki/Djudi

Li djudi (ou diyou) est l' no do cwatrinme djoû del samwinne, li cénkinme po les
Djwifs et ls Arabes.

Li fôme diyou egzistêve co coranmint divant les anêyes 1900 et des dins des
plaeces k' i gn a; mins c' est l' fôme avou aplacaedje tîxhon k' est ouy li pus
corante. Li mot vént do latén jovis dies ki vout dire "li djoû da Djupiter" (li
diu romin oudonbén l' planete).

Ezès tîxhons lingaedjes li djoû est purade lomé "djoû da Thor" (k' est li diu
dins l' mitolodjeye tîxhone ki corespond a Djupiter po les romins). E djaponès
on l' lome "djoû do bwès" (木曜日, mokuyōbi), mins ci bwès la pout esse veyou
soeye-t i come onk des cénk elemints prumioûles des Chinwès (li feu, l' aiwe, li
bwès, li metå eyet l' tere) ou come l' acourtixha do no del planete Djupiter
(木星, mokusei), dj' ô bén, ki l' djoû est lomé come amon nozôtes. E chinwès
c' est tot simplumint li "cwatrinme djoû del samwinne" (星期四 u 週四); ey e
portuguès li "cénkinme" (quinta feria).

Li nôme ISO 8601 definixh li djudi come li mitan del samwinne. Les djudis d' ene
anêye determinèt l' limerotaedje des samwinnes. Li samwinne 1 est l' prumire
k' a-st on djudi.



https://wa.wikipedia.org/wiki/Soce_n%C3%A9n_recw%C3%A5rlante

Ene Soce nén recwårlante (kel sigue, c' est S.N.R.), c' est ene trope di djins
ki s' metnut a soce, mins nén po wangnî des cwårs.

On lome afeye eto SNR des soces, nén loyeyes a des govienmints, ki boutèt po rén
pol diswalpaedje do Tîce-Monde, les Soces nén loyeyes a on govienmint (SNLG).

Li SNR est diferinne del Societé Sins No d' Djin et del Societé d' Djins
Responsåves e Pårteye ki, ambedeus, sont metowes so pî po rfé des çanses.

Ene Soce Nén Recwårlante doet aveur des statuts, ki sont-st eplaidîs å Moniteur.
Ele pout eto prinde des rîles divintrinnes.

Ene SNR est compôzêye d' ostant d' mimbes, pol moens 5, ki c' est les cis (les
cenes) k' ont payî leu scot po l' anêye. C' est les mimbes soçons. Gn è pout eto
aveur des djins ki sont mimbes, sins payî leu scot, mins pask' i soçnêynut avou
l' soce : c' est les mimbes soçneus.

Ene SNR est moennêye pa on prezidint (u ene prezidinte), onk u sacwants
vice-prezidint, on peneu (u penleu, u poite-ploume, u secretaire), et on cwårlî.
C' est les Mwaisses Moenneus (Consey d' administråcion).

Ene soce nén Recwårlante doet rapôuler ses mimbes on côp par an, en on
mwaisse-raploû. On-z î dene on rapoirt des ovraedjes et on rapoirt des contes.
Li rapoirt des contes est sometou å vôte des mimbes ki sont la. Il est aveuri pa
on aveurixheu d' conte. Les aveuris contes sont rashious å tribunå d' prumî
schalon do sidje sociå del SNR.



https://wa.wikipedia.org/wiki/Ouy

C' est ene bole sititchêye dins les oxheas del tiesse et raloyeye å cervea på
nier del vuwe.

Gn a les pårteyes di l' ouy metowes dins l' bole ouyrece et des ôtes ådfou, mins
dins l' cåvleure ouyrece.

Li bole ouyrece est returêye po ene ritocaesse toele : li blanc d' l' ouy. Sol
divant, cisse-ciale divént claire come do veule, po leyî passer l' loumire. C'
est l' coirnêye.

Li fond del bole ouyrece est racovrowe d' on texhou k' atcheteure li loumire: li
rixhene. Li rixhene est fwaite di deus sôres di celures: les copales et les
roketes. Les fyis sinsiûles di ces celures la si vont rdjonde al miyôle di l'
ouy (macula). C' est la k' atake li nier di l' ouy.

Li loumire djond l' coirnêye et passer houte. Li poupå si drove ou s' rastrinde
sorlon l' foice del loumire. Passe les tchambes divantrinne et drîtrinne et l'
crustalin, k' est inte les deus , ki rashonne li loumire sol rixhene, a môde d'
ene lintile ås deus vôsses.

Li rixhene analize li loumire. Metans ele pout vey u n' nén vey les coleurs. Pu
evoyî l' messaedje å cervea hanetrece, pol voye do nier di l' ouy.

Les musses moteurs di l' ouy sont cmandés pa deus nier crånyins a pårt, li
dvintrin et l' difoûtrin.

Li drovaedje ou l' rastrindaedje do poupå et cmandé po sistinme nierveus
otonome.



https://wa.wikipedia.org/wiki/Mont

Mont (fr: Mons, nl: Bergen) est ene veye del Walonreye, e payis picård,
mwaisse-veye del province do Hinnot.

Li veye si trove nén lon erî del frontire avou l' France, bagneye pa l' Aiwe d'
Inne, elle est l' cinte del redjon do Borinaedje, ancyinne redjon di hoyires.

Li comene intité di Mont a come vijhenes les comenes intités di Binche, L'
Estene, Framriye, Djurbize, El Lovire, El Rû, Cwargnon, Kévi, Sint-Guilin eyet
Sougniye.

Li veye fourit fondêye e 7inme sieke, åtoû d' èn oratwere basti pa Wådrou
(Waldetrude), feye d' èn intindant da Clotaire II, eyet canonijheye a s' moirt e
688 dizo l' no d' Sinte Wådrou.

Mins l' plaece aveut stî ocupêye co pus timpe, å neyolitike a Spiene, poy a l'
epoke rominne ene gårnizon, Castri Locus, s' aveut establi avåla.

Mont vikéve dins l' tins do tcherbon. Mins, asteure, c' est ene grosse veye
univiersitaire, avou l' Univiersité di Mont-Hinnot, les Facultés Univiersitaires
Catolikes di Mont eyet li Faculté Politecnike di Mont.

Mont est adjermelé avou les veyes francesses di Briare-le-Canal, Thoissey eyet
Vannes; ey eto avou Sefton (Grande Burtaegne), Changsha (Chine) et Little Rock
(Estats-Unis).



https://wa.wikipedia.org/wiki/Malt%C3%A8s

Li maltès (il-mailti e maltès) est l' lingaedje nåcionå d' Male (wice k' il est
oficir avou l' inglès); c' est on lingaedje semitike, parint d' l' arabe; c' est
li seu lingaedje semitike k' est scrît avou l' alfabet latén.

Li maltès fourit ricnoxhou come lingaedje oficir di Male e 1936, avou l' inglès;
divant çoula, li lingaedje oficir esteut l' itålyin. Dispoy ki Male a rdjondou
l' Union Uropeyinne, e 2004, li maltès est eto on lingaedje oficir di l' Union.
On esteme a 330.000 li nombe di maltès-cåzants.

C' est on lingaedje parint di l' arabe (copurade les pårlers d' l' Afrike
bijhrece, mins k' a prin toplin di mots eprontés, et minme des caracteristikes
fonetikes eyet fonolodjikes do sicilyin eyet d' l' inglès. Li lingaedje si scrît
avou des latenès letes (çou ki fwait k' c' est l' seu lingaedje semitike a s'
sicrire avou nost alfabet) avou kékès letes sipeciåles: ċ (c avou pont å dzeu),
ġ (g avou pont å dzeu), ħ (h avou ene båre å mitan), ż (z avou pont å dzeu).

Mågré li grande iinfluwince des lingaedjes romans, li croejhete do maltès est co
foirt semitike. Les addjectifs shuvèt les nos, i gn a pont d' adviebes natifs
fwaits sepårumint, eyet l' ôre des mots est assez libe. Come en arabe eyet
ebreu, les nos eyet ls addjectifs (po les cis d' oridjinne semitike) prindèt
ambedeus l' årtike defini (eg: L-Art l-Imqaddsa, lit. "Li Payis li Sint = Li
Tere Sinte"; tz a. arabe Al-Ardh al-Muqaddasa). Cisse rîle la n' s' aplike nén
åzès nos eyet addjectifs d' oridjinne latene.

Les nos prindèt li måke do pluriyal eyet ont avou ene måke pol duwalité. Les
viebes mostrèt bén l' tcherpinte semitike a troes letes, avou l' codjowaedje
fwait avou des betchetes, des stitchetes eyet des cawetes (e.g., ktibna, arabe
katabna, ebreu katavnu "nos scrijhans"). I gn a deus tins gramaticås: li
prezintrece eyet l' parfait (l' inacompli eyet l' acompli?).

Çou k' i gn a d' interessant avou l' codjowaedje e maltès, c' est ki des viebes
d' oridjinne romane sont codjowés avou des betchetes eyet cawetes arabes (eg:
iddeċidejna "nos decidîs" < (i)ddeċieda (viebe d' oridjinne romane "decider") +
-ejna (måke del 1re djin do plurial å parfait)). L' arabe eyet l' ebreu èn
fijhèt cåzu måy çoula avou les viebes eprontés, mins nerén, des pårlers arabe k'
i gn a el fjhèt avou.

Li tcherpinte romane est å pus sovint l' pus simpe; les mots d' oridjinne romane
fijhèt leus plurials di deus manires: tot lzî radjoutant -i oudonbén -jiet (e.g:
lingwa, lingwi "lingadjes"; arti, artijiet "årts"). Dismetant k' les plurials
semitikes sont bén pus complesses; s' i sont-st erîlés, li plurial est mårké pa
ene cawete -iet/-ijiet (cf. arabe -at eyet ebreu -ot) ou -in (cf. ebreu -im). S'
i sont disrîlés, i tcheyèt dins l' categoreye do pluralis fractus, wice ki l'
plurial si fwait tot candjant les voyales å dvins do mot: ktieb, kotba "lives",
raġel, irġiel "omes" (c' est ene caracteristike k' on rtrove eto en arabe ey en
ebreu)

Li motî do maltès est on maxhaedje di raecenes semitikes eyet romanes (k' ont
vnou do sicilyin, nén d' l' itålyin standard k' a lu copurade sitî basti so les
pårlers do nôr di l' Itåleye). Ça fwait k' on pout rmete li maltès avou l'
inglès (maxhaedje tîxhon/roman) eyet l' iranyin (indo-iranyin/arabe) po çou k'
est d' l' askepiaedje do lingaedje.

Å pus sovint, les mots po les idêyes et concepes soûmint sont d' oridjinne
arabe, dismetant k' les mots pus sincieus, k' ont-st a vey avou les nouvès
idêyes ey cayets, li govienmint, li lwè, l' acsegnmint, les årts, li
literateure, evnd., sont derivés do sicilyin. Insi, on-z a vnant d' l' arabe des
mots come raġel ome, mara feme, tifel efant, dar måjhone, xemx solea, sajf esté;
eyet vnant do sicilyin des mots come skola scole, gvern govienmint, repubblika
republike, re rwè, natura nateure, pulizija police, ċentru cinte, teatru teyåte,
differenza diferince. A pô près 50% do motî est semitike, eyet l' restant roman.

Les mots romans mostrèt å pus sovint li prononçaedje do sicilyin, et nén do
toscan; ça fwait ki les mots ki finixhèt avou «o» divnènt «u» (ou) e maltès,
come e sicilyin (eg: teatru nén teatro). Eto, les mots avou «e» al fén en
itålyin ont «i» e sicilyin ey e maltès: arti årt, fidi fiyate, lokali locå (cf.
itålyin arte, fide, locale).

I gn a eto bråmint des epronts a l' inglès; pa des côps maltijhîs, come strajk
(greve, di l' inglès strike), daljali (di l' inglès dial); pa des côps eployîs
avou l' ortografeye inglesse, come union (dins "trade union", sindicat), leave
ou co bonus.



https://wa.wikipedia.org/wiki/Live_(po_l%C3%A9re)

On live, c' est on moncea d' foyes di papîs avou des scrijhaedjes dissu (ey eto
des dessins, des fotos), et rloyeyes po k' ele tinénxhe eshonne. (C' est nén
come les gazetes, et les rvowes).

On live est rascovrou pa ene coviete, sovint avou do pus spès papî. Gn a padecô
ene sorcoviete. Li coviete mostere li tite do live, et l' no do scrijheu; sovint
eto l' eplaideu et l' anêye.

Å cou del coviete divaintriin, u vizon vizu, on-z a cobén les dnêyes so les
abondroets, li depot lweyå, li limero ISBN.

Divant d' ataker l' live, gn a sovint èn adrovaedje pa ene rilomêye djin ki va
préjhî u prezinter li scrijheu.

Gn è pout aveur eto ene adviertance ås lijheus, la kel sicrijheu vout advierti
di sacwants ponts (sovint po-z espaitchî les criticaedjes).

Li djoû k' on live rexhe, on fwait kécfeye on strimaedje. L' oteur, adon, va
dicåçter s' live.

Les lives sont vindous dins les livreyes. Les vîs lives sont vindous pa des
vîs-livrîs (boukinisses). Po fé li rclame des lives, gn a kécfeye des fôres ås
lives.

Les lives e walon sont metous so ene pådje tote seule. Sacwants lives e walon
sont prezintés par ôre alfababetike cial.



https://wa.wikipedia.org/wiki/Diyaleke

On diyaleke (on dit eto, avou des diferinnès idêyes padrî l' tiesse : on pårler,
on patwès), c' est ene manire di djåzer d' ene trope di djins, u d' tot on
peupe, ki n' est nén ricnoxhou on lingaedje.

Sacwants formagnîs lingaedjes lomés des "patwès" pa les politikîs, les
intelectuwels u påzès cåzeus zelminmes ont-st ene unité ki les pout fé rwaitî
come des langues.

Ci unité la pout aveur sitî dmostrêye pa des studias diyalectolodjikes (walon,
francoprovinçå), u pont esse claire dins l' kiminålté des djåzeus (basse,
catalan).

Des linwincieus k' i gn a (come Jean-Claude Calvet) riclamèt ki, foû des idêyes
tote fwaites, gn a nol adire inte ene langue et on patwès.

Pol walon, ciste idêye la a eto stî spårdowe pa ene sintince da Julos Beaucarne.

Les rapoirts, dins ene societé, inte les diyalekes et les lingaedjes oficirs
sont studyîs del sociolinwince.

On diyaleke pout divni ene langue på linwe-ehåyaedje, aprume s' il est aspalé pa
ene politike linwistike d' èn estat u d' on payis otonome.

Pol walon, des waloneus come Yannick Bauthière cåznut di "langue walone" eyet di
"diyalekes do walon" po les accints do walon.

Alez s' vey e splitchant motî po des linwincieusès racsegnes so les mots
"patwès", "pårler" et "diyaleke".

Portant il est eployî pa cåzu tos les vîs cåzeus el Province do Lussimbork po
djåzer do walon.

El Gåme, li mot "patois" n' est nén rdintou del minme manire. Minme les soces di
gåmès s' endè siervèt ("Académie des Patois gaumais").



https://wa.wikipedia.org/wiki/Cossoune

Ene cossoune, c' est ene sôre di lete, ki rind on son del vwès, k' est espaitchî
d' rexhe foû do gozî u del boke, et ki va fé l' atake u l' coron del sillabe.
L' ôte sôre di lete si lome voyale.

C' est les cossounes ki fôrmèt li vraiye tcherpinte des mots. Les prumîs
alfabets ni scrijhént ki les cossounes (c' est co l' cas dins li scrijhaedje
arabe des lives et des gazetes.

Les tcheyantès cossounes å coron, c' est des cossounes etimolodjikes ki n' si
rtrovèt nén å coron d' on mot, mins rispitèt dins s' parintêye. Li minme piceure
si rtove dins les codjowaedjes et dins l' aparintaedje.

Les tcheyantès cossounes å mitan, c' est des cossounes etimolodjikes ki n' si
rtrovèt nén å mitan d' on mot. Minme sistinme eto dins les codjowaedjes et dins
l' aparintaedje.

I gn a eto deus dmeyès cossounes (ou dmey-voyales): y (sicrît i pa dvant ene
voyale ôte k' on i/î) eyet w.

Eyet ossu des ôtès cossounes ki n' sont ni des deurès cossounes ni des doûcès
cossounes: c (ç), h, l, m, n, r.



https://wa.wikipedia.org/wiki/Antartike

L' Antartike (do grek ἀνταρκτικός, k' est d' l' ôte des costé di l' artike) est
on continint, metou al fene copete del meye-bole nonnrece, tot rascovrou d'
glaece et d' nivaye.

I nel fåt nén confonde avou l' Artike, ki c' est l' plaece (mins sins nole tere)
al fene copete del meye-bole bijhrece.

L' Antartike, c' est li cénkinme continint pa s' grandeu, après l' Azeye, l'
Afrike eyet l' Amerike. Mins nerén, c' est — et d' lon — li ci k' est l' moens
peuplé: i gn a po dire li vraiy nole populåcion permaninte, les omes k' î vikèt
sont des syincieus ki sont po on tins dins ene båze di rcweraedje syintifike ou
l' ôte. C' est eto l' continint avou l' pus grande hôteur moyene, eyet li pus
basse crouweur moyene, di tos les continints del planete, di minme ki l' ci avou
les pus bassès timperateures moyenes.

E 19inme eyet 20inme siekes, sacwants payis (Norvedje, France,
Grande-Burtaegne,...) avént les pinses di prinde des bokets di l' Antartike k'
elle avént esploré.

Li Påye di Washington (1959) î va mete ene ahote, tot rclamant ki l' Antartike
est on continint leyî po les sincieusès rcwerances. Eto, gn è doet aveur nole
astalåcion militaire, ni d' oujhene u d' fosses po saetchî ås minrais. Li
Beldjike sina cisse påye la, avou 11 ôtes payis.

Di 1897 a 1899, Adrien de Gerlache va esplorer l' Antartike sol batea Belgica.
C' est les prumîs esploreus a dmorer dipus d' èn an lavola (nén pa plaijhi, mins
paski leu batea aveut stî edjalé et dmorer astok e mitan des glaeces).

E 1957, li Beldjike astapla ene eståcion po les sincieusès rcwerances e l'
Antartike, batijheye Båze Rwè Bådwin. Mins, e 1967, gn ava pupont di liårds po
continouwer a-z etertini li ståcion, et on l' a dvou clôre.

E 2007, li Bedjike divreut ribasti ene sitåcion, et ene vintinne di sincieus
bedjes et djaponès î dmorer do moes d' nôvimbe 2007 disk' å moes d' fevrî 2008.



https://wa.wikipedia.org/wiki/Anne_Frank

Anne Frank (vina-st å monde li 12 di djun 1929, mora e moes d' måss 1945) fourit
ene djonnete djwive almande ki scrijha on djournå discrijhant l' vicaedje d' ene
famile djwive vicant mucheye des trevéns des Nazis.

Frank vina-st å monde a Francfoirt sol Main, c' esteut l' båshele d' on botikî
djwif. E 1933 Anne, avou ses parints eyet si grande sour Margot, si saiwît evoye
des nazis ey ariver a Amsterdam. E djulete 1942, la k' les nazis ocupît les Bas
Payis, li famile et cwate ôtès djins si catchént dins l' gurni d' l' eterprijhe
ki l' pa da Ane î ovréve. Ene cope d' amisses olandès lzî apoirtént a magnî. E
moes d' awousse 1944 les nazis discovrît l' catchete eyet mete les cis ki s' î
avént catchî dins des camps d' concintråcion. Anne Frank mora a Bergen-Belsen e
moes d' måss 1945; on n' kinoxhe nén l' djoû egzak.

Li djournå da sinne a stî trové dins l' catchete vude, k' asteure est on muzêye.

Sol termene k' ele a stî dins l' catchete, Anne Frank sicrijha ses tuzaedjes
eyet çou k' ele rissintéve dins s' djournå: si prumî sintimint d' amour, les
disputaedjes avou ses parints, li pawe eyet les espwers et les dzirs ont divnou
on live.

Li pa Anne, Otto Frank, li seule djin des cis k' estént muchyîs k' a sorviké
disk' al fén del guere, fijha-st eplaidî l' djournå da s' båshele e 1947 dizo l'
tite Het achterhuis ("Li måjhone did pa drî" e neyerlandès). Il a stî ratourné
dins pus d' 50 lingaedjes diferins. Gn ourit eto des adaptaedjes pol teyåte,
emey zels on foirt bea redjårbaedje e walon da Paul Bolland, dizo l' tite Li
cayé d' Anne Frank.

E 1959 on ndè fjha ezès Estats-Unis on fime dizo l' tite The Diary of Anne Frank
("Li djournå da Anne Frank").



https://wa.wikipedia.org/wiki/Wikipedia%3aC%C3%A5baret

C' est chal, vos ploz leyî vosse messaedje, vos kesses, vos idêyes, vos
dotances... Nos vos frans ene response å pus abeye.

Hi, I am w:nl:gebruiker:Walter of the dutch Wikipedia. I am writing you because
your are listed as ambassador of your wiki. I have something to say that I think
you will find useful and possibly others of your wiki also.

I hope that you and others of your wiki will subscribe to Wikizine and give
feedback. So that Wikizine can become really a source where Wikimedians can find
out what is going on. Greetings, w:nl:gebruiker:Walter PS: do not repond here. I
will not see it.

Et peut-être il serait une drôle idée de commencer une Wikipédia en picard.
Comme on voit ici et ici, les Wikipédias wallonne et normande sont assez
gagnantes, et picard a une code ISO 639-3 (pcd). Pourquois pas essayer de la
créer? On pourrait commencer directement d'écrire à
http://incubator.wikimedia.org/wiki/Pcd/. Que pensez-vous? Caesarion 21 di djun
2006 a 16:34 (UTC)

Ceux qui s'intéressent pour cet initiatif peuvent exprimer leur soutien sur ma
page de discussion limbourgeoise. Caesarion 21 di djun 2006 a 16:45 (UTC)

Dear community. I am writing to you to promote a special wiki called Betawiki.
This wiki facilitates the localisation (l10n) and internationalisation (i18n) of
the MediaWiki interface. You may have changed many messages here on Wikipedia to
use your language for your language profile, but if you would log in to for
example the English language Wiktionary, you would not be able to use the
interface as well translated as here.

If you wish to contribute to better support of your language in MediaWiki, as
well as for many MediaWiki extensions, please visit Betawiki, create an account
and request translator priviledges. You can see the current status of
localisation of your language on meta and do not forget to get in touch with
others that may already be working on your language on Betawiki.

If you have any further questions, please let me know on my talk page on the
Dutch Wikipedia. We will try and assist you as much as possible, for example by
importing all messages from a local wiki for you to start with.

You can also find us on the Freenode IRC network in the channel #mediawiki-i18n
where we would be happy to help you get started.

Thank you very much for your attention and I do hope to see some of you on
Betawiki soon! Cheers! Siebrand (Betawiki user page) 26 d' awousse 2007 a 17:52
(UTC)

Hello, at Meta there are pages created to help new and small Wikipedias: Manual
and Wikipedia and help pages. You are welcome to have a look and comment. Kind
regards --Ziko 15 d' awousse 2008 a 23:08 (UTC)

I apologize that you are receiving this message in English. Please help
translate it.

The Wikimedia Foundation is discussing changes to its Terms of Use. The
discussion can be found at Talk:Terms of use. Everyone is invited to join in.
Because the new version of Terms of use is not in final form, we are not able to
present official translations of it. Volunteers are welcome to translate it, as
German volunteers have done at m:Terms of use/de, but we ask that you note at
the top that the translation is unofficial and may become outdated as the
English version is changed. The translation request can be found at
m:Translation requests/WMF/Terms of Use 2 -- Maggie Dennis, Community Liaison 27
d' octôbe 2011 a 01:23 (UTC)

(Apologies if this message isn't in your language.) The Wikimedia Foundation is
planning to upgrade MediaWiki (the software powering this wiki) to its latest
version this month. You can help to test it before it is enabled, to avoid
disruption and breakage. More information is available in the full announcement.
Thank you for your understanding.

Guillaume Paumier, via the Global message delivery system (wrong page? You can
fix it.). 12 di fevrî 2012 a 15:23 (UTC)

I apologize for addressing you in English. I would be grateful if you could
translate this message into your language.

The Wikimedia Foundation is conducting a request for comment on a proposed
program that could provide legal assistance to users in specific support roles
who are named in a legal complaint as a defendant because of those roles. We
wanted to be sure that your community was aware of this discussion and would
have a chance to participate in that discussion.

If this page is not the best place to publicize this request for comment, please
help spread the word to those who may be interested in participating. (If you'd
like to help translating the "request for comment", program policy or other
pages into your language and don't know how the translation system works, please
come by my user talk page at m:User talk:Mdennis (WMF). I'll be happy to assist
or to connect you with a volunteer who can assist.)

Hello! This wiki will be switched to the up to date Wikipedia logo in about a
week. You can see it on commons:Wikipedia/2.0; please comment on talk if there's
something wrong with it. Thank you, Global message delivery (feedback) 22 d'
setimbe 2012 a 21:37 (UTC)

Sorry for writing in English. I hope someone can translate this locally. If you
understand German better than English you can have a look at the announcement on
de:Wikipedia:Kurier.

As I annonced 2 weeks ago, Wikidata phase 1 (language links) has been deployed
here today. Language links in the sidebar are coming from Wikidata in addition
to the ones in the wiki text. To edit them, scroll to the bottom of the language
links, and click edit. You no longer need to maintain these links by hand in the
wiki text of the article.

Where can I find more information and ask questions? Editors on en:wp have
created a great page with all the necessary information for editors and there is
also an FAQ for this deployment. It'd be great if you could bring this to this
wiki if that has not already happened. Please ask questions you might have on
the FAQ’s discussion page.

I want to be kept up to date about Wikidata To stay up-to-date on everything
happening around Wikidata please subscribe to the newsletter that is delivered
weekly to subscribed user’s talk pages.

(Please consider translating this message for the benefit of your fellow
Wikimedians)

Greetings. As you might have seen on the Wikimedia tech blog or the tech
ambassadors list, a new functionality called "Lua" is being enabled on all
Wikimedia sites today. Lua is a scripting language that enables you to write
faster and more powerful MediaWiki templates.

If you have questions about how to convert existing templates to Lua (or how to
create new ones), we'll be holding two support sessions on IRC next week: one on
Wednesday (for Oceania, Asia & America) and one on Friday (for Europe, Africa &
America); see m:IRC office hours for the details. If you can't make it, you can
also get help at mw:Talk:Lua scripting.

If you'd like to learn about this kind of events earlier in advance, consider
becoming a Tech ambassador by subscribing to the mailing list. You will also be
able to help your fellow Wikimedians have a voice in technical discussions and
be notified of important decisions.

Guillaume Paumier, via the Global message delivery system. 13 di måss 2013 a
20:30 (UTC) (wrong page? You can fix it.)

Sorry for writing in English. I hope someone can translate this. If you
understand German better than English you can have a look at the announcement on
de:Wikipedia:Kurier.

A while ago the first phase of Wikidata was enabled on this Wikipedia. This
means you are getting the language links in each article from Wikidata. We have
now enabled the second phase of Wikidata (infoboxes) here. We have already done
this on the [first 11 Wikipedias] (it, he, hu, ru, tr, uk, uz, hr, bs, sr, sh) a
month ago and two days ago on the English Wikipedia. Today all the remaining
Wikipedias followed.

What does having phase 2 enabled here mean? You are now able to make use of the
structured data that is available on Wikidata in your articles/infoboxes. It
includes things like the symbol for a chemical element, the ISBN for a book or
the top level domain of a country. (None of this will happen automatically.
Someone will have to change the article or infobox template for this to happen!)
The current state is just the beginning though. It will be extended based on
feedback we get from you now.

We are working on expanding the parser function so you can for example use
{{#property:headquarter location}} instead of {{#property:p159}}. The complete
plan for this is here.

Where can I test this? You can test it on test2 if you don't want to do it in an
article here.

Where can I find more information and ask questions? We have collected the main
questions in an FAQ for this deployment. Please ask questions you might have on
the FAQ’s discussion page.

I want to be kept up to date about Wikidata To stay up-to-date on everything
happening around Wikidata please subscribe to the newsletter that is delivered
weekly to subscribed user’s talk pages.

We are excited about taking yet another step towards allowing all Wikipedias
share structured data and collect and curate it together. --Lydia Pintscher 24
d' avri 2013 a 19:24 (UTC)

Hi, apologies for posting this in English, but I wanted to alert your community
to a discussion on Meta about potential changes to the Wikimedia Trademark
Policy. Please translate this statement if you can. We hope that you will all
participate in the discussion; we also welcome translations of the legal team’s
statement into as many languages as possible and encourage you to voice your
thoughts there. Please see the Trademark practices discussion (on Meta-Wiki) for
more information. Thank you! --Mdennis (WMF) (talk)

The Wikimedia Foundation will soon turn on VisualEditor for all users, all the
time on your Wikipedia. Right now your Wikipedia does not have any local
documents on VisualEditor, and we hope that your community can change that. To
find out about how you can help with translations visit the TranslationCentral
for VisualEditor and read the easy instructions on bringing information to your
Wikipedia. The User Guide and the FAQ are very important to have in your
language.

We want to find out as much as we can from you about VisualEditor and how it
helps your Wikipedia, and having local pages is a great way to start. We also
encourage you to leave feedback on Mediawiki where the community can offer
ideas, opinions, and point out bugs that may still exist in the software that
need to be reported to Bugzilla. If you are able to speak for the concerns of
others in English on MediaWiki or locally I encourage you to help your community
to be represented in this process.

If you can help translate the user interface for VisualEditor to your language,
you can help with that as well. Translatewiki has open tasks for translating
VisualEditor. A direct link to translate the user interface is here. You can see
how we are doing with those translations here. You need an account on
Translatewiki to translate. This account is free and easy to create.

If we can help your community in any way with this process, please let me know
and I will do my best to assist your Wikipedia with this |exciting development.
You can contact me on my meta talk page or by email. You can also contact
Patrick Earley for help with translations and documents on Mediawiki. We look
forward to working with you to bring the VisualEditor experience to your
Wikipedia! Keegan (WMF) (talk) 30 di djulete 2013 a 19:16 (UTC)

Notifications will inform users about new activity that affects them on this
wiki in a unified way: for example, this new tool will let you know when you
have new talk page messages, edit reverts, mentions or links -- and is designed
to augment (rather than replace) the watchlist. The Wikimedia Foundation's
editor engagement team developed this tool (code-named 'Echo') earlier this
year, to help users contribute more productively to MediaWiki projects.

We're now getting ready to bring Notifications to almost all other Wikimedia
sites, and are aiming for a 22 October deployment, as outlined in this release
plan. It is important that notifications is translated for all of the languages
we serve.

Please let us know if you have any questions, suggestions or comments about this
new tool. For more information, visit this project hub and this help page.
Keegan (WMF) (talk) 4 d' octôbe 2013 a 19:23 (UTC)

The Catalan-speaking world... Want to find out more? From March 16 to April 15
we will organise the Catalan Culture Challenge, a Wikipedia editing contest in
which victory will go to those who start and improve the greatest number of
articles about 50 key figures of Catalan culture. You can take part by creating
or expanding articles on these people in your native language (or any other one
you speak). It would be lovely to have you on board. :-)

I noticed that the page Modele:! isn't used to escape a pipe character here,
like it is on most wikis. A change to Parsoid currently causes it to be
non-functional in many editing tools, such as VisualEditor, and a proposed
change to MediaWiki will make it non-functional when normally viewing pages as
well. To fix this, you'll need to move it to some other name and update all uses
of it to point to the new name. I can help with this task if necessary. (Also,
please let http://wa.wiktionary.org/ know about this too. I can't find anywhere
to post this there.) Jackmcbarn (discussion) 2 d' djun 2014 a 17:13 (UTC)

Hello and sorry for writing in English. Can anyone help me translate a small
article (2 paragraphs) from English to your language and create the article in
your wiki? Please, fell free to answer in my talk page in your wiki anytime.
Thanks! Xaris333 (discussion) 13 d' awousse 2014 a 00:25 (UTC)

Greetings! The Individual Engagement Grants program is accepting proposals for
funding new experiments from September 1st to 30th. Your idea could improve
Wikimedia projects with a new tool or gadget, a better process to support
community-building on your wiki, research on an important issue, or something
else we haven't thought of yet. Whether you need $200 or $30,000 USD, Individual
Engagement Grants can cover your own project development time in addition to
hiring others to help you.

Part or all of this message may be in English. Please help translate if
possible.

Hello, Dear wikipedians. I invite you to edit and improve this article and to
add information about your and other country.--Kaiyr (discussion) 31 d' octôbe
2014 a 13:44 (UTC)

Hello. A new policy regarding the removal of "advanced rights" (administrator,
bureaucrat, etc) was adopted by global community consensus in 2013. According to
this policy, the stewards are reviewing administrators' activity on smaller
wikis. To the best of our knowledge, your wiki does not have a formal process
for removing "advanced rights" from inactive accounts. This means that the
stewards will take care of this according to the admin activity review.   We
have determined that the following users meet the inactivity criteria (no edits
and no log actions for more than 2 years):

  These users will receive a notification soon, asking them to start a community
discussion if they want to retain some or all of their rights. If the users do
not respond, then their advanced rights will be removed by the stewards.  
However, if you as a community would like to create your own activity review
process superseding the global one, want to make another decision about these
inactive rights holders, or already have a policy that we missed, then please
notify the stewards on Meta-Wiki so that we know not to proceed with the rights
review on your wiki. Thanks, Rschen7754 31 di djanvî 2015 a 19:53 (UTC)

(Sorry for the English - please translate this message!) MediaWiki message
delivery (discussion) 4 di måss 2015 a 20:01 (UTC)

Hello, I made a proposal on Meta to change the rules for the steward
confirmations. Currently consensus to remove is required for a steward to lose
his status, however I think it's fairer to the community if every steward needed
the consensus to keep. As this is an issue that affects all WMF wikis, I'm
sending this notification to let people know & be able to participate. Best
regards, --MF-W 10 d' avri 2015 a 16:12 (UTC)

This is a message from the 2015 Wikimedia Foundation Elections Committee.
Translations are available.

I am pleased to announce that nominations are now being accepted for the 2015
Wikimedia Foundation Elections. This year the Board and the FDC Staff are
looking for a diverse set of candidates from regions and projects that are
traditionally under-represented on the board and in the movement as well as
candidates with experience in technology, product or finance. To this end they
have published letters describing what they think is needed and, recognizing
that those who know the community the best are the community themselves, the
election committee is accepting nominations for community members you think
should run and will reach out to those nominated to provide them with
information about the job and the election process.

Board of Trustees The Board of Trustees is the decision-making body that is
ultimately responsible for the long term sustainability of the Foundation, so we
value wide input into its selection. There are three positions being filled.
More information about this role can be found at the board elections page.

Funds Dissemination Committee (FDC) The Funds Dissemination Committee (FDC)
makes recommendations about how to allocate Wikimedia movement funds to eligible
entities. There are five positions being filled. More information about this
role can be found at the FDC elections page.

Funds Dissemination Committee (FDC) Ombud The FDC Ombud receives complaints and
feedback about the FDC process, investigates complaints at the request of the
Board of Trustees, and summarizes the investigations and feedback for the Board
of Trustees on an annual basis. One position is being filled. More information
about this role can be found at the FDC Ombudsperson elections page.

The candidacy submission phase lasts from 00:00 UTC April 20 to 23:59 UTC May 5
for the Board and from 00:00 UTCApril 20 to 23:59 UTC April 30 for the FDC and
FDC Ombudsperson. This year, we are accepting both self-nominations and
nominations of others. More information on this election and the nomination
process can be found on the 2015 Wikimedia elections page on Meta-Wiki.

On behalf of the Elections Committee, -Gregory Varnum (User:Varnent)
Coordinator, 2015 Wikimedia Foundation Elections Committee

Posted by the MediaWiki message delivery on behalf of the 2015 Wikimedia
Foundation Elections Committee, 05:03, 21 April 2015 (UTC) • Translate • Get
help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Funds
Dissemination Committee (FDC) and FDC Ombudsperson. Questions and discussion
with the candidates for the Funds Dissemination Committee (FDC) and FDC
Ombudsperson will continue during the voting. Nominations for the Board of
Trustees will be accepted until 23:59 UTC May 5.

The Funds Dissemination Committee (FDC) makes recommendations about how to
allocate Wikimedia movement funds to eligible entities. There are five positions
on the committee being filled.

The FDC Ombudsperson receives complaints and feedback about the FDC process,
investigates complaints at the request of the Board of Trustees, and summarizes
the investigations and feedback for the Board of Trustees on an annual basis.
One position is being filled.

The voting phase lasts from 00:00 UTC May 3 to 23:59 UTC May 10. Click here to
vote. Questions and discussion with the candidates will continue during that
time. Click here to ask the FDC candidates a question. Click here to ask the FDC
Ombudsperson candidates a question. More information on the candidates and the
elections can be found on the 2015 FDC election page, the 2015 FDC Ombudsperson
election page, and the 2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 03:45, 4 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

Hello, Content Translation has now been enabled as an opt-in beta feature on the
Walloon Wikipedia. To start translating:

Since, this is the first time we have installed the tool on this Wikipedia,
there are chances that there may be some problems or service disruptions which
we are not yet aware of. We will be monitoring the usage to check for any
failures or issues, but please do let us know on the Content Translation talk
page or through Phabricator if you spot any problems that prevent you from using
the tool. For more information, please read the information available in the
User Guide. You can also view a short screencast on how to use Content
Translation. Our announcement is written only in English, and we would really
appreciate if this message can be translated to reach more users of this
Wikipedia. Thank you.--Runab WMF (discussion) 11 di djun 2015 a 17:28 (UTC)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by through MediaWiki message
delivery. 18 d' awousse 2015 a 23:08 (UTC)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by I JethroBT (WMF) through
MediaWiki message delivery. 19 d' awousse 2015 a 00:38 (UTC)

Please help translate the statements on Meta Wiki. You can read more on the
Wikimedia blog.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 4 di setimbe 2015 a
20:52 (UTC)

(Opt-out Instructions) This message was sent by I JethroBT (WMF) (talk) through
MediaWiki message delivery.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 4 di setimbe 2015 a
21:59 (UTC)

(Opt-out Instructions) This message was sent by I JethroBT (WMF) (talk) through
MediaWiki message delivery.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

Last month, we asked for community feedback on a proposal to change the
structure of WMF grant programs. Thanks to the 200+ people who participated! A
report on what we learned and changed based on this consultation is now
available.

Come read about the findings and next steps as WMF’s Community Resources team
begins to implement changes based on your feedback. Your questions and comments
are welcome on the outcomes discussion page.

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

Patrick Earley (WMF) via MediaWiki message delivery (discussion) 5 di djanvî
2016 a 01:49 (UTC)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (discussion)
18 di djanvî 2016 a 19:06 (UTC)

Hi people, the calls for posters, discussions and trainings for Wikimania 2016
are officially opened, you can find all the relevant links on the conference
wiki:

We are looking forward to read your ideas! --Yiyi (discussion) 29 di fevrî 2016
a 16:14 (UTC)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 10 di djun 2016 a
15:31 (UTC)

Hello. A new policy regarding the removal of "advanced rights" (administrator,
bureaucrat, etc) was adopted by global community consensus in 2013. According to
this policy, the stewards are reviewing administrators' activity on smaller
wikis. To the best of our knowledge, your wiki does not have a formal process
for removing "advanced rights" from inactive accounts. This means that the
stewards will take care of this according to the admin activity review.

However, if you as a community would like to create your own activity review
process superseding the global one, want to make another decision about these
inactive rights holders, or already have a policy that we missed, then please
notify the stewards on Meta-Wiki so that we know not to proceed with the rights
review on your wiki. Thanks, Rschen7754 8 di djulete 2016 a 03:24 (UTC)

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Hello! I'm writing from the Wikimedia Foundation to invite you to give your
feedback on a proposed move from CC BY-SA 3.0 to a CC BY-SA 4.0 license across
all Wikimedia projects. The consultation will run from October 5 to November 8,
and we hope to receive a wide range of viewpoints and opinions. Please, if you
are interested, take part in the discussion on Meta-Wiki.

Apologies that this message is only in English. This message can be read and
translated in more languages here. Joe Sutherland (talk) 6 d' octôbe 2016 a
01:34 (UTC)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (Copiner) / MediaWiki message delivery
(discussion) 13 di nôvimbe 2016 a 23:59 (UTC)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery
(discussion) 14 di nôvimbe 2016 a 00:11 (UTC)

James Forrester (Product Manager, Editing department, Wikimedia Foundation) --14
di decimbe 2016 a 19:32 (UTC)



https://wa.wikipedia.org/wiki/Veke

On veke ou eveke, c' est l' mwaisse di l' Eglijhe so plaece, ki sieve
cisse-ciale so l' no da Djezus. Gn a k' les Eglijhes di shuvion apostolike k'
ont des vekes, ey adon, on n' elzè trove nén dvins les protestants.

L' Eglijhe so plaece est asteure on stitche u diyoceze, et, e Beldjike, po l'
Eglijhe rominne-catolike, ça respond a pô près a ene province.

E des Eglijhes ki gn a, on n' espaitche nén les cmaires po ç' posse la, mins i
gn a eto des vecresses.

Cwand i n' sieve nén a on ofice, li veke si mousse avou ene grande violete cote,
ou ene violete tchimijhe. Cwand i sieve a on ofice, i s' mousse come on
priyesse, åré k' i prind eto ene mite ey ene crosse. Divins les luteryins et
sacwants inglikins, li veke poite ene tchape minme cwand i dit messe. Divins les
bizantins, li veke prind ene corone d' impreur estô del mite, ey ene tunike d'
impreur estô del tchazube.

L' eveke, ses deus “mwins” sont les priyesses et les diyåkes. Il est ådzeu des
pitits ôres.

El Walonreye, les teres do prince-eveke di Lidje estént pacô lomêye avou on
diterminant "l'-Veke" (Payis d' Lidje et d' Nameur : Waeret-l'-Veke,
Viyé-l'-Veke)) ou "l'-Eveke" (Hinnot) (Waeret-l'-Veke, Fontinne-l'-Eveke,
Melin-l'-Eveke, Viyé-l'-Veke)



https://wa.wikipedia.org/wiki/Sint

On sint, ene sinte, c' est ene djin k' a beacôp fwait do bén dins s' veye, et k'
est ricnoxhowe come tele pås djins d' avårla.

Les sints sont fiestis dins des tchapeles. Les crustins (mins nén les muzulmans
ni les Djwifs) endè fjhèt des posteures, et les pondes so des tåvleas.

Dinltins, el Walonreye, po dmander ene faveur a on sint, on lyi "prometeut l'
voye". Dj' ô bén k' on prometeut d' aler a pî e perlinaedje a s' tchapele.

Les sints d' glaece, c' est des (mitan) vraiys sints, ki racsegnnut so ene
termene meteyolodjike do moes d' may el Walonreye.

N a bråmint des dessinaedjes di sints dins les eglijhes ortodosses (metans, el
Walonreye, a Tchevtogne.

Les sints sont lomés e l' arabe wali saleh (on statut ricnoxhou dins l'
Alcoran). Sacwantès uzances, purade e l' Afrike bijhrece, lezî ricnoxhèt li
polance di rinde pus åjhey les priyires di dmande å Bon Diu. Tolminme, bråmint
des corants sunites, inte di zels les Wahabites, ni ricnoxhèt nén les
perlinaedjes ås sints. Les Chiyites sont pus adûs a fé l' voye po les sints,
metans, a l' imam Hosseyn.

E Marok, sacwants sints sont ricnoxhous a feye pa les Muzulmans et pa les
Djwifs.



https://wa.wikipedia.org/wiki/Ramdinne

Li ramdinne ou ramada ou cwareme muzulman ou cwareme moslimî, c' est ene termene
di djune et d' rastinance po les muzulmans.

Li mot "ramdinne" shuvant l' prononçaedje d' Afrike bijhrece, a dné e francès li
cmon no «ramdam», ricalké e walon.

Les cénk priyires muzulmandes sont les minmes ki do restant d' l' anêye. Ki :
les djins vont leus pus bråmint al moskêye ki les ôtes moes.

Après l' cene di l' anuti, gn a ene shijhe di priyire (arabe tarâwiH). Li 27inme
djoû, c' est l' nute do messaedje. On preye tote li nute, et rpasser totes les
60 sourates di l' Alcoran.

Dispu l' fén do houcaedje al priyire des aireurs disk' å cmince do houcaedje al
priyire di l' anuti, les djins ni vont :

Adon, les ramdinnîs et ramdinnresses meskoyèt leu soumay. Aprume s' i vicnut
dins on payis nén muzulman, la k' i doevnut bouter ås minmès eures ki ls ôtes.

Ça fwait ki les accidints d' rôlaedje rhåssèt sovint tins do ramdinne, divins
les payis muzulmans. Et emey les tchåfeus moslimîs ki djunnut dins les payis nén
muzulmans.

Les vizites si fwaiynut ossu li djoû del fén do cwareme, k' on lome li ptite
fiesse ou fiesse do disdjunaedje.

Sacwants sinnes do roman «Vera» da Lucyin Mahin si passèt tins do cwareme
moslimî.



https://wa.wikipedia.org/wiki/Poye

Li poye et l' cok, c' est ene sôre d' oujhea ki n' vole nén foirt lontins. Il a
stî aclevé pol prumî côp e l' Azeye nonnrece do costé do Pakistan, di l' Inde u
do Vietnam diviè li 10inme meynaire divant Djezu-Cri. 

Les poyes (avou les polets d' poytreye), c' est l' biesse k' i gn a l' pus sol
Daegne (a pô près 19 miyårds e 2011).

Li frumele si lome ene poye (on dit eto : ene glene) et l' måye on cok. Ene poye
ki cove si lome ene covresse. Les djonnes si lomnut poyons. On djonne cok si
lome on cokea. Ene djonne poye si lome ene poyete.

Les poyes sont-st aclevêyes dins des poyîs (dirî les måjhones) u des poytreyes
(pus grands bastimints). Li ci k' endè tént bråmint si lome on poytî. Les poyons
ki crexhnut ladvins divnèt des polets so moens di deus moes.

Ene boune poye pond èn oû tos les djoûs, mins purade cwand les djoûs crexhnut.
E-n ivier, ele pout wayimer.

Dins l' elvaedje modiene des poyes (li poytreye), tchaeke sore di produccion est
aclevêye a pårt. Dabôrd i gn a :



https://wa.wikipedia.org/wiki/Occitan

L' occitan u lingaedje d' ok, c' est on lingaedje roman djåzé sol tîce sud del
France (so 6 redjons ou 32 dipårtumints francès), å sud di l' Aiwe di Loire;
eyet dins sacwantès vås des Ales e l' Itåleye eyet dins l' Vå d' Aran, e
l' Catalogne.

Li no provançå est ossu afeye eployî po djåzer d' l' occitan. Mins li provinçå
est djusse onk des pårlers di l' occitan, l' accint del Provance, li diyaleke
eployî på scrijheu Frédéric Mistral.

Li no do lingaedje vént di l' adviebe d' acertinaedje ok ("oyi"), tipike di l'
occitan, dabôrd ki les lingaedjes romans do nôr k' eployèt oyi.

Insi, li lingaedje d' ok est spårdou a Nonne del France, dabôrd ki les
lingaedjes d' oyi sont-st a Bijhe. Inte les deus, å Levant, gn a l'
francoprovinçå.

L' occitan est, avou l' catalan, on mimbe del famile occitano-catalane, ene des
pus viyès familes di lingaedjes romans avou l' galo-roman.

Catalan ey occitan sont co asteure foirt près l' onk di l' ôte, copurade li
variance languedocyinne di l' occitan.

L' occitan a stî on grand lingaedje di culteure tins del moyinådje e l' Urope,
eyet les trobadours (trobadors, les cis ki trovèt, do viebe trobar). Les
trobadours ont spårdou so tote l' Urope leus tchants et powezeyes amoreuses.

Avou l' impôzicion do francès på pouvwer royå sol teritwere francès, l' occitan
cmince a piede do prestidje a pårti do 14inme sieke.

Les côps les pus deurs siconte do lingaedje ont stî dnés tins del Revolucion
francesse, cwand li varyisté des lingaedjes esteut veyowe come mançant li
revolucion.

Mågré k' c' esteut co l' lingaedje djåzé tos les djoûs pa beacôp des djins al
campagne disk' al mitan do 20inme sieke, il a stî replaecî på francès po les
cåzaedjes pus formels et po l' sicrijhaedje.

Avou l' sicole obligatwere å cmince do 20inme sieke on va disfinde di cåzer
l' lingaedje, come tot avå l' France, avou des pûnixhmints po les efants.

Mins nerén, i gn a co al fén do sieke sacwants miyons d' cåzeus d' occitan,
copurade amon les viyès djins, et on cmince de ravicaedje, avou des eplaidaedjes
en occitan, eyet des scoles wice ki des cours sont dnés en occitan; les
calendretas.



https://wa.wikipedia.org/wiki/Mierkidi

Li mierkidi (ou dimiek) est l' no do troejhinme djoû del samwinne, li cwatrinme
po les Djwifs et ls Arabes.

Li fôme dimiek egzistéve co coranmint divant les anêyes 1900 et des dins des
plaeces k' i gn a; mins c' est l' fôme avou aplacaedje tîxhon k' est ouy li pus
corante.

Li mot vént do latén mercuri dies ki vout dire "li djoû d' Mierkeure" (li diu
romin oudonbén l' planete).

Ezès lingaedjes tîxhons, li djoû est purade lomé "djoû d' Wotan" (k' est li diu
dins l' mitolodjeye tîxhone ki corespond a Mierkeure po les romins).

E djaponès on l' lome "djoû d' l' aiwe" (水曜日, suiyōbi), mins ciste aiwe la pout
esse veyowe soeye-t i come onk des cénk elemints prumioûles des Chinwès (li feu,
l' aiwe, li bwès, li metå eyet l' tere) ou come l' acourtixha do no del planete
Mierkeure (水星, suisei), dj' ô bén, ki l' djoû est lomé come amon nozôtes.

E portuguès ey e grek, c' est l' "cwatrinme" (quarta-feira, τετάρτη). Çoula
provént dandjreus di l' arabe الإثنين (li cwatrinme). Paski tant les djwifs ki
les Arabes kimincèt l' samwinne li dimegne, shuvant la l' Djeneze ki dit ki l'
Bon Diu s' a rpoizé l' setinme djoû, k' est l' ci do rpoizaedje dins li rlidjon
djwive.

Mins sacwants lingaedjes, come l' almand ou bén l' polonès, li lomèt "li djoû do
mitan del samwinne" (Mittwoch, środa)

Dinltins, li mierkidi après-nonne esteut condjî po les scolîs walons. Did la,
dins l' tchanson des djoûs «li djudi, c' est djoû d' condjî».



https://wa.wikipedia.org/wiki/Li_Bai

Li Bai (e chinwès: 李白; pinyin: Lǐ Bái) (701-762) esteut on powête chinwès. On l'
riwaite sovint come onk des pus grands. I dmeure a pô près 1100 bokets da sinne
(ou k' on pinse ki c' est da sinne).

Il a stî cnoxhou e l' Urope a pårti di 1862, après kel Marquis D'Hervey de
Saint-Denys a ratourné sacwants d' ses bokets e francès dins s' live Poésies de
l'Époque des Thang.

Les scrijhaedjes da Li Bai tournèt bråmint åtoû del tuzance dawoyisse, del
nateure, do vén, di l' amisté, evnd, avou beacôp des clapantès imådjes. Come il
esteut ritche assez, il a passé on grand boket di s' vicaedje a voyaedjî ttavå
l' Chine. S' apinse li fåve, il åreut morou neyî: on djoû k' il esteut sô, il a
tcheyou foû d' ene nassale tot sayant do rabressî l' beaté dins l' aiwe.

I s' pôreut kel Li Bai åye vinou å monde a Suyab, el mîtrinne Azeye (e Kirgistan
d' enute). Mins nerén, si famile provneut do cour del Chine. E scole, il apurda
les filozofeyes chinwesses, aprume li dawoyisse. Tot djonne, on l' riwaitive
dedja come on spirou. Il åreut volou divni on fonccionåre po l' Estat, mins i n'
voleut nén, a ç' moumint la, passer les egzamins. A 25 ans, il ataca a wåler
ttavå l' Chine, a boere et a awè bon, tot l' contråve di çou k' on pinséve k' èn
ome di bén dveut fé, di ces trevéns la, sorlon l' tuzance da Confucius.

I voyaedja tot l' long di l' aiwe di Yangtzé, i rescontra tot plin des djins et
furla tot plin des cwårs. Adon, i rivna el mîtrinne Chine, wisk' i rescontra Xu
Yushi, èn ancyin prumî minisse, et marier s' feye. Li Bai ava cwate femes, k'
estént sovint lon erî d' lu, veyanmint k' il esteut tofer so tchamp so voye.

C' est di ç' tins la kel powete He Zhizhang åreut dit d' Li Bai k' il esteut "on
Diè toumé djus do cir".

Aviè 742, on l' prezinta a l' impreur di ç' tins la, Xuanzong. S' apinse li
fåve, l' impreur lu minme lî åreut fwait del sope! (I s' raconte minme kel sope
åreut stî apontieye po dispierter l' Li Bai, on djoû k' il esteut moirt sô).
Adon, i fout lomé a l' academeye Hanlin, ene assimblêye di scolés ki dvént
consyî l' impreur. Ca bén k' il esteut sovint sô, Li Bai esteut mwints côps
houkî adlé l' impreur po lî scrire des arimeas d' amour. Seulmint, tolmonde ni
voeyeut nén voltî Li Bai: Gao Lishi esteut èn eunuke k' aveut beacôp del
poûssance et ki tira s' plan po l' impreur ni pus voleur milouter Li Bai.

I rescontra l' ôte clapant powete chinwès di ç' tins la, Du Fu, et divna
camaråde avou lu.

Tins do revintaedje do djenerå An Lushan , Li Bai si leya emacraler dins ene ôte
binde ki s' bateut contre l' impreur (on n' sait nén foit bén si Li Bai a stî
foirci ou nén). Les revinteus estant batous, Li Bai si dva egziler a Yelang. Il
esta pårdoné on pô pus tård, adon k' il esteut co so voye. Adon, i fout lomé a
on hôt posse, k' il aveut tant djéryî après, mins i dhota dvant d' aprinde li
boune novele.

Li foûme k' il eploye li pus sovint est li jueju (cwate vers di cénk ou set
caracteres).

Cwate vers di cénk pîs. Les vers 1, 2 eyet 4 rimèt ("guāng", "shuāng", "xiāng").
Come d' acostumance dins les rimeas chinwès di ç' tins la, les viebes sont-st
eployîs sins prono (les "dji" eyet les "mi" do ratournaedje sont radjoutés).
Tchaeke sillabe e-st on mot, eyet les tons des mots sont-st arindjîs sorlon les
riles k' i faleut shure di ces trevéns la.

Padvant m' lét, gn a l' beaté ki rglatixh, On direut vey del relêye al tere. Dji
live mi tiesse, et loukî l' beaté ki lût, Dji baxhe mi tiesse, et sondjî a m' vî
viyaedje.

Marquis D'Hervey de Saint-Denys: Poésies de l'Époque des Thang. (ratournaedje e
francès di bokets di scrijheus des trevéns des Tang)



https://wa.wikipedia.org/wiki/Imprimreye

L' imprimreye, c' est l' tecnike li rprodujhaedje di lives d' ene manire
mecanike.

Divant Gutenberk, gn aveut ddja di l’ imprimaedje pa blok di letes, totsu bén el
Chine k’ e l’ Urope. Gutenberg va diswalper cwate ponts do sistinme d’
imprimaedje, po l’ rinde capåbe di produre des contrumasses di lives so waire di
tins, et avou on bon rzultat.

Dispu l’ 15inme sieke, les Coreyins avént ddja on sistinme d’ imprimaedje avou
des caracteres di fier. L' imprimreye a stî bråmint amidrêye pa Johannes
Gutenberg (on dit sovint k' c' est lu k' l' a-st edvinté). Li prumî live foirt
rilomé imprimé avou les usteyes da Gutenberg, ci fourit li Bibe da Gutenberg.

Gutenberk amidra tchaeke di ces cwate ponts la, po-z aveur on rade produjhaedje
di bråmint des lives di boune tinowe. 

Ci n' est ki dins les anêyes 1990 ki les imprimeuses éndjolikes vont divni les
seules eployeyes tatavå l' Daegne.

E 13inme sieke, les Chinwès estént bråmint pus avancîs ki les Uropeyins. L'
Urope ni va divni li cinte do diswalpaedje del djin k' a pårti do 16inme sieke,
et i shonne ki c' est gråce å spårdaedjes des lives ki n' esta possibe k' avou
des toplin des imprimreyes tocosté. 

Sacwants lingaedjes ont polou esse rifondous avou l' arivêye di l' imprimreye.
Dins ç' tchena la, on mete sovint l' almand, pal voye di l' eplaidaedje del Bibe
dins çou ki s' va lomer hôt almand.

Sifwaitmint, on vout k' l' inglès åye sitî ehåyî pa èn imprimeu d' Londe lomé
Claxton.



https://wa.wikipedia.org/wiki/Guere_civile_siryinne

Li revintreye siryinne di 2011, c' est ene revintreye do peupe di Sireye k' a
cmincî li 25 di måss 2011. Ci fourit l' céncwinme des revintreyes arabes di
2011, après les cenes d' di Tunizeye, d' Edjipe, di Libeye et do Yemen.

Elle ataca dins ene veye do Nonne do payis, Daraa. Adon-pwis, mågré des
touwaedjes di metingueus pa l' årmêye et les milices do pårti Baath, si spåde
totavå l' payis disk' å djoû d' ouy.

Ele mostra e grand djoû l' eriråcion do sistinme politike del Sireye, tinou pår
astok pa l' minorité des Alawites pal voye do pårti Baath dispu les anêyes 1960.

Come dins les ôtes riclamaedje do prétins arabe, li Daegntoele djouwa on grand
role po fé cnoxhe les laidès keures des policîs et militaires. Ca les gaztîs n'
avént nén droet d' aler vey cwè. Pås rantoeles di soçnaedje, les djonnes Siryins
aprindît li codujhance do minme redjime tins del revintreye di Hana e 1982. Et
aveur do coraedje po n' si nén leyî språtchî come adon (loukîz a Revintreyes
arabes di 2011 : Cåzes : Rivindje po des macsådaedjes passés.

Les metigueus n' avént nole åre po-z afronter les djindåres ki saetchént å fizik
dins l' flouxhe des djins. Gn ava dipus d' 1500 touwés et des cint et des cints
rclameus d' ramassés et margougnîs del police.



https://wa.wikipedia.org/wiki/Five

Li five, c' est po les biesses å tchôd sonk, mi montaedje del timperateure do
coir ådzeu del cene k' est normåle dins cisse sôre di biesses la (et les djins
eto).

Li timperateure normåle po les djins, c' est 36 a 37 °C (five a 37,5 °C). Po les
aclevåvès biesses, k' on lzî prind leu timperateure, ritnans, plik plok :
Bovrins : 38 a 39,5 °C (five a 39.6 °C); tchivås : 37,8 a 38.2 °C (five a
38,5 °C).

On prind l' five avou on termomete. On dit kel malåde "a del five", u "fwait del
timperateure". Ene pitite five si lome ene fivlote u filvlete. Dins l' lingaedje
di tos les djoûs, ene foite five si lome sovint ene "five di tchvå".

A pårti d' 41 °C, les djins si metèt a ragadler al vude (on dit k' i "sont dins
les fives"). Si polèt i toumer dins les corwêyes. Mins, po les bovrins, metans,
on pout eredjistrer des fives disk' ådzeu di 42 °C (la k' les termometes ni
markèt pus).

Li five est cåzêye pa des maladeyes, u, pus rålmint, pa des rayixhaedjes, aprume
do solea. Dins l' prumî cas, c' est l' regulateur metou dins l' cervea, k' est
dizôrné pa des molecures ki s' låtchèt dins l' sonk cwand ene plôke atake les
celures do coir (loukîz a molecure di l' efouwaedje).

Bråmint des maladeyes, des djins et des biesses sont lomêyes avou l' mot "five".

Come dins les fives, les djins et les biesses sont aflaxhîs, gn a des ôtes
maladeyes la kel biesse est djus k' ont stî lomêyes "five". Li pus cnoxhowe est
l' five di laecea ås vatches. Dins les djins, dins des des maladeyes come li
tîfusse, li five ritoume assez rade, mins les djins sont foirt sicrans. Did la
l' atuze di "froede five".

E minme tins, li fivreuse djin a l' sinsåcion k' i fwait froed : ele si va
racafûler dins les covtoes, raloumer l' feu, evnd.

Cwand l' five ritchait (on dit eto : ritoume, dischind, baxhe), c' est ki l'
regulateur do cervea a rpassé å dzou del timperateure kel fivreus coir s' î
aveut metou. A ç' moumint la, gn è va aveur les reyaccions po tchessî evoye li
tcholeur, et l' djin a ene sinsåcion k' i fwait tchôd :



https://wa.wikipedia.org/wiki/Eciclopedeye_Wikipedia_e_walon

Li Wikipedia walon u pus courtinnmint, li wiki walon, c' est l' modêye di
Wikipedia tote sicrîte e walon

Il a stî enondêye li 20 di djulete 2003 pa Pablo Saratxaga. Å cmince, elle a
roté so ene éndjole da sinne, a môde di saye po vey s' i gn åreut yeu des djins
k' årént yeu d' l' agrè po. Ci fourit li fene kimince di l' avinteure do
Wikipedia walon, k' a pol moumint 14 413 årtikes.

Tré les prumirès pådjes, on-z î a ddja metou des intrêyes di l' esplicant motî
do walon kimincî e 2000 pa Pablo Saratxaga eyet Lucyin Mahin.

Wikinoveles, li coirnêye des dierinnès codowès noveles, a stî enondêye e moes d'
avri 2005.

Sacwants rvuwes di prôze nén racontrece e walon ont cité des rcweraedjes so
Wikipedia, aprume li Rantoele-gazete, mins eto Nosse Lingaedje.

Des ôtes rvuwes come Cotcorico ont-st eplaidî des fotos saetcheyes do Wikipedia
walon.

Li Wikipedia e walon a eto èn årmonak so les fyis; c' est èn årmonak k' est
fwait so les fyis pås bouteus do Wikipedia walon.



https://wa.wikipedia.org/wiki/Clorofile

Li clorofile (do grek xhlôros, "vete", et fullon, "foye"), c' est ene sustance
organike complecse ki dene leu vete coleur åzès bokets des plantes et ki fwait
l' fotossinteze (produjhaedje d' ocsidjinne a pårti do gaz carbonike eyet del
loumire do solea).

Li clorofile si trove si trove dins les cloroplasses å dvins des celures des
plantes, des vetès algues et des cianobactereyes.

Li prumire etape dins l' fotossinteze c' est cwand l' loumire k' arive est
abzorbêye pal clorofile, çou ki va iyonijhî les pigmints d' clorofile, fijhant
insi d' l' enerdjeye tchimike, dizo l' cogne d' ATP (adenozene trifosfate),
eyet, po fini, candjî l' diyocside di carbone eyet l' aiwe e carbohidrates eyet
ocsidjinne.

Li clorofile c' est des pigmints (ou cromoproteyenes) di clorene, k' a-st ene
tcherpinte rashonant al cene des pigmints di porfirene, ki s' trovèt dins les
rodjès grobures do sonk. Å mitan d' l' anea d' clorene, i gn a-st èn iyon d'
magnezium. Et sacwantès tchinnes di costé, sovint avou ene longowe tchinne di
fitole (èn alcol). C' est pask' i gn a bråmint di dobès loyeures ki l'
abzôrbaedje di l' enerdjeye del loumire si pout fé.

L' iyon d' magnezium est foû-consecant, et cwand i n' a waire di magnezium dins
tere, les plantes ont des foyes avou moens di clorofile ki çou k' i fåreut, les
nouvès foyes sot vert-pâle ou minme djaenes. Des lantes sifwaitmint malådes on
dit k' ele sofrixhèt di clorôze.



https://wa.wikipedia.org/wiki/Cedile

Li cedile (do francès cédille, lu-minme do castiyan cedilla, ki vout dire
«pitite z») est on diyacritike di l' alfabet latén. Istoricmint, li cedile
espagnole (et, pa spårdaedje, e portuguès eyet catalan, poy e francès), ni s'
meteut ki pa dzo ene lete c ki vneut d' on c do latén (lingaedje kel prononcive
k) k' aveut stî palåtijhî (prononcî /ts/); ça fwait ki, å cmince, li lete ç («c
cedile») si prononcive /ts/ poy çoula a divnou l' son /s/ k' on lyi cnoxhe
asteure dins les lingaedjes romans.

Li cedile a dispoy adon stî eployeye eto avou ds ôtès letes ki l' c, eyet avou
des ôtès valixhances fonetikes (e trouk metans, li ç si prononce come li tch
walon).

Come si no l' mostere co, li cedile esteut on ptit z – si c' est nén zedile c'
est paski l' mot vént do castiyan, eyet ki l' ortografeye do castiyan replaece
tos les sons "z" pa dvant les letes "e" ou "i" avou on "c". Dins l' cogne di
letes gotike del moyinådje, li z rishonnéve ene miete come ʒ, c' est cisse cogne
la di z, sicrît e pus ptit et padzo, k' a dné l' cogne del cedile d' asteure.

Li cedile a-st aparexhou, come bråmint d' ôtes diyacritikes, a cåze des limites
di l' alfabet latén. Dins les prumîs tins, po noter l' foninme /ts/ des
lingaedjes romans (on foninme vinant notanmint d' on c (prononcî /k/ e latén)
palåtijhî et poy assibilé) pa dvant les voyales ki normålmint dmandèt on
prononçaedje «deur» /k/ (a, o et u), on scrijheut di sacwantès manires
diferinnes, soeye-t i on leyive tot biesmint li c (eg: co /tso/, li scrijhaedje
ni dit adon nén li prononçaedje), oudonbén tot metant on e å mitan (eg: ceo;
notez ki c' est come çoula – mins avou on i – k' on fwait co enute en itålyin,
eyet co ådjourdu e francès on mete on e pa drî on g pol prononcî j, eg:
bourgeois) ou co avou ene lete z å mitan (eg: czo, come e polonès modiene), dj'
ô bén eployant les letes e eyet z come des letes diyacritikes (on trove èn
egzimpe d' on sfwait uzaedje dins l' Cantilinne da sinte Ulaleye – 9inme sieke
– : czo «ça, çoula»).

C' est l' abreviaedje, al moyinådje todi, do scrijhaedje cz, e l' Espagne, et
dins l' stîle di scrijhaedje vizigotike do 11inme sieke, k' a dné li cedile. Å
cmince li ptite zeta si scrijheut å dzeu do c, pus tård on l' meta pa dzo; insi
l' mot e vî castiyan lancʒa /lantsa/, «lance», a-t i divnou lança. Come cisse
manire di scrire la esteut foirt ahessåve, eyet avou l' volté di sistematijhî l'
manire di noter li /ts/, on-z minme yeu (sorlon les copieus) des c-cedile pa
dvant les voyales i ey e (eg: çinco, «cénk»), çou k' on-z a veyou pus tård come
do forcoridjaedje, la kel lete c tote seule sufixheut, dins ç' cas la.

Cisse dujhance di scrijhaedje al mwin a stî rpinjhe avou l' imprimreye, d'
aprume pås Espagnols (did la l' no, mågré k' i dataxhe do 17inme sieke) eyet les
Portuguès, poy les Francès gråces a l' impreur Geofroy Tory dins si Champ fleury
(Tchamp fleuri, eplaidî e 1529, priviledje daté do 5 di setimbe 1526) ki copeye
çou k' fijhèt les pareys a lu espagnols. Mins ddja i n' sieve pus k' a noter /s/
et nén /ts/, la kel foninme s' a simplifyî e francès å 13inme sieke eyet e
castiyan inte les 14inme eyet 16inme siekes; di pus, li c-cedile francès n' est
pus wårdé ki pa dvant les voyales a, o et u. Il esplike çoula dins si
eplaidaedje di l' Adolescence Clémentine da Clément Marot e 1533, eplaidaedje
fwait «auec certains accens notez, [...] [dont un] soubz le ç quand il tient de
la prononciation de le s, ce qui [...] n'a este faict au langaige françoys,
combien qu'il y fust et soyt tres necessaire» (avou sacwants accints notés,
[...] [emey zels onk] dizo li ç cwand ça tént do prononçaedje di li s, çou ki
[...] n' a nén stî fwait å lingaedje francès, cobén k' il î fouxhe et soeye
foirt necessaire). Divant lu, les tnants d' ene ortografeye a clintcha
etimolodjike sicrijhént voltî francoys. Tot on tins l' uzaedje dimeure assez
flotant, pa côps on eploye ç, pa côps s, metans dins l' modêye di 1556 des Ouves
powetikes da Louise Labé pa Jean de Tournes, on pout lére (dins l' ortografeye
di l' epoke, avou des longous s) :

A pårti d' la, l' eployaedje do «c a cawe» (c' est insi k' on l' loméve adon) si
spåde tot avå el France eyet dins les lingaedjes d' oyi, mins i fårè ratinde li
17inme sieke po k' çoula dvegne vormint corant.

On pout rmårker k' les edvinteus del cedile, zels, l' ont abandnêye å 18inme
sieke (ç est adon replaecî pa z ou pa on c tot simpe pa dvant e ou i – did la ki
çedilla a divnou cedilla), sol tins ki l' oyon /ts/ divneut /s/ inte les 14inme
et 16inme sieke, et pus tård /θ/ å 17inme; dismetant k' tot åtoû (catalan,
francès, portuguès) on wårdéve li cedile.

Li c-cedile dins les lingaedjes romans come li francès ou l' walon est ene
manire eficace eyet ki permete di mete tertos d' acoird po rzoude li problinme
do c latén prononcî /s/ divant a, o et u; çoula permete di wårder on loyén
etimolodjike eyet ene cogne grafike rishonnante dins les derivés (eg: foice ->
foirçant)

I fåt fé l' diferince inte li cedile, eyet l' ogonek (eg: ę), minme si ene
loucåde abeye abeye pou fé croere ki c' est l' minme; li cawe ni va nén dins l'
minme direccion (viè l' hintche pol cedile, viè l' droete po l' ogonek) mins
copurade, i n' ont nén l' minme oridjinne, l' ogonek vénreut d' on ptit a scrît
pa dzo (li ę ou e caudata, e avou ene cawe, esteut on rascourti do digrafe latén
æ).

On eploye dins ces lingaedjes li c-cedile po noter on "c" prononcî /s/ a d' ôtès
plaeces ki pa dvant e, i ou y.

E walon li scrijhaedje c/ç a stî ritnou avou l' ortografeye do rfondou walon, po
noter li prononçaedje /s/ des "c" do latén mins eto des "t" do latén k' ont
divnou /s/ (eg: cawete -cion, evnd.); dins l' sicrijhaedje Feller li sistinme
c/ç est eto l' pus comon po les "c" do latén, mins po les "t" i s' ont sovint
scrît "s" (eg: dicsionêre vs diccionaire e rfondou).

E fôrlan li c-cedile est eployî, eyet i s' prononce s ou tch sorlon les pårlers.

E pweturlin on eploye ç divant les voyales a, o, u, come dins les ôtes
lingaedjes d' oyi; mins e rfondou pweturlin on-z a eto l' digrafe çh po noter on
son ki rascovere li k palåtijhî (k moyî) eyet l' ixh-låte (çhau e rfondou
pweturlin rascovere les scrijhaedjes coinreces quio, tcho, tio, çho).

Pareymint, e francoprovinçå, li lete ç s' eploye pa dvant les voyales a, o, u
come e francès, mins çh est eployî pol son ch dins les mots eprontés å francès
(eg: çhocolâ), la ki dins l' rifondou francoprovinçå li ch est on betchfessî
avou les valixhances ts, tch (eyet chl si prononce kly, ky, ty).

Dins l' ortografeye d' asteure do roumin, en alfabet latén eyet foitmint
inspirêye di l' itålyin et do francès, on eploye des cediles pa dzo li "s" eyet
l' "t" po les sons "ch" eyet "ts", k' ont ene foite prezince dins l' lingaedje
cåze des lignaedjes eslaves tot åtoû. Ci scrijhaedje la rmonte å 19inme sieke,
eyet l' ortografeye a stî amidrêye på dierin côp e 1953.

On pinse sovint ki les letes ş et ţ do roumin c' est nén des vraiyès cediles
mins purade des comas pa dzo (dj' ô bén ki l' diyacritike ni djond nén l' lete:
ș et ț), mins c' est nén l' veur, c' est des vraiyès cediles, on l' voet bén
dins li scrijhaedje al mwin; mins come dins l' imprimreye i gn aveut nén des
fontes avou des s-cedile et t-cedile, on-z aveut eployî des sôres di comas pa
dzo, eyet on s' a-st afaiti a lzès vey insi cwand c' est imprimé; ça fwait ki,
cwand on a cmincî a-z eployî les ecôdaedjes éndjolikes, on-z a rsintou les
cognes avou des vraiyès cediles come ene miete droles, ey ene miete pus tård
on-z a metou dins Unicôde des côdes diferins po des s-coma et t-coma, adon ki ça
åreut dvou dmorer des simpes variantes grafikes, d' après l' lingaedje eyet l'
stîle del fonte, mins c' est co todi asteure les s-coma eyet t-coma ki sont l'
pus sovint eployîs po scrire e roumin. Dins les fontes informatikes, li t-cedile
est å pus sovint dizo l' cogne rouminne (dj' ô bén on t-coma) dismetant ki l'
s-cedile a-st ene vraiye cedile. Po ene boune tipografeye do roumin i fåt-st ene
fonte di cwålité k' åye les bounès cognes po ces deus letes la.

Istoricmint, li roumin a cmincî pa-z eployî c-cedile, ç, pol son /ts/ vinant des
letes latenes "c" (dj' ô bén, li prumire valixhance istorike do c-cedile, come e
vî castiyan); mins come li son /ts/ vneut eto di letes "t" do latén, ça fourit
candjî et t-cedile pus tård. On-z a eto eployî on d-cedile, ḑ, pol son /dz/, di
1885 a 1903; insi, li mot zice si scrijheut-st adon ḑice. Li råjhon esteut ki,
etimolodjicmint, ça vént d' on "d" latén; mins e 1903 on-z scrît tos les sons
/dz/ avou l' lete "z". On pout vey èn egzimpe di scrijhaedje avou d-cedile dins
l' bibe Biblia Nitzulescu eplaideye e 1901.

Les deus letes c-cedile (notant l' son tch) eyet s-cedile (notant l' son ch)
sont eployeyes e turk dispoy ki l' ortografeye a alfabet latén fourit decidêye
li 1î d' nôvimbe 1928. Mins c' est l' azeri, on lingaedje del minme famile, k' a
l' prumî edvinté cist uzaedje la; li tatår eyet l' turcmene, des lingaedjes del
minme famile eto, eployèt asteure li c-cedile eyet s-cedile eto, li turcmene
eploye avou on z-caron (ž) pol son j, åyant preferé eployî ene lete k' esteut
ddja ecôdêye dins les copiutreces purade ki d' edvinter on z-cedile eyet d'
ratinde k' i soeye radjouté a unicôde.

Li kurdi, lu, est on lingaedje indo-uropeyin; mins come li plupårt des Kurdes
viként dins l' aroyaedje del Turkeye, li scrijhaedje do kurdi en alfabet latén
s' a-st inspiré di l' ortografeye do turk (divant çoula, eyet co enute e l'
Irak, li kurdi si scrijheut en alfabet arabe).

Dins ces lingaedjes la les letes c-cedile eyet s-cedile sont veyowes comes des
letes da sinne, avou leu plaece dins l' alfabet, et nén des variantes des letes
c eyet s.

En albanès on eploye li c-cedile pol son tch, come e turk; mins on n' eploye nén
li s-cedile (li son ch si screye sh); ça fwait ki l' albanès pout esse sicrît
avou les letes do djeu d' letes coûtchantrece (ISO 8859-1).

Li marshalès est on lingaedje malayo-polinezyin cåzé ezès Iyes Marshall), on l'
sicrît en alfabet latén avou bråmint di letes a cedile: l-cedile (ļĻ), m-cedile
(m̧M̧), n-cedile (ņŅ) eyet o-cedile (o̧O̧). A noter ki m-cedile eyet o-cedile n'
egzistèt nén dins unicôde, on les screye avou on n (ou o) shuvou d' èn accint
cedile combinant (U+0327). Pårticulirmint i n' fåt nén côder li o-cedile come èn
o-ogonek (ǫǪ)

E leton on eploye li cedile po noter l' palåtijhaedje des cosounes /g/, /k/,
/l/, /n/ eyet /r/, ça fwait k' i gn a des g-cedile (ģĢ), des k-cedile (ķĶ), des
l-cedile (ļĻ), des n-cedile (ņŅ), eyet des r-cedile (ŗŖ). On pout noter ki l'
cedile si mete å dzeur do g minuscule (mins a s' plaece normåle pa dzo pol G
madjuscule), çoula po rinde li lete pus åjheye a lére; dins ç' cas la, li cogne
del cedile rishonne purade e ene sôre di coma å rvier. Li diferince di
prononçaedje inte r eyet r-cedile n' egzistêye pus e leton, si bén kel lete
r-cedile a stî replaeceye pa on r simpe dins l' ortografeye modiene.

On eploye des letes a cedile dins sacwants sistinmes di romanijhaedje di
lingaedjes a alfabet arabe.

Li c-cedile est eto eployî dins l' alfabet fonetike eternåcionå (IPA), po noter
li cossoune palatåle fricative deure (li doûce cossoune ki va avou est notêye
avou on j-crole: ʝ (U+029D)).



https://wa.wikipedia.org/wiki/Boliveye

Lingaedjes oficires : Sorlon l' mwaisse lwè di 2008 (ki rote dispu l' moes d'
djanvî 2009), li castiyan est l' lingaedje oficire a costé des 26 ptits
lingaedjes do payis, inte di zels, l' aymara eyet li ketchwa.

Dispu l’ 15inme s., des Espagnols, des Djwifs Sefarådes, des Libanès, des
Almands et des Crowates ont-st abagué sol Boliveye.

Il ont fwait bouter les Indyins dins les fosses et les haswès (grandès cinses,
haciendas).

Mins e 1952, al revintreye (revolucion) da Victor Paz Estensoro, les Aymaras et
les Ketchwas s’ ont lomé les «payizans» (c' est on montaedje e gråde). I
cminçnut a-z aler a scole, i polnut vôter et i rdivegnnut mwaisses-tinants di
leus teres.

E moes d’ octôbe 2003, li prezidint Gonzalo Sanchez de Losada vout vinde do gaz
ås Estats Unis tot passant på Tchili (l’ innmi istorike del Boliveye). Les
Indyins ni fjhèt ni ene ni deus : i dmandnut li fén do forpoujhaedje des
ritchesses minreces. Et roter sol palå do prezidint ki dva såperter e-n
elicoptere. 



https://wa.wikipedia.org/wiki/Alfabet_arabe

L' alfabet arabe c' est l' alfabet eployî copurade po scrire l' arabe, mins eto
des ôtes lingaedjes. Bén k' on l' lome å pus sovint alfabet, c' est, pus
spepieuzmint, èn abdjade, dj' ô bén, on sistinme di scrijhaedje ki n' note
(cåzumint) ki les cossounes do lingaedje et nén les voyales.

Come c' est l' alfabet ki l' Alcoran a stî scrît avou, il est veyou come sacré
påzès moslimîs, eyet si spårdaedje s' a fwait avou l' ci d' l' Islam.

Ça fwait k' il a stî eto (ou est co) eployî po scrire des ôtes lingaedjes ki n'
ont nole parintêye avou l' arabe, come li farsi, li turk disk' a 1928 (après
Mustafa Kemal Atatürk a oblidjî a-z eployî l' alfabet latén), li kashmiri, li
sindi, l' ourdou, l' ouzbeke ou co l' kurde. On a sovint dvou radjouter ou
candjî des letes po pleur adapter cist alfabet al fonolodjeye di ces lingaedjes.
Sacwants lingaedjes d' Afrike, come li hawsa, l' ont eto eployî, divant d'
passer a on transcrijhaedje e letes latenes. Po pus di racsegnes so les
adaptaedjes di l' alfabet arabe, loukîz Adaptaedjes di l' alfabet arabe.

L' alfabet arabe a vint-nouv letessoûmintreces (vint-ût si on n' conte nén li
hamza, ki s' kidût soeye-t i come ene lete soeye-t i come on diyacritike), eyet
si scrire di droete a hintche. I n' a pont d' diferince inte li scrijhaedje al
mwin eyet les letes d' imprimreye, di pus, c' est èn alfabet monocamerå, dj' ô
bén, ki n' fwait nén d' diferince inte des grandes et des ptitès letes. D' èn
ôte des costés, les letes si loyént avou les cenes di dvant et ki shuvèt, ça
fwait ki tchaeke lete pout aveur disk' a cwate cognes diferinnes, sorlon k' ele
est tote seule, a l' atake d' on mot, å mitan, ou al fén. Mins nerén, des letes
k' i gn a ni s' loyèt måy al lete shuvant, di fwait, on mout pout aveur ene
côpeure dins l' loyaedje des letes cwand il a-st å dvins ene di ces letes la ki
n' si loyèt nén al cene d' après; li blanc dins ç' cas la est tot l' minme pus
ptit ki les blancs k' i gn a etur les mots.

Come l' alfabet arabe est èn abdjade, c' est å lijheu a bén cnoxhe li lingaedje
po saveur wice k' i doet prononcî les voyales. Po l' arabe ci n' est nén co trop
målåjhey, la ki l' repårtixhaedje des voyales est assez bén erîlé po on bodje di
cossounes diné, ca çoula dipind del croejhete (vey l' årtike sol lingaedje arabe
po pus di detays). Mins nerén, on pout eto noter totes les voyales (ou seulmint
les pus målåjheyes), avou des senes diyacritikes. C' est çou k' on fwait metans
po des eplaidaedjes di l' Alcoran ou dins des lives di scole. I gn a eto, po des
sfwaits tecses, k' on lome «voyalijhîs», des diyacritikes po dire k' i n' a pont
d' voyale (sukūn) et po mostrer l' djeminaedje des cossounes (šadda).

On pinse ki l' alfabet arabe vénreut di l' alfabet arameyin dins si cogne
nabateyinne ou siriake, l' alfabet arameyin lu-minme dischindant di l' alfabet
fenicyin (èn alfabet k' est l' tayon di bråmint des ôtes, emey zels les alfabets
ebreu, grek et, did la, li cirilike ou co l' latén). Li prumire ateståcion d' on
tecse sicrît en alfabet arabe rimonte a 512. C' est å 7inme sieke k' on-z a
radjouté les ponts ådzeu ou ådzo di sacwantès letes po les mî ricnoxhe, c' est
ki l' modele arameyin a moens d' foninmes ki l' arabe, et l' sicrijhaedje å
cmince eployive ene minme lete po pus d' on foninmes. Cwand on-z a fwait ces
candjmints, l' ôre des letes a stî candjî eto; come di djusse, l' alfabet arabe
èn shût pus l' ôre tradicionel des ôtes alfabets semitikes, ôre k' on lome ôre
levantrece (ki l' ebreu, metans, shût co asteure).

L' alfabet arabe pout esse transliteré eyet transcrît di sacwantès manires
diferinnes e letes latenes. Cwand on vout esse foirt sipepieus, eyet c' est çou
k' est fwait dins cist årtike ci, on eploye li transliteraedje DIN-31635.

Mins li côdaedje naturel c' est bén seur tot-z eployant les letes arabes. I gn a
sacwants djeus d' caracters infôrmatikes k' ont les caracteres k' i fåt po l'
arabe, come ISO-8859-6 ou co Unicôde, ki dins si «blok arabe», des plaeces
U+0600 a U+06FF. Ces deus djeus d' caracteres n' ecôdèt ki les letes, nén les
fômes contecstuweles; ça fwait ki c' est å programe di håynaedje (ou d'
imprimaedje) di prinde li bon glife del fonte. I gn a eto dins unicôde des
«fômes di prezintaedje arabe A et B» (deus bloks: U+FB50 a U+FDFF eyet U+FE70 a
U+FEFF), mins i sot la po copatibilité avou des vîs djeus d' caracters; on n'
divreut måy eployî ces bloks la cwand on ecôde on novea tecse en alfabet arabe.
Si on vout vormint foircî ene cogne purade k' ene ôte, i fåt eployî les
caracteres ZWJ et ZWNJ, divant ou padrî l' lete, po foircî l' loyaedje (ZWJ) ou
foircî l' nén loyaedje (ZWNJ) d' on costé et d' l' ôte. A noter eto ki c' est l'
programe di rindou so waitroûle ki va fé tot l' ovraedje po carculer l'
epådjnaedje di droete a hintche, ki pout esse foirt målåjhey pa côps cwand i gn
a des elemints neutes pol direccion (come les blancs, les deus ponts, evnd) ou
des elemints hintche-a-droete (chifes, letes latenes, evnd) å mitan do floûs di
letes droete-a-hintche. Il egzistêye po çoula deus caracteres di controle
speciås, po foircî l' sinse hintche-a-droete ou droete-a-hintche dins les cas
målåjheys di tecse maxhî. Po pus di racsegnes l' ecôdaedje eyet l' rindou
infôrmatike di l' alfabet arabe, on pout lére, e francès, li manuel tecnike d'
Unicôde, sol waibe http://hapax.qc.ca/

On transliteraedje di l' arabe doet bén mostrer les letes k' on scrît mins ki n'
s' oyèt nén ou ki s' prononcèt d' ene ôte manire, dismetant k' on
transcrijhaedje lu mostere seulmint l' prononçaedje. Li transcrijhaedje fonetike
eployî chal shût les convincions di l' alfabet fonetike eternåcionå. Dins cist
årtike ci, såf a dire li contråve, c' est on transcrijhaedje et nén on
transliteraedje ki serè-st eployî. Les mots sicrîts en arabes sont scrîts
voyalijhîs pår, avou tos les diyacritikes (såf pa côps sacwants sukūn). Dins l'
pratike, ci djinre di spepieus scrijhaedjke est foirt råle eyet on nel
rescontere ki dins les tecses didactikes, çou k' est l' cas chal.

Les letes sins fômes d' atake et di mitan ni s' aloyént måy al lete ki shût,
minme å dvins d' on mot. Po çou k' est del ﺀ hamza, ele n' a k' ene seule cogne,
la k' ele n' est måy loyeye, ni al lete di dvant, ni al lete di drî. Li hamza
pout eto aveur ene dujhance di diyacritike (on dit adon k' elle a-st on
sopoirt). I n' a nou mot (en arabe) ki cmince pa èn alif, ça fwait ki, dins l'
pratike, li prumire lete dins les motîs c' est li hamza. 1: transliteraedje
sincieus. 2: valixhance fonetike. 3: transliteraedje tot shuvant l' prononçaedje
do walon.

Li ة tāʾ marbūṭa (« crolé tāʾ »; c' est, istoricemint, on derivé del lete ت tāʾ
et nén do ه hāʾ, did la les deus ponts. I sufixh di croler on tāʾ po-z aveur on
tāʾ marbūṭa) c' est ene cossoune, dj' ô bén on /t/; mins nerén, ele ni s' trove
k' al fén des mots et todi après on son /a/ (ki n' est normålmint nén scrît). Li
son /t/ ni s' prononce ki cwand les voyales cåzuweles finåles ki shuvèt l' lete
si prononcèt avout; mins, ces voyales la sont-st å pus sovint mouwales, ele ni
s' prononcèt nén dins l' cåzaedje corant. Ça fwait ki sovint, mins c' est nén
djusse, on dit ki l' ta marbouta a l' valixhance [a(t)].

Dins on prononçaedje sotnou, on-z ôt on [h] al plaece do [t], al poize après l'
mot. Cwand il est mouwea, on n' transcrît ki foirt rålmint l' tāʾ marbūṭa; i gn
a ki l' transliteraedje ki l' mete cåzu tofer, mins les uzaedjes candjèt assez
bén. Chal, li tāʾ marbūṭa est noté pa ʰ. Vey ossu pus lon, a « Sôres di
lijhaedjes » po pus di racsegnes.

Li lete ى ʾalif maqṣūra ni s' eploye k' al fén des mots; c' est ene lete di
ralonguixhmint pol foninme /a/. C' est l' no del lete ki mostere li son k' on-z
a avou, « ʾalif di ralonguixhmint », et nén si cogne, la kel lete rishonne a on
ي yāʾ. L' eployaedje di l' alif maksoura est diswalpé al seccion « Longowès
voyales et letes di ralonguixhmint ».

Cwand i gn a-st on ل lām k' est shuvou d' èn ا ʾalif, i fåt replaecî les deus
letes avou ene ligature لا . Ii gn aveut dins l' tins ds ôtès ligateures del
minme sôre, mins ki n' sont pus foirt eployeyes, såf dins l' caligrefeye et des
sfwaits scrijhaedjes et dins des vîs tecses; dismetant ki l' ligateure lam+alif
est obligatwere.

Dins des mots k' i gn a, et copurade dins l' flecsion des viebes, on peut scrire
èn ʾalif ki n' si prononce nén et ki n' sieve nén nerén come sopoirt a on
diyacritike. On l' trove principålmint dins l' mot مِائَة miʾa, « cint » (ki
sereut, s' il esteut pus erîlêymint scrît, مِئَة). Dins l' codjowaedje, on
radjoute on mouwea ʾalif après on wāw و k' est al fén do mot; insi:

Come on l' ecrit normålmint, l' arabe n' eploye cåzu pont d' diyacritikes, såf
les ponts å dzo ou å dzeu ki font pårteye des letes et ki permetèt d' les
distinguer (del minme manire k' e l' alfabet latén li pont sol "i" n' est nén
veyou come on diyacritike nerén); vos ploz vey l' Istwere di l' alfabet arabe po
pus di racsegnes). Mins nerén, po rinde li lijhaedje pus åjhey, et dins des
cådes didactikes ou relidjeus, i gn a bråmint des faflotes ki s' polèt radjouter
å tecse pol rinde moens ambigou: come l' arabe ni note normålmint nén les
voyales, ni les djeminaedjes nerén les assimilåcions c' est foirt målåjhey po on
lijheu aprindisse di lére a hôte vwès on tecse sins l' aidance di ces
diyacritikes la ou sins ene foirt boune kinoxhance do lingaedje.

Les diyacritikes eployîs sont discrîts pår dins l' årtike Diyacritikes di l'
alfabet arabe, ki vos ploz aler vey divant d' continouwer. Les mots arabes cités
chal eployèt, come di djusse, ces diyacritikes la, eyet ça aide po comprinde
sacwants ponts di les bén cnoxhe.

Totes les letes des tåvleas chal ådzeu c' est, mågré çou k' on pôreut pinser,
des cossounes (oudonbén des mouwalès letes). Les voyales èn sont ke rålmint
notêyes, et cwand ele sont notêyes, c' est dizo l' cogne di diyacritikes.

Les coûtès voyales ni sont notêyes ki pa des diyacritikes, et çoula seulmint po
lever des ambigwités (çou k' est råle) ou co dins des lives po ls efants ou
relidjeus.

I gn a cwate letes k' on lome «di ralonguixhmint», et ki sont-st eployeyes po
dire wice k' i gn a ene longowe voyale — ki, leye, n' est normålmint nén scrîte
—, ا ʾalif, ى ʾalif maqṣūra (seulment al fén des mots), ي yāʾ, et و wāw. Ces
deus dierinnes letes la sont eto les dmey-voyales (dj' ô bén, des cossounes) y
eyet w. Dins on tecse normå, nén voyalijhî, on-z a adon des ambivalinces :

Çou ki s' passe, en arabe, c' est ki l' longou son ū (oû) est discompôze e uw
(ouw/ow); mins come i n' a ki l' cossoune k' est scrîte, c' est come si ele
notéve li son ū. Ça fwait ki ces letes, totes des cossounes (istoricmint po ا
ʾalif), rotèt pa côps come des longowès voyales; on dit adont ki c' est des
matres lectionis (e latén «mere do lijhaedje»). Come di djusse, l' alfabet
arabe, minme si c' est èn abdjade, va mårker sistematicmint totes les longowès
voyales. Did la ki ces letes ki mostrèt ces eplaeçmints sont eto léjhous come
des voyales. Des ôtes sicrijhaedjes semitikes, come l' alfabet ebreu, fijhèt
parey, çou ki fwait dire a sacwants sincieus des scrijhaedjes (come Thomas
Bauer; vey li bibliografeye chal pa dzo) ki ces abdjades èn sont nén purmint di
cossounes, et k' i meritèt do côp bén d' esse lomés alfabets avou des voyales.

I gn a deus diftongues ki sont principålmint eployîs, ay eyet aw; come a n' est
normålmint nén scrît, i gn a ki l' deujhinme boket, y ou co w k' est scrît, avou
l' cossoune ki va bén, ي yāʾ ou و wāw, çou ki fwait la avou ene ambigwité; come
di djusse, ي yāʾ et و wāw polèt esse léjhous come:

Istoricmint, li lete ʾalif notéve ene ocluzive glotåle, ou « côp d' glote »,
transcrîte pa [ʔ], çou k' acertinèt les ôtes alfabets ki vnèt del minme
oridjinne fenicyinne. Mins ele a siervou, tot come dins ds ôtes abdjades, avou
yāʾ et wāw, di mater lectionis, dj' ô bén des caractere de replaeçmint po noter
ene longowe voyale. Ça fwait ki, avou l' tins, si valixhance fonetike s' a
pierdou, eyet dispoy adon, ʾalif sieve principålmint po relaecî des foninmes,
noter l' alonguixhmint del voyale /a/ oudonbén a siervi d' sopoirt grafike po
sacwants senes.

L' alfabet arabe si sieve asteure del lete hamza po transcrire li côp d' glote,
on foninme ki, en arabe, pout ariver a tot l' minme kéne plaece dins on mot,
minme a l' atake k' al fén. Mins cisse lete la ni rote nén come les ôtes: ele si
pout scrire tote seule, oudonbén aveur mezåjhe d' on sopoirt, dins ç' diern cas
ele divént on diyacritike:

Dins l' sicrijhaedje o lingaedje arabe, dins l' alfabet « coûtchantrece », li
lete fāʾ si scrijheut dins l' tins ڢ (el plaece di ف dins l' alfabet
levantrece), dismetant ki qāf si scrijheut avou ڧ (purade ki ق). Enute, les
eplaidaedjes del Bijhe Afrike shuvèt l' uzaedje levantrece.

L' alfabet arabe est eto eployî po scrire des ôtes lingaedjes, loukîz a:
Adaptaedjes di l' alfabet arabe.

Come l' arabe si scrît di droete a hintche, on eploye, dins l' sicrijhaedje
modiene, des senes di pontiaedje adaptés pol sicrijhaedje di droete a hintche,
come:



https://wa.wikipedia.org/wiki/Voye

Ene voye, c' est on tchmin ki dinltins aléve d' on viyaedje a l' ôte, e-z alant
å pus direk. Li voye passéve sol costé des frexhisses, trevåtchive les bîs ås
wés et fjheut pus vite on "Y" k' on "X", cwand ele si pårtixheut e deus.

Ele poirtéve sovint l' no do viyaedje u del veye eyu k' ele aléve, u ossu l' no
des sôres di djins ki l' eprontént: Li voye di Djedene, di Bouyon, d' Anloe...
des boûtîs, des shabotîs,... li voye do fier, li voye do tcherbon ...

Ces voyes la estént sovint etertinowes, ca l' passaedje î esteut frecant. C'
esteut nén come les fås tchmins, k' estént des tchmins d' tere, nén spirés, et
avou des foites årmeures bén parfondes, ca les rowes di bwès estént stroetes et
s' efoncént foirt dins l' mole tere. Ça a candjî asteure ki les bindaedjes di
pneus on veu l' djoû, çou k' a ralårdji les årmeures.

Gn a d' l' adire inte ene voye, on pazea, on rotoe, ene rowe, ene pavêye, ene
grand-rote, ene cwate-bindes ey ene otostråde.

Po des linwincieusès racsegnes sol mot "voye", et les ôtes sinses, alez s' vey e
splitchant motî.



https://wa.wikipedia.org/wiki/Vera_(roman)

Li roman a rexhou so papî e 2011, eplaidî do Muzêye do Pårlaedje e l' Årdene
dins l' rîlêye di live «Pårlaedjes do teroe». Mins les prumîs tchaptrês avént
ddja parexhou sol waibe "L' Aberteke" dispu 2001.

Li tecse walon est rashiou e francès vizon vizu, ratourné avou l' aidance da
Thierry Dumont, Olivier Esnault, Jean Cayron, José Schoovaerts, Willy Leroy,
Mady d'Orchymont, Georges Sfasie, Louis Baijot, Joseph Docquier, Yannick
Bauthière, André Gauditiaubois, Jeanne-Marie Frédérickx, Ernest Benoit, Bernard
Louis, Chantal Denis, Jean Goffart, Christine Tombeur et Serge Fontaine (dins l'
ôre des tchaptrês).

Li spoûle si passe el Crimêye, dins les anêyes 1990, mins, pa les viyès matenes
k' on ndè cåze dins l' live, on rmonte al guere di Crimêye, ås campagnes di
Rûsseye da Napoleyon Bonapåre pu da Hitler, et ås investixhmints bedjes el
Rûsseye des Tsårs å cminçmint do 20inme sieke.

Vera (Aminievna Tchoubarov) vént d' aveur si diplome d' infôrmaticresse. Ele
mousse come estadjaire å Buro Marinov, ene pitite societé d' éndjolike. Ké
binamêye pitite djin, avnante ki l' diale, et djinteye a l' ovraedje. I l' inmèt
bén tertos, al societé. Tertos ? Nén todi Tansou, li feme do patron eyet
Natacha, ene pareye a leye.

Batisse Tchårlinov, on dintisse, c' est l' grand cama do patron (Zande Marinov).
I provént d' ebagants walons. C' est lu ki tént l' pot droet cwand Zande n' est
nén la. Tini l' pot droet, oyi, mins parvini a wårder l’ eglijhe e mitan do
viyaedje ?

Les "lives" sont come les "samwinnes" d' ene "Båke so les bwès d' l' Årdene". Si
ça sereut on fouyton al tévé, c' est des des emissions k' i fåreut fé passer ene
après l' ôte. Mins inte deus lives, on pout, li lijheu(se) rprinde alinne.

Li live ni tchereye nén dins l' ôre cronolodjike. Mins tchaeke tchatrê est daté,
et on rapele todi les paskeyes ki s' ont ddja passé inte les côps. Al fén, gn a
ene tåve avou les tchaptrês dins l' ôre cronolodjike.

Dji so-st ocupé a mete vosse live e pådjes. Dji m' rafeye a tchaeke côp del
rilére. Si dji sereu meye djins, dji l' atchtêyreu meye côps. (Joël Thiry).

Di l' egzotisse, di l' erotisse, des spitants persounaedjes, on walon ki croxhe,
on ctaeyaedje a hikets, vola li rcete do dierin roman da Lucyin Mahin. (Singulîs
4/2010, p. 10).

Gn a ene pitite flotche dins les nos rûsse : dins l' deujhinme no, on n' va måy
riprinde li no del mame (Vera Arqiyevna); si l' mame n' est nén marieye, on
prind l' no do grand-popa (Mohammed Soleih).



https://wa.wikipedia.org/wiki/V%C3%A9nrdi

Li vénrdi (ou divénr) est l' no do cénkinme djoû del samwinne, li shijhinme po
les Djwifs et ls Arabes.

Li fôme divénr egzistéve co coranmint divant les anêyes 1900 et a des plaeces k'
i gn a; mins c' est l' fôme avou aplacaedje tîxhon (vénrdi) k' est ouy li pus
corante. Li mot vént do latén veneris dies ki vout dire "li djoû da Venusse" (li
deyesse rominne ou l' planete).

Ezès tîxhons lingaedjes li djoû est purade lomé "djoû da Freya/Freyr" (k' est,
dins l' mitolodjeye tîxhone, li deyesse ki corespond a Venusse po les Romins). E
djaponès on l' lome "djoû do metå" (金曜日, kinyōbi), mins ci metå la pout esse
veyou soeye-t i come onk des cénk elemints prumioûles des Chinwès (li feu, l'
aiwe, li bwès, li metå eyet l' tere) ou come l' acourtixha do no del planete
Venusse (金星, kinsei), dj' ô bén, ki l' djoû est lomé come amon nozôtes. E
chinwès c' est tot simplumint li "cénkinme djoû del samwinne" (星期五 u 週五); ey e
portuguès li "shijhinme" (sexta feria).

Po les moslimîs c' est l' djoû k' on va priyî al moskêye. C' est djoû d' condjî
dins sacwants payis arabes (Aldjereye), mins nén dins ds ôtes (Marok, Tunizeye).



https://wa.wikipedia.org/wiki/Rock

Li rock c' est on djinre di muzike k' a skepyî dins les annêyes 1960 et k' est
asteure onke des pus djouwé et schouté tot avå.

Li rock a skepyî ås Estats-Unis dins les annêyes 1960. I vént d' ôtes djires
come li jazz, li blues et li country. Al cminxhe, on l' lomeuve rock n' roll.
Dispus si timps là, li rock a bråmint candjî. On end a fwait des noveas dinres
et totes sores di muzikes.

Li rockabilly est li rock dal cmince, al mode di Presley et ds ôtes vîyès
bindes. Asteure, gn a co sacwantès bindes k' endè font.

Li yéyé est onk des pus vî pus vî djinres. On l' schouteuve bråmint dins les
annêyes 60. C' est ci djinre-là k' a avnou è Urope, et k' fé knoxhe li rock ås
djins di Waloneye. Mins asteure, li yéyé est veyou come on vî djinres, nén foirt
clapant.

Li rock psykedelike nos vént etou des annêyes 1960, mins on endè schoute mwins
asteure ki dins l' timps. Ci djinre-là vout fé do rock avou des sons k' on
poreuve etinde cwand on sondje ou bén cwand on a prind des drogues. Il esteuve
metou avou li manire di viker des baba cool et li flower power.

Li punk a skepyî al cmince des annêyes 1970. Il a stî tuzé disconte les bindes
yéyés et, pus lådje, disconte li movemint hippie. Li punk vout purade diner di
l' enerdjeye ki des belès muzikes ou des beas arimeas.

Li hard rock a avnou ene miete pus tård. On pout dire ki c' est le fî do punk.
Dins li hard rock, li muzike est pus foirte et va pus rade. Ci djinre-là a
skepyî dins les annêyes 1970, minme si gn aveuve dedja scwantès tchansons ene
miete hard rock al difén des annêyes 1960. Il a dné des djinres, come li metal,
li black metal, li metal industriyel, li grunge, li doom ou co des tchansons k'
on lome power ballade.

Li prog (po progressive rock) a skepyî dins les annêyes 1970 etou. Li binde li
pus knoxouwe di ci djinre-là, c' est Genesis. On endè fwait co asteure.



https://wa.wikipedia.org/wiki/Maworis_(peupe)

Les Maworis (Māori e lingaedje mawori) sont les djins k' ont-st arivé el Nouve
Zelande divant ls Uropeyins, diviè l' fén do prumî meynaire; dandjreus a pårti
di Tahiti ou d' ôte pårt el Polinezeye.

Li mot māori vout dire djin ordinaire e mawori (ey dins ds ôtes lingaedjes
polinezyins.

Des viyès pires dinèt a pinser ki l' arivaedje des Maworis s' a fwait e
sacwantes waches d' abagaedje so ene termene alant des anêyes 800 disk' ås
anêyes 1300.

Les fåves do vî vî tins des Maworis discrijhèt leu-z arivêye a pårti del tere
mitike di Hawaīki avou des grands bateas naiviant so l' oceyan lomés waka.

I gn a sacwantès istweres diferinnes so l' abagance. Les mimbes des diferinnes
tribus maworis, lomêyes iwi, polèt rmonter dins leu djeneyalodjeyes (whakapapa)
disk' å waka k' a-st amoenné leus tayons el Nouve Zelande.

S' apinse les Ngapuhi, il ont naivyî a pårti di Hawayiki et il ont-st avou
l' aidance des dius, la ki l' solea n' s' a nén coûtchî troes djoûs long.

Ene possibe esplikêye di çoula pout esse ki leu voyaedje s' a fwait å moumint
kel nebuleuse do Crabe a-st aparexhou, ene supernova si télmint lujhante k' ele
esteut veyåve minme do djoû. Les istoryins chinwès ont zels eto rapoirté cist
etrevén la, ki s' a passé e moes d' djulete 1054.

Les dierins rcweraedjes sol DNA mostrèt ki les polinezyins (ki les Maworis ndè
fjheut pårteye) ont surmint leus oridjenes dins les iyes d' Azeye do sudess.

Mins nerén, i gn a-st eto des prouves di contaks culturels avou les peupes di
l' Amerike nonnrece. Les polinezyins estént des grands naivieus, avou ene grande
kinoxhance do naiviaedje, capåbes di fé des longs voyaedjes, minme siconte des
vints et des marêyes.

Cwand les Uropeyins ont-st arivé el Nouve Zelande, les Maworis estént li
dierinne grande kiminålté uminne sol tere a n' nén co aveur sitî djondowe ou
afectêye på lådje monde, s' apinse l' istoryin Michael King.

Les prumîs esplorateus uropeyins del Nouve Zelande, come Abel Tasman eyet James
Cook, ont rapoirté des rescontes avou les Maworis.

I fjhént sovint des gueres eter les tribus, les pierdants divnant des esclåves
ou minme dins des cas k' i gn a, magnîs. A pårti d' ossu timpe ki les anêyes
1780, les Maworis ont des contaks avou les naivieus eyet balinnîs uropeyins, pa
des côps des Maworis divnèt minme des mimbes d' ekipaedje so leus bateas.

E 1830 on avire k' i gn aveut dins les 2.000 Pakeha (nén-Maworis) ki vikèt-st
emey les Maworis, li pupårt come esclåves, mins nerén sacwants avént wangnî on
bon statut sociål.

Cwand, e 1838 Pomare ataca Titore, i gn aveut 132 Pakeha emey les gueriers ki
s' batît.

Avou l' crexhance des activités des missionaires eyet colons uropeyins dins les
anêyes 1830, sacwants tchîfs Maworis on siné des traités avou des rprezintants
del Corone Britanike.

Ezès anêyes 1860, des disputes so des atchtaedjes di tere nén clairs ont moenné
åzès Gueres Maworis, ki l' rizultat nd a stî ki des lådjès djives di teres
tribåles ont stî confiskêyes på govienmint coloniå.

Avou l' piete di beacôp d' leus teres, les Maworis ont dcweli. Al fin do 19inme
sieke des djins k' i gn a ont minme pinsé ki les Maworis serént assimilés å
dvins del populåcion d' oridjene uropeyinne et les Maworis disparexhe come
peupe.

Mins çoula candja, eyet les Maworis ont savou wårder leu-z idintité culturele,
eyet ezès anêyes 1960 et 1970 i gn a-st avou on vraiy ravicaedje del tuzance
mawori.

Li lingaedje mawori a oficirmint l' minme statut ki l' inglès e govienmint eyet
li lwè.



https://wa.wikipedia.org/wiki/Mariaedje

Li mariaedje, c' est èn assoçnaedje di deus grandès djins, classicmint èn ome et
ene comere, ricnoxhou pal societé (estat u rlidjon u ambedeus). Ces deus djins
la si metnut d' acoird po dmorer eshonne, et, å pus sovint, fé des efants et ls
aclever.

Li vicaedje eshonne d' èn ome et d' ene kimere, come ome et feme, sins esse
maryî si lome l' aclapaedje.

Li mariaedje, c' est eto li djoû ki cist assoçnaedje la cmince. Po çoula, les
cis ki s' vont maryî on motoit dedja fiesti des acoirdances. On les a dvou eto
abaner. Li djoû do mariaedje, å pus sovint, gn årè ene noice.

Des djins maryîs divèt aveur totes leus rlåcions sessuweles onk avou l' ôte. Si
l' feme va avou èn ôte ome (u des ôtes omes), on dit k' l' ome est wiyinme (u
coirnåd).

Li mariaedje rilidjeus esteut li seul k' egzistéve dizo l' ancyin redjime. Ci n'
est k' avou l' redjime francès ki l' mariaedje civil kimince, et avou lu li
divoice. Mins on n' a des statistikes pol divoice el Beldjike ki dispu 1866.

E Marok, li novele lwè sol famile et l' mariaedje di 2002 a candjî pår les
obligåcions des maryîs, et a foirt rastrindou li nombe di mariaedjes.

Cwand i n' l' est nén, e sacwants payis do Moyén Levant, çoula pout moenner a on
moude d' oneur.



https://wa.wikipedia.org/wiki/Evandj%C3%AEle

Les cis k' ont scrît ene Evandjîle sont lomés Evandjilîs. Les cwate Evandjilîs
ricnoxhous pa l' Eglijhe sont sint Matî, k' on dit l' prumî, sint Mår (li
deujhinme), sint Luk (li troejhinme), sint Djhan l' Evandjilî (li cwatrinme).

I paret ki l' prumire evandjîle, li cene d' après Matî, a stî scrîte en
arameyin, li lingaedje ki Djezus-Cri åreut djåzé. Adon-pwis, ele a stî
ratournêye e grek. Matî scrijheut po des Djwifs.

Li troejhinme, li cene da Luk, est pus "sincieuse" et c' est l' racourti des
pretchmints da sint Pire, ki Luk aléve avou.

Li cwatrinme, li cene da Djhan, a stî scrîte tård, viè l' an 100, purade po les
apurdisses ki dalént å catruceme divant di s' fé batijhî.

Gn a eto des Evandjîles ki n' ont nén stî ricnoxhous di l' Eglijhe, k' on lome
boignès evandjîles.

Li prumî ratournaedje di l' Evandjîle sint Mår a stî fwait pa Joseph Mignolet,
ki note l' accint d' Lidje. Il a rçû l' imprimateure di l' eveke di Lidje li 10
d' octôbe 1934. L' Evandjîle sint Luk a shuvou troes ans pus tård (imprimateure
di l' eveke di Lidje do 20 di djanvî 1937).

Les cwate Evandjîles on stî translatés eto pa Jean-Marie Lecomte, ki note l'
accint di Lierneu. L' Evandjîle sint Luk a rascodou l' imprimateure eveke di
Lidje li 2 d' octôbe 1999, li cene sint Matî, li 4 d' awousse 2000, li cene sint
Mår, li 6 di decimbe 2001 eyet l' cene sint Djhan, li 19 di djulete 2002. Li
ratournaedje da Lecomte est pus erî do tecse francès kel ci da Mignolet. Li pere
Lecomte aveut ddja l' apriyesse di redjårber les tecses crustins dins les
lingadjes bantous, la k' il aveut stî tot on tins missionaire å Congo.

Gn a yeu eto des rmetaedjes e walon fwaits eshonne pal tåvlotêye rilidjeuse di
l' UCW, avou des rprezintants des cwate coines do payis, mins i n' ont måy sitî
eplaidîs.



https://wa.wikipedia.org/wiki/Djezus_d%27_Nazarete

Si skepiaedje sieve di prumire anêye å calindrî grigoryin, eployî pa toplin des
payis sol Daegne.

Les crustins l' lomnut «Djezus-Cri» ou «li Crisse». Cwand on djåze du lu come
efant, on dit cobén: l' «Efant Djezus», u (po djåzer ås efants) li «Ptit
Djezus».

Li no d' Djezus est on ptit no ebreu, ישוע (yeshoua, çou ki vout dire li
schapaedje). Li mot crisse k' î est aclapé dins Djezus-Cri, i vént do grek
Χριστός (xhristos, li ci k' a stî ondou).

Po les crustins (k' ont shuvou li rlidjon k' il aveut-st enondé), c' est l'
Messî (u Messeye) ratindou dins l' rilidjon djwive.

Dispu l' acceptance do mistere del Trinité diviè 400, c' est Diu l' Fi, li fi da
Diu l' Pere, divnou èn ome på shofla do Sint-Esprit dins l' vinte di l' Aviedje.
Eto, on mete padecô ene grande lete ås pronos kel riprezintèt. On l' lome eto
«Bon Diu».

Djezus åreut cmincî a pretchî e 30 et åreut morou e 33, crucifyî pås Romins.
Mins il åreut raviké li 3inme djoû, et monter å cir 40 djoûs pus tård.

Les prumîs shuveus da Djezus, k' on lome les apoisses, u les dicipes, end aveut
doze. Inte di zels sint Pire ki va divnou leu moenneu, Djuda, kel va trayi, sint
Djhan l' evandjilî, et les troes ôtes evandjilîs, sint Matî, sint Luk et sint
Mår. Ossu : Sint Djåke li grand ki s' tombe åreut stî rtrovêye a
Sint-Djåke-el-Galice.

Li skepiaedje da Djezus-Cri (a Betleyem) est fiesti a Noyé. Å Rwès, on fiestixh
li vizite di troes rwès, ki l' årént vnou vey påpåd. Li Tchandleuse rimimbere si
prezintaedje å timpe, a 40 djoûs.

Si moirt (a Djeruzalem) est rmimbrêye tins del Peneuse Samwinne. Si ravicaedje
est fiesti a Påke et si montaedje å cir, a l' Acinsion).

Si veye est racontêye dins les Evandjîles. Si vnowe å monde esteut djouwêye p
des vraiys persounaedjes dins les djowes do Noyé, ki les dierins, ça a stî e
Vervî al fén do 19inme sieke. Si moirt et s' ravicaedje sont djouwés dins les
djowes del passion, ki s' fwaiynut so e 2004.

Po les muzulmans (kel lomèt Sidna Aysa), c' est onk des mwaisses profetes k' on
vnou divant Mawoumet, avou Abråm et David.

Po les djwifs, c' est on simpe pretcheu k' a critiké les grands mwaisses di leu
rlidjon, et k' a stî ramassé et crucifyî pås Romins.

Dins on live so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels (Michel Hart, The 100, a ranking of the
most influential persons in history) eplaidî e 1978, Djezus-Cri est metou
troejhinme (dirî Mawoumet eyet Isaac Newton).

Portant, les djins k' ont yeu ene sacwè d' candjeye dins leus veye a cåze di lu,
end a kécfeye dipus ki po les deus ôtes. Mins i fåt vey ki li rlidjon crustinne
n' a nén stî askepieye pa Djezus-Cri tot seu, mins eto pa Sint På.

Djezus djåzéve l' arameyin et l' ebreu. Sint På eployive purade li grek, on
lingaedje ricnoxhou adon come fwait po djåzer di filozofeye et di rlidjon.



https://wa.wikipedia.org/wiki/Continint

Dins l' djeyografeye, on continint (do latén continere, tini eshonne), c' est
ene masse di tere ki tént eshonne. Li Tere a cénk continints:

Des ôtès djins, copurade dins l' tuzance anglo-sacsone, discôpèt l' Amerike en
Amerike nonnrece ey Amerike bijhrece, pa côps avou ene Amerike mîtrinne inte les
deus; bén ki ç' discôpaedje soeye djusse do pont d' vuwe djeyolodjike, dins l'
cåzaedje corant on n' cåze ki d' l' Amerike, sins discôpaedje.

Pareymint, l' Inde, est on boket d' tere diferint do restant d' l' Azeye, ki s'
a vnou stitchî låvå, eyet askepyî l' tchinne di montinnes del Himalaya.

Les diferinnès plakes continintåles bodjèt sol Daegne. D' on continint unike i
gn a 300 miyons d' anêyes, li Pandjêye, ça a divnou çou k' on cnoxhe asteure.

La wice ki les plakes si dispårtixhèt, i gn a des oceyans ki s' fijhèt, avou, å
mitan d' l' oceyan, la ki les plakes naivièt evoye l' ene di l' ôte, ene
coidlire oceyanike, ki c' est l' magma do nawea del tere ki rmonte, et poûssî
les plakes d' on costé et d' l' ôte; årvierdimint, la ki les plakes si
rascontrèt, i gn a des noûzomès tchinnes ou coidlires di montinnes, avou ene
plake ki plonke pa dzo l' ôte (eyet pa côps fé ene fosse marine, les plaeces li
pus parfondes des mers), eyet l' ôte ki dvént tote cafougneye, dj' ô bén avou
des montinnes.

Ces plaeces la ki les plakes si schåyèt ou s' rascontrèt c' est des plaeces avou
bråmint des volcans eyet des stombixhmints d' tere.



https://wa.wikipedia.org/wiki/Bouroundi

Metou ene miete k' Ecwateur inte 2° eyet 4° d’ latitude Sud, çou ki vout dîre a
pô près etur 225 km et 450 km pus bas k’ ene lene ki passe d’ Ess e-n Ouwess å
bea mitan d’ l’ Afrike

A pårt Boudjoumboura eyet l’ plinne coistrece di l’ Imbo so l’ boird del laetche
Tanganica, on est todi å dzeu d’ 1500 metes di hôt, des côps minme a pus d’ 2000
mètes. La il î fwait froed mågré k’ on est e-n Afrike eyet toprès d’ l’
Ecwateur.

Vos dirîz k’ el « parfond Bouroundi » (sapinse ås Francès…) c’ est come el
crosse d’ on gros pwin k’ a levé e fjhant des wagues. On pwin k’ åreut stî cût
dins ene platene å hôts boirds et k’ après, on l' åreut leyî tchaire inte el
laetche Tanganica, el Rouzizi (el ri pawou l’ laetche Kivou ès vude dins l’
laetche Tanganica) eyet l’ Acaniarou (el ri ki fwait limite avou l’ Rwanda
divant di s' endaler divierser dins l’ laetche Victoria).

Colnijhî aprume des Almands, i fourit dné e mambornance al Beldjike al Påye di
Versaye (1919). Ele li wårda disk' å dislaxhaedje li 1î d' djulete 1962.



https://wa.wikipedia.org/wiki/Bole_(astronomeye)

Ene bole u planete, cwand c' est k' on dvize d' astronomeye, c' est on coir
ciryin ki toûne (orbite) åtoû d' ene sitoele, k' est pezant ou macasse assez
po-z esse arondi pa s' prôpe gravité mins nén assez po k' i gn åye ene fuzion
termonucleyaire dins s' nawea, eyet k' a spoujhî foû di s' vijhnåve tos les ôtes
coirs k' årént polou zels minmes divni ene bole.

A pårt les stoeles, c' est les pus gros coirs ciryins. Ele fijhèt pårteye des
sistimnes solreces eyet, avou les lunes, ele polèt esse des waibiaedjes pol
veye. Do côp, on studeye les boles po comprinde li tcherpinte di l' univiers
eyet li diswalpaedje del veye, et po cweri après del veye so des ôtès boles ki
l' nosse. D' èn ôte costé, les boles ki sont veyåves e cir del Tere ont tofer
tourné les tuzances, les rlidjons eyet les filozofeyes di totes les
civilizåcions. Eco enute, metans, des djins k' i gn a croeyèt kel dalaedje des
boles toûne leu vicaedje, ca bén k' les sincieus n' soeyexhe nén d' acoird.

Dins nosse sistinme solrece, i gn a ût boles sorlon li definixha di l' Union
astronomike eternåcionåle: Mierkeure, Venusse, li Tere, Måss, Djupiter, Satûne,
Uranusse eyet Nûton (ou Neptune). Pluton a lontins stî rwaiteye come ene bole
mins, dispoy 2006, elle est metowe dins les nintès boles, avou Ceress eyet
Eriss.

Bråmint des boles ont des lunes ki toûrnèt åtoû. A feyes, les lunes sont pus
grosses ki des boles k' i gn a.

Dins les boles, i gn a les boles gåzreces, grandes avou ene basse sortinance,
eyet les boles rotchiveuses, come li Tere, ki sont pus ptites. I gn a eto les
nintès boles, co pus ptites, ki polèt esse di rotches ou rascovrowes di glaece.

Alez s' vey e splitchant motî po des linwincieusès racsegnes so les mots "bole"
et "planete".



https://wa.wikipedia.org/wiki/Syince-ficcion

Li syince-ficcion c' est on djinre racontrece, pol prôze oubén dins les fimes.
Dins li syince-ficcion, on cåse di l'avni, di çou ki porè avnu ou minme di çou
ki areuve polou avnu, min padecôps ça pout iesse dins l' vî tins, come avou Star
Wars. Dins les lives di syince-ficcion, on cåse bråmint di teknikes ki n'
egziteynut nén co.

Li syince-ficcion fwait parteye del famile do fantastike où on rtrove li
fantazeye.

Ene ukroneye est ene iswtere ki si pout passer dins l' tumps, asteure ou dins
l'avni. Dins ces istweres-là, on si dminde çou ki areuve avnu si on aveuve
candjî ene sacwè dins l' timps, på egzimpe, si Napoleyon aveuve wangnî à
Waterlo.

Do space opera, c' est del syince-ficcion avou do cirnaiviaedje, des fuzeyes...
Gn a des batayes dins l' sipace, avou des lazers.

Li planet opera rixhonne li space opera, min i dmeure so ene planete. Les deus
djinres sont sovint comaxhîs.

Li hard SF (scyince-ficcion deure) c' est del syince-ficcion ewouç' k' on cåze
di teknikes k' egzisteynut ddja, ou bén ki les syincieus dijhnut ki ça vénrè
bérâde. C' est sovint foirt teknike et nén todi åjhey à lére po' ne saki ki n' a
nén ene boune syincieuse culteure.



https://wa.wikipedia.org/wiki/Sint_Impire_Romin_Djermanike

Li Sint Impire Romin Djermanike (ou Sint Impire Romin ou co djusse Sint Impire),
c' esteut-st èn eshonna politike di sacwants payis del mîtrinne Urope, k' a
cmincî el Moyinådje et k' a duré disk' e 1806, et ki tos les bokets del futeure
Walonreye (åré Tournai) estént dvins.

Mågré s' no l' Sint Impire ni fourit måy peurmint tîxhon. Gn aveut, dispoy li
cminçmint, des Walons, et des ôtes peupes avou des lingaedjes laténs u slåves.
Gn aveut ene foite idêye rilidjeuse (did la l' addjectif di "sint") ki
rashonnéve les diferins payis mimbes. Foû di ç' costé rlidjeus la, l' Impire
ravizéve ene miete çou k' est l' Union Uropeyinne d' asteure. C' esteut li rwè
d' Almagne k' aveut l' tite d' Impreur.

Tos les Estats d' l' Impire estént rprezintés å pårlumint. Li tchedje d'
Impreur, ni passéve nén di pere a valet, mins tchaeke Impreur esteut tchoezi pa
les "Grands Elijheus" (al comince c' esteut les tchîfs des cénk pus consecantès
tribus tîxhones: les Francs, les Sacsons, les Bavarwès, les Souwåbes et les
Turindjîs). L' Impreur ni poleut måy decider des lwès lu-minme. C' esteut li
pårlumint d' l' Impire, wice ki tos les Payis d' l' Impire avént des sidjes, kel
fijheut.

Les Payis d' Impire, c' esteut tos les dislaxhîs payis ki n' avént å dzeu
d' zels nole ôte otorité, åré l' Impreur lu-minme: ladvins, gn aveut des
Dutcheyes (come li Dutcheye do Lussimbork), des conteyes (li Conteye di Lô), des
principåtés (Principåté d' Chimai), pa des côps minme des rweyåmes (li Prûsse),
des teritweres d' eglijhe goviernés pa on Prince-Eveke (li Principåté d' Lidje),
des teres di tchevalîs d' Impire, et les frankès veyes.



https://wa.wikipedia.org/wiki/Rin%C3%A5d

On rnåd, c' est ene biesse ås tetes, magneuse di tchå, ki vike dins les bwès et
ki s' aprepeye voltî des måjhons.

Li rnåd a l' no d' esse on hapeu d' poyes dins les cinses, mågré k' i n' î vént
k' rålmint.

El Walonreye, el fén do 20inme sieke, li rnåd a stî les cåzes di sacwantès
minêyes di må d' araedje.

Å pus sovint, li rnåd va colnijhî des terêyes di taessons. Li taesson pout
continouwer a-z î dmorer, avou li rnåd.

I pout eto abaguer dins ene terêye di robete, si c' est dins l' såvlon, et k' el
pôrè alårdji.

Cwand on-z a gazé les terêyes di rnåd a cåze do må d' araedje, dins les anêyes
1960, on-z a veyou des rnåds ki fjhént leu bôre so tere.

Li rnåd est on grand distrujheu d' rawiants. On vout k' i magne inte 6000 et
10.000 pitits rawiants l' an, aprume des soris et des rates. Gn a nole ôte
biesse k' endè distrût ostant. 

I s' nourixh eto di robetes, di live, di faizans, di coks di bouhire, di fans d'
tchivroûs et d' poyes et ds ôtes oujheas d' poli.

Li rnåd pout esse epayî ezès moes k' i gn a on R divins e francès (do moes d'
setimbe å moes d' avri). C' est a ç' moumint la k' il a on pus bea pwel. Portant
e moes d' måss et avri, c' est ddja sovint trop tård, pask' il a cmincî a
wayimer.

Li rnåd est onk des mwaisse persounaedjes des fåves do vî vî tins. Insi, onk des
prumîs scrijhaedjes e neyerlandès (u dins l' prumî rfondou flamind), c' esteut
li paskêye d' on rnåd "Van den Vos Reynaerde" (on no rdoblete). Mins, dins l'
adrovaedje, li scrijheu Jacob van Maerlant dit k' il a ratourné ene pårtêye des
fåves a pårti do walon :



https://wa.wikipedia.org/wiki/Patrice_Lumumba

Patrice Lumumba (riwalnijhåve Patrice Loumoumba), c' esteut on politikî congolès
k' aveut di skepyî li 25 di djulete 1925. Il a morou assaziné li 17 di djanvî
1961.

C' esteut on politikî do tins do Congo bedje, ki dmandéve li dislaxhaedje do
payis. Il enonda l' Mouvmint Nåcionå Congolès, et dmander des vôtaedjes po les
Congolès decider d' leu avni.

A l' indepindance, i divna prumî minisse, mins come i mancive les interesses des
grandes eterprijhes coloniåles et k' i clintchive do costé d' l' URSS, li
govienmint bedje eyet les Estats-Unis l' ont fwait assaziner.

Patrice Lumumba vina-st å monde li 2 d' djulete 1925 a Onalua, el province do
Kasai.

E moes d' decimbe 1958, li moenneu pan-africanisse do Gana, Kwame Nkrumah,
fijha-st a Accra li Conferince des Peupes d' Afrike, eyet l' movmint d'
liberåcion congolès fourit rprezinté pa Lumumba. Rintré e s' payis i fjha-st on
metingue divant ene floxhe di djins a Léopoldville (asteure Kinshasa), et dins
s' discours riclamer l' dislaxhaedje do Congo. Après çoula i gn ourit des
disdûts, eyet l' govienmint coloniå bedje aresta Patrice Lumumba et bråmint d'
ses shuveus et ls amete di sedicion eyet les mete e prijhon.

Li pression populaire fijha k' i fourit liberé e 1960. Adon i voyaedja el
Beldjike, po negocyî l' dislaxhaedje do payis. Patrice Lumumba va dire "dins l'
tins, des arokes ont stî fwaites, mins asteure nos estans presses a-z ovrer
eshonne avou les pwissances k' ont stî chal po fé askepyî on pouxhant novea
blok. Si on fwait berwete, ça serè l' Occidint li fåte."

Des vôtaedjes sont fwaits, eyet Lumumba si rclame comunisse tins del campagne.
Li 23 d' djun 1960 on govienmint di cowalicion est fôrmé avou Joseph Kasavubu
come prezidint eyet Lumumba come prumî minisse. Ci govienmint va declarer l'
dislaxhaedhe do Congo kékes djoûs après, li 1î d' djulete.

Kasavubu, avou Moïse Tshombe (aspoyî pal Beldjike) volént federålijhî l' payis;
tot l' contråve di çou k' voleut Lumumba, la k' i pinséve ki seulmint on foirt
govienmint cintrå poléve si disfinde conte les interesses coloniås.

Li rwè Bådwin d' Beldjike aveut vnou lu-minme po proclamer l' dislaxhaedje; mins
cwand Patrice Lumumba prinda l' micro i va dinoncer, sins dmey-mots, li grande
rascråwe ki les 80 anêyes di colnijhaedje fourît po les Congolès:

Divant çou k' est èn evayixhaedje d' ene province do Congo pa l' ancyin
colnijheu, li govienmint congolès dimande a l' ONU d' intervini, po k' les
sôdårds bedjes s' end alexhe, eyet po-z ariver al påye. L' ONU evoyrè des
sôdårds po mintni l' påye, mins li Beldjike va rfuzer di rsaetchî ses sôdårds et
continouwer a sotni l' Katanga secessionisse.

Adon, Lumumba dimande l' aidance di l' Union Sovietike, eyet e setimbe 1960 des
aidants ey instructeurs sovietikes vont-st ariver. E moes d' awousse, Patrice
Lumumba va rapoûler a Kinshasa les mwaisses moenneus afrikins, et lzî dmander di
sotni l' govienmint congolès.

Li 14 di setimbe, nouv djoûs après l' dismetaedje da Lumumba, li coronel Joseph
Mobutu, li tchîf di l' årmêye, mins ossu èn adjint del CIA, prind l' controle di
Kinshasa, tape foû les sovietikes, et portchessîs les shuveus da Lumumba.

Il esteut po l' avançmint d' l' Afrike, dins èn esprit socialisse. C' ere les
minmès idêyes ki les cenes da Kwame Nkrumah et les ôtes "peres des
dislaxhaedjes" afrikins di 1960. Il esteut disconte do pårtixhaedje do Congo, et
aveut lûté conte do schetlaedje do Katanga pa Moïse Tshombe.



https://wa.wikipedia.org/wiki/Olyinne

Ene olyinne  (u, dit ene miete po rire, tournikete å corant), c' est on hôt
montant avou des pales ki tournèt a l' air et produre di l' electrike.

Les olyinnes ni sont k' on diswalpaedje des moléns a vint et des tourniketes a
l' aiwe.

Ene astalåcion di sacwantès olyinnes metowes ene dilé l' ôte si lome on zonigne
d' olyinnes.

Ene olyinne ni pout esse metowe en alaedje ki la k' gn a del grande air tote l'
anêye, come sol boird del mer u so les cresses.

Li naçale peze 35 tones. Elle est 10 metes longue – sins l' nez ki poite les
pales –, 3 metes lådje et 4 metes hôte. C' est pus grosse k' on contneu d'
camion ki, lu, fwait 10-12 metes long, 2,50 m. lådje et 2 metes hôt.

Po les pales, les camions divèt aveur deus rmorkes indepindantes, po poleur
tourner dins les catoûs.

I fåt eto del plaece po les growes, avou leu plantchî d' poutreles, po les mete
bén d' livea et d' assene.

Adon, on cole li beton, ene buzougne ki s' doet fé d' on plin côp, po tote li
masse di beton prinde d' on côp, çou ki waerantixhrè li sgurté do pî. 

Avou ene prumire growes, on va stamper onk dizeu l' ôte les deus prumîs bokets
do montant, çou ki fwait ddja 50 metes hôt. C' est la k' i gn a on rodje anea,
po k' on voeye li pî did lon.

Po distaetchî l' tchessi ki tneut la pale, c' est èn ome k' esteut dins l'
naçale, ki monte al copete et-z aler låtchî les elingues di suspindaedje. L' ome
gripe sol nacele, avancî disk' a dlé l' pale, et disgritchî li mosketon ki rloye
les cingues di suspindaedje. Adon-pwis, li growe ricoule li tchessi disk' å
dbout del pale, et li rdischinde a tere. 

Rapoirtaedje so les olyinnes (les cenes di Bive, esplikêyes da Louis Baijot, so
Youtube).



https://wa.wikipedia.org/wiki/Nawatl

Li nawatl (nawatl e nawatl, mins sovint eto scrît d' après l' viye ortografeye:
náhuatl) est on lingaedje amerindyin del famile uto-azteke; il est foirt
sipårdou dins l' Amerike cintråle eyet nonne di l' Amerike bijhrece, la k' il
esteut l' lingaedje di l' impire des Mechikes (Aztekes), eyet eployî come
lingaedje di comiece co pus lon k' les frontires.

Co enute c' est onk des lingaedjes amerindyins les pus cåzes, avou pus d' on
miyon et dmey di cåzants, å Mecsike eyet nonne des Estats-Unis.

Li lingaedje nawatl a dné sacwants mots walons (åd triviè do castiyan et do
francès), come advocat (awakatl), cacawete, cacawo (kakawaātl), tchocolåt
(txokolatl), coyote (koyotl), tomate (tomatl). Eto les nos d' sacwants payis d'
Amerike cintråle sont des nos ki vnèt do nawatl: Mecsike (Mēxihko, "Mexico" si
prononcive "Mechico", mins li "x" a stî må comprin), Gwatemala (Kwaohtēmallan)
eyet Nicaragwa (Nikānāwak).

Les espagnols ont scrît l' lingaedje avou on sistinme k' a dmoré en uzaedje
disk' å 20inme sieke, et co asteure dins tos les nos d' plaece å Mecsike; les
letes si prononcèt come e castiyan (eg: j = /h/), avou, di pus: x come /ch/
walon (eneviè ch = /tch/ walon), z = /ss/, tz = /ts/, hu (oudonbén uh al fén do
mot) = /w/ eyet tl (ki c' est nén /t/+/l/, c' est /t/ eyet on son come li "ł"
polonès, ça rshonne ene miete /tw/, mins avou l' linwe). Li prononçaedje di "x",
"z" eyet "tz" corespondèt å prononçaedje do castiyan do 16inme sieke.

Dispoy li 20inme sieke, des ortografeyes modienes eployèt purade h, x, tx, s,
ts, w; et co bén seur tl; eto y (sicrît i dins les viyès ortografeyes), eyet on
måke (mins nén dins totes les ortografeyes) les longowès voyales; ça fwait ki
les letes eployeyes dins l' ortografeye modiene sont:



https://wa.wikipedia.org/wiki/Moritanreye

Li Moritanreye est on payis å nôrouwess di l' Afrike. Elle a ene grande coisse
so l' Oceyan Atlantike, etur li Marok å nôr, eyet li Senegål å sud; elle a ossu
des frontires avou l' Aldjereye eyet l' Mali

Li Moritanreye va ocuper li tîce nonnrece do Sara coûtchantrece e 1975, shuvant
les acoirds del Håye. Mins, ele va raddimint dmander gråce, a cåze des atakes do
Polisario (e 1979). Portant, al dimande do Marok, ele va rocuper li
viyaedje-espér del Gwira e 1989.

Todi e 1989, gn ourit des disduts el Nonne. Ça a cmincî avou ene margaye po des
waidaedjes et des pousses. Après, gn a yeu come sôre di rnetiaedje etnike avou
20.000 a 50.000 djins k' ont stî tchessîs evoye eviè l' Senegal eyet l' Mali. C'
est les Mores ki cotchessént les noers.

E 2005, gn ourit on côp d' estat, sins moirts. Li disdjokeu do vî prezidint
Maaouiya Ould Taya, Ely Ould Mohamed Vall, prometa tote ene rîlêye di vôtaedjes,
et k' i n' s' î metreut nén. Et n' si nén disdire.

Li Moritanreye si trove sol coisse ouwess di l' Afrike, sol boir di l' Oceyan
Atlantike. Elle a des frontires å nôr avou l' Marok, å nôress avou l' Aldjereye,
a l' ess ey å sud avou l' Mali eyet å sud avou l' Senegål. Li fleuve Senegål
fwait l' frontire inte les deus payis. Li pus grande sitindêye do payis si trove
e dezert do Sara, k' ocupe cåzu tot l' teritwere, a pus k' ene fene binde
coistrece, wice k' on trove cåzu totes les grandès veyes do payis: Nwakchote,
Nwadibou.



https://wa.wikipedia.org/wiki/Luzere

Li luzere ou l' advalfa , c' est ene ridjetante plante, del famile des clåves,
ki vént so les teres castinnixheuses, avou des belès bleuwès fleurs.

Alez s' vey e splitchant motî po des linwincieusès racsegnes so les mots
"luzere" et "advalfa".

El Fåmene, on l' fåtchive deus côps. Li prumire côpe di djun esteut po vinde. On
fåtchive, et leyî souwer djusse on djoû. Après, on fjheut des djaveas, et lzès
dressî e båsheles. Si on l' leye dipus d' on djoû po fener, elle est trop setche
po loyî, et les foyes toumèt. Ci comiece la s' a fwait disk' e 1945.

Dins l' payis d' Welin, on l' moennéve al gåre a Pondrome, et la gn aveut des
martchands ki l' atchtént.

El Tchampagne, co asteure (2004), li luzere est semêye a martchî inte les cinsîs
et ene oujhene. On fwait troes fåtches. L' oujhene prind l' vete luzere.

El Wisconsene, dins l' payis di Sturgeon Bay, les Walons ebagués li lomèt four
di may, u advalfa. Endè rsaetchèt cwate côpes par an.

Dins les pus tchôds payis, on pout l' fåtchî disk' a ene nouvinne di côps par
anêye, come dins l' payis d' Marakech e Marok, et dins les owazisses do Sara.

C' est onk des fôraedjes avou li pus hôte tineur e blandoû. Les deujhinme et
troejhinme côpe sont pus tinres et, dabôrd, co pus ritches e proteyenes: di 16 a
18 åcint do souwé fôraedje. Les oujhenes maxhèt les cwålités, cwand i fjhèt des
pules di luzere.

Ça fwait ki l' luzere est foirt ricmandêye po les vaetches a laecea, aprume les
grandes dineuses. Copurade pask' el luzere est eto ritche e tchåsse, ene sacwè
ki passe dins l' laecea.

Les luzeres sont ritches, avou, e carotinne, li produt ki va dner del vitamene A
dins l' coir. Eto, si on ndè dene ås poyes, on årè des pus djaenes oûs.

Djusse après semaedje, on pout kécfeye mete ene ecråxhe avou d' l' azote. Mins
après, tins d' l' ivier inte deus campagnes, on n' pout pus mete ki des ecråxhes
P-K (fosfate et potasse). Ôtmint, on va aidî les fenaesses crexhe pus
vigreuzmint kel luzere, et l' sitofer.

Come les ôtès trefes, li luzere fwait leye-minme si nitrodjinne avou des
microbes ki sont agritchtés a ses raecinêyes.



https://wa.wikipedia.org/wiki/Lucyin_Mahin

Lucien Mahin (ki s' no est pus sovint scrît Lucyin; di s' prumî no d' pene
Louline Voye, li halene evoye), c' est on scrijheu e walon et on rcwereu sol
walon k' a skepyî a Viyance li 31 di decimbe 1953. C' est eto on bouteu pol
walon, ey on fel eplaideu sol Daegntoele di waibes e walon.

Come sicrijheu, il est pus cnoxhou come romantî. Mins sacwants corwaiteus come
Maurice Georges li ritnént aprume come on powete, diski dins les anêyes 2000.

Come ricwereu, il a stî aprume diccionairî, mins do cô après rifondeu. Il a eto
fwait des rcwerances sol croejhete.

Il a stî rprins dins les antolodjeyes "Limes" (1992), "Paroles d' oïl", "Scrire"
(1992) eyet "Scrijheus d' Årdene" (2002).

Di s' mestî, il esteut årtisse (po les biesses). Si a-t i bouté tote si veye e
Marok. Aprume al sicole veterinaire di Rabat come acsegnant et rcwereu.
Adon-pwis, come årtisse a s' boûsse dins les Douccala.

E 1981, i cmince a-z eplaidî dins l' coirnêye "Cwand dji n' sai rén, dji m' tai"
di l' Avenir du Luxembourg, des scrijhaedjes ricoridjîs d' avance pa Lucyin
Léonard, ki lyi aprind, insi, a rashir l' accint d' Transene sorlon l' sistinme
Feller.

Docô, il enonde on live di scole, "Ene båke so les bwès d' l' Årdene", ki va
rexhe e 1984 (prumî tome) ey e 1993 (deujhinme et troejhinme tomes). Po li
strimaedje do prumî tome, i preye a Rdû Raymond Mouzon eyet Omer Marchal. Pol
rexhowe des deus ôtes, E 1993, il adjinçnêye, todi a Rdû, on raploû so l' avni
do walon, avou come pretcheu des rlomés waloneus come Lorint Hendschel, Lucyin
Somme, Emile Pècheur, Michel Francard et Noël Anselot. C' est a dater d' adon k'
i va bouter avou Lorint Hendschel et Tiri Dumont sol rifondaedje do walon.

Inte les deus vudaedjes des "Båkes", il aveut scrît on prumî ptit roman, Li
ptite comere avou l' blanke camizole, ki serè eplaidî a l' SLLW e 1989.

E 1994, i rashonne a Transene ene ritrovinne di rcåzeus d' walon. Dipus d' 60
djins seront berwetés pa des djonnes guides inte troes asyinnes : ene so les
viyès usteyes (moennêye pa Arthur Schmitz et Johan Viroux), ene so des sacwès d'
actouwalité (li bardouxha å Rwanda, espliké pa Omer Marchal et les cåzaedjes
moennés pa Lorint Hendschel) et l' troejhinme sol diyalectolodjeye la k' gn
aveut eto Marcel Slangen. Li rtrovinne a stî rapoirtêye å posse (Pierrot Dufaux,
900.000 Walons), ey al tévé (Jany Paquay, Wallons-nous).

C' est so ces etrevéns la (1993-1995) k' i scrît, e francès, ene rîlêye di 16
tecses so les noûmots et l' rifondaedje do walon: "Waldim" (po walon did
dimwin).

E 1995, i rabindele les waloneus co ene feye a Transene et ça va esse l'
askepiaedje del "Soce des Rcåzeus d' Walon, ki serè moennêye pa Pierre
Otjacques, Yves Gourdin et Louis Baijot et ki va eplaidî li Coutcouloudjoû. Ele
vike co å djoû d' ouy.

Todi e 1995, i cmince pa studyî les mots di l' Årdene nonnrece, et rashonner li
Båze di dnêyes di l' Årdene nonnrece, k' i n' a måy sitî tote fwaite.

E 1996, i rashonne å Noû Lovén sacwants waloneus ki voeynut di l' avni pol
walon : gn aveut la a costé d' Michel Francard : Dominique Heymans, Tiri Dumont,
Joseph Lahaye, Charles Massaux eyet Lorint Hendschel. Li soce "Li Rantoele" va
bénrade askepyî.

Li minme anêye, i adjinçnêye on ptit motî et l' cossemer a môde di sillabusse :
"Les 3000 mots walons ki vnèt l' pus a pont e 1998". Et todi dins les
rfondaedjes, ataker ene saye di franwal (lete B). C' est so ç' sillabusse la k'
il eplaide pol prumî côp li rîle di disfaflotaedje des longuès voyales "î", "û"
eyet "oû" divant des doûcès cossounes. I porshût tot boutant sol DTW, eyet fé
tote li lete Z.

E 1999, il adjinçnêye, avou 22 ôtes vayants scrijheus, on gros spès live e
francès sol walon, Qué walon po dmwin ?.

A pårti di 2000, so ene idêye da Pablo Sarachaga, i cmince a bouter so èn
esplicant motî do walon, et n' pus låtchî cisse bouye la disk' å djoû d' ouy.
Les dnêyes seront-st eplaideyes aprume so l' Aberteke.

C' est ciste anêye la ossu k' i dene ene conferince e walon å Noû Lovén po waitî
kimint çk' on vike après 10 ans di rfondaedje. Li tite, c' est : Rifonde nosse
walon: dijh ans d' boutaedje dissu (1991-2000).

E 2009, i rapice si saye di 3000 mots k' a moussî foû e 1998, et l' diner a
Yannick Bauthière ki boute avou Djan Cayron so on motî walfran & franwal di deus
côps 4000 mots. Et rapontyî tos les fouyous avou les vraiyès rfondowes. Il endè
rexhrè li Motî Yoran Embanner walon ki vudrè po les fiesses del Walonreye 2009.

E 2003, il atake les scoles di Bive, po des grandès djins, walon-cåzants,
aprinde a lére li rfondou avou leu accint.

E 2004, i fwait rexhe li prumî roman eplaidî e rfondou walon, Li batreye des
cwate vints. Li minme anêye, l' esplicant motî di i serè rcopyî, pitchote a
midjote, sol wikipedia e walon et recråxhî drola, disk' ås djoûs d' ouy. Loukîz
a : Esplicant motî.

E 2005, l' esplicant motî va esse metou so Wikipedia, et coplé a ene
eciclopedeye do walon; Lucyin Mahin divént onk des manaedjeu di cist ovraedje di
nûtons la. Et rprinde eto l' acviernance del Rantoele-gazete.

E 2006, il vude ene ramexhnêye di noveles, Eviè Nonne. Po li strimaedje, il mete
so pî, a Bive, ene fiesse la k' on va prezinter troes lives e walon : Eviè Nonne
(noveles), So l' anuti (roman) eyet El fi do schayteu (sovnances).

E 2007, i dene deus conferinces e francès, ene so les mots walons ki provnèt do
gayel ey ene so l' istwere et l' avni do lingaedje walon.

E 2008, il eplaide so "Youtube" des ptitès videyos e walon, et porshuve disk' å
djoû d' ouy. C' est l' tchinne di tévé walon-cåzante.

E 2009, il escoursixh, coplé pa ene pougneye di Wikipedyisses anonimes, li
Wiccionaire walon. Come d' efet, li waibes "Wiktionary" lyi shonne li meyeuse
plaecepo po publiyî, co bråmint pus spepieuzmint, li diccionairaedje e walon.

Li minme anêye, i copele l' UTAN (Univiersité des troes côps vint di Nameur)
po-z amonter on cåbaret walon a Bive. End årè co onk e 2010.

E 2012, i s' rashît sol rantoele di soçnaedje "Facebook" po copiner sol pådje
"Condroz et walon", enondêye pa Jean-Pierre Dumont. I cmince a-z eplaidî todi
dpus d' mots walon sol Wiccionaire inglès (waitîz si pådje d' uzeu, ciddé).

E 2014, il askepeye ene novele copinreye a Libin. Li moenneu del trope serè
Jacques Dupuis, ki porshût les raploûs tos les moes.

Ses prumîs scrijhaedjes (1981-1984), come di djusse, mostrèt l' airance des
ptits viyaedjes di l' Årdene. Dins "li ptite comere avou l' blanke camizole",
on-z a minme l' eplaeçmint del sinne: Ricogne, Glaireuse, Atrivå. C' est l'
prumire termene des scrijhaedjes da Louline Voye.

E 1992, cwand i ratake a scrire des belès letes après ene setche termene
(1984-1991), i s' rind vite conte k' i n' a pus waire d' ahé po poujhî ses
sudjets dins l' "vî payis", ca asteure, il est fén enaiwé dins l' monde des
ptits cinsîs (les "fellah") do Marok. C' est adon k' i va rexhe des powinmes ki
provnèt do vicaedje d' avårla. Et les romans et noveles foû payis.

Il a scrît sacwants erîlés powinmes, come des rondeas, des xhilteas, des
triyolet, des haycous.

I s' a-st afranki foirt yeure do rimaedje, et s' mete e-n afwaire sol tipetape
do boket. Dispu les anêyes 2000, ses arimés sont purade del powezeye al libe.
Mins l' inspiråcion shonne bråmint pus flåwe dispu 2005.

Il a pacô ramexhné sacwants d' ses arimeas, mins todi a môde di sillabusses, måy
eplaidîs.

Il a afeye ratourné des scrijheus di des ôtes lingaedjes, come Omar Xhayam et
Nazik al-Mala'ika.

Troes d' ses powinmes ont stî corwaitîs pa Elodie Mertz, ene situdiante e romane
a l' UCL (2011).

Dins l' antolodjeye "Scrijheus d' Årdene", et eto bråmint dins Singuliers, il
est aprume eplaidî come fijheu d' arimés, et foirt préjhî pa René Georges.

Diviè 1999, i scrijha èn arimé årmonak dins on rfondant do Coûtchant walon, dizo
l' no d' pene di «Djina d' l' Årdjetea» / «Djina Spirito». Ces scrîts, parexous
dins l' Rantoele Belès Letes fourît préjhîs pa Willy Bal. I fourît eto corwaitîs
diyalectolodjicmint pa Marie-Guy Boutier.

I dmeure Årdinwès po plaecî les spoûles k' scrît dins les anêyes 1980 (Li ptite
comere..., C' est todi l' aiwe ki doime ki neye, pititès prôzes parexhowes dins
les Cayés walons).

Mins nerén, dispu li mitan des anêyes 1990, i candje pår di decor. Ses paskêyes
vont s' passer e Rwanda (Li batreye des cwate vints), å Marok ey e l' Aldjereye
(Eviè Nonne), et minme el Crimêye (Vera). Dins Tchicago-el-Walonreye, c' est
mitan mitan (el Walonreye, po des djins vinous d' ôte pårt).

Ses persounaedjes vont sovint mori al fén del paskeye ("Li ptite comere", "C'
est todi l' aiwe ki doime ki neye", "Li batreye des cwate vints",
"Tchicago-el-Walonreye"). Dins "Vera", gn a pont d' moirts å coron, mins ci n'
est nén vormint po dire ene fén djoyeuse.

Il a cmincî ciste ovraedje la tot rascodant les mots k' il eployive dins les
tecses d' "Ene båke so les bwès d' l' Årdene". Et ndè fé des djivêyes après
tchaeke tchaptrê. Teyoricmint, i n' diveut-st eployî ki les mots cnoxhous après
Transene. Mins on rtrove dedja dins les djivêyes des "Båkes" des mots ramexhnés
di håre et d' hote. Ey eto des noûmots.

Avou li «Båze di dnêyes di l' Årdene nonnrece», k' i lome "Rasgoutadje des
bassårdinreces", i stind ses rcwerances so tote l' Årdene nonnrece, li stindêye
"naturele" pol walon d' Transene.

A pårti di 1997, totes ses bouyes di diccionairaedjes si stindront a tote li
Walonreye linwistike.

I fwait cnoxhance del prumire ekipe di rfondeus, aprume Lorint Hendschel eyet
Tiri Dumont e 1993. L' idêye lyi shonne si clapante k' i va passer les troes
cwårts di s' tins po li rfondaedje do walon. Il est l' mwaisse pilé del
Tåvlotêye rifondaedje del Rantoele.

I va ataker a-z eplaidî des tecses dås ôtes sicrijheus so l' Aberteke a pårti di
1997. Li lisse est nouzome.

Cwand i rprind li mwaisse sicrijhaedje del Rantoele-gazete, e 2005, i va eto
publiyî sacwants scrijheus d' prôze nén racontrece (Yannick Bauthière, José
Schoovaerts, Emile Pècheur, Jean Goffart, André Gauditiaubois, Jules Boulard,
Georges Sfasie, Jean Cayron, François Nyns et mo des ôtes), et minme di
couyonådes (da Christine Tombeur pu Christian Thirion). C' est la k' i ratoûne
eto e walon des tecses ponous e francès pol Rantoele-gazete (metans da André
Demoulin, Martial Ledecq,…).

C' est lu ki va aprester et bråmint ecwårler li live da Lorint Hendschel "So l'
anuti" (2006). Dins l' minme pitite coleccion Belès Letes del Rantoele, i va
arindjî e-n on rfondant walon carolo li roman da Jean Goffart, Dji m' lome
Meliye.

E 2013, c' est l' toû di On Sånî a pårt da Jacques Desmet, k' i rpasse li
riscrijhaedje e rfondou da Pablo Sarachaga, pol rimete a Djan Cayron, li dierin
adjinçneu do pordjet.



https://wa.wikipedia.org/wiki/Francoprovin%C3%A7%C3%A5

L' arpitan ou francoprovinçå (arpitan dins l' lingaedje), c' est on lingaedje
dilérece galo-roman, metou inte les lingaedjes d' oyi et l' occitan.

L'arpitan ou francoprovinçå est djåzé so troes payis: Itåleye (Vå d' Awosse, 8
våx do Piemont eyet 2 viyaedjes dins les Pouyes), Swisse (tote li Swisse
Romande, apus kel Djura) eyet France (Redjon Rone-Alpes).

N.B. 1 : dins l' vile di Liyon, on cåze nén arpitan, mins li lingaedje di
Guignol k' est on lingaedje d' oyi.

N.B. 3 : I gn a èn ôte dominne transitwere eto, inte l' arpitan et li dominne
occitan (l' åvergnat), ki si trove å coron di Forez.

L' unité do payis åreut polou avni di l' ocupåcion pås Burgondes. Les grandès
piceures d'arpitan (o franco-provincå) estént dedja bén clawêyes e l' an meye.
Après, les bokets do payis ki cåze arpitan si vont spårpiyî:

Calvin, ki provént di ç' payis la, aveut ddja abandné l' latén pol francès.
Après, ça a stî todi pus pé, el sintimint des djåzeus di cåzer on djårgon.

Eco ouy, n' a nou sintimint unitaire emey les dvizeus d'arpitan (o
francoprovinçå). Tchaeke did zels pinse djusse pårler on patwès. Come tos les
ôtes lingaedjes galo-romans, li nombe di cåzeus a baxhî setch après l' guere di
1940-1945, mins cial co dpus, a cåze d' on dispeupelmint di ces payis d'
montinne la.

On n' a cmincî a trover ki les lingaedjes d' avårla fijhént ene langue ki diviè
1864, avou li studia da Jean-Baptiste Onofrio: Glossaire des patois du Lyonnais,
Forez et Beaujolais. Li mot francoprovinçå lu-minme a stî edvinté pa Graziado
Isaia Ascoli. El Savoye, on-z a scrît avou on scrijha ki rsaetche do sistinme
Feller, li grafeye di Conflans. On scrijhaedje rifondou a stî atåvlé diviè 1998
pa Dominique Stich (divins Parlons francoprovençal, une langue méconnue, eplaidî
a L'harmattan). El lome : ORA (Orthographe de Référence A). L' ORA si sieve di
rfondowes fwaite avou çou k' i lome des supra-foninmes. Les supra-foninmes ni
sont nén come les betchfessîs scrijhas do walon, ca ci n' est k' ene seule lete,
å pus sovint sins accint. Metans po rfonde li mot « tchvå », a pårti des
scrijhions shvô, stevô, tsevô, tsavâ, chivâ, tsavô, tsevô, tchèvo', chavau,
chiveau, tsevà, shevô, shvo', seuvau, chevau, ts'wau, evnd, li rfondou
francoprovinçå a chevau. CH, c' est l' supra-foninme. A noter ki po fé l'
diferince inte li betchfessî CH des mots peurmint arpitans eyet les epronts do
francès, on eploye on digrafe çh ki lu si prononce tofer ch (eg: çhocolâ,
tchocolåt, do francès chocolat); a costé di ci uzaedje pårticulî do c-cedile, on
eploye ç come e walon ou francès, pa dvant les letes a, o, u.

Li rfondou arpitan si vout metou mîtrinnmint inte l' ortografeye do francès et
l' ortografeye (rifondowe) di l' occitan. Eto, il a « jorn » po djoû (li minme
mot ki l' occitan).

Cwand deus cossounes si shuvèt al fén d' on mot (eg: charn, tchå) li dierinne å
pus sovint n' si pronone nén (mins ele raparexhe dins les derivés); cwand on mot
finixhe avou ene doûce cossoune (b, d, g, j, l, v, z, dz, tz) ou co m, n, r, li
coussone est prononceye (eg: solid, solide, si prononce /solid/); mins si l' mot
finixh avou ene deure cossoune (c, ç, ch, f, p, s, t) ele ni s' prononce nén
(eg: petiot, pitit, si prononce /petio/), a moens ki l' accint n' toumaxhe dins
l' sillabe djusse pa dvant et k' ele soeye drovowe (â, è, ì, ò, ù) (eg: fisìc,
fizike, si prononce /fizìk/).



https://wa.wikipedia.org/wiki/Esplicant_mot%C3%AE_do_walon

L' esplicant motî do walon, c' est li tot prumî diccionaire do walon a-z esse
fwait e walon, dj' ô bén ki c' est nén on diccionaire ki dene les ratournaedjes
e walon di des mots francès, ou les ratournaedjes e francès di des mots walons.
Ci-cial håynêye les definixhas di tos les sinses d' on mot pår e walon.

C' est eto li prumî spepieus diccionaire di tot l' walon, et nén onk ki studeye
djusse on pårler ou on diyaleke do walon.

I fourit askepyî e 2000, so les fyis. E 2003, i bodja eviè l' eciclopedeye
Wikipedia (intrêyes "Motî:"). E 2009, i divna li Wiccionaire walon.

L' idêye pa drî l' esplicant motî est tote simpe, biesse minme: c' est d' aveur
on diccionaire avou les esplicaedjes dins l' lingaedje d' atôtchance, come po ds
ôtes lingaedjes, come avou les Larousse ou Robert e francès, les Larousse ou
Sopena e castiyan, evnd.

Insi, å-z eployî l' francès come lingaedje d' atôtchance dins on diccionaire (po
si adrovaedje, po dire les sôres gramaticåles des mots, pol definixhaedje des
mots), çoula fwait k' on doet tuzer e francès tot l' eployant, foirçixhant insi
on modele di tuzaedje nén walon. Et c' est ki: si on est ki scrît on tecse e
walon, et k' on va rwaitî dins on sfwait diccionaire, on årè vite fwait di mete
des ratourneures francesses.

Ça respondeut eto a on mezåjhe di raprindisses do walon ki l' vôrént aprinde
shuvant li metode d' imersion, tot lijhant l' pus possibe e walon, po pleur
tuzer e walon, purade ki d' tuzer dins èn ôte lingaedje eyet ratourner mot a
mot.

Eto, l' idêye, avanceye pås rfondeus, ki l' walon, come lingaedje, c' est ene
seule intité, et k' c' est insi k' on s' endè doet ocuper; eyet eto l' egzimpe
des diccionaires dins ds ôtes lingaedjes; fijha ki l' såme a todi stî di prinde
tos les mots do walon, di totes les coines, minme les cis ki n' sont nén foirt
eployîs.

I gn aveut ddja yeu des sayes di fé des diccionaires di tot l' walon, mins ele
avént fwait berwete, ou bén prodût ene sacwè d' foirt tene. Li prumire di ces
sayes c' est li Dictionnaire général de la langue wallonne diswalpé pa l' SLLW
di 1905 a 1970. Ci diccionaire la a fwait berwete po sacwantès råjhons; li
diswalpaedje si fjheu pa letes evoyeyes pal posse, ene metôde foirt londjinne
eyet pzante (l' infôrmatike n' egzistéve nén co come on l' kinoxhe asteure); di
pus, ci n' esteut nén on diccionaire do walon, mins di tots les lingaedjes
romans d' Walonreye, dj' ô bén k' i leyive di costé les pårlers walons foû d'
Walonreye (bote di Djivet) eyet maxheut avou les pårlers do picård, lorin et
tchampnwès cåzés el Walonreye, ça n' rindéve nén åjhey li rashonraedje des mots.
Et c' est insi ki, mågré des ans et des ans d' ovraedje, i gn a rén k' end a
sôrtou.

I gn a yeu eto li ptit motî Walo+ mes 3.000 prumîs mots walons da Lorint
Hendschel, onk des prumîs, si nén li prumî, motî a-z esse eplaidî ki rprind des
egzimpes di tot l' walon (Coûtchant, Levant eyet Cinte; li Basse-Årdene åreut
dvou î esse eto, mins li ramexhnaedje des mots n' si fjha nén a tins po l'
eplaidaedje). I s' vinda foirt bén, ene prouve ki l' fijhaedje d' on diccionaire
di tot l' walon sereut bén l' meyeuse rexhowe po l' avançmint do lingaedje, li
rindmint d' l' ovraedje estant meyeu, la k' li minme eplaidaedje pou interesser
pus di djins k' on diccionaire coinrece. Mins ci n' esteut tot l' minme k' on
ptit motî di seulmint 3.000 mots, i gn aveut co a fé po rascovri tote li
ritchesse do vocabulaire walon.

A pårti d' l' apriyesse do Walo+ 3.000 mots, a stî enondé li Diccionaire di Tot
l' Walon ou DTW (a noter, tot passant, l' eployaedje do walon pol tite, di minme
ki pol Walo+ 3.000 mots, al diferince di çou k' si fjheut disk' adon). Li
pordjet ramexhna pus d' 35.000 intrêyes dins ene båze di dnêyes, avou des
esplicaedjes (e francès) et bråmint des egzimpes, et ossu des loyéns inte les
diferins scrijhaedjes d' on minme mot, et inte les mots d' ene minme parintêye.
Li pordjet, enondé pa Johan Viroux, eyet shuvou pa Thierry Dumont et Lorint
Hendschel, adon djonnes studiants, s' a-st ahoté cwand ces-ci ont cmincî a-z
ovrer professionelmint et a fonder ene famile. Mins, al grande diferince d' avou
l' Diccionaire djenerå del SLLW, li fwait d' aveur fwait l' ovraedje dizo
sopoirt infôrmatike a permetou di rinde accessive l' ovraedje (a mitan) fwait,
dj' ô bén ki ç' n' est nén pierdou, et pout siervi d' enondaedje po d' ôtes; et
come d' efet, l' esplicant motî do walon s' endè sieve. Ça fwait ki mågré k' i
gn k' les letes A, B, C, D eyet Z di spepieyes, et ki l' ortografeye eyet li
stîle des intrêyes n' est nén unifyî, ci fourit tot l' minme ene grande
ascoxheye pol diccionairaedje do walon, copurade ki, avou l' democratijhaedje
del Daegntoele, tot l' ovraedje fwait a stî metou lijhåve po tertos, sol hårdêye
http://lorint.walon.org/lh/wa/dic/

I gn aveut eto yeu, bén k' ça n' soeye nén on diccionaire, li waibe del
croejhete walone (http://croejhete.walon.org/), li tote prumire croejhete do
walon, dj' ô bén di tot l' lingaedje walon et nén seulmint d' on pårler dné.

Li fwait di vleur on diccionaire di tot l' walon end a tot naturelmint fwait on
pordjet k' ireut bén avou l' ortografeye do rfondou walon, ki djustumint si
diswalpéve so les minmes trevéns.

L' esplicant motî, come grand scrijhaedje eyet come scrijhaedje di referince,
ourit minme ene sôre di role di prustin po l' ortografeye do rfondou, ki rexha
del periode di sayes et d' esperimintaedjes, po passer a esse bén moens
candjante.

Cwand Pablo Saratxaga, on Walon vnou d' ôte pårt, kiminça a voleur aprinde li
lingaedje do payis i s' trova bén rade divant l' målåjhisté di trover on bon
diccionaire (a ç' moumint la, li diccionaire do pårler d' Lidje — ki c' est la
k' Pablo Saratxaga dimane — da Haust esteut spoujhî dispoy lontins, et n' sereut
replaidî ki sacwantès anêyes après; dj' ô bén, on nel trovéve nén åjheymint dins
les livreyes). Il aprinda gråces al croejhete do walon da Hendschel, eyet åzès
waibes sicrîtes pal soce Li Rantoele, k' i ndè dvénrè mimbe, eyet eployî
normålmint li rfondou walon po scrire li lingaedje.

Mins Pablo Saratxaga esteut ossu informatikî d' mestî et copurade ovréve avou
les libes programes ey esse afaiti a cisse filozofeye di rinde libe les
ovraedjes ki dvrént siervi a tertos; ci n' esteut nén l' prumî côp, li croejhete
da Lorint Hendschel esteut ddja dizo licince libe (li GFDL).

Tot çoula, les idêyes des licinces libes, li mezåjhe po on diccionaire modiene
eyet di tot l' walon, li mezåjhe d' on motî e rfondou walon, eyet li volté ki l'
walon soeye on lingaedje come èn ôte; on fwait ki Pablo djha åzès mimbes del
Rantoele ki ça sereut clapant d' aveur on sfwait diccionaire, onk ki sereut pol
walon çou ki l' Larousse est po l' francès, mins ki soeye libe eyet lijhåve pa
tertos, eyet lijhåve a pårti do prumî djoû. Ciste idêye fourit anonceye eyet
aspoyeye oficirmint pal soce a si mwaisse-raploû do 25 di måss 2000, ey anonceye
al radio a l' emission 900.000 walons d' Nameur li 7 d' avri del minme anêye pa
Pablo Saratxaga eyet Lucyin Mahin, ki dvénrè li mwaisse-amonteu do pordjet.

Å cmince li motî est lodjî so l' éndjole da sinne da Pablo Saratxaga, e s'
måjhone; mins les pådjes HTML divnèt di pus a pus pezantes a fwait ki l' motî s'
ecråxhe. I gn a-st avou des modêyes so papî do motî, ene 60aine d' ezgimplaires
ont stî vindous, e l' anêye 2002, mins après on moumint, li cviersaedje del
cogne HTML po l' imprimaedje divna trop pezante et on n' pola pus fé des modêyes
papî (et di pus, ele divnént foirt sipesses, et do côp, ene miete tchires avou).
I fala cmincî a tuzer a on candjmint d' cogne pol diccionaire.

L' ovraedje so l' esplicant motî si fwait direk sol wiki, c' est on grand
candjmint, la k' ça permete d' ovrer directumint so les intrêyes, åjheymint,
sins dveur ratinde, adon k' avou les modêyes HTML i faleut ratinde ki l'
manaedjeu del waibe copiaxhe les intrêyes al mwin, çou ki fjheut des rtårds di 3
ou 4 moes pa côps.

C' est todi Lucyin Mahin ki fwait l' gros d' l' ovraedje eyet apoirter ses
cnoxhances linwistikes; mins i gn a yeu eto des intrêyes fwaites pa d' ôtes
djins, eyet, come li diccionaire est libe, tot l' minme kî pout pårticiper eyet
apoirter ses cnoxhances po l' ecråxhî. Eto, come l' esplicant motî eploye li
nouzome ovraedje do DTW, on pout dire eto ki les mwaisse-ovrîs do DTW, Thierry
Dumont eyet Lorint Hendschel sont, pa redjiblaedje, des etcherpeteus di l'
esplicant motî.

Å moes d' nôvimbe 2004 i gn aveut a pô près 8.000 intrêyes (li 2/3 co dizo l'
viye cogne so http://moti.walon.org/ 1/3 ddja sol sierveu wikipedia).



https://wa.wikipedia.org/wiki/Djune

Li djune, c' est l' decidaedje di n' nén magnî, ou di n' waire magnî, on certin
tins, plamour d' ene pratike rilidjeuse.

Li greve di magnî (greve del fwin) ki c' est po po rclamer, et nén pa sintimint
rlidjeu, est diswalpêye so ene ôte pådje.

Dins l' crustinnisse, li djune rimimbere li termene di 40 djoûs ki Djezu-Cri a
djuné e l' wastene. On djunéve don ostant d' tins sol trevén do cwareme.

Dins l' viye eglijhe catolike, on djunéve disk' al prumire sitoele k' on voeyeut
å cir.  C' esteut ene pratike do cwareme, pu do mierkidi des cindes et do bon
vénrdi, pu ki s' a pierdou.

Li pratike a divnou pus åjheye. Ça a stî purade di l' abtinince di tchå (li
vénrdi et l' mierkidi des cindes). On ddjheut k' on n' pleut nén "magnî crås".

Li djune divant l' cominion, c' esteut do coûtchî do solea do semdi (ou d' èn
ôte djoû), disk' après messe do dimegne (ou do londmwin). Il esteut oblidjî
disk' åzès anêyes 1960.

E l' islam, li djune do ramdinne deure tot l' tins do moes do ramdinne. Les
praticants n' magnèt ni boere, ni foumer, ni fé l' amour des aireurs do djoû
disk' a solea-djus.

I magnèt et boere comifåt del nute. Li prumire eurêye si lome "disdjuner"
(purade "didjuner", come l' eurêye di l' åmatén).

Les payis la k' l' Islam est rlidjon d' estat (cåzu tos les payis arabes), c'
est foû lwè di magnî dins les espåces publiks tins del djournêye.

Foû do cwareme muzulman, sacwants croeyants djunnut eto des djoûs k' i gn a po
fé ene boune accion.



https://wa.wikipedia.org/wiki/Cier

Li cier, c' est on såvaedje roemiant des bwès et des tchamps. Ca l' indje s' s'
a diswalpé dins les plinnes purade ki dins les bwès.

Les djonnes des "veas". Po les tchesseus et les gåres di tchesse, c' est des
fans.

E 1971, n aveut 4413 ciers et bixhes el Walonreye. Mins end a motoit bråmint
dpus asteure, a cåze d' on meyeu manaedjmint des tchesses ås gros djibî.

Li såjhon do mopliyaedje kimince e moes d' setimbe el Walonreye. Les bixhes sont
s’ ont ratroplé sins les djonnes di l' anêye di dvant. Les ciers s' aroynut on
teritwere la k' i gn årè k' zels a poleur potchî les bixhes.

Po bén mostrer ki les ôtes djonnes ciers ni si dvèt nén aprepyî, i boerlêye (u i
bråme) tot rôbalant si triyaedje foû, a longueur di djournêye – et del nute
avou. Ça deure a pô près do 10 di setimbe å 10 d’ octôbe, todi el Walonreye.

Après 8 gros moes d' plinnisté (240 a 262 djoûs), li bixhe va fé s' vea, onk,
mins padecô deus. C' est adon l' moes d' may el Walonreye.

E 1971, n aveut 4413 ciers et bixhes el Walonreye. Mins end a motoit bråmint
dpus asteure, a cåze do bon manaedjmint des tchesses.

Hårdêye difoûtrinne Tecse so les singlés (saetchî foû d' Ene båke so les bwès d'
l' Årdene)



https://wa.wikipedia.org/wiki/Chine

Li Chine, c' est on payis d' Azeye. 9 560 000 km² (3inme payis sol [[Daegne≠≠).
1 360 445 010 dim. (Chinwès).

LINGAEDJES : chinwès mandarin (lingaedje oficire), chinwès cantonais, beacôp d'
pitits lingaedjes.

RILIDJONS : bouddhisse, tawoyisse, islam, crustinnisse, djudayisse. MANOYE :
yuan. MWAISSE VEYE : Pekin (Beijing). REDJIME : republike populaire.

Markeye pås crètelemints calédonyins (Ponant-Coûtchant) èt hercynyins, li Chine
n'a èdurè ki foirt pô les disfôrmances do Mésozoïke. Chûte di tinetes èt di
plateas assèrès di ôtès montagnes, li continint est bâti è gradèns dischindants
di C. èt P., dont li platea tibétin (5000 m) fôrme li pus ôt pas d'gré, èceclè
pås mons di l'Himalaya, do Kunlun èt do Karakoram. Des tinetes (Djougareye,
Tarim, Qaidan) conpudnèt des diprèssions : Turfan (-154 m) metuwes etur les blo
montinyeûs (Altaï, Tian shan). Après cist eshonna vinèt les ôts plateas di
Mîtrinne Aseye (platea mongol), les cis del Chine nonnrece (platea do
Yunnan-Guizhou èt del Chine crexhante (Taihan shan, les deus Hinggan). Des
plinnes (200-600 m d'alt.) bwardèt li littôral di Bijhe a Nonne : les plinnes di
B.-P. (Nuomi he, Liao he, San jiang) sont sèreyes pås Hinggan, les mons di
Mandchoureye crexhante ralonguis pås tienes do cåziyon do Liaodong (prov. di
Liaoning) : li Grande Plinne di Bijhe (dont li delta do Huang he), constituweye
principâlemint des aboutaedjes di ci fleuve, est ècadreye par les tienes do
Shandong, les plateas di loess do Shanxi èt do Shaanxi, èt li prolondjemint des
mons Qinling. Des lavåjes castine èt årziakes sont leyieyes par li fleuve Huang
he dins les tinetes do Hai he, do Huai èt el plinne do bas Huang he. Li loess,
ki li spècheû atint 200 m, aujîyemint kimougnî, ascove les plateas do Shanxi, do
Shaanxi èt do Gansu. Les plinnse do bas èt do moyin Chang jiang fèt chûte al
tinete sédimintaires do Sichuan. Les lådjès valeyes di B.-P. sont diferintes des
cenes do Nonne-C., stroetes èt bas èkêsseyes. Li N. compoirte des troclets
montinnyeus, å rilief appalachyin, oriyantés B.-P. N.-C. Li tchinne des Nanling,
li cene do Wuyi shan, parallèles al coisse, ècadrèt les provinces do Guandgdong
èt do Guangxi. Li coisse nonnrece est boirdeye d'îyes, ki l'pu grande è li cene
di Hainan.

Rexhous do platea tibetin, les pus grands fleuves (Huang he, Chang jiang) ni
raiwèt nén li pårt coûtchante del Chine. Vaila, seulmint sacwantès rivires si
pierdèt e des marecadjeusès zônes oudobén e les dzerts. Li rijhea fluviå (5000
riv.) est sometou å redjime des moussons. A B.-P., les plouves del mousson di
djulete a setimbe font shûte åzès grossès aiwes di prétins. Li plinne di Bijhe,
ramouyeye pa li Huang he (5 464 km) et les cenes ki s' î agolinèt (Fen, Wei), li
Hai he et li Huai he, dimeure sudjete a des enaiwåcions divowes ås deus tins di
grossès aiwes anuweles rimant al fonte des nives (måss-avri) eyet al mousson.
Dispû 1950, l' amoennaedjmint di ces fleuves a stî eterprins : digues ribasteyes
e Mongoleye-Interieure et e li Grande Plinne; canål del Wangne do Peupe, seuwant
ene pårt des aiwes do Huang he ; båraedjes-reservwers, et rewaidje gråce ås
aiwes do Huai. Li cours do Huang he a bodjî aviè Nonne do cåziyea di Shandong (å
XIVe s.) et a rivnou a si plaece oridjinele e 1851. Les rivires k' agolèt dins
l' Huai, li bas et li moyén Chang jiang, les fleuves del coisse do Guangdong
sont sometous ås grossès aiwes d' avri et di setimbe. Li cours superieur do
Chang jiang a ses hôtès aiwes e djulete ey awousse. Li Chang jiang, bén ki
stantchî, a amoirné beacop d' inondåcions (1931-1948). Riçuvant li Han shui, li
Yuan jiang et li Xiang jiang, i trevåtche li tinlete do Sichuan ewou i si
tchedje di rodjès lavåjes (grès). Adon k' i fwait 2 km di lådje a Wuhan, si
lårdjeur n' est pus k' di 600 m a Nankin. Li daegne wangne dissu l' mer pa les
depots di broûs et di sedimints etaçlés e si delta. Li payis do Chang jiang
comprind on grand nombe di laks (Ti hu). Li Xi jiang ramouye li Guangxi et li
Guangdong.

Ås fwebès precipitåcions èt à l' amplitude termike elevêye des Coûtchantrecès
redjons (Mongoleye, Xinjiang oudobin Turkestan levantrece) rimèt ene vedjetåcion
di tipe dezertike. Ene steppe à gramineyes ascouve les setchès zones : Ordos,
Shaanxi, Ningxia, Qinghai. Li Bijhe-Ponant, di climat continentå, prezinte des
iviernalès timperateures foirt basses (-30° C) ; esté tchôd (23° C) il apoite li
macsimom des anuwelès ploeves. Li taïga et des bwès di coniferes covrèt les
monts Hinggan. Li grande plinne di Chine conèt des timperateures pus doûces,
adon k' ene continintalité accintuwêye ringne so les hôts plateas loessikes. Ene
vedjetåcion timperêye, subtropicåle et tropicåle (fikî, cocotî, bananî) est
foite è Chine do Nonne-Ponant. L'i vier, froed è les plinnes do Yangzi jiang, si
timpere å Zhejiang eyet å Fujian. Les abondantès ploeves (1 100 mm) tcheyèt
principålmint e moes d' djun.

Li principale ethneye, les Han, ki riprezinte 92% des Chinwès, si repårtit
principålmint dins les grandès plinnes del Chine levantrece(12% del superficeye
do payis abritèt 60 % del pop., à savey 600 dim./km², conte 8 dim./km² el
Xinjiang ou Turkestan levantrece). Quant ås 55 etneyes minoritères
officiellemint ricinseyes, elles si divizèt ètur peupes altaïkes (Trouks,
Mongols, Toungouzes, Coreyins) èt peûpes sino-Tibétins (Hui, Tibetins,
Sino-Thaïs, Miao-Yao, Tibeto-Birmans). Cisse disparité ethnike a, di tot timps,
riprezinté on problinme po li povwer chinwès, communisse notamint, e kête d'on
ideyal d'unitè. Ossi li politike des "minorités nationales" planifieye à Pekin
dispu 1949 balzine etur l'assimilacion à longue diin par li developemint
economike èt culturel èt l'integracion rade èt waeraxhe. Par egzimpe, li
radicalisse des aneyes do Grand Hope en-avant èt del Revolucion culturele esta
accoplé à usaedje del foice. Å contrere, les savaedjes acrotchaedje frontalîs
etur Sovietikes èt Chinwès (860 touwés les 14 èt 15 mås 1969) fît ricrindre à
Pekin li russificacion des provinces do B. èt favorisît ene politike
d'acoirdaedje èt d'åtonomeye e Mongoleye-Interieûre e å Xinjiang ou Turkestan
levantrece. Pus dierinnmint, l' intervencion sovietike e-n Afghanistan (nov.
1979) a dispierté on nacionalisme musulman el C. del Chine. Ci-ci a poûssé li
gouviernemint chinwès à waîter otrumint li crexhince des minorités (90 %
d'illettrisme conte 10 % e moyinne amon les Han). Li broke li pus veyåve di
cisse politike des minorités riwaîte li Tibet dont les tcherpintes economikes
ont sti sketeyes do tins do Grand Ope en-avant, adon ki l'"eradicacion
rilidjeuze" del Revolucion culturele a ecoradji li inne conte les Han. L'åtre
problinme mwaisse ki Pekin si trove divant tént å crexhaedje d'ene populacion po
l'principål rurale (2/3 del pop.) èt bramint djonne (e 1987, 608 miyons d'
Chinwès avint mwins di 30 ans). Ci crexhaedje demografike la ebertake les
effoirts di crexhince economike. Li politike dè l'efant unike et do mariaedje
tårdu, inaugureye e 1979, n'a nén sti e muzeure di fé respècter l'objèctif di
limitacion del populacion à 1,2 milliård al fén do XXe sieke. Les esperyinces di
sterilizaedjes foirci a des omes n'ont avou ki pô d'poeds sol netalité, ki
balzine regulieremint e moyinne annuwelle inte 18 èyèt 21 % dispu 1979.



https://wa.wikipedia.org/wiki/Brotchet

Cwand il est al tchesse, i bôre so tot çki passe dilé lu. Did la les sistinmes
pol pexhî. Si l' amoice passe a costé d' lu e nén ndalant trop vite, i sôte
dissu. Et i gole didins. Li brotchet a sovint s' bôre dins les yebes. Mins avou
l' mannixhance des aiwes, gn a des yebes ki pourixhèt. E l' erî-såjhon, cwand i
ploût, et k' les aiwes montèt, li brotchet dvént pezant, paski : i s' aprestêye
po froyî. Les frumeles ont des grossès panses. Gn a des oûs plin. Adon, cwand l'
aiwe est grosse, i sont tchessîs so les boirds. Et dins les neyisses.

Ça s' pexhe di 36 façons. Mins fåt esse foirt pacyin. Des djoûs k' i gn a, vos
lyi ploz passer dijh côps, vint côps, l' amoice divant l' nez, i n' bodjrè
djamåy. El Redjon walone, li pexhe est clôse do 15 di djanvî disk' å cotoû do
deujhinme semdi do moes d' djun.

Å cminçmint d' l' esté. C' est ene pitite coyire ki toûne, avou, padrî, on
hanzin ås troes brantches.

E mwès d' awousse. On pout wåde les goudjons dins do formol e-n on bocå, oubén
k' on les tént vicants dins ene boesse ås pexhons. Cwand on l' amoircêye, il est
moirt. Shuvant l' groxheur do brotchet k' on vout apicî, on prind on pus grand u
on pus ptit govion. On lî emantche ene triplete u des hanzins simpes. On lyi
stitche al cawe u sol dos. Et on fwait tourner l' goudjon ou çk' on supôze ki l'
brotchet est. On fwait coler doûçmint l' amoice inte les yebes. Et l' brotchet
vore dissu. Adon on l' leye fé disk' å moumint k' i l' a avalé. C' est ene
apriyesse di pexheu a-z atraper, pask' i gn a des côps k' on les fere trop vite.
Adon, cwand il ont sintou l' hanzin, i l' ricraetchèt. Fåt cnoxhe li bon moumint
po les ferer.

Ça s' pratike e l' erî-såjhon. Avou on razoe u vandwesse. Et on les mete dins l'
boesse ås pexhons, dins on bî, ou çk' i gn a del bele aiwe, po k' i soeyénxhe
bén vicants, zels.



https://wa.wikipedia.org/wiki/Antoine_de_Saint-Exup%C3%A9ry

Antoine Marie Roger de Saint-Exupéry ; (29 di djun 1900, Lyon - 31 di djulete
1944 disparexhou e vol).

Assaetchî pa l' etrindjir, l' avinteure et tot çk' est bén å lon, i cwereut
dispoy k' il esteut ptit a schaper evoye foû di s' milieu d' aristocrates. Il
aveut mopliyî les defis, come l' aviåcion, cultivé les copinaedjes les pus
improbåbes — si meyeu soçon, Léon Werth, esteut comunisse —, et sayî d'
aprivwezer des såvadjès biesses : rinåd des såvlons, gazele, cameleyon, djonne
di foke, puma, djonne di liyon, k' il ebarkéve pa des côps dins si avion, ås
grands rgrets di ses mecanicyins — onk di ces-ci finirè a l' ospitå, après l'
saye d' aprivwezaedje do liyon.

Il a stî onk des pionîs di l' aviåcion poståle. Il a d' abôrd ovré po l'
Areyopoståle, so des vols inte Toulouze et Dakar (Senegal), tins k' i scrijheut
s' prumî live, L' Aviateur. E 1928, il a publiyî Courier do Sud tins k' i voléve
inte Cazablanca et Dakar. E 1931, il a fwait parexhe Vol di Nute, çou ki lyi
vala l' pris Fémina.

I continouwa d' voler (e l' Afrike eyet l' Amerike nonnrece) disk' å cmince del
guere.

Li 11 d' avri 1931, i maria Consuelo Suncin Sandoval de Gómez, ene årtisse et
scrijheuse salvadoryinne k' a stî l' modèle po l' capricieuse et fråjhûle rôze
dins Li Ptit Prince. Traze ans å lon, il iront di crijhe di djalozreye e crijhe
di djalozreye (a deus rprijhes, ele vole a si scours après des teribes
accidints) todi inte deus apårtumints, deus otels, a Paris, a Cazablanca, etc..

En 1940 dispoy Noû York, i fwait tot çk' i pout po l' ritrover å fén fond do
Luberon, dou çk' ele s' aveut stî refudjî dins ene cominålté d' årtisses, et
eploye sins vergougne les rlåcions avou l' Govienmint d' Vichy da Nelly de Vogüé
po l' fé passer en Amerike, dou çk' i si rabiboxhront.

E 1943 i s' egadje po s' bate ås costés des Aloyîs, dins èn escadron båzé a
Borgo e Corse.

Si Lightning P-38 tome dins l' Mîtrinne Mer so l' tins k' i fjheut si dierinne
mission di ricnoxhance so l' Provance . Des bokets di si avion ont stî rtrovés e
2000 et pår ricnoxhous come estant l' sinne li 7 d' avri 2004 gråce a si limero
di sereye. Il ont permetou di saveur ki l' accidinth s' a passé addé l' iye do
Frioul, a costé di Marseye.

S' i n' est nén pår otobiyografike, l' ovraedje k' i fwait est foirt inspiré di
s' veye di pilote di l' Areyopoståle, a pårt po «Li Ptit Prince» — surmint si
succès li pus populaire — k' est purade on conte powetike.

Li live a stî edité a Noû York e 1943 et, po des råjhons tecnikes, les « coleurs
a l' aiwe di l' oteur » metowes dins les modêyes francesses ki ont shû n' estént
ki des rtramaedjes di l' edicion amerikinne, çou ki vout dire k' on pierdeut
bråmint del cwålité. D' ostant pus ki, sacwants dessins avént stî rcandjîs. L'
edicion Folio k' a parexhou dierinnmint a stî metans li prumire a mostrer des
ilustråcions ki respectént li prumire edicion, di bén meyeuse cwålité tecnike et
årtistike mågré on format pus ptit (les tecnikes d' impression åyant fwait des
progrès dispoy 1943).



https://wa.wikipedia.org/wiki/Amazir

Li berbere u lingaedje amazir (ⵜⴰⵎⴰⵣⵉⵖⵜ, tamazight, e-n amazir), c' est ene
famile di lingaedjes djåzés dispu foirt lontins e l' Afrike bijhrece (Marok,
Aldjereye, ene miete e Tunizeye, et å Sara Coûtchantrece), el Bijhe do Sara
(Nidjer), ey ene miete ezès Iyes Canareyes.

L' amazir pout esse sicrît e l' alfabet latén, e l' alfabet arabe udon-bén e
tifinar.

ôtes egzimpes: ⵎⴷⴰⵏⴻⵏ, ⴰⴽⴽⴻⵏ ⵎⴰ ⵍⵍⴰⵏ ⵜⵜⵍⴰⵍⴻⵏ ⴷ ⵉⵍⴻⵍⵍⵉⵢⴻⵏ ⵎⵙⴰⵡⴰⵏ ⴷⵉ ⵍⵃⵡⴻⵔⵕⵎⴰ ⴷ
ⵢⵉⵣⴻⵔⴼⴰⵏ ⵖⵓⵔ ⵙⴻⵏ ⵜⴰⵎⵙⴰⴽⵯⵉⵜ ⴷ ⵍⵄⵇⵓⴻⵍ ⵓ ⵢⴻⵙⵙⴻⴼⴽ ⴰⴷ ⵜⵉⵍⵉ ⵜⴻⴳⵎⴰⵜⵜ ⴳⴰⵔ ⴰⵙⴻⵏ. ⵍⵍⵉⵢ
ⵎⴷⴰⵏⴻⵏ, ⴰⴽⴽⴻⵏ ⵎⴰ ⵍⵍⴰⵏ ⵜⵜⵍⴰⵍⴻⵏ ⴷ ⵉⵍⴻⵍⵍⵉⵢⴻⵏ ⵎⵙⴰⵡⴰⵏ ⴷⵉ ⵍⵃⵡⴻⵔⵕⵎⴰ ⴷ ⵢⵉⵣⴻⵔⴼⴰⵏ ⵖⵓⵔ ⵙⴻⵏ
ⵜⴰⵎⵙⴰⴽⵯⵉⵜ ⴷ ⵍⵄⵇⵓⴻⵍ ⵓ ⵢⴻⵙⵙⴻⴼⴽ ⴰⴷ ⵜⵉⵍⵉ ⵜⴻⴳⵎⴰⵜⵜ ⴳⴰⵔ ⴰⵙⴻⵏ..

L' IRCAM a rdiswalpé l' alfabet tifinar, po-z aveur moens di rujhes po noter les
diferins accints u lingaedjes coinreces.

Li lingaedje a candjî di statut (meyeuse ricnoxhance) e l' Aldjereye ey e Marok
dins les anêyes 2000. I fourit ricnoxhou come lingaedje nåcionå dins l' novele
mwaisse lwè do Marok e 2011.

Come lingaedje administratif, on cmince al vey dins les nos des ministeres, des
scoles, so les plakes d' otostråde dispu les anêyes 2010.



https://wa.wikipedia.org/wiki/A.L.W.

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/%C3%85xhe

Åxhe (a Ôvifa, Aîs´, de: Aachen , nl: Aken , fr: Aix-la-Chapelle), c' est ene
veye almande di l' Estat di Renaneye-Wesfaleye, nén lon erî d' Lidje, et co pus
près d' Neyåw.

Åxhe est cnoxhowe dispoy lontins. Les Celes et poy les Romins s' ont interessé a
ses sourdants di tchôde aiwe. On-z a trové les dmanants des bagns d' on camp
militåre romin do 1î seke.

Li rwè franc Pepin l' Peuket î fjha basti on tchestea. Li prumî papîscrît ki
cåze del veye (e 765) el lome Aquis villa.

Tchårlumagne, li fi da Pepin, passéve voltî les iviers låvå, po profiter des
sourdants di tchôde aiwe. Il î bastixha on palå, et î mora e 814. Si tombe s' î
trove co. Li palå da Tchårlumagne fourit pus tård rifwait e-n ene catedråle, ki
serè 400 ans å lon li pus grande catedråle å Nôr des Apes. Elle a stî rclamêye
patrimoenne di l' umanité pa l' UNESCO.

E 936, Oto I fourit coroné a Åxhe, et po les 600 ans ki shuront, tos les
Impreurs do Sint Impire Djermanike î seront coronés, disk' a Ferdinand I e 1536.
El Moyinådje, Åxhe esteut-st ene des pus grandès veyes di l' Impire, mins si
pwès discrexhrè après.

Tins del deujhinme guere daegnrece li veye a-st avou vormint des distrujhaedjes
påzès bombårdumints; ele fourit eto li prumire veye d' Almagne a-z esse liberêye
(evayeye) påzès Aloyîs, li 21 d' octôbe 1944.



https://wa.wikipedia.org/wiki/Troufe

Li troufe, produt di dismantchaedje sins air des plantes des fagnes dins tere,
et ki pout siervi po s' tchåfer u come ansene pol l' cortiaedje.

Li plaece k' end a si lome troufire ou troufreye; copurade trouflire si on-z î
troufele.

Les cis k' alént fé les troufes si lomént les troufleus; li såjhon d'
trouflaedje si loméve li troufåjhe (trouflâye).

Li troufe del Walonreye a cmincî a s' fôrmer après l' dierin trevén ås glaeces,
dj' ô bén, la a pô près 10.000 ans.

Les plantes ki vont divni del troufe, c' est bråmint les mosseas d' fagne ou
blancs mosseas et tchitchoûles.

Li waire d' occidjinne et li surté des teres fwait ki l' dismantchaedje tchimike
des moitès raecenes est måva. Adon, estô d' produre di l' oumire ordinaire, li
disfijhaedje des plantes, c' est çoula ki prodût del troufe.

Li crexhåjhe do lét d' troufe est a pô près di on milimete l' an. Les pus
parfondès plaeces, el Hôte Fagne, les hoteas d' troufe sont 7 a 8 metes sipès.
Mins on n' troufele djamåy ki so 2 metes di hôt.

On vout k' on åye dedja trouflé el Campene, viè 1300, mins çoula n' a nén stî
prové. Sol Fagne on est seur ki les troufleus et troufelresses estént e l'
ovraedje e 16inme sieke poy ki i dvént rinde li déme al Principåté di
Ståvleu-Måmdey (papîscrît di 1584).

Pocwè a-t on cmincî a troufler ? Paski l' bwès cmincive a esse råle. Pocwè ?
Paski des hopeas abominåbes di bwès ont stou tcherbinés po l' industreye do
fier. 

Po-z ataker d' troufler, faleut esse seur k’ i n’ ridjalreut pus. C’ est po
çoula k’ el trouflåjhe ni cmincive k’ aviè l’ 10 di may. 

Les trouflaedjes divént esse tot fwaits pol 10 di djulete. Mins on pleut co
rtcheryî les briketes del fagne aviè les manaedjes disk' å moes d' octôbe.



https://wa.wikipedia.org/wiki/Tch%C3%B4maedje

Li tchômaedje, c' est cwand gn a des djins ki vôrént bén bouter, ki sont sins
ovraedje.

On lome ces-cial tchômeus, foû-posse, foû-plaece, u sins-ovraedje. Dinltins,
cwand on lzî dnéve des ptitès ovraedjes dins les comenes, on les loméve eto les
bineus. Li contråve d' on (d' ene) foû-posse, c' est on bouteu (ene bouteuse).

El Beldjike, on djåze afeye di "vîs tchômeus" u "tchômeus di longue durêye" : c'
est les cis ki sont payîs d' l' ONEM dispoy pus di deus ans.

E moes d' avri 2005, li tô esteut di 22,1 po Brussele, 17,8 pol Walonreye, et
8,0 pol Flande. Ça fwait onk avou l' ôte, 12,4 pol Beldjike.

E 2007, les "vî tchômeus" estént 65.860 el lande, 112.027 el Walonreye, et
39.466 a Brussele. 

E l' Almagne, on-z a todi peu ki les foû-posse soeyént dipus d' 4 miyons (soû
sicolodjike).

El Beldjike, di 1936 a 2005, on-z a payî les tchômeus. Li institucion ki s'
ocupe di çoula si lome l' ONEM.

Po toutchî leu tchômaedje, les foû-z-ovraedje divént aler pwinter al comene. A
conter di 2006, l' awaitaedje des foû-z-ovraedje si fwait electronicmint pal
voye di l' Etrernete u di Rantoeles divintrinnes.



https://wa.wikipedia.org/wiki/SuSE

SuSE (prononçaedje : /su:zə/, "souzai" e walon) est ene mwaisse distribucion
Linux ki vént d' Almagne et k' est eplaideye pal societé amerikinne Novell mins
todi disvelopêye en Almagne. SuSE est onk des mimbes ahiveus do Desktop Linux
Consortium.

Les limeros des modêyes d' openSUSE shût l' eplaidaedje del modêye eterprijhe di
Novell (SUSE Linux Enterprise Desktop). C' est paski openSUSE est l' båze del
modêye eterprijhe. Insi, sol tins des 18 a 24 moes di martchî di SUSE Linux
Enterprise Server 10, les modêyes publikès d' openSUSE ont stî les modêyes 10.0,
10.1, 10.2 et 10.3. Li modêye 11.0 a rexhou l' 19 di djun 2008.

Dispoy setimbe 2007, openSUSE est ratourné e walon. Li ratournaedje n' est nén
co pår fini mins ça rshonne dedja a on vraiy sistinme d' operance ki djåze
walon. Les modêyes e walon sont les 10.3 eyet 11.0.

Ene vicante plake po-z astaler Open SuSe a stî ofreye ås abounés del
Rantoele-gazete, avou l' limero 53.

openSUSE est disponibe avou les eterfaces grafikes Gnome, KDE (3.x et 4.x) eyet
XFCE. Gnome eyet KDE sont ratournés e walon.



https://wa.wikipedia.org/wiki/Sarde_(lingaedje)

Li sarde ou sardignwès (sardu dins leu lingaedje), c' est est on lingaedje roman
k' on dvize dins l' ile di Sardegne eyet dé les imigrés sardes.

Lontins i n' a nén yeu di scrijhaedje standård, djusse des coinreces; ci n' est
k' dins les anêyes 1970 ki va aparexhe on prumî pordjet di rfondou sarde, lomé
Grafia sarda autònoma. Pus tård, di 1998 a 2001, ene troke di bénvlants
adierceyront li Limba Sarda Unificada ou Limba Sarda Comuna, diswalpêye avou l'
aspoya des otorités del contrêye otonome di Sardegne. Sacwants ptits candjmints
ont co stî actés e 2006.

Emey les rfondeus, fåt citer Diegu Corraine k' eplaide eto ene gazete e rfondou
sardignwès, "Eja" (oyi) (li l° 16 est daté do moes d' may 2015).

Mins elzî manke co ene academeye po fé tcheryî l' agayon. Et pår ene ricnoxhance
di leu rfondou på monde politike et culturel. 

Come ôte pårt, li rfondou sarde trove bråmint des afronteus, k' ont sogne k' i
n' divegne ene langue nåcionåle oficire, et candjî pår les dujhances linwistikes
des cis ki djåzèt bén l' itålyin. 



https://wa.wikipedia.org/wiki/Roumantche_(lingaedje)

Li roumantche ou romantche (rumantsch e roumantche) est on lingaedje roman cåzé
el Canton des Grijhons, el Swisse, wice k' il est on lingaedje oficir dispoy li
20 d' fevrî 1938, mågré k' ça soeye on ptit lingaedje cåzé da seulmint
35.000 djins (e 2000), dins kékès vås des Alpes.

Dins les Alpes, li latén vulgaire del province rominne di Rhaetia a-st evolouwé
diferinmint ki ses vejhéns laténs (lingaedjes d' oyi å coûtchant, itålyin a
nonne). Li roumantche n' est nén li pus grand des lingaedjes laténs k' ont-st
askepyîs do latén cåzé el Rhaetia (e l' Itåleye i gn a 500.000 meye cåzeus di
sfwaits lingaedjes), mins come il est oficir el Swisse, c' end est l' pus
cnoxhou.

Li roumantche est onk des vijhéns linwistikes les pus rshonnants tant do walon,
ki do roumin.

La k' i sont côpés n' onk l' ôte påzès montinnes, les diferinnès vås ont tchaeke
des diyalekes diferins do lingaedje. Les cénk diyalekes sont les shuvants, do
coûtchant viè l' levant (avou po tchaeke li minme fråze d' egzimpe, li rnåd
esteut co ene feye afåmé):

Mins li roumantche estant on lingaedje oficir i gn aveut mezåjhe d' on cmon
scrijhaedje po pleur sicrire les tecses oficirs sins les dveur candjî d' ene vå
a l' ôte; ci cmon scrît lingaedje la, lomé rumantsch grischun, egzistêye dispoy
1982, et fourit askepyî pa Heinrich Schmid. Todi li minme fråze dene ci côp
chal:

C' est dins ç' cogne la do lingaedje ki sont scrîts les papîs des redjîsses
oficirs. Mins dins les scoles locåles, c' est l' diyaleke coinrece k' est eployî
come lingaedje d' acsegnmint po ls efants di onk a shijh ans; po les anêyes
shuvantes, c' est l' almand k' est eployî po les sudjets impôrtants.

Dispoy li cmince do 19inme sieke, li lingaedje est mancî på grand abagaedje di
tîxhon-cåzants e Canton, eyet l' ebagaedje des romantche-cåzants des campagnes
viè les veyes tîxhon-cåzantes. E canton des Grijhons lu-minme, seulmint 23,6%
des djins djåzèt roumantche. E 1990 il est l' prumî lingaedje di 17% des djins,
adon k' e 1880 il esteut l' prumî lingaedje di 40% des djins. Dins sacwantès
plaeces do canton li romantche est l' mwaisse lingaedje, mins dins ls ôtès
plaeces c' est l' almand k' est clairmint mwaisse.

Foneticmint li walon et l' romantche (come l' itålyin et l' roumin eto) ont
wårdé les cossounes do latén: tsch (tch) et tg / ge, gi (dj).



https://wa.wikipedia.org/wiki/Pablo_Sarachaga

Pablo Sarachaga (on scrît cobén Saratxaga, a môde basse), c' est on rcwereu sol
walon, k' a skepyî e 1971 e Tchili, et k' a vnou el Walonreye e 1981. E 1998, il
atôtcha Lorint Hendschel po fé des ratournaedjes do sistinme d' operance Linux e
walon. Did la, il a moussî dins les rfondeus.

Dispu 1989, il est waiburlin tecnike di l' Aberteke, et des ôtès waibes do
dominne "walon.org".

E 2002, i fourit eto les cåzes del ricnoxhance do walon pa l' ISO, dizo l'
essegne "wa".

E 2000, il aveut enondé l' idêye d' èn esplicant motî do walon. Il a coplé
tecnicmint Lucyin Mahin k' a metou l' pordjet en alaedje.

E 2003, i ratourna tot seu l' eterface Wikipedia, po poleur diswalper ene
eciclopedeye e walon. Pu ratourner e walon ene banslêye di hagnons k' i gn aveut
so ls ôtes Wikipedia.

E 2003, il a eto apontyî on programe po l' codjowaedje des viebes e walon. Did
la, trover l' atuze des troes bodjes ki poite si no.

Il a divnou penleu del Rantoele e 2000, et onk des pî-stoks del tåvlotêye
rifondaedje del Rantoele. C' est lu k' a astaplé li prumî fond di dnêyes po fé
ene ricoridjrece e walon. Et copler Francis Baudoux e 2005, po basti ene
ricoridjrece k' on pout eto eployî so les sistinmes d' operance Microsoft.

A pårti des anêyes 2010, I va bråmint rarindjî lo DTW, po ndè fé on fond di
dnêyes mo pouxhant.

Mågré k' i n' åye djamåy sicrît des ouves di Belès Letes, il est onk des cis k'
ont l' pus scrît e walon.

Ses scrijhaedjes, c' est aprume les ratournaedjes sol Wikipedia walon et po fé
sacwants pådjes po l' Aberteke.

Mins c' est ossu tote les bates di dvizes, so des sudjets ordinaire et des
sacwès d' linwince, so les djåspinreyes éndjolikes, foiravant Berdelaedjes.



https://wa.wikipedia.org/wiki/P%C3%A5ke

Påke, c' est ene fiesse des Crustins ki rmimbere li moirt (li djoû do Bon
Vénrdi) eyet li ravicaedje (li dimegne di Påke) da Djezus-Cri, sorlon les
scrijhaedjes des Evandjîles.

C' esteut ene ocåzion dins l' vî vî tins, po les noveas crustins intrer dins li
rlidjon tot alant l' prumî côp al comunion, did la, li ratourneure "fé ses
Påkes.

Les fiesses di Påke a divnou eto ene fiesse des efants, (et minme des djonneas)
ki rçuvèt des cocognes (oûs d' Påke) des clotches k' estént evoye a Rome
(sapinse leus parints). Gn a eto li cok ki pond des oûs cûts deurs, u li lapén
d' Påke ki vént apoirter des oûs (Måmdey).

Les Muzulmans, ki croeyèt sifwaitmint a Djezus-Cri, ni fiestixhèt nén Påke, ca i
n' croeynut nén k' il a morou so ene croes (i dijhnut k' il a monté direk å cir,
et kel ci k' esteut crucifyî, c' esteut èn ôte).

Les Djwifs ont-st ene fiesse di Påke da zels, ki Djezu-Cri fiestixha divant d'
mori, et ki s' no a stî rprins e latén pa les crustins d' Rome po fé l' mot
"Påke".



https://wa.wikipedia.org/wiki/Oper%C3%A5

Ene operå (u èn operå), c' est ene pîce di teyåte ki les tecses sont tchantés,
sovint avou èn orkesse padrî.

Les pus rlomêyès operås estént djouwêyes en itålyin, k' on vleut k' i gn åye ki
cisse langue la ki convnaxhe po ça. Li mitan di totes les operås sont scrîtes
dins ç' lingaedje la.

E 18inme et 19inme siekes, tos les grands muzicyins classikes ont scrîts eto de
operås.

E walon, l' operå fourit ene des prumirès ouves literaires k' ont-st enondé li
linwe-ehåyaedje. Dj' ô bén ki les 4 operås do "teyåte lidjwès" da Simon de
Harlez et ses soçons fourît radmint loukeyes come on patrimoenne nåcionå el
Principåté d' Lidje. On lzès djouwéve a tot côp bon cwand gn è vneut on tchîf d'
estat e vizite oficire, do tins do Vî Redjime.

C' est eto li replaidaedje di ce operås la pa François Bailleux e 1854 ki va
escourci li movmint di disfindaedje do walon, eyet li skepiaedje del SLLW e
1856.

Gn ourit des scrijheus d' operås e walon disk' å 20inme sieke, come Djôzef
Dwizink.



https://wa.wikipedia.org/wiki/Normand_(lingaedje)

Li normand est on lingaedje d' oyi djåzé el Normandeye (France) eyet ezès Iyes
anglo-normandes.

El France li normand est ricnoxhou come onk des lingaedjes redjonås del France.
Dins les iyes di Djeri (Jersey) eyet Guerni (Guernsey), li lingaedje est
ricnoxhou oficirmint. Si est i acsegnî dins sacwantès scoles avåla.

Li djeriès eyet l' guerniès sont ricnoxhous come lingaedjes redjonås des Iyes
Britanikes dins l' cåde do Consey Britanike-Irlandès (adlé d' l' irlandès, li
walès, li gayelike escôswès, li scots, li scots d' Ulster, li gayelike di l' Iye
di Man eyet l' cornike).

Li Djersiès Robert Wace est veyou come l' askepieu del literateure normande, å
12inme sieke.

On rtrove del literateure satirike ou polemike eplaideye a Rouen ezès 16inme
eyet 17inme siekes, sicrîtes dins çou k' on loméve adon li parler purin.

David Ferrand (1590? - 1660) eplaida li Muse normande, ene ramexhnêye di
scriaedjes do Payis d' Caux.

Le coup d’œil purin fourit eplaidî e 1773 a Rouen. Pierre Genty (1706 - 1821) î
reprezinte li pårler do Perche.

E 1968, André Dupont eplaida L'Épopée cotentine, monumint epike di 4.628 vers e
normand.

Li roman Zabeth d' André Louis, rexhou e 1969, fourit l' prumî roman scrît e
normand.

Li normand, arivé e l' Inglutere après li concwestaedje påzès Normands e 1066,
a-st eritchî li lingaedje inglès avou bråmint des mots, come:

fashion < faichon = façon causeway < cauchie = tchåssêye catch < cachi =
tchessî, cachî cater < acater = atchter, acater mug < mogue = (grande) djate



https://wa.wikipedia.org/wiki/Mot%C3%AE_walon_franc%C3%A8s

On motî walon-francès, c' est on motî (u on motlî) ki dene les mots, po tos les
tchamps do lingaedje walon, dins l' ôre alfabetike, et leu ratournaedje u leu-z
esplikêye e francès. I dene eto les ratourneures la ki ç' mot la aparexhe.

Les pus gros motîs mosternut eto des egzimpes d' eployaedje do mot dins des
fråzes u des bokets d' fråze.

Les motîs francès-walon sont les pus corants motîs walons. Disk' asteure, les
mots sont prezintés e sistinme Feller, et on n' riprind ki les mots k' estént
dits å 20inme sieke dins on metou viyaedje u ene coine dinêye del Walonreye.

Les motîs walon-francès sont sovint des lives, mins eto des simpes sillabusses
(motî d' Nålene, di Bive, di Perwé, di Viêpe), u des tezes di studiants, k' on-z
a totes les rujhes a trover (motî d' Andene).

Sacwants motîs ont parexhou a bokets dins des rvowes, come li motî d' Djivet, li
motî d' Hu, u li ci di Courcele et Souvret.

Gn a eto des motîs walon-francès ki n' egzistèt ki come papîscrîts (motî d'
Waime, motî do Tchestea da Haust et Goffinet, come fouyous (motî d' Warmich,
motî do payis do Tchestea), come u come båze di dnêye (Motî d' l' Årdene
nonnrece).

Po fini, gn a, totavå l' Walonreye, des pordjets d' motîs po des coines ki n'
sont nén télmint studeyes, come li payis d' Oufalijhe, di Veskeveye envd. Mins
ces pordjets la riskèt foirt di n' pont awè d' shûte, avou l' moirt des mwaisses
diccionairîs.

Gn a on motî so les fyis, li DTW (mins ki n' riprind kel cwårt des letes di l'
alfabet).

L' esplicant motî do walon pout eto roter come on motî francès walon, veyanmint
ki, po bråmint des intrêyes, gn a eto on ratournaedje e francès.



https://wa.wikipedia.org/wiki/Mawori_(lingaedje)

Li mawori (te reo māori e mawori) est l' lingaedje des Maworis del Nouve
Zelande, et asteure onk des deus lingaedjes oficirs do payis avou l' inglès.
C' est on lingaedje polinezyin del famile des lingaedjes ostronezyins; près
parint do samowès, do hawayin eyet do tongyin.

Te reo Māori vout dire mot a mot li lingaedje mawori; les inglès-cåzants del
Nouve Zelande eployèt pa des côps te reo (li lingaedje) po cåzer do mawori. E
mawori, li lingaedje est sovint lomé te reo rangatira, li lingaedje des
mwaisses.

Li mawori est co eployî enute dins l' vicaedje di tos les djoûs des Maworis.
Avou l' inglès i sont ambedeus lingaedjes oficirs del Nouve Zelande et pout esse
eployî å pårlumint eyet ezès tribunås, mins d' abitude dins ces cas la on
ratournaedje en inglès est fwait avou.

Li Comission do lingaedje mawori est ene comission do govienmint noû zelandès
metowe so pî po-z aspoyî eyet fé l' promocion do mawori come lingaedje vicant
eyet usteye di comunicaedje.

Les sillabes sont tofer drovowes (ele ni finixhèt måy pa ene cossoune), c' est
soeye-t i ene cossoune ey ene voyale, oudonbén ene voyale tote seule.

L' ortografeye do mawori eploye deus digrafes: ng eyet wh, ki sont rélîs
alfabeticmint a ene plaece da sinne, inte li "n" et li "o", eyet inte li "w"
eyet li "x" respectivmint. Les longowès voyales sont notêyes pa on macron, come
dins māori.



https://wa.wikipedia.org/wiki/Lingaedjes_romans

I provnèt d' l' evolucion do latén e-n on patwès (lomé patwès latén) après l'
tcheyaedje di l' Impire Romin Coûtchantrece e 476.

I gn a deus groupes, les cis ki fjhèt les plurials tot radjoutant on s al fén,
eyet les cis ki candjèt l' voyale del fén, metans o ey e ki divnèt i oudonbén a
ki dvént e.

End a ki pinsèt ki les fômes avou "s" vinèt di l' acuzatif eyet les cenes avou
voyale do nominatif; mins des ôtes pinsèt purade ki ça venreut po tos les
lingaedjes di l' acuzatif, mins ki po des lingaedjes k' i gn a li "-s" al fén s'
a candjî en on son di dmey voyale "-y" et poy divni "-i"; come egzimpe di çoula
i mostrèt li prono itålyin "noi" (nozôtes) ki vént bén do latén "nos".

Des lingaedjes k' i gn a on pierdou l' voyale al fén des mots k' i gn aveut e
latén; des ôtes l' ont wårdé. Metans: lupus, luna e latén ki divnèt loup, lune e
francès (dins l' vî tins li p' esteut oyou)

Li limero saze (16) est fwait pa des lingaedjes k' i gn a sol fôme sijh-dijh,
tot come les limeros di 11 a 15; et sol fôme dijh et shijh, tot come les limeros
di 17 a 19, pa ds ôtes lingaedjes.

Les viebes habere eyet tenere ont evolouwé di manire diferinne po sinifyî
"tini", "aveur", come aidant viebe ("aveur (fwait)") et co po dire "i gn a".

E walon metans, c' est: tini, aveur, aveur (fwait), aveur (i gn a); dj' ô bén ki
ça vént respectivmint di l' evolucion di tenere, habere, habere, eyet co habere.
On mostere çoula tot scrijhant "THHH".

Des lingaedjes k' i gn a eployèt "aveur" come aidant viebe po tos les
codjowaedjes copôzés; dismetant ki des ôtes eployèt eto "esse" avou sacwants
viebes, copurade les cis ki dnèt ene idêye di movmint ou di divni.



https://wa.wikipedia.org/wiki/Lete

Ene lete, c' est on sene eployî po li scrijhaedje d' ene metowe langue, et ki
fwait pårteye di l' abécé di ç' lingaedje la.

Dins l' alfabet latén, tchaeke lete a deus scrîtès fôme. Gn a l' pitite lete,
ordinaire et l' grande lete, metowe al tiesse del fråze eyet dins les nos
prôpes.

Dins l' alfabet latén, gn a des letes ki rprezintnut les cossounes (19 letes),
des cenes les voyales (5 letes), et des cenes les dmeyès cossounes (W et Y, çou
i fwait deus letes). E l' alfabet arabe, gn a k' les longuès voyales ki sont
rprezintêyes pa des letes. Les coûtès voyales sont metowes, si on vout, ådzeu do
scrijhaedje, a môde di faflotes.

Dins bråmint des lingaedjes sicrîts avou l' alfabet latén, on-z a dvou radjouter
des faflotes (senes diyacritikes) ådzeu ou ådzo des letes po rinde les sons del
langue.

E l' alfabet latén, les letes d' imprimreye ont des cognes diferinnes des letes
do scrijhaedje corant.

Dins li scrijhaedje al mwin, gn a ene manire årtistike di scrire les letes : l
caligrafeye.



https://wa.wikipedia.org/wiki/Filipin

Li Filipin (filipino e filipin) est li lingaedje nåcionå eyet onk des lingaedjes
oficirs (avou l' inglès) des Filipenes. Li lingaedjes est on mimbe do groupe des
lingaedjes ostronezyins, ey a stî båsti sol lingaedje tagalog.

Li côde ISO do filipin c' est fil, mins li côde do tagalog (tl) est eployî el
plaece li pus sovint, la ki ç' côde la egzistêye dispu pus lontins eyet esteut
ddja eployî divant kel côde fil ni soeye fwait.

Li 13 di nôvimbe 1937, li Prumire Assimblêye Nåcionåle des Filipenes a-st
askepyî l' Institut do Lingaedje Nåcionå, k' a tchoezi li tagalog come båze pol
novea lingaedje nåcionå. E 1961, ci lingaedje a stî lomé Pilipino (filipin) et
pus tård rilomé e Filipino.

Å cmince do diswalpaedje di ci lingaedje nåcionå la, båzé sol tagalog,
l' alfabet (abakada e filipin) esteut di 20 letes ou trokes di letes, ene po
tchaeke foninme do tagalog: a b k d e g h i l m n ng o p r s t u w y.
L' Institut do Lingaedje Nåcionå des Filipenes a-st enondé li noû lingaedje e
1973. Come il a stî fwait po-z esse li lingaedje di comunicaedje inte totes les
iyes do payis, il a fwait bråmint d' epronts des ôtes lingaedjes des Filipenes,
mins li croejhete dimeure li minme kel cene do tagalog. E 1976, l' alfabet a stî
ragrandi a 31 letes ou trokes di letes, ont stî radjoutêyes totes les cenes di
l' alfabet latén di båze, eyet eto ñ, ll, rr, eyet ch eployeyes e castiyan. Dins
l' pratike ces trokes di letes la ont stî rwaiteyes come les letes ki les
copôzèt, et nén come des nouves letes a pårt, eyet e 1987 elle ont stî
rsaetcheyes foû di l' alfabet, k' asteure n' a pus ki 28 letes: a b c d e f g h
i j k l m n ñ ng o p q r s t u v w x y z



https://wa.wikipedia.org/wiki/Eglijhe_(bastimint)

Ene eglijhe (e vî walon, on djheut ene gléjhe), c' est on bastimint la k' les
crustins catolikes et ortodosses si rashonnèt po messe, et po les ôtes ofices, u
î aler tot seus po-z î dire ses priyires.

L' eglijhe est diferinne, d' ådfoû et d' ådvins di l' eglijhe protestante, k' on
lome eto timpe.

D' ådfoû, ene eglijhe est fwaite d' on tchapistrea (divant l' poite d' intrêye),
di meurs dilérins, et d' on "cou".

Li tchapistrea pout esse on ptit bastimint (a Our et a Ôpont, metans). I djowe
li minme role kel tchapåd d' ene eglijhe. A Graide, li tchapistrea est dins l'
tour (li clotchî).

D' ådvins, ene eglijhe est fwaite d' on tchapåd, la k' gn a des benoetîs; pu d'
ene nåve (la k' les djins s' tegnnut), d' on keur (pol curé et les coråls). Å
fond do keur, gn a l' åté. Li pirlodje esteut sovint metowe inte li nåve et l'
keur.

L' eglijhe a divnou li mwaisse bastimint do viyaedje; c' est eto li sene kel
viyaedje est ene pårotche.

Les ptits bastimints come des eglijhes, ki n' sont nén des pårotches, si lomnut
des tchapeles. Les foû grandès eglijhes si lomnut des catedråles u des båzlikes.

Dins les payis muzulmans k' ont stî colnijhîs pås Francès, gn a bråmint des
ancyinnès eglijhes ki sont divnowes des Aisses del Tuzance.

Li tchapistrea et l' eglijhe estént teritwere franc. Ça vout dire ki les
signeurs ni plént nén ramasser ene djin a cisse plaece la. Ci droet la a stî
stindou al cimintire, did la li no walon d' aite.

Portant, gn a des rlomés egzimpes la ki ç' droet la a stî tapé djus : metans
cwand on fjha broûler des cints d' Catåres dins ene eglijhe al fén del 8inme
Croejhåde.

Co asteure e sacwants payis (Palestene), on n' va nén voltî dins les eglijhes po
ramasser des djins, minme riwaitî come des terorisses.



https://wa.wikipedia.org/wiki/Diclar%C3%A5cion_univiersele_des_droets_del_djin

Li diclaråcion univiersele des droets del djin , c' est on tecse di rclamaedje
k' a stî accepté di l' Assimblêye djeneråle di l' ONU li 10 di decimbe 1948, pal
voye do decidaedje (rezolucion) 217 A (III).

Ele esplike les pondants et les djondants des abondroets des djins, ki dvrént
valeur po tos tchamps payis.

Pitchote a midjote, il a stî accepté dins bråmint des payis, et î divni sourdant
po les lwès nåcionåles. Portant, sacwants payis s' ont ene miete houwé evoye del
diclaråcion, tot djhant k' ele ni rprezinte k' ene avuzion des abondroets des
djins dins l' Monde coûtchantrece. Metans, les payis di l' OCI, k' ont riscrît
on tecse rashiou so l' islam e 1990.

Ces deus modêyes la sont rsintowes pa bråmint des waloneus come rifrancijheyes
pår. Avou toplin des calcaedjes do francès. Minme li mot «djin», est replaecî på
mot «ome», çou ki wait dire, tot baltant, ki les femes n' ont nou droet ladvins.

Il a stî rashiou e rfondou walon pa Lorint Hendschel eyet Pablo Sarachaga et
eplaidî so l' Aberteke.



https://wa.wikipedia.org/wiki/Croejh%C3%A5de_(guere)

Ene croejhåde, c' esteut ene guere inte les crustins catolikes et les muzulmans
ezès 11inme, 12inme & 13inme siekes.

Les crustins k' «alént al croejhåde»" si lomént les Croejhîs. Les cronikeus
arabes les lomént les «Francs».

Li limerotaedje des croejhådes n' egzistêye ki dins l' tuzance uropeyinne. Les
Arabes ni cåzèt ki des waches d' abrocance des "Francs".

Li prumî såme, c' esteut di ctchessî les muzulmans foû d' Djeruzalem. Çou ki l'
prumire croejhåde, moennêye al fén pa Godfrwè d' Bouyon, adierça. Ele fourit
shuvowe di l' askepiaedje do Rweyåme crustin di Djeruzalem.

Les croejhådes d' après estént purade des gueres inte les rweyåmes catolikes di
Palestene, aidîs pa des årmêyes vinowes d' Urope coûtchantrece et les Muzulmans
e Moyén Levant. Mins pacô, gn aveut des aloyances inte sacwants payis crustins
et sacwants payis muzulmans, conte des ôtes di minme rilidjon.

Li deujhinme croejhåde endala di tos les costés: [[Moyén Levant, Espagne et
Portugal muzulmans, et minme do costé des Slåves payins.

A l' ûtinme croejhåde (li dierinne), l' innmi n' esteut ddja pus les muzulmans,
mins des crustins del Nonne del France, riwaitîs come eretikes.

Come dins totes les gueres, gn a yeu des margougnaedjes di "civils". Ene seule
croejhåde si fjha sins moirt : li shijhinme croejhåde, moennêye pa Fredrik II do
Sint Impire.

Les croejhådes ont texhî bråmint des loyéns economikes inte les deus mondes. C'
est les croejhîs ki ramoenît li souke e l' Urope.

Mins eto ene haeyime k' egzistêye co å djoû d' ouy. Et k' a bén rispité dispu
les atacaedjes do 11 setimbe.

Po-z aveur ene idêye pus copezêye so les croejhådes: Amin Maalouf, “Les
croejhådes ås ouys des Arabes”, (Les croisades vues par les Arabes), eplaidreyes
Jean-Claude Lattès, 1983.



https://wa.wikipedia.org/wiki/Congo-Kinchassa

Li Congo-Kinchassa (oficirmint Republike democratike do Congo, ou RDC), c' est
on payis del Mîtrinne Afrike.

I s' dislaxha del Beldjike e 1960. Divant çoula, il esteut cnoxhowe come li
Congo bedje, dispu 1908. Co dvant, c' esteut li Dislaxhî Estat do Congo, k'
esteut come ene prôpieté privêye da Yopôl II.

Å cmince, li Congo, ricnoxhou pa Stanley esteut rwaitî, sorlon l' droet
eternåcionå d' adon, come ene prôpieté da Yopôl II.

Do tins do Congo bedje, l' årmêye mitan bedje, mitan cngolesse, k' a-st aresté
les atakes des sclavaedjisses.

Li dislaxhaedje oficir, c' est l' 30 di djun 1960, est siné pa Gaston Eyskens et
Patrice Lumumba. Tot Yopôlveye est al fiesse. Mins li rwè Bådwin est fén mwais
do spitch da Lumumba, portant on cåzaedje normå so l' dislaxhaedje di l' Afrike
foû do djeu colniå.

Li 5 di djulete, a schipe cénk djoûs après l' indepindance, l' årmêye si revinte
disconte di Patrice Lumumba ki n' a nén lomé des noveas oficîs. Et moenner
bardouxha dins tot Yopôlveye. Po disfinde les béns des Bedjes, l' årmêye del
Beldjike, sins dmander l' avis des Congolès , va bénrade rivni dins l' payis.
Çoula est rsintou come on rabrocaedje des Bedjes, ki s' fwaiynut adon tertos vey
evi.



https://wa.wikipedia.org/wiki/Cocote_(maladeye)

Li cocote ou maladeye di pîs et d' gueuye  ou five afteuse, c' est ene maladeye
des bovrins, mins eto des pourceas et des bedots. Ele ni fwait nou må ås djins.

Li biesse k' est rascråwêye ni sait pus magnî, et gleter. Ele si rtire di
laecea.

Li malåde biesse a l' boke tote efouwêye. Ele glete. Ele ni sait magnî, cåze ki
ça lî broûle al gueuye. Après on ptit tins, li linwe pele.

Tot drovant l' gueuye å cmince del maladeye, on trove l' afe : c' est ene grosse
bouyetes, 2 a 10 cm lådje. Pacô, gn a l' linwe ki houze et vni foû del boke,
come dins l' maladeye del linwe di bwès u dins l' bleuwe linwe ås bedots.

Cwand les afes petnut, li pea u l' frexhe pea k' a houzé evoye ni s' rifwait nén
rade. Gn a on cåvlant må ki dmeure tot on tins, et k' on doet médyî.

S' elle a des afes ås ongletes, elle a må ses pates. Elle atrape on gros pî et
xhale djus.

Li maladeye ataca el Libeye e 2014. Waire controlêye dins on payis cou dzeu cou
dzo, ele si stinda vitmint so les payis djondants.

E l' Tunizeye, li maladeye wangna tot l' payis so sacwants moes. Ele si spårda e
l' Aldjereye, mins nén foirt lon, mins dmora dandjreus mucheye totavå l' payis.

Ele rispita e Marok al fén do moes d' octôbe 2015, dandjreus amoennêye pa les
bedots, k' avît des anticoirs, mins ki n' mostrît nén l' maladeye.

Dins on metou payis, åtoû d' ene aisse, par egzimpe so on rai d' 3 kilomete, li
laecea n' pout pus esse metou al laitreye.

Do côp k' gn a on cas e-n on metou payis, les ôtes payis disfindèt k' on
impôrtêye del tchå, do laecea, des makêyes, et tos les ôtes prodûts d' cinse do
rascråwé payis.



https://wa.wikipedia.org/wiki/Burton_(lingaedje)

Li burton (Brezhoneg e burton) est on lingaedje gayel del brantche britonike
djåzé el Burtaegne coûtchantrece, parint do walès.

Li burton est cåzé å coûtchant del Burtaegne (å nôrdouwess del France); li
lingaedje n' î a pont di statut oficire, mins nerén, on trove bråmint des plakes
di rowe, paneas sol boird des voyes, evnd. e burton. Ossu, on esteme a 300.000
li nombe di cåzants.

On prumî rfondaedje do burton si fjha e 1908, li burton KLT (des letes des troes
diyalekes k' i rascovreut, les scrijheus e burton vanetès, n' ont nén volou
radjonde li rfondaedje). Etur 1910 et 1930 on fjha sacwants propôzaedjes po
trover on rfondou di tot l' burton, emey ces propôzaedjes i gn ourit e 1911 li
ci do betchfessî scrijha zh ki rascovreut li prononçaedje z des diyalekes KLT,
eyet li prononçaedje h do vanetès; mins i fårè ratinde co ene trintinne d'
anêyes divant k' ene comone ortografeye, lomêye adon KLTG po les cwate pårlers
ou co peurunvan (ki vout dire unifyî pår), soeye finålmint adoptêye. On lome
ossu pa des côps ci rfondou burton la “sicrijhaedje «zh»”, li betchfessî zh
åyant ene grande tchedje emocionele.

L' ortografeye do burton eploye l' alfabet latén, avou les letes a accints ñ
eyet ù. Li lete c ni s' eploye nén tote seule, mins dins les ratroclas ch eyet
c'h.



https://wa.wikipedia.org/wiki/Betchfess%C3%AE_oi

Li betchfessî OI, c' est on betchfessî scrijha ki rascove des mots ki s'
prononçnut foirt diferinnmint totavå l' Walonreye, mins aprume avou li son "wè"
u "wê" (/wɛ/ /wɛ:/) so Lidje, avou l' son "wâ" u "wa" (/wa/ /wa:/) après Nameur
ey ene pårteye del Basse Årdene, avou l' son "ô" (oː) so Tchålerwè, avou l' son
"on" (/ɔ̃/) après Bietris, et l' son "oû" (/ʊ:/) après Nivele.

Les mots ki sont scrîts avou "oi" e walon ni sont djamåy les minmes ki les cis
ki si scrijhèt avou "oi" e francès. Ces-la si scrijhnut e walon avou l'
betchfessî oe (boire / boere), ubén les letes wè (Liégeois / Lidjwès) ou we
(cawete -were).

Li betchfessî oi si s' mete måy å coron d' on mot, mins s' pout ritrover al
tiesse do mot (oizou).

Li betchfessî oi n' esteut nén co e-n alaedje å raploû d' Mårcinele so li
rfondaedje.

Minme si l' prononçaedje do Coûtchant walon est pus målåjhey a rtrover avou les
piceures classikes di lijhaedjes, ces-ci (fôrce, fôrt, pôrtér, môrt) sont trop
près do scrijhaedje et do prononçaedje francès po-z esse acontés e li
rfondaedje.

Li betchfessî OI n' aconte nén li longueur do son /wɛ/ ou /wa/ (mwârt, mwêrt <>
mwate, mwète). Mins li stramaedje des disfondowes di "moirt" el Walonreye
mostere bén ki, co a 13 plaeces, on-z a eto des prononçaedjes /wa/ et /wè/ (nén
long) po "moirt".



https://wa.wikipedia.org/wiki/Zivenbork

Li Zivenbork ou Transilvaneye est ene redjon enute el Roumaneye, ene miete å
Levant di l' Urope. Ses vijhéns sont l' Oucrinne a Bijhe, li Moldova å Levant,
li Walakeye a Nonne eyet li Hongreye å Coûtchant.

Si no hongrwès, Erdely, transcrit eto e roumin, Ardeal, vout dire «plin
d' bwès», çou k' a dné e latén del moyinådje Transsylvania, et di la li no e
walon di Transilvaneye. Pa si no tîxhon, Sivenbuergen, on-z ôt bén: les 7
provinces k' i gn aveut dins l' tins, et did la, lo no walon di Zivenbork. Si no
en oucrinnyin est Чискарпатя (Tchiskarpatya).

Do vî vî tins, gn aveut ddja les Daces, djins d’ bodje indo-uropeyinne. Leu rwè,
Dijhbå, a stî batou pa Trajan, d’ abôrd e 101-102, cwand il a prin li Zivembork
d’ enute, k’ a stî lomé a ç tins la Felix. Fåreut co dire kel veye des Apullum
des Daces a stî rlomêye, d’ après Djule Cezår, Alba-Iulia, no k’ on wåde
disk’ asteure. E 105-106, Trajan va bate cor on côp Dijhbå, po fé li Dacia
Inferior, çou k’ est asteure li Walakeye eyet l’ Moldaveye (çou ki les
zivembordjwès lomnut Vechiul Regat, "li Vî Rweyåme").

Après k’ Årelyin åye ritiré ses sôdårds e 275, li payis fourit pårti e ptitès
principåtés. Å 4inme sieke, li Zivembork a stî crustinnijhî pår, pa Sint Nicete
da Rmeziane (payis do Banate), d’ eglijhe romane. C’ est lu k’ a scrît ene îme
bén cnoxhowe: Te Deum laudamus.

Adon, gn a les Gots k’ ont-st arivé, et k’ ont leyî bråmint des bodjes tîxhons
dins l' lingaedje et des manires tîxhones dins l' tuzance. Diviè 990 ont vnou
les Slåves, k’ ont candjî l’ rite, tot metant so pîs leu lingaedje et leu rite,
po disnåcionålijhî l’ payis, come i l’ avént ddja yeu fwait avou les Bulgåres.
Må pô d' tins après, c’ est les Hongrwès k’ ont vnou et fé do Zivembork ene
seule principåté dizo l’ corone hongrwesse. Ezès 12inme et 13inme siekes, gn a
des Lussimbordjwès k' ont-st arivé e Zivenbork.

Gn a co e payis on peupe k’ on n' sait nén foirt bén kî k’ i sont: c’ est les
Sikes (lat. siculi, hongr. székelyek). I djåznut on acmaxhaedje di hongrwès avou
des tîxhonès bodjes nén almandes (gotikes, motoit bén). Å 17inme sieke gn a des
souwabes (tîxhons d’ Åzbork) ki s’ ont metou el payis do Banate ey el payis del
Crişana.

Li rfôme fwait les rlidjons d’ après les lingaedjes: les Sikes ont askepyî
l’ unitarisse; ene boune pårteye des Hongrwès ont shuvou l’ cålvinisse; les
Tîxhons, zels, ont passé å protestantisse. Pus tård, ås 17inme et 18inme siekes,
li grosse pårt des roumins zivembordjwès s’ ont tourné eviè Rome, et fé ene
novele eglijhe catolike di rite bizantin.

Mins toltins kel Hongreye esteut e margaye avou les Turks, li Zivembork si
moennéve lu minme. Adon-pwis, l’ Impire Ostro-Hongrwès s’ a rindou mwaisse do
payis, çou k’ a fwait bråmint sofri les djins. Al fén do 19inme sieke, li
Zivembork si rafrankixh.

Li Roumaneye a moussî el prumire guere daegnrece, po wangnî l’ Zivembork, çou ki
s’ a passé l' 1î d' decimbe 1918, mins gn aveut ene otonomeye. Å cmince del
deujhinme guere daegnrece, e 1940, les Almands ont dné l’ mitan do Zivembork al
Hongreye, mins li Roumaneye l’ a rwangnî et lyi a spanî tote idintité politike.

El tins do comunisse, sacwants Zivembordjwès ont bagué d' foice el Walakeye, ey
on-z a metou des Walakes å Zivembork, po-z acmaxhî les djins. Di pus, on-z a
cmincî a spoujhî l’ Zivembork, po dner a magnî ås ôtes. Co, l’ eglijhe catolike
a stî bouxheye djus et metowe foû lwè.

Come les Zivembordjwès si trovént foirt bén eshonne, sins s’ froyî etur zels pol
lingaedje u pol rilidjon, adon, e 1990, sacwants abagants walakes do Zivembork
n’ estént nén binåjhes di tot ça, ey ont metou les Zivembordjwès les onks ådviè
les ôtes po rén. Cwand asteure vos oyoz des djins cåzer d’ må les cis k’ sont
d’ èn ôte lingaedje, savoz bén k’ i n' sont nén des Zivembordjwès.

Après l’ revolucion di 1989, ene grande pårteye des Tîxhons (azår ¾) ont stî
acmoirdous pa l' Almagne. Il ont leyî la leus måjhons, leus soçons... po braire
al pômagne k’ il avént yeu sofrou el tins do comunisse.

Asteure, divant d' moussî el Union Uropeyinne, les Zivembordjwès ratindnut co on
pårtixhaedje del Roumaneye, po des råjhons d' cwårs eyet d' tuzance. Oyî, il ont
sacwants droets: on-z a des scoles e hongrwès ey en almand: des scoles ki
ttafwait s' acsegne e ces lingaedjes la, et k' i gn a eto ene classe di
literateure et croejhete rouminnes. C' est bén a vey ki gn a des djonnes
roumin-cåzants ki tchoezixhnut di s' fé leus umanités dins les scoles
almand-cåzantes. L' evier c' est k' i gn a des hongrwès zivembordjwès ki n' si
disbrouynut nén a berdaxhî l' roumin, k' est co l' lingaedje oficir.

Comme si no l' dit bén, gn a bråmint des bwès avåla. Po esse djusse, fåt
ricnoxhe kel payis est bén everî avou des bwès. Pus avou pår, gn a les Monts
Carpates al meynute, å levant ey al nonne do payis. Gn a co les Alpes
Zivembordjwès å coin da Clôjhembork. Å mitan do payis, c'est l' Platea
Zivembordjwès. Seulmint å coutchant gn a tote ene pitite miete do Tchamp del
Pannoneye. Les aiwes: li Tissa al frontire avou l' Oucrinne et ki trevåtche li
Hongreye; li Someş/Számos, li Timiş/Temes/Temesch, li Mureş/Maros/Marosch, li
Criş/Körös/Kreis, evnd.

Li veye est pezante, mins simpe. Po les djins, leu tere et çou k'on fwait dispoy
todi våt mî ki tot l'or do daegn. Les comunisses ont boté po fé les djins moussî
el sistinme do colectivisse, tot abistocant li stat roumin avou leu tere. Bén,
les djins s'ont metou d'contråve avou les ôtorités, ey il ont wårdé leu tere.
Ouy i n'wågnnut nén bråmint. Amon zels, on grand nombe vont el Otriche, el
Almagne u adlé Brussel, po-z ovrer å bastixhaedje des måjhons. Adon-pwis, i
rtournut å Zivembork, ey avou les cwårs bastî des måjhons u atchter on tracteu
po leus valets.

1î d'djanvî. Li fiesse del tcherwaedje. Dins bråmint d'viyaedjes, les djins si
rapoulnut et ndaler da coû a coû, avou ene tcherowe avou on tchvå bén moussî, et
sohaiter azès dimorants des måjhones ene boune aneye, sortot po les dveres. Les
sohaiteus sont abistokés avou des grands cougnous (lomés colac, plur. colaci) et
do peket. Li minme djoû gn a ene sôre di carnaval, avou des djins maskés, mins
ki dansnut, el tins k'des ôtes djouwnut del shoflete. Po les hongrwès et les
tixhons ça s'fwait, come el Coutchante Urope, å vray carnaval.

1î d'måss. Li mărţişor: mot-a-mot li "mårcisseu", li ptit måss. Ås vîs tins, les
feumes purdint on rodje fil (sene do må) ey onk blanc (sene do bén), tot les
metant eshonne et les elaxhî avou ene fleure al tchimijhe u å paltot des omes.
Pus tård, riwårdant l'etrindjire fiesse des feumes da 8 d'måss, c'est les omes
qui dinnut l'mårcisseu ås feumes, et les feumes ås efants. Asteure, on ricmince
ki les feumes li faixhexhe ås omes. Li mårcisseu si poite toltins do moes
d'måss.

E cwareme. Li tânjea: li "dobe schî". Cwand nn a pupont d'nuve, les djins
loucnut po vey ké c'est l'prumî k'a tcherwé s'tere cist aneye la. On l'fwait
ndaler dins ene tcharete, avou on grand raploû, al rivire et l'laver avou del
froede aiwe.

Li 9 d'måss. Fiesse des 40 mårtirs. On fwait 40 placintes. (Loukîz ene miete pus
djus, å tchaptrea « coujhene ».)

Li 23 d'avri. Sân-Georz: li Sint-Djôr. Fiesse do prétins. Les djonnes feyes et
les Djôrs sont ahessîs avou des goletes d'aiwe k'on leu foute dissu leus
djaives. Les tixhons et les hongrwès ont metou ça el deujhinme djoû d'Påke, mins
ça s'fwait avou do perfum, dissu les tiesses di totès les feumes.

Li vénrdi-sint. On-z aprestêye deus sôres d' oûs: les rodjes oûs, po mougnî a
Påke, et les ouă încondeiate (oûs ecrayonés). Les oûs si vudnut di çk' i gn a
ddins, et passer dins ene prumire coleur, adon on fwait avou del cire çou k' on
vout wårder (ene foume di sacwè), ey on met l' oû el deujhinme coleur, adon on
fwait avou del cire çou k'on vout wårder del deujhinme coleur, ey on met l' oû
el troejhinme coleur... Todi el vénrdi-sint on-z apîce foû do sé li grand lård
ey on-z aprestêye on panî d' Påke avou des oûs ecrayonés, des oûs po magnî, do
froumadje et li grand lård. Li panî va esse beni a l' eglijhe li djoû d' Påke.

A Påke, deus djins purdnut tchaeke onk èn oû al mwin. Li prumî dit: «Christos au
învieat!» («Li Crisse a raviké!») et bouxhe li copete di l' oû di l' ôte. Lu,
risponde: «Adevěrat au învieat» («Vraiymint 'l a raviké!»). Li ci k' a co l' oû
nén spotchî, va fé l' minme sacwè avou èn ôte. Ça, c' est ene trådicion ki n' a
rén a vey si les djins sont des croeyants u nén.

Dimegne d' après Påke. Paşcele cailor: li Påke des tchvås, å Banate. On va
ndaler dire on ptit bondjoû al cimitire ey on leye libes les tchvås. C' est eto
on djeu d' mots, paski paşce vout dire "paxhî" et "påke". C' est eto l' djoû
k' les feyes dinnut des oûs ås valets ki les avént yeu ahesseyes al Sint-Djôr.

Li 24 di djun. Sânzienele: li Sint Djhan Batisse. Gn a ene yebe ki s'lome insi.
Di cisse yebe on fwai-st ene corone ey on l'met el poite, po tchessî evoye les
macrales et les djåles. El Marmaceye, les valets montnut dins èn åbe del coû del
eglijhe et fé des popenes riprezintant les harotes, les soteusse di purnea et
sortot les feyes ki, dispoy cist aneye la, ni sont pus come elle avint stî cwand
elle sortint d'leu mame. Les valets fijhnut des paskeyes dizo et broûlnut les
popenes. Å vî tins, c'esteut l'curé k'metéve ça so pî, po fé rodjî les cenes
k'on cåze di zèles. Asteure c'est ene fiesse des djonnes, et c'est po rire.

Li 15 d' awousse. Sântă-Mărie Mare, mot-a-mot: "grande Sinte Mareye". Cåzu ¾ des
monasteres ont cisse dicåsse, vola pocwè gn a des grands pelrinaedjes. Po cisse
fiesse, li pus grand pelrinaedje di l' Urope c' est å Zivembork, a Nicula (a pô
près 3 miyons d' djins tchaeke côp).

Li 30 di novimbe. Sânt-Andrei. El nute da Sint-André, les feyes nén co mariyeyes
côpnut e deus on boket d'pwin foirt salé, et magnî ene dimeye, adon mete l'ôte
dimeye sol cossin so ké on va doirmi. Li valet k'elle vont rever, c'est l'ci
k'elle vont mariyî on djoû. Todi al Sint-André on met el aiwe ene coxhe d'on
prunî u d'ene meleye, po flori li djoû do Novel An.

Li 20 di decimbe. Ignat: li Sint Ignace, cwand on touwe li pourcea avou ene
grande fiesse do viyaedje. Li minme djoû on fwait sacwantès sôres d'amagnî.
(Loukîz ene miete pus djusse, å tchaptrea « coujhene ».)

Li 24 di decimbe. Ajunul Crăciunului, mot-a-mot li djunne do Noyé. Å cmince des
Avins les pus grands do viyaedje ont tchoezi ene ekipe po djouwer l' Viflaem
(Betleyen). Les djouweus ni sont nén des ados, mins des djins d' totès sôres. I
s' aprestêynut tot l' tins des Avins. Li matén do 24, d' abôrd gn a les efants
ki vont d' måjhone e måjhone po tchanter des tchants d' Noyé. Les tchants
d' Noyé s' lomnut colindă (plur. corinzi u corinde), do latén "kalende".
Tchanter les calendes, c' est corinda, "calender". Gn a 3 sôres di calendes: les
cenes ki cåznut del sikyepyince do Crisse; les cenes ki cåznut del fén del
daegn; les cenes ki n' ont rén a vey avou l' Crisse, mins l' idêye do Noyé al
copete, motoit bén. A nonne, gn a les ados, les tchanteus del sitoele, todi
d' måjhone a måjhone. Al vespreye, gn a l' messe del vize, et, d' abôrd e
l' eglijhe, on djowe pol prumî côp li Betleyen. Li deujhinme côp c' est amon
l' mayeur, et adon dins sacwantès måjhones. E minme tins, des ôtès djins, sortot
des vîs, calendnut rashonnés pa dijhinne, vintinne... Fåt kel mitan des djins
fuxhe al måjhone et l' ôte mitan etur les måjhones. On calende divant l' ouxh u
al finiesse. Après deus u troes calendes, on mousse el måjhone. Tchaeke ekipe
est abistokêye avou on grand cougnou, et do tchôd vén u do peket. Li calendaedje
finit seulmint å matén do djoû d' Noyé, mins les calendes si tchantnut disk' a
l' Epifaneye. (Loukîz ene miete pus djus, å tchaptrea « calende », po vey li pus
cnoxhowe, ratourneye e walon!).

Après Noyé. Å cmince del deujhinme u troejhinme djoû d'Noyé et disk'al
Epifaneye, les curés vont dins totès les måjhones wiçk'i sont bénvnous, po beni
les djins et dmander des cwårs. Li 5 di djanvî, u minme li 6 (fiesse del
Epifaneye, k'est l'minme sacwè avou l'Batinme do Signeur, lomeye so plaece
Bobotează) on va al rivire po beni les aiwes. Si gn a ene grande rivire, li curé
foute el aiwe ene croes d'bwè, et les valets moussnut el froede rivire, pol
prinde.

Cwand gn a on saki k'a tcheyou moirt, on fwait li ceremoneye al måjhone ey el
coû. Ås efants, on leu dene des ptits cougnous (normås, come les cis del
Walonreye) et des moutchwès. Pol curé, li tchanteu et li sacristin, gn a des
grands moutchwès et des grand cougnous. Å cmince, tos les cougnous sont passés
padzo l'covra. Adon on va avou al cimitire, toltins k'les zabeas breynut après
l' covra, pask' on leu dene des cwårs po djouwer ci teyåte. Ratournés del
cimitire, gn a ene tåve avou des ôtes cougnous et des boteyes di vén. Dins
tchaeke cougnou gn a des loumires. On fwait li paus (påsse), tot tchantant et
harloxhant les cougnous et les boteyes di vén. El coû do moirt (u bén al måjhone
culturåle) gn a des grandès tåves, po dner a magnî azès cis k'on stî al
ceremoneye. Cisse marinde si lome pomană, paski dvins l' tins c' esteut po les
pôves. Li prumî plat c'est li gulyás, eyet l'deujhinme li "rimpleye djote".
(Loukîz ene miete pus djus, å tchaptrea « coujhene »). Divant d'ratourner al
måjhone, les djins sont abistokés cor on côp: li feye u li cmere do moirt prind
les cougnous k'on stî harloxhîs avou des ôtes moutchwès, et cougnî les cougnous,
adon les dner a tortos ey a tortotes.

Bråmint d'Zivembordjwès son-st astokés sol rilidjon et sor les supersticions,
minme les cis ki n'praticnut pont. S'il ont ene aroke, il vont emon li curé, po
leu lere li carte neagră (noer live). Do fwait, li curé n'fwait nén grand sacwè,
mins i va lere des såmes po kel djin trove ene loumire po si aroke. Gn a eto les
curés ki fijhnut li messe sicrite pa Sint Båzil, al meynute (normålmint, cisse
messe si fwait seulmint dijh côps al an, mins li trådicion est pus grande ki les
lwès del eglijhe). Gn a todi pus les curés ki lejhnut les egzorcisses da Sint
Båzil, po dismantchî li foice do djåles et des macrales. Bråmint des cmeres
n'ont pont d'fiyate ås curés et ndaler emon les macrales, ki fijhnut des
ceremoneye avou des croes, des stårs, do laecea et des yebes. Les cene k'on lome
des macrales, c'est des veyes catches, ki n'ont pupont d'astoca, et ki volnut
bén fé deus cwårs po magnî on tchôd pwin.

Come c'est l'payis des crompires, on les magne tos les djoûs. Savoz, les
zivembordjwès lomnut les crompires croampe u colompiri u crumpei (e hongrwès
krumplik). Di ça, l'amagnî veyou li pus voltî, c'est les croampe fripte u
cartofi paiu (li dierene vou dire: "des patates-strins"), et ç'n'est nén on ôte
sacwè k'les fritches!

Po les zivembordjwès, divant d'magnî, minme si c'est ene marinde el tchamp, i
fåt prinde on xhoflot d'peket zivembordjwès. Cwand les Bedjes vont e Roumaneye,
on leu dene mutoit bén del ţuică , k'est ene nawe gote. Li zivembordjwès peket -
fwait des prunes, des pomes u des grins - est d'å moens 52° et c'est fwait dins
les cinses. I s'lome pălincă (ki vént do mot păli, ki vout dire "blanki" u
"rodji") u bén horincă (ki vént do mot hori, ki vout dire tchanter e coråle).

On sacwè d'foirt zivembordjwès, c'est li plăcintă (plur. plăcinte), e hongrwès
palacsinta. Po cmincî, on fwait ene påsse di farene, come pol pwin. Tot
d'aboird, gn end a deus sôres: li normåle eyet li frămîntată cu croampe. El
deujhinme, adlé l'farene, on met el påsse eto des crompires. Adon, on stinde li
påsse sul tåve, el manire d'on drap, ey on met dzo çou k'on-z a: des crompire, u
del confiteure, u do furmaedje, u des sôres di yebes. Les coines do "drap", on
les coutche viè l'mitan, ey on les cuit el hule.

Gn a co les sopes. Li cene k'on fwait po les dimegnes, c'est li supă de pui,
sope di poye. Li tchår est bolowe e l' aiwe, avou des carotes et des pierzins.
Adon, li tchår si wåde sor on plat, l'aiwe si met cor on côp sol feu, ey on met
ddins des tăieţěi, des "tagliatelle". Cisse sope cial si magne insi, sins pwin.
Li deujhinme plat, c'est li tchår di pouy, avou des crompires. Les carotes et
les pierzins si foutnut evoye.

Les ôtès sopes si lomnut purade leveşe (hongrwès leves ). Les legumes sont
copeye e pårteyes, mins on les voet bén el assiete. Les sopes les pus
zivembordjwesses, c'est les sopes di fruts (pomes, prunes...). Po les leveşe, on
bouye les legumes u les fruts el aiwe et mete ddins eto ene blanke såce avou
troes sacwantes, ki n'polnut pont måker: li pierzin, les agnons u l'as, eyet
sortot les papricas. Si c'est on douce djou (nén mercrudi, nén vinredi, nén
cwareme), on ndè met eto del crinme di laecea. C'est po ça k'les sopes
zivembordjwesses sont todi rodjes et blankes. Les leveşe si magnnut todi avou do
pwin.

Deus ôtès amagnîs bén cnoxhous, si lomnut păprici umplute ("des rimpleyès
papricas") et curechiu umplut ("del rimpleye djote"). Å cmince on-z apresteye
l’umplutura, li "rimplixheure": on-z acmaxhe do riz avou del tchår et des
picantès yebes. Å lî do riz, sortot si l'tchåre est grasse, on pou-st eployî do
pěsat (mayisse fwait e ptitès mietes). Adon, on passe les fouyes di djote pal
tchådes aiwe, sins portant les bouyî. Pwis, on role li rimplixheure dins les
fouyes di djote (u on rimplixhe les papricas, k'avint stî vudeyes) et les rindjî
dins ene tchôdire. C'est minme mî kel tchôdire fouxhe prusteye da broûleye tére.
On ndè met del aiwe et do djus des tomates et fé bouyî.

Vos avoz oyou, mutoit bén, ki gn a li gulyás des Hongrwès (Prononcîz
"goûyasch"!). Ça s'fwait sovint å Zivembork, mins avou bråmint des crompires. Gn
a co li bolond gulyás, "goulache zinglé", on gulyás sins del tchår.

Adon, gn a çou k'est cnoxhou eto etur les itålyins, k'il lomnut polenta. Å
Zivembork, ça s'lome mămăligă u tocană (do viebe toca, "bouxhî"). On fé bouyî
l'aiwe et, toltins k'ça bouye, on-z met ddnins del farene d'mayiss et tot froyî
avou ene couyere di bwè. Cwand ele est grosse come li mir, on l'rindje sol
dimeye des assietes. Sol ôte dimeye on met do laecea. Si on l'vout magnî avou
des cretons u do blanc furmaedje, on-z apresteye el assiete ene miete di tocană,
adon ene miete di furmaedje avou del crinme di laece, cor on côp d'tocană, cor
on côp d'furmaedje avou del crinme, evnd.

Li 20 di decimbe on touwe les pourceas. Gn a ene ekipe ki va a totès les cinses
po touwer les biesses. Après avu prins des foices avou one vere di peket, i il
apiçnut l' pourcea et l' touwer. Adon, c'est l' måjhoneye ki fwait l' restant.
El minme djoû on fwait les såçusses, k' on lome e Beldjike des "såçusses
itålyinnes". Ces såcisses si metnut el foumreye, po les plu wårder lontins. Les
lårds si metnut todi el foumreye, sino el sel. Li minme djoû on fwait do toros
(mot hongrwès), ki vout dire des mietes di tchår avou del surcroûte, plenes di
fondou lård.

Cwand on vea a-st askyepyî, li prumî laecea del våtche si cût sol feu, et ça
fwait ene sôre di dous furmaedje, k'on lome coreastă. On houke les vijhenes po
fiester et magnî eshonne li coreastă. Leu sohait est: «Şi hie vaca lăptoasă, ca
fântâna izvoroasă!» («Fouxhe li våtche "laeçresse", come li fontainne
agoliresse!»).

Dins les cinses, on prusteye del confiteure di prunes. Li confiteure normåle si
lome dulceaţă ("douçresse"). Mins ç'n'est nén d'ça k'on cåze asteure. On cåze
d'ene confiteure foû-suke, foû-conservateus. Al vespreye on-z apresteye ene
miergrande stoûve et mete didins les prunes copeyes, dispepineyes, avou ene
miete del aiwe. On fwait bén sheûr do feu, et bouyî tote li nute, et froyî avou
ene avou ene couyere di bwè. Å matén, on l'met dins des pots d'vere, k'on clot
bén. Cisse confiteure, magiun u legvar, u silviţă, si mougne sol pwin el ivier.



https://wa.wikipedia.org/wiki/Z%C3%A9nobe_Gramme

Zénobe Théophile Gramme, a vnou å monde li 4 d' avri 1826 a Djhé, et mori li 20
di djanvî 1901 a Bois-Colombes (France). Il est cnoxhou po-z esse l' edvinteu
del dinamo, çou k' a permetou d' eployî industriyelmint l' electricité.

Cwand si pere, k' esteut eployî ås contribucions, ebaga-st a Lidje, i shuva
l' famile, shuve des cours di mnujhî, et s' dimore-t i a Lidje disk' a 1855.

E 1856 i bague a Paris ey esse egadjî pa Ruhmkorff, fijheu d' instrumints
syintifikes eyet d' éndjins magneto-electrikes.

E 1867 Zénobe fwait rashir si prumî brevet po des ramidraedjes d' éndjins a
corant alternatif.

E 1869 il edvinte li dinamo Gramme, ki permete di produre des corants electrikes
di voltaedje bén pus foirt ki dvant. E 1870 i fwait rashir on brevet po cisse
dinamo la, ey e 1871 i s' mete avou l' indjenieu francès Hippolyte Fontaine po
fonder li Societé d' Machines Magneto-electrikes Gramme et insi poleur produre
et vinde les indjins fijheus d' corant, capåves di cvierser l' ovraedje mecanike
en enerdjeye electrike.

E 1873 i mostere k' on pout eployî l' éndjin å rvier, po produre do movmint a
pårti d' electricité. Li tecnolodjeye eyet l' industreye seront ttafwaitmint
discandjeyes pa cisse dischoviete. Li wapeur come sourdant d' enerdjeye va esse
di pus a pus leyî sol costé et s' prindra-t on purade l' enerdjeye electrike. Et
li monde candja pår.

E 1905 li veye di Lidje lyi fjha-st on momumint, ki s' trove inte les ponts di
Fetine (so l' Aiwe-d'-Oûte) et di Fragnêye (so Mouze); li momumint a troes
posteures ene so on grand pî-d'-sok, di bronze, avou Gramme tinant ene dinamo et
rçuvant les lôrîs del glwere (riprezintêye pa ene djonne feme), et di tchaeke
costé, ene posteure di pire, avou Zénobe djonne, situdiant eyet ovrant come
munujhî.

Bråmint di racsegnes et des imådjes so:
http://chem.ch.huji.ac.il/~eugeniik/history/gramme.html



https://wa.wikipedia.org/wiki/TeleSUR

TeleSUR (Televisión del Sur, televuzion do sud) c' est ene tchinne di televuzion
publike latin-amerikinne, castiyan-cåzante, ki evoye 24 eures so 24 pa
tévéspoutnik a pårti d' Caracas. Ele eploye li spot Nuestro Norte es el Sur
(nosse Nôr c' est å Sud). Li tchinne a cmincî a-z evoyî li 24 di djulete 2005.

L' idêye d' ene tchinne di televuzion po l' integråcion des payis d’ Amerike
nonnrece fourit-st enondêye på prezidint do Venezwela, Hugo Chávez, avou l'
aspoya des govienmints di l' Årdjintene, do Braezi, di Cuba eyet d' l'
Ourougway. Li Boliveye els a radjondou e 2006, et l' Nicaragwa et l' Ecwåteur e
2007, et gn a co ds ôtes payis k’ elzès pôrént copler avou.

Li såme, c' est d' esse ene tchinne d' infôrmåcions eyet d' documintåcion, avou
ene vuzion prôpmint latin-amerikinne, eneviè les grandès tchinnes d'
infôrmåcions e castiyan des Estats-Unis.

Li spårdaedje des emissions si fwait pa spoutnik, so tot l' continint amerikin,
l' Urope coûtchantrece eyet l' Coûtchant d' l' Afrike bijhrece. Ey eto pa
sacwants operateurs di cåbe. Et co sol daegntoele. Mins les emissions (copurade
les noveles) sont revoyeyes eto pa des tchinnes di televuzion coinrece dins
bråmint des payis amerikins. Et ele kimince a si spåde e l' Urope avou; e 2006,
li soce nén rcwårlante itålyinne "arco iris" a ristitchî l' signå so on spoutnik
uropeyin, çou ki permete del vey a pårti d' l' Urope avou ene pus ptite
antene-schiele, eyet des tchinnes coinreces d' Espagne on cmincî a mete des
bokets d' ses emissions dins leu programaedje.

Telesur a des buros et des evoyeus d' noveles dins sacwantès grandès veyes
amerikinnes, Caracas (wice k' i gn a les studios) e Venezwela, Bogota el
Colombeye, Brasilia e Braezi, Buenos Aires e l' Årdjintene, La Paz el Boliveye,
Li Havane e Cuba, Mexico-veye e Mecsike, Montevideo e l' Ourougway, eyet
Washington ezès Estats-Unis.

E moes d' fevrî 2006 Telesur a siné en acoird avou l' tchinne privêye en arabe
al Djazira, pol discandje di noveles, di rapoirtaedjes, evnd.

Li 19 d' avri 2006, del minme anêye, li Boliveye a radjondou l' ekipe del
tchinne.

Li 9 di fevrî li tchinne kimince a-z evoyî s' signå pa waches herzyinnes (et nén
seulmint pa spoutnik) å Venezwela; eyet l' 11 di måss 2007, c' est l' Nicaragwa
ki radjond l' ekipe.

Li programaedje da teleSUR est diferin do ci d' ôtes tchinnes di noveles come
Euronews, CNN ou co BBC World la ki, a pårt li contnou d' infôrmåcions, teleSUR
transmete eto des programes educatifs, des bates di dvize, del culteure eyet des
fimes.

On-z î passe des fimes k' on n' trove dins nole ôte tchinne di televuzion e
castiyan; c' est co pus vraiy po les noveles di gaztaedje et les bates di dvize
politikes. I gn a ossu ene emission, Memorias del fuego (memweres do feu) ki s'
såme c' est d' rapexhî l' memwere des lûtes des peupes (tot çou k' les
dictateures ont sayî, et sayèt d' fé rovyî).



https://wa.wikipedia.org/wiki/T%C3%A5vlea_periodike_des_elemints

Li tåvlea periodike des elemints (ossu lomé Tåvlea Mendeleyev, classifiaedje
periodike des elemints, ou simplument tåvlea periodike) riprezinte tos les
elemints tchimikes, classés sistematicmint pa leu limero atomike. Il est båzé so
l' idêye do tchimikî rûsse Dmitriy Ivanovitch Mendeleyev, kel prezinta e s' live
Principes del Tchimeye (1869).

Li tåvlea est lomé tåvlea periodike ca tos les atomes metous dins ene minme
colone (di 1 a 18) ont des rshonnantès prôpietés. Dans l' colone 1, el litiom Li
eyet l' sodiom Na ont ene dujhance tchimike rishonnante.

L' esplikêye d' ene sifwaite dujhance c' est k' il ont l' minme nombe
d' electrons sol coûtche li pus å dfoû. Li eyet Na ont fok on electron ki
s' pormoenne sol pus difoûtrinne coûtche; et c' est cist electron la ki srè
disponibe po les reyaccions tchimikes avou ds ôtes atomes. Did la des prôprietés
tchimikes rishonnantes, et leu-z etroclaedje pa colones.

Å pus ki Z (li nom d' electrons) est grand, å pus ki les naweas sont gros ey
inståbes: il ont adon on clintcha a s' pårti (li fission) po fé des atomes pus
ptits et ståbes: c' est des atomes radioactifs. E tåvlea periodike, les atomes
radioactifs sont:



https://wa.wikipedia.org/wiki/Swele

Li swele (on dit eto: li waessén, li rgon, li grin, li blé), c' est ene dinrêye
d' ivier ou d' esté, ki vént bén dins les pôvès teres (såvlon et schayisse).

Li swele a on longou strin, ossu hôt k' ene djin, ene grande påte avou des
courts picas, et ene pitite fene simince, metowe so deus rindjeyes.

El fåt semer setch. On djheut : "Li swele ès seme dins l' poussire, eyet l' grin
dins les broûs".

Dinltins, on l' seméve voltî dins les sårts, et dins les pôves payis, come l'
Årdene. Dins l' Bon Payis (Fåmene, Condroz, Hesbaye), on ahivéve pus voltî do
frumint, ki rapoirtéve dipus.

A stî bråmint abandné paski li strin esteut trop grand, et k' ça flaxhive rade,
et kel grin djårnéve so pî.

El Walonreye, li swele a stî replaecî på swele-frumint diviè ls anêyes 1970. E
l' Almagne, on seme co voltî do rgon å djoû d' ouy.

Li swele esteut sovint emîlé, dj' ô bén, ataké pås dints d' leu (Claviceps
purpurea), on tchampion ki fjheut des noerès brokes so les påtes. Li pwin fwait
avou ces grins la poleut amoenner l' ergotisse, k' a touwé bråmint des djins el
Moyinådje.

Dins les bounès teres, on s' endè sieve come hayon dins les aireyes ås pastekes.



https://wa.wikipedia.org/wiki/Soufisse

Li soufisse (e-n arabe : تصوف (taṣawwuf)), c' est ene filozofeye muzulmande
comtimplative, avou des pratikes rilidjeuses especiåles, shuvowe pa des djins
djins (dj' ô bén : des "civils", nén des moennes come mon les crustins), ki s'
rashonnèt e cofrereyes.

Li lomaedje "soufi" ni cmince ki diviè l' an 150 di l' edjire (fén do 8inme
sieke), cwand les cis ki shuvèt li rlidjon tote li djournêye si vont schåyî des
praticants k' ont on mestî.

Les prumîs soufis etént abiyîs avou on blanc mousmint d' linne (e-n arabe,
"linne", c' est "souf"); did la leu nom, ki pôreut esse riwalnijhî "linnisses"
(les cis al linne).

Li mwaisse såme, c' est d' intrer e parfonde rilåcion avou l' Bon Diu, po n' fé
pus k' on seu coir. Avni a ene sôre d' eståze.

Po çoula, i fåt anixhiler ses dzirs. Ostant les dzirs di ritchesse sol tere ki
li djériaedje après l' bouneur do Paradis.

Li muzike et l' danse polnut aidî a çoula. Did la, tote li muzike soufiye eyet
li dujhance des tournants derwich.

I fåt lére tos les sints scrijhaedjes, nén fok di l' islam, mins eto li Tora et
l' Evandjîle. Gn a toplin des bounès idêyes ladvins. 

Ces idêyes la ni sont nén pårtaedjeyes pa des ôtes coxhes di l' islam, come les
salafisses.

Po çoula, gn årè des seyances di recitaedje des 99 nos do Bon Diu (dhikr), e
tchantant so ene melodeye avou waire di notes. Pacô, li muzike des asyinnes di
meditåcion serè pus avanceye : c' est les seyances di schoûtance di muzike
(samaâ soûfî).

Li prumire fôme ficse, c' est li cwatlin (roubâai). I pout mostrer des mouwaedes
(emocions), mins ni pout nén siervi a-z acsegnî.

Adon-pwis, li môde vina a l' ôde (qaçîda). Al fén, les mwaisses sicrijhaedjes
fourît des "mathnâwîs", des sôres d' epopêyes ki sieve di pretchmint.  



https://wa.wikipedia.org/wiki/Sistinme_solrece

Li sistinme solrece comprind l' Solea eyet les ôtes coirs cîryins aloyîs a lu
pal gravitåcion: les ût boles avou leu cint swessante deus lunes (kinoxhowes pol
djoû d' oûy), troes nintès boles eyet leus cwate lunes (kinoxhowes pol djoû d'
oûy) eyet co des miyårds d' ôtes coirs pus ptits (des coirs del cingue da
Kuiper, des stoeles a cowe, del poussire, evnd.)

Tot nd alant del mitan a l' ådfoû, on trove li Solea, les cwate divintrinnès
boles (Mierkeure, Venusse, Tere, Måss), ene cingue d' asteroyides, les cwate
boles gåzreces (Djupiter, Satûne, Uranusse, Neptune u Nûton), ene deujhinme
cingue d' asteroyides (lomêye li cingue da Kuiper). Houte del cingue da Kuiper,
gn a co des nintès planetes (Pluton, lontins rwaiteye come ene veure bole,
Ceres, Eriss et seur co ds ôtes nén co veyowes), l' éliopoize eyet li nûlêye d'
Oort.

Nosse sistinme solrece si trove dins l' galacseye del Voye sint Djåke, k' est a
pô près 100.000 anêyes loumire lådje et k' on-z î trove a pô près 200 miyårds di
stoeles. Nosse sistinme si trove dins onk des dfoûtrins bresses del galacseye
(li bresse d' Orion).



https://wa.wikipedia.org/wiki/Sara_co%C3%BBtchantrece

Li Sara coûtchantrece (on djheut, davance, li Rio de Oro; pol Marok, c' est l'
Sara marokin), c' est l' boket do Sara metou tot å Coûtchant. Il a stî colnijhî
pås Espagnols disk' e 1975.

Les peupes do Sara Coûtchantrece ricnoxhént li suzrinnté (el beyaa) des rwès do
Marok, dispu Hassan Prumî (diviè 1890-1910). Des ôtes tribus estént purade
riloyeyes a des suzrins metous el Moritanreye. Mins après, les loyéns ont stî
côpés do tins del colnijhance espagnole.

E 1975, li tribunå eternacionå del Håye ricnoxhe les årgumints istorikes do
Marok et del Moritanreye. Mins i rclame eto li droet des djins d' låvå di
decider di leu-z avni. Adon, e ratindant k' i djhénxhe cwè, i pårtixh li Sara
coûtchantrece e deus: les deus tîces bijhreces seront administrés på Marok et l'
tîce nonnrece pal Moritanreye.

Adon, les Espagnols ont rexhnut foû do teritwere e moes d' fevrî 1976, après li
“Vete Måtche”, on rotaedje di civils marokins disk' al frontire inte les deus
payis.

Li movmint "Polissario" (Frente por la liberacíon del Sahara y del Rio de Oro)
est stî askepyî adon, po-z espaitchî les Marokins et les Moritanyins di s' rinde
mwaisse do payis. Li Polissario edjîstrêye si cmandmint a Tindouf (Aldjereye),
pask' il est sotnou pås Aldjeryins.

Gn a yeu ene peclêye di sayes di l' ONU po racmoirder li Marok eyet l'
Polissario, mins les deus pårteyes candjnut d' idêye come di tchmijhe. Adon,
on-z a todi fwait berwete.

Li dierinne saye a stî enondêye pa ene rezolucion d' l' ONU do 30 d' avri 2007.
Elle est rashiowe so deus atåvlas riçus å Consey di Såvrité djusse divant, onk
do Marok et l' ôte do Polissario. Ele dimande ås deus margayeus di s' ashire a
ene tåve, et di djåzer cwè et kesse, direk inte di zels, mins avou les
Aldjeryins et les Moritanyins ki sont la come priyîs.



https://wa.wikipedia.org/wiki/Que-vlo-ve%3F_(novele)

"Que-vlo-ve?", c' est ene novele ki Guillaume Apollinaire ki s' passe dins l'
payis di Ståvleu.

Ele fourit-st eplaideye e 1910 dins ene ramexhnêye di noveles, L'Hérésiarque et
Cie a l' editeu "Stock".

Li mwaisse persounaedje, k' a dné s' no å roman, poite li såvaedje no
"Kë-vloz-vs", paski i dmande tofer ås djins ki l' arinnèt "kë vloz vs?" (ki vloz
vs ? Cwè vloz ? , cwè çki vos vloz ?). C' est on rôlî, ki dvreut vni do payis d'
Waime (si Apolinaire note bén on son ë cwand i scrît "Que", et nén on son u come
a Ståvleu minme, mins k' åreut dné on scrijha "Quu" nén foirt ahessant e
francès.)

Li tite del novele a siervou a lomer ene rivowe ki studeye les scrijhaedjes d'
Apollinaire.

Apollinaire si rashid, come di djusse, so l' accint des djins k' il a-st oyou
djåzer. Il a yeu eto dzo les ouys les gazetes e walon ki rexhént di ces trevéns
la, et k' arivént seur a Ståvleu : Li ptit Lidjwès, Li Clabot, Li Spritche. 
Dabôrd, il eploye ene ortografeye di dvant l' sistinme Feller. Les sons dj et
tch sont rindous pa J et CH, metans : La Chanchesse, c' est la "Tchantchesse".



https://wa.wikipedia.org/wiki/Ofinsive_da_Von_Rundstedt

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/Miceliom

Li miceliom (e sincieus latén mycelium), c' est li pårteye vedjetative — come li
raecinêye — d' on tchampion. C' est par la k' i s' nourixh. C' est eto l'
miceliom ki poite les carpofôres, èn ôte sistinme di mopliyaedje des tchampions,
cwand vént l' såjhon del maturité.

Li pî eyet l' tiesse e cogne di tchapea des åbussons, k' on est afaiti a vey,
sont li structeure di reproduccion des tchampions ascomicetes eyet
bassidiomicetes, et n' fjhèt nén pårtêye do miceliom.

Li miceliom pout crexhe e si spårdant di tos costés, u aler tot droet, u aler
tot droet, et tot d' on côp, bihairder (aler e coisse) disk' a tant k' i toûne
di 360 grés d' ingue et rtrover les prumîs tchampions k' ont bouté foû: ça va fé
on rond d' macrale.

Les micelioms sont eto foirt consecants dins bråmint d' ecosistinmes, la k' il
amidrèt l' abruvaedje di bråmint des plantes, et les aidî a pomper leus
nutrimints. Les micelioms des tchampions vont eto "diner leu côp d' mwin" dins
l' pourixhaedje des bokets d' plantes, et fé l' ansinaedje de teres.

Eco ôte tchoi: les micelioms fabricnut do diyocside di carbone, et li rlåtchî
dins l' air, po les plantes s' endè siervi.

Li miceliom des tchampions pout covri ene lådje sitindêye. Insi dins les anêyes
1990, on-z a dischovrou k' on site avou des Armillaria gallica, avou ses clônes,
si spårdeut so 15 ectåres, avou ene masse protoplasmike di 10.000 kg eyet ene
ådje di 1.500 ans; des analijhes d' ADN ont mostré ki c' esteut l' minme ADN,
dj' ô bén l' minme tchampion, so tote li stindêye (Smith et al., 1997). Avou
cisse grandeur e ciste ådje la, li A. gallica est li li pus grande et li pus
viye vicante sacwè sol Daegn.



https://wa.wikipedia.org/wiki/M%C3%A5ss_(planete)

Måss est li cwatrinme planete do sistinme solrece, eyet li troejhinme li pus
ptite après Pluton eyet Mierkeure. On l' a eto spotêye li rodje planete, cåze di
s' rodje coleur; coleur k' est l' cåze k' ele est lomêye après l' diu romin del
guere.

Måss a tofer faciné les djins. Si rodje et waeraxhe rivnance esteut misterieuse
et intrigante. Måss ni fwait k' on cwårt del surface di nosse bole eyet seulmin
on dijhinme di s' masse (mins nerén). Måss a des calotes di glaece polaire,
fwaites d' aiwe eyet di diyocside di carbone edjalés.

Måss a deus ptitès lunes, Fobos eyet Deymos, di cogne bizåre, probåbe ki c' est
des asteroyides assaetchîs pal planete.

Les deus satelites fourît dischovrous e 1877 pa Asaph Hall, eyet lomés après les
persounaedjes del mitolodjeye greke Fobos eyet Deymos, les valets do diu grek
del guere Arès.

Måss a-st ene grande plaece dins l' imadjinåre dåzès djins, ca on a lontins
croeyou k' i gn aveut del veye. On l' pinzéve pask' on voeyeut des longowès
royes sol surface del planete, ki shonnént esse artificires; eyet des candjmints
di lujhance di redjons k' i gn a, ki fjhèt pinser a del vedjetåcion candjant
d' coleur avou les såjhons. Çoula askepia bråmint des istweres å dfait di
mårsyins.

Sacwantès sondes ont stî evoyeyes po-z esplorer li surface di Måss, avou kékès
succès mins bråmint k' ont fwait berwete. A té pont k' on-z a djåzé, mitant
mocreçmint, di triyangue des Bermudes inte nosse Daegn eyet Måss.

Po bén comprinde l' istwere des sondes evoyeyes, i fåt saveur ki les fortchetes
d' evoyaedje si shuvèt tos les deus ans a pô près (li periode sinodike del
planete).

Ezès moes di måss et d' octôbe 1960 les sovietikes evoyît deus sondes pasreces,
mins ele n' arivît nén cwiter l' Daegn. E 1962 troes ôtes sondes sovietikes
fjhît berwete -- deus k' ont dmanou sol orbite del Tere, et li troejhinme ki
pierda ses comunicåcions avou l' Daegn tins k' ele esteut en erote. E 1964 i gn
ourit co ene saye ki fjha pareymint berwete.

Di 1962 a1973, li laboratwere di propulsion pa djet del NASA a dessiné eyet
constrût 10 cirwaxheas lomés Mariner po-z esplorer nosses sistinme solrece. Ces
cirwaxheas estént dessinés po viziter les planetes Venusse, Måss eyet Mierkeure
pol prumî côp. Les Mariners, des sondes d' esploraedje robotike assez ptites, di
moens d' ene tone, ont stî enondêyes so des fuzêyes Atlas.

Les Mariner 3 eyet Mariner 4 ont stî dessinés po fé les prumîs passaedjes près
d' Måss. Mariner 3 fourit-st enondé li 5 di nôvimbe 1964, mins l' covieke del
fuzêye ni s' a nén drovou, li sonde n' a do côp nén polou l' cwiter po
s' aprepyî d' Måss. Troes samwinnes après, li 28 di nôvimbe 1964, c'  li
Mariner 4 k' est enondé po on voyaedje di ût moes viè l' rodje planete.

Mariner 4 passa dlé Måss li 14 di djulete 1965, nos dnant les prumirès fotos di
près d' ene ôte planete. Les imådjes, fijhant on longou ecassetlaedje, mostrèt
crateres ravizant les cis da nosse beaté. Sacwants di zels shonnént aveur del
waerglaece tins del froedeure do matén mårcyin.

Li NASA continouwa li programe Mariner avou ene ôte cope di sondes (Mariner 6 et
7) k' ont-st arivé sol planete e 1969. Sol trevén d' enondaedje shuvant, li
programe Mariner a sofrou co l' piete d' ene pwaire di sondes. Mariner 9 a-st
intré comifåt dins l' orbite di Måss, après ki ci ptite sour di Mariner 8 åye
fwait berwete. Cwand Mariner 9 a-st arivé so Måss, lu et co deus spoutnikes
sovietikes, ont trové k' i gn aveut ene nouzome timpesse di såvion sol planete.
Cwand l' timpesse s' a yeu rapåjhî assez ki po pleur saetchî des portraits del
surface, les fotos k' ont stî adon fwaites ont stî ene grande ascoxheye pa
rapoirt ås ôtes missions. Ces fotos ont stî les prumires a mostrer ki d' l' aiwe
likide poleut aveur saiwè sol surface del planete.

E 1976 deus sondes Viking ont intré en orbite åtoû d' Måss, et tchaekene låtchî
on module d' esploraedje k' ont-st ateri sins rujhe. Ces missions ont-st avoyî
les prumirès fotos e coleur, eyet bråmint di novelès informåcions syintifikes.

Les sondes sovietikes do programe d' esploraedje di Måss avént sayî sacwants
côps d' ateri dvant çoula, mins n' avént nén yeu ostant d' succès ki les cenes
do programe Mariner.

Li cir-waxhea Mars Pathfinder, k' aterixha so Måss li 4 di djulete 1997, aveut
avou lu ene pitite vweteure teleguidêye, lomêye Sojournour, ki voyaedja sacwants
metes åtoû do site d' aterixhaedje, esplorant les condicions, et purdant
sacwants bokets d' rotches avårla. Li waibe del mission, wice k' on poleut vey
les imådjes prindowes pal vweturete, a stî l' waibe li pus rwaitêye a ç' moumint
la.

Après çoula, i gn ourit li Mars Global Surveyor. Cisse mission la fourit li
prumire mission a succès viè l' rodje planete so deus decådes, enondêye li 7 di
nôvimbe 1996, eyet si mete en orbite li 12 di setimbe 1997. Après ene anêye et
dmeye a-z adjuster si orbite, ele kiminça li mapaedje di Måss e 1999. Li
corwaitaedje del planete esteut fwait d'&nbp;ene orbite cåzu polaire a basse
hôteu, sol tins d' ene anêye mårsyinne etire, dj' ô bén cåzu deus anêye sol
Tere. Cisse prumioûle mission la a stî fineye li 31 di djanvî 2001, eyet li
sonde est asteure dins ene fåze d' ôtes missions.

Li mission studia ttafwaitmint l' surface di Måss, si atmosfere eyet si dvins,
eyet rtourna di pus di dnêyes sol planete ki totes les ôtes missions viè Måss
eshonne. Ces impôrtantes dinêyes sont-st årtchivêyes sol waibe
http://wufs.wustl.edu/missions/mgs/mola/ .

Emey les mwaissès trovåjhes syintifikes ki fourît fwaites, li Global Surveyor
prinda des imådjes di crevådes eyet d' floûs d' brijheures ki lairént a tuzer k'
i gn åreut des sourdants d' aiwe likide, sol surface del planete ou djusse pa
dzo. Les mzuraedjes fwaits å magnetomete mostrèt ki l' tchamp magnetike del
planete n' est nén djeneré globålmint dins l' cour del planete, mins k' il est
locålijhî dins sacantès redjons del crosse. Des novelès dnêyes sol timperateure
eyet des pus près imådjes del lune mårsyinne Fobos mostrèt ki s' surface est
fwaite di disk' a on mete hôt di poûssire, cåze des impaks di meteyorites so des
miyons d' anêyes. Les dnêyes di l' altimete lazer del sonde on dné åzès sincieus
les prumirès vuwes e 3-D del calote di glaece do pole nôr di Måss.

Des discovraedjes des sondes fwaits å spectromete a rais gama eyet a neutrons,
ont mostré k' i gn a des lådjès cwantités d' aiwe dizo l' cogne di glaece dins
les troes prumîs metes del surface di Måss e l' emisfere Nôr. Li sonde
uropeyinne Mars Express enondêye do Cosmodrome di Baykonour li 2 d' djun 2003 ey
arivé e djavî 2004, a confirmé l' prezince di glaece d' aiwe dins l' emisfere
Sud; mins i n' a nén stî possibe di cominuker avou l' veyicule d' esploraedje
del sonde uropeyinne, k' a stî declaré pierdou po d' bon e fevrî 2004. E 2003 li
NASA a ossu evoyî des veyicules d' esploraedje MER-A ("Spirit") eyet MER-B
("Opportunity"), arivés ambedeus so Måss e djanvî 2004 eyet ont evoyî bråmint
des dnêyes et des imådjes



https://wa.wikipedia.org/wiki/Loyeure

Ene loyeure, c' est on sene d' ortografeye ki loye deus mots ki s' ont aplaké,
et divni on djivion.

Ene loyeure c' est eto on sene di pontiaedje ki mostere k' on mot a stî côpé al
fén d' ene roye, eg:

I n' fåt nén confonde li loyeure avou li tiret (minme s' i sont foirt
rshonnants), li tiret est on sene di pontiaedje, ene miete pus longou ki l'
loyeure, eyet s' eploye po mårker ene ristitcheye fråzlete ou po mostrer on
candjmint d' cåzeu dins des dialogues.

Gn a ene nouzome diferince inte l' uzaedje des loyeures e sistinme Feller ey e
rfondou walon.

E sistinme Feller, gn aveut des fåssès loyeures po mårker on loyaedje inte li
dierinne cossoune d' on mot et l' voyale do mot ki shût, å cåzer. Portant, cisse
bouye la n' est nén rimpleye, ezès scrîts lingaedjes, pa des senes ortografikes
(ele s' aprind avou l' lingaedje). Po n' nén aveur, ditrop di ç' sene la,
sacwants Fellerisses avént ddja rsaetchî les loyeures des mots d' aplacaedjes :
on roudje gôrdje (on rodje goidje).

E rfondou, les loyeures rissiervèt a loyî les bokets di sacwants mots d'
aplacaedje.



https://wa.wikipedia.org/wiki/Laecea

Li laecea , c' est on blanc likide ki rexhe des tetes des biesses ås tetes. Ele
nourixhèt leus djonnes avou, tote ene termene. Après, on dit kel djonne est
spani.

Li laecea est ritche e proteyenes (3,5 åcint), e cråxhes (3,5 åcint) ey e
calciom; les soukes, c' est l' lactôze. Les cråxhes do laecea sont del sôre
bôrêye. Tertos eshonne, li laecea a 125 gr di setch prodût å lite.

Li laecea n' est nén on dismantchî maxhaedje. Si on l' leye rashire sacwants
eures, li crinme rimonte ådzeu. On l' pout rsaetchî evoye (ça s' lome "cramer l'
laecea"). Çou ki dmeure si lome do scramé laecea.

Li laecea d' vache (et des ôtes modåvès frumeles), c' est on clapant aboere po
les efants et les refoircis gaméns et gamenes ki sont al crexhinne. Po les
grandès djins, on vout kel laecea espaitche l' atinrixhaedje des oxheas, mins gn
a d' l' adire so ç' pont la.

Dispu l' aclevaedje des vatches, ey eto des gades, berbis, tchameles, renesses,
evnd., les djins ont-st aprins a mode ces frumeles la, et a boere leu laecea
estant efant u grande djin.

Avou l' laecea des modåvès biesses, on-z a cmincî a fabriker des makêyes do
prins laecea, pus totès sôres di froumaedjes.

A pårti del deujhinme mitan do 19inme sieke, li laecea a cmincî a-z esse traité
industrielmint.

Li relijhaedje di vatches laeçreces a stî bråmint pus rade dins l' deujhinme
mitan do 20inme sieke, po-z ariver ås Hostenes ki dnèt dipus d' 10.000 lites so
300 djoûs d' modaedje.

Termetant, a pårti des anêyes 1950, l' industreye laeçrece la a fwait ene
nouzome reclame po fé boere do laecea ås djins e l' Urope ey ås Estats-Unis.
Dins ces payis la, on-z î alowe ene contrumasse di laecea et prodûts laeçreces.

Avou l' mondialijhaedje, on vout fé boere et magnî des prodûts ki vnèt do laecea
eto ås djins d' Azeye et d' Afrike, a môde des dujhances coûtchantreces d' ouy.
Portant, bråmint des peupes d' Afrike, inte di zels, tos les peupes bantous, n'
aderèt nén l' laecea, biyolodjicmint.



https://wa.wikipedia.org/wiki/Jean_Guillaume

Il aveut skepyî e 1918 a Fosse. Il a morou e 2001. On l' lome å pus sovint: "li
pere Guillaume".

Dins l' civil, il esteut djezwite, et professeur d' univiersité, a Lovén, pu a
Nameur.

Come sicrijheu, a-st eplaidî: des ramexhnêyes di rimeas: «Disk' å solea» (1947),
"Gregnes d' awousse" (1949), «Årzeye» (1951). Ces bokets la eyet des noveas
fourît rashonnés divins «Œuvres Poétique Wallonnes» (1989). On dierin
rascodaedje, «Padrî les hourêyes» a stî rpubliyî après s' moirt (2001 & 2012),
et tos ses scrijhaedjes, k' i lét lu-minme, ont stî metous so troes plakes lazer
(2003).

Li Djan Guillaume a pår candjî l' livea estetike del powezeye walone, tot
bastixhant ses powinmes so des imådjes, nén so des accions, avou on stîle foirt
ramassé: nén on mot d' trop. Å cmince, ci fourit ene pitite revolucion, et cwand
il a prezinté ses prumîs bokets azès Relîs Namurwès, i s' a fwait rwaitî
d' cresse.

Mins bénrade, ene trope di pus djonnes fijheus d' rimeas d' après Nameur
(Georges Smal, Victor Georges, Emile Gilliard, Lucien Somme) si vont fé
ecoraedjî et rcoridjî på Djan Guillaume.

Come ricwereu sol walon, Djan Guillaume a studyî et-z eplaidî les ouves da
Michel Renard, Georges Willame eyet Franz Dewandelaer, troes scrijheus d' après
Nivele.

Foû do walon, esteut eto on fén corwaiteu di des powezeyes e francès, inte di
zeles, les cenes da Nerval eyet Van Lerberghe.

tot seu dins l' oto di s' pa, k' i fjheut ene froedeure di tchén, Djan, 10 ans,
voet passer on mo ptit etermint, dins on ptit hamtea, å mitan des tchamps

Li powezeye da Jean Guillaume est dandjreus li cene k' est li dpus addé les
ptitès djins, tot s' siervant li dpus d' leu cauzaedje. 

Mins pacô, li scrijheu rishonne a on terorisse, distrujheu pol seu plaijhi d'
distrure…

Dins l' responda a Pierrot Dufaux (plake 1 des eredjistrumints d' ses ouves), i
ricnoxhe k' i n' såreut cåzer walon divant les djins k' i n' kinoxhe nén (pår el
radio). Dins s' tiesse, li walon est assoçné a on monde k' a disparexhou. C' est
dansdreus ciste idêye la k' i mostere, dins «Padrî les hourêyes» divins ces vers
ci (p. 20) :



https://wa.wikipedia.org/wiki/Impreur_%C3%85gusse

L' Impreur Ågusse (Caius Octavius, poy Caius Julius Caesar Octavianus Augustus,
poy Imperator Caesar Divis Filius Augustus), esteut d' aprume lomé Octåve poy
Octåvyin, i vna-st å monde e 63 dvant Dj-C. eyet mori e 14 après Dj-C., ci
fourit li prumî impreur romin.

C' esteut li ptit-neveu da Djule Cezår, ki l' va adopter. Après l' moudraedje da
Cezår, Ågusse moenne li payis avou Mår Antoenne eyet Lépide, ki fjhèt a zels
troes li deujhinme Triyumvirat.

Après aveur wangnî siconte di Mår Antoenne al batreye d' Actium e 31 divant
Dj-C., i prinda tot l' povwer eyet divni li prumî impreur romin e 27 divant
Dj-C. cwand l' Senat romin li dene li tite d' Ågusse (Augustus).

Ci tite la est ene miete a pårt. D' après l' uzance rominne, c' est on no metou
ki s' vént radjouter å no d' on djenerå k' a stî wangneu ey agrandi l' teritwere
di Rome, et sovint ci no metou la est basti sol no do peupe k' a stî vincou.
Insi par egzmpe På-Emile riçujha l' no di Macedonicus après k' il ourit concwis
li Macedwene. Mins, adon k' ces nos metous la estént purmint layikes, li mot
Augustus n' esteut normålmint eployî k' po les dius. Çoula vout dire li ci
k' acrexhe. Avou ç' tite la on djheut do côp k' Octåve esteut l' ci k' acrexheut
sins djoke l' agger publicus.



https://wa.wikipedia.org/wiki/Esc%C3%B4

L'Escô (fr: Escaut, nl: Schelde) est ene aiwe ki prind sourd dilé Gouy (Aisne,
France) et trivierser l' Beldjike.

Dins l' tins, il aveut deus bresses, mins gn a ki l' bresse coûtchantrece ki
radjond co li Mer do Nôr, inte Breskens eyet Flessingue ezès Bas Payis.

C' est on fleuve k' a djouwé on grand role dins l' diswalpaedje economike eyet
politike del Flande, do Braibant eyet do Hinnot dispoy li Moyinådje. Il est
canålijhî et naiviåve a pårti di Cambrai et triviesse Valenciennes el France,
Tournai, Gand eyet Anvers el Beldjike.

I gn a kékès 250 sicluzes ey astantches so s' tradjet eyet l' ci des aiwes ki
s' î vnèt-st agoliner, emey les kénes on pout lomer li Scarpe, li Lys eyet li
Sensée.

C' est on fleuve londjin et waire poûxhant ki les marêyes fijhèt sinti leu-z
influyince disk' a 160 kilometes lon di l' egolineure el Mer do Nôr. Si
estuwaire est puzieurs kilometes lådje, eyet les brohisses k' i gn a dvins
ofrèt-st ene nouzome ritchesse ecolodjike.



https://wa.wikipedia.org/wiki/Djupsyins_(peupe)

Les djupsyins ou romanichels ou bowemyins (ki leu no si pout scrire avou ene
grande lete; eto lomés «cabantîs», todi avou ene pitite lete), c' est on peupe
ki provént del Bijhe di l' Inde et ki s' a spårdou e l' Urope levantrece
(Roumaneye, Hongreye, Tchekeye, Slovakeye, Bulgareye, Serbeye et les ôtes pitits
payis skepyîs do disrashonnaedje del Yougoslaveye). Pu (kécfeye ene ôte coxhe)
viè l' Nonne del France eyet l' Espagne (Andalouzeye).

I sont dmorés des voyaedjeus (did la, leu no «politicmint comifåt» djins do
voyaedje).

Li lingaedje romanichel est foirt deferin d' ene trope di djins a l' ôte, ca i
calkêynut toplin des mots di tchaeke payis la k' sont-st edjîstrés. 

Il ont ene muzike bén da zels, foirt tipetaprece. Çou ki fwait dire a
Jean-Pierre Dumont:

Dins «Sovnances d' on vî gamén», Eugène Gillain cåze des "cabantîs", dins ç' cas
la, les djupsins, sins manke :

Dins ene di ses noveles, Jean-Pierre Dumont a discrît les danses des Djupsyins
d' Hongreye (cial).

On cåze di l' istwere des djupsyins d' Roumaneye dins Gabriyel et Gabriyel. I
boutént cåzu come esclåve po tchesturlins. Il ont stî låtchîs sins k' on lzî
dene des teres, did la divni des hapeus d' poyes, come on lzès presintéve el
Walonreye, dins Eter-deus-gueres.

Dins «So les trîs des goletes », Emile Gilliard cåze di l' «adaptaedje» des
djupsyins e 20inme sieke. Passant des ptits mestîs (banslî) eviè les
frawtinaedjes (hapaedje d' otos, vindaedje di droukes).

Les Romanichels d' Andalouzeye ont stî vizités pa Yves Gourdin (raconté so l'
Aberteke).



https://wa.wikipedia.org/wiki/Djeus_olimpikes

Les djeus olimpikes (on dit eto les DjO, les djiyôs), c' est ene bate esportive
eternåcionåle k' i gn a tos les cwatre ans, dispu 1896. Il ont stî tuzés sol
piceure des vîs djeus des Greks, ki si tnént a Olimpeye.

L' enondeu des djeus olimpikes modienes fourit Pierre di Coubertin. Si mwaisse
divize esteut : "Li tot ci n' est nén d' wangnî, mins di s' bate po." Ci-ci
pinséve ki les djeus alént resserer l' etinte etur les nåcions et askepyî ene
påye ki durreut disk' a todi.

A dater di 1924, on-z a adinçné des djeus olimpikes d' esté et des djeus
olimpikes d' ivier.

E 1896, a Atene, les Greks avént stî mwais ki ça soeye les Almands k' åyénxhe li
pus di medayes d' ôr. Ety braire "Indjustice, indjustice !"

A Sint-Louwis e 1908, dins l' maraton, l' Amerikin Fred Lorz, a des ecoidleures.
Adon, i s' arestêye, mousse dins ene oto ki l' moenne lon pa dvant. Ça lyi va
mî, i s' rimete a cori et intere å stade divant tertos. Cwand l' vraiy wangneus
arive, on discalifeye Lorz et on pôk après, on discalifeye ossu li prumî k'
arive pask' on lyi a fwait deus côps des pikeures d' on miligrame di sulfate di
stricnene et boere do cognak.

A Londe, e 1908, les biestreyes arivèt dins l' ciclisse. Li Francès Schilles a
wangnî li coûsse di vitesse mins come les deus omes ont fwait trop lontins do
sorplaece, les oficirs royèt d' on côp d' croyon si performance do påmaresse des
djeus. Motif : il a metou trop lontins po fé les deus toûs d' pisse.

A Stocom, l' Amerikin Indyin Thorpe est l' grand mwaisse do pintatlon et do
decatlon. Mins on-z a stî rcweri k' il aveut djouwé å baskete po des sôs, et ki
di ç' fwait la, i n' esteut pus amateur mins professionel. Il a stî discalifyî
et dveur rinde ses medayes.

A Anverse, gn årè ene brete inte les Bedjes et les Tchecoslovakes tins do match
di fotbale. Les Bedjes moennèt di 2 a 0 cwand Coppée, on djouweus bedje, est
coixhî et doet sôrti. L' årbite fote li coixheus tcheke a l' ouxh. Nén contins,
les Tchekes cwitèt l' terin.

A Paris, li herleme arive dins li match di rugbi etur les Estazunyins et les
Francès ki sont batous di 17 a 3. Nén contins, les rwaitants intrèt sol terén,
kischirèt les drapeas amerikins et atakèt les djouweus. Ces-ci si dixhombrèt di
rintrer ås vestiaires et constater k' on lzî a hapé leus boûsses.

A Misterdam, li baron d' Coubertin, dins si spitch, continowe di dire k' i n'
vout pont d' comeres dins les djeus et ki c' est conte si volté k' on les î a
fwait intrer.

A Los Angeles, les margayes ont-st ataké cwand des coreus come Nurmi et
Ladoumegue ont stî rfuzés pask' ils avént corou po des sôs.

A Berlin, li scandale arive cwand Hitler cwite li tribune po n' nén serer l'
mwin da Jesse Owens, on noer amerikin, k' a wangnî li 100 m., li sôt e longueur
eyet li 200 m..

Mågré k' on vleut ki ç' soeye les djeus del påye ritrovowe, après l' guere di
40, on n' aveut priyî ni les Almands ni les Djaponès.

Po-z ahonti les mwaisses des djeus k' avént discwålifyî Nurmi dispoy vint ans po
aveur sitî payî po cori, c' est lu k' on-z a fwait intrer avou l' blame
olimpike. Il est rçû pa des vivås tocosté.

Martin Luther King et Robert Kennedy avént stî assazinés on pôk divant. Po
dnoncî les indjustices eviè les noers amerikins, les deus coreus noers, Smith et
Carlos, k’ ont wangnî, montèt sol podiom po rçure leu medaye avou on noer want,
des noerès tchåsses et on noer noret d’ tiesse. Et, cwand on djowe l’ ime
amerikin, i stindèt leu bresse et l’ pougn avou l’ noer want, tot baxhant l’
tiesse po n’ nén rwaitî li drapea ki monte å mastea.

A Munixh e 1972, les basketeus amerikins, batous pås Rûsses pa 51 a 50, ni
passèt nén al ceremoneye di cloyaedje.

Les djeus olimpikes d' esté di 1976 (a Monreyal) sont boycotés pa dijh-ût payis
d' Afrike : Edjipe, Gana, Kenia, Nidjeria, Soudan, Libeye, Ouganda, Tchad, evnd.
Ces payis la n' vlèt nén rescontrer li Nouve Zelande k' a stî djouwer å rugbi
e-n Afrike do Sud dou çki l' Aparteid est mwaisse.

Des grands payis ont boycoté les djeus d' Moscou paski l' URSS a moussî e l'
Afganistan. Les USA et l' Almagne di l' Ouwess n' î ont nin stî. Çou k' a fwait
araedjî les atletes di leu payis ki s' ont etrinné cwatre ans å long po rén. 



https://wa.wikipedia.org/wiki/Coirb%C3%A5

On coirbå, c' est on gros noer moxhon del famile ås coirbås. E walon, on lome
coirbå deus especes di coirbå : li grand coirbå (Corvus corax), k' a divnou mo
råle e Walonreye, eyet li ptit coirbå C. frugilegus.

On lome coirnaye l' especes Corvus corone cornix et gris mantea l' espece C.
corone corone.

Li grand coirbå est long di 54 a 67 cm eyet est lådje (avou ses aiyes
sitindowes)di 115-130 cm.

I vike dins les boes, les montinnes ou les falijhes åd dilong del mer. Li måye
eyet l' frumele vikèt eshonne po ttafwait l' vicåreye. Il est cimådje, mougne di
tot eyet del tchå. C' est on des pus grands moxhons, pu grand kel brouhî. Si
spès betch est veyåve cwand i vole.

On pout rconoxhe si vwès ca ele fwait beacôp d' brût ey est clouctante avou des
«R» rôlés.

Pu comon e Walonreye eyet pu ptit ki C. corax, il est long di 41 a 49 cm eyet
lådje (avou les aiyes) di 81-94 cm.

I vike e groupe dins les coûteures al copete des åbes, ewou ç' ki fwait ses gros
nids, dilé les cinses et les vilaedjes. I n' a nén foit peu des omes, mougne di
tot mins copurade des insekes.



https://wa.wikipedia.org/wiki/Bocse_taylandesse

Li bocse thaïlandesse (oudobén Muay Thai) est on spôrt di toursiyaedje (ou årt
mårciå) ki vént d' Taylande wice k' i est loukî come li spôrt nåcionå.

I est cnoxhou come "l' årt di totes les pårteyes do coir", pask' on s' î sieve
di ses mwins, di ses pîs, di ses keutes eyet, avou, di ses djnos. Les bocseus
taylandès tapèt eto avou l' schinon del djambe.

Mågré k' les hôts côps d' pî sont foirt rimarcåves tins des matchs, les féns
cnoxheus volnut ki les bas côps d' pî, les côps d' keute eyet les côps di djno
soeyexhe pus traites po l' ôte afronteu.

Divant on match, les deus lûteus fwaiynut ene sôre di danse come li vout l'
uzance. Å cmince, ces mouvmints la avént ene valixhance rilidjeuse, mins
asteure, c' est purade po s' eschandi.

Cåzumint tchaeke mouvmint del bocse taylandesse eploye li coir etir. Gn a on
tournaedje des hantches a tchaeke côp d' pî eyet a tchaeke côp d' pougn. Adon,
les atakes eyet li disfinse dins l' bocse taylandesse sont pus stocaesses ki les
cis del bocse oudon-bén do karaté.

Li bocse taylandesse a yeu d' l' inflouwince sol diswalpaedje do kick-boxing k'
a skepyî pus tård å Djapon, pu e l' Urope eyet åzès Stats Unis.



https://wa.wikipedia.org/wiki/Abdjade

Èn abdjade c' est on sistinme di scrijhaedje wice k' on note fok les cossounes
(al diferince d' èn alfabet wice k' on note eto les voyales); les pus cnoxhous
estant l' alfabet arabe eyet ebreu. Li no abdjade (u abjad) vént do vî ôre des
letes do scrijhaedje arabe: alef, ba, jim, dal,...

Tos les abdjades ki sont cnoxhous sont des sistinmes di scrijhaedje ahivés po
scrire on lingaedje semitike, eyet i dschindèt tos do scrijhaedje lineyaire
bijhrece. Çoula c' est paski les lingaedjes semitikes, di pal morfolodjeye di
ces lingaedjes la, n' ont sovint nén mezåjhe di noter les coûtès voyales. Li
maltès est li seu lingaedje del famile semitike ki n' si scrît nén avou èn
abdjade, mins il a eto bråmint do motî eyet del croejhete romane.

L' alfabet arabe a stî stindou avou bråmint des senes di pus po l' adapter a ds
ôtes lingaedjes, çou ki fwait ki, dins l' uzaedje k' end est fwait po ces
lingaedjes la, c' est pus èn alfabet k' èn abdjade. Pareymint, li scrijhaedje
ebreu eto note les voyales cwand il est eployî po scrire li yidish.

Li scrijhaedje tifinar esteut, dins l' vî vî tins, eployî come èn abdjade avou;
mins enute ç' a divnou èn alfabet, wice ki les voyales sont notêyes.

C' est interessant di rlever eto ki bråmint des alfabets eployîs asteure (latén,
grek, cirilike) dischindèt do scrijhaedje fenicyin, k' esteu-st èn abdjade; mins
i fourît stindous eyet adaptés po les ôtes lingaedjes eyet des senes eployîs po
noter les voyales.



https://wa.wikipedia.org/wiki/Touma_del_vel%C3%AAye

Li touma del velêye (on dit eto: five di laecea), c' est ene maladeye des
vatches grandes dineuses, frisse velêyes, et k' ont ddja velé sacwants côps
dvant.

CLi må avént å pus sovint dins les 48 eures après l' velaedje. Li biesse
crankeye so ses pates pu toume djus sins s' poleur rilever, ni tote seule ni
avou d' l' aidance. Ele riploye sovint si tiesse so s' coistrece, come si ele
aschoûtreut si prôpe cour.

S' il est må sognî, li touma del velêye pout moenner å sindrome del vatche djus.

Dins l' five di laecea, gn a pont d' five mins on dischandixhaedje do coir : c'
est ene "froede five".

Li médiaedje si fwait tot leyant sgoter on baster di calciom (sovint do
borogluconate) dins l' voenne hatelrece.

Li vatche djus a on foirt bas livea d' calciom dins s' sonk. Portant, li må n'
vént nén d' on manke di tchåsse dins l' amagnî, mins des candjmints dins les
ormones ki manaedjnut li livea do calciom dins l' sonk, aprume li paratormone,
eyet li calcitonene.

Rilevêye : les lomaedjes avou "five" (fièvre, fever, Fieber) sont foû scwere,
eneviè li vraiye timprateure del vatche, k' est djus, et nén å hôt come divins
ene five.



https://wa.wikipedia.org/wiki/Tch%C3%A5rlukin

Tchårlukin (Gand 25 di fevrî 1500-Cuacos de Yuste (Espagne) 21 di setimbe 1558)
esteut impreur do Sint Impire (1519-1555), dizo l' no di Tchåle V, rwè d'
Espagne, oficirmin dizo l' no di Tchåle I mins cnoxhou purade come Carlos Quinto
(Tchårlukin, Tchåle li cénkinme), eyet rwè di Sicile, dizo l' no di Tchåle IV
(1516-1558).

Tchåle esteut l' valet da Flipe li Bea eyet da Djihinne li Fole eyet ptit-fi da
Ferdinand II d' Aragon eyet d' Izabele di Castile. Il a vnou å monde a Gand
(Gent), el Flande, eyet disk' e 1517 i fourit-st acleve åzès Bas Payis wice k' i
fourit acsegnî da Adriyin d' Utrecht, ki dvénrè pus tård li påpe Adriyin VI.

E 1506, après l' moirt da s' pa, Tchåle erita des Bas Payis eyet del Franke
Conteye. E 1515 il est dclaré madjeur, eyet s' ocupa do govienmint d' Flande. Al
moirt di s' grand-pere Ferdinand, li 30 di may1516, Tchåle divént rwè
d' Castile, avou s' mame, ey eriter avou l' Aragon, li Navare, Grenåde, Naples,
li Sicile, li Sardegne eyet les teritweres espagnols d' Amerike. E 1519, al
moirt di s' grand-pere Macsimilyin, il erita co des teritweres des Hazbours en
Otriche et fourit eléjhou impreur do Sint Impire Romin Djermanike.

I s' maria avou l' infante Izabele, li sour da Djihan III do Portugal, ki
s' aveut maryî ene miete divant avou Catrene, li sour da Tchåle.

Tins di s' ringne Tchårlukin fjha cwate côps l' guere siconte Françwès I d'
France, ki lu avou djéryive après l' tite d' impreur. Li prumire si fjha å nôr
di l' Itåleye di 1521 a 1526; Tchårlukin prinda l' redjon d' Milan eyet bate et
fé prijhnî li rwè francès a Paviye e 1525, eyet l' foircî a siner l' Traité d'
Madrid, kel France î rnonce a prinde des teres å nôr di l' Italeye. Mins on côp
rlåtchî, Françwès va rnoyî l' traité.

Come impreur do Sint Impire, i priya Martin Luther al diyete di Worms e 1521,
lyi waerantixhant l' liberté s' i vneut. Li minme anêye, i codåna Luther eyet
ses sujheus, mins ocupe avou ds ôtes problinmes, i n' ariva nén a-z arester li
protestantisse.

Di 1524 a 1526 i gn ourit on revintaedje di payizans e l' Almagne, eyet
l' askepiaedje del Ligue di Schmalkalden (lutheryinne); Tchårlukin leya di pus a
pus li responsåvisté des afwaires almandes a s' fré Ferdinand.

Tins del deujhinme guere siconte del France (1526-1529), ses tropes ont sacadjî
Rome e 1527, oblidjant l' påpe Clemint VII, k' esteut aloyî a Françwès I, a
s' refudjî e tchestea di Sant Angelo; çoula lyi fjha kékès rujhes, mins lyi
permeta eto d' espaitchî kel påpe anulaxhe li mariaedje da Hinri VIII d'
Inglutere avou Catrene d' Aragon, k' esteut si matante.

En 1529, li Traité d' Cambrai, siné avou l' France, eyet li Påye di Bårçulone,
sinêye avou l' påpe, acertinît Tchårlukin come impreur et lyi permete di wårder
les teres prijhes e l' Itåleye. E 1530 il est finålmint coroné impreur pa l'
påpe.

Des anêyes å lon, Tchårlukin s' bata eto siconte di l' Impire Otoman eyet
s' sultan, Soleymane li Magnifike; les espedicions otomanes el Mitrinne Mer
mançant les possession des Hazbours eyet l' påye dins l' Urope coûtchantrece.

Tins del troejhinme guere inte li France eyet Tchårlukin (1535-1538), ci-ci
wangna ene impôrtante bataye siconte des Otomans a Tunisse, mins e 1536
Françwès I s' aloya avou Soleymane siconte di Tchåle. E 1538 Françwès dva siner
l' Treve di Nice po mete fén al guere.

Mins e 1542 Françwès si raloya avou ls Otomans, ci fourit li cwatrinme guere
inte li France eyet Tchårlukin (1542-1544). L' anêye shuvante Tchårlukin
s' aloya avou Hinri VIII et foircî l' France a siner l' Påye di Crépy On pô pus
tård Tchårlukin sina ene påye avou ls Otomans.

E 1545, l' adrovaedje do concile di Trente måke li cmince del siconte-rifôme
eyet Tchårlukin wangna kékès princes do Sint Impire al cåze catolike. Il ataca
eto li Ligue di Schmalkalden e 1546 et disfé Djihan-Fredrik di Sacse et egayoler
Filipe di Hesse e 1547. Al Diyete d' Augsbourg, e 1547, il askepia on compromis
doctrinå, k' i pinsa convénreut ossu bén åzès catolikes k' åzès protestants.

E 1548, i fjha des dijh-set provinces des Bas-Payis ene intité diferinte ossu
bén del France ki do Sint Impire.

E 1556, Tchåle abdica di ses fonccions, i dna si impire personel a s' valet
Filipe II d' Espagne eyet li Sint Impire Djermanike a s' fré Ferdinand, eyet
s' retirer dins on moustî a Yuste, e l' Espagne, wice k' i mora-st e 1558.

Tchårlukin est on persounaedje di sacwantès fåves classikes e walon; i rprezinte
li rwè, foirt malén, mins ki des ptitès djins, come on hierdî, polnut esse ossu
sûteyes ki lu.



https://wa.wikipedia.org/wiki/Tat%C3%A5rs_(peupe)

Les Tatårs, c' est on peupe di stok trouk, cossemé ouy so l' Urope Levantrece en
Sibereye sol Rûsseye aprume sol Volga et l' Oucrinne, purade e Crimêye.

I provnèt del Mîtrinne Azeye. I fjhèt voltî rmonter leus ratayons ås Mongols da
Djindjisse Xhan.

Il ont djouwé on grand role politike el Rûsseye, do vî tins do skepiaedje del
Moscoveye. Il ont yeu on tins on dislaxhî payis el Crimêye, dizo mambornance di
l' Impire trouk.

Asteure, les Tatårs sont purade e Tatårestan, la k' il ont èn estat co assez
otonome el Federåcion d' Rûsseye. End a eto des cis k' ont dmoré el Crimêye. Les
ebagués fômnut des cminåltés e l' Azerbayistan ey el Litwaneye.

Des Tatårs di stok, end aveut, å dierin rcinsmint do Payis des Sovietes, e 1989,
6.600.000 so l’ Union, çou ki fjheut 3,8 åcint del djin.

Les Tatårs del Volga ont ene republike otonome ådvins del Federåcion d’ Rûsseye,
li Tatårestan, ki l’ mwaisse veye, c’ est Kazan.

Les Tatårs di Crimêye, eto, ont on vicaedje et on lingaedje bén da leurs, mins
end aveut pus, e 1989, ki 272.000, inte di zels fok 38.000 ki dmanént el
Crimêye, disconte di 189.000 e l’ Ouzbekistan.

Les Tatårs di Crimêye ont yeu, a on metou moumint, cåzu on dislaxhî payis, li
Crimski Xhanate (Comteye di Crimêye). Elle eskepia e 1440 avou, come mwaisse
veye, Baxhatchassaray. Ele divna ene pouxhance redjonåle disk’ a çki les Rûsses
l’ evayixhénxhe e 1783, dizo l’ Impratresse Catrene II.

Il ont eto stî cotchessîs après l’ guere di Crimêye. Paski les Tatårs avént stî
ametous d’ aveur fwait avou les Trouks k’ estént adon avou ls Inglès et les
Francès disconte des Rûsses. Di 1856 a 1862, les Rûsses reyussixhît a-z evoyî
evoye 800.000 Tatårs di Crimêye. Aprume eviè li plinne del Dobroudja, inte li
Roumaneye eyet l’ Bulgareye d’ asteure. Mins eto eviè les payis otomans.

Stalene fijha parey, paski les Tatårs estént disconte di lu. I les moenna evoye
foû d’ Crimêye eviè l’ Azerbayidjan.



https://wa.wikipedia.org/wiki/Taesson

Li taesson, c 'est ene biesse ås tetes, ki magne did tot, et k' a des blancs et
noers poys, e sincieus latén Meles spp. C' est on bascolidî, ki magne did tot,
ki n' rexhe ki par nute, et ki s' fordoime l' ivier.

Les mots "taesson" et "taesnire" si rtrovnut dins l' no di sacwantès plaeces el
Walonreye.

Les taesnires polèt siervi d' bôres po mwintès familes di taessons. Les terêyes
di taesson sont eto sovint colnijhêyes pa des rnåds.

Li taesson vike so ene grande sitindêye d' Urope et d' Azeye, disk' al Mîtrinne
Mer, et disk' a 2000 metes hôt so les Ales.

Diviè les anêyes 1968, 1969, on-z a gåzé ås terêyes di rnåd a cåze d' ene minêye
di må d' araedje. Mins il ont touwé bråmint dpus d' taessons k' di rnåds, pask'
el taesson î esteut (poy k' i n' rexhe ki del nute).

Mins, dispu 1990, gn è ra bråmint des taessons e l' Årdene, et on ndè voet des
spotchîs so les voyes.

Li tchôde des taessons, c' est diviè l' moes d' awousse. L' edjermoné oû dimeure
al libe dins l' matrice, sins s' diswalper des masses. Ci n' est k' å moes d'
decimbe, ås courts djoûs, ki l' oû s' agritche al måjhire del matrice, et l'
djonne crexhe.



https://wa.wikipedia.org/wiki/Sociolinwince

Li sociolinwince, c' est ene syince ki louke kimint çki les lingaedjes sont
djåzés podbon emey les djins ki les pratikèt, nén fok tecnicmint, mins eto
sicolodjicmint et dins les diferins léts d' ene societé. Les cis (cenes) ki s'
end ocupèt si lomnut sociolinwincieus(es).

Li sociolinwince pout dmorer ådvins d' on seul lingaedje, et, dabôrd, situdyî li
manire di cåzer di trokes d' ådjes (lingaedje del djonnesse, lingaedje des
axhlåves), u di trokes sociåles (lingaedje del hôte / lingaedje des ptitès
djins), u dins diferinès coines do payis, u dins diferins payis k' on-z î djåze
cisse langue la.

E walon, metans, li bate di dvize, todi mo spitante, so l' atouwance (sorlon les
viyaedjes, les mestîs, tot djåzant ås biesses, ådvins del famile), c' est,
pårmint, del sociolinwince. Sifwaitmint, kimint çki les waloncåzants lomnut li
lingaedje k' i djåzèt: patwès, walon, walon lidjwès, evnd., d' après la k' i
dmorèt.

Po les mancîs lingaedjes, li sociolonwince va studyî, avou, li raddisté do
rescoulaedje des ptitès langues divant li spotchant lingaedje. U, årvierdimint,
li ravicaedje des ptits lingaedjes, ki rispitnut dins des noveas dominnes, come
sol Daegntoele, pa egzimpe.

Li soûmint del sociolinwince, c' est l' responda. Dabôrd, gn è pout aveur di l'
adire inte çou ki les respondeus dijhnut (metans : "dji sai" u "dji n' sai nén"
l' walon) et l' veur (boutans: ratourner e walon ene vintinne di mots d'
francès).

Li sociolinwince est diferinne do linwe-ehåyaedje, la ki c' est les linwincieus
u les bouteus po on lingaedje ki sayèt di fé bodjî l' societé po-z amidrer si
statut, u li manire del djåzer u del sicrire.

Gn a des racsegnes pus speciåles sol walon sol pådje del sociolinwince do walon.

El Walonreye, on pout dire ki c' est Michel Francard k' a stî l' enondeu des
rcwerances di sociolinwince, e 1987.



https://wa.wikipedia.org/wiki/Sibiu

Sibiu (en almand Hermannstadt, e hongrwès Nagy-Szeben) est ene veye del
Roumaneye, mwaise-veye do distrik di minme no, el redjon del Transilvaneye. E
1992 elle a-st ene populåcion di 169.696 dimorants (3% d' almands)

Ele fourit fondêye å 13inme sieke pa des colons almands. Elle a lontins stî
l' pus grande veye almande del Transilvaneye.

Li veye est citêye dins des papîs pol prumî côp e 1191, dizo l' no di
Cibiniensem. Li veye a stî basteye, nén lon del plaece wice k' i gn aveut
l' viye veye rominne di Caedonia, pa des colons sacsons del Transilvaneye (lomés
saşi -- prononcîz sachi -- e roumin). E 1241 li veye fourit distrûte pås tatårs.
E 14inme sieke, elle aveut ddja divnou èn impôrtant cinte di comiece, eyet e
1376 on documint dit k' i gn aveut 19 guildes d' årtizans.

Ele divna li pus impôrtante des veyes almandes del Transilvaneye eyet li plaece
di l' Academia Saxorum, li Pårlumint Almand di Transilvaneye. E 17inme sieke
elle esteut l' veye li pus å Levant a esse co veyowe come fjhant pårteye del
civilizåjhon Coûtchantrece (ou pus egzactumint, li pus levantrece veye a-z esse
co dins les voyes poståles uropeyinnes).



https://wa.wikipedia.org/wiki/Sarazin

On Sarazin, c' esteut, on muzulman, ki el Moyinådje, si bateut avou les Crustins
e l' Espagne.

Come on-z a maxhî eshonne tos les djins ki n' estént nén crustin, on-z a eto
lomé Sarazin les ancyins Bedjes, dj' ô bén, les peupes ki dmorént el Gåle divant
les Romins.

C' est l' sinse k' est l' pus eployî e walon, did la les did la les lomaedjes
crahea d' Sarazin, et les nos d' plaeces avou Sarazin, po des eplaeçmints k' on
pinse ki c' est les Ancyin Bedjes k' î dmorént.

A Cerfontinne, i dmorént dins Trô Duzincri, i travayént l' fier, et rfé les
cayets d' fier k' on lzî aléve poirter dilé leu dmorance, et payî ene pitite
sacwè a magnî. C' est l' minme ovraedje ki les nûtons fjhént a des ôtès plaeces.

C' est ene foirt deure pire taeyeye pås Ancyins Bedjes (des trevéns
neyolitikes).

Foirt corant el province do Hinnot po djåzer des djins ki dmorént dins des
grotes. Dins les diccionaires walons, on l' trove dins l' Pirsoul (Nameur, po
les dmorants d' Sarasse), dins l' Carlier et Bal (Coûtchant walon, po les
spotaedjes do payis d' Tchålerwè), li Haust (Lidje, sinse di viye haeyåve feme),
dins l' Balle (Cerfontinne, sinse di ptits omes ki travayént l' fier).



https://wa.wikipedia.org/wiki/Pitit_no

Li ptit no, c' est l' no k' on tchoezixh po èn efant ki vént do skepyî, eneviè
li no d' famile, k' i rçût di s' pa (u di s' mame), eyet såvaedje no, k' on vos
houkive tofer avou, dinltins.

El Walonreye, gn a ene cåkêye di ptits nos k' ont divnou des nos d' famile, k'
ont sovint wårdé l' prononçaedje walon. Tant k' ås ptits nos walons, i n' ont
måy sitî rashious a l' estat civil.

E l' rilidjon crustinne, li ptit no, on l' dene å bateme. I s' lome, adon, no d'
bateme. Dinltins, on tchoezixheut cobén li no do grand-pere u del grand-mere, ki
divnént sovint li pårén eyet l' mårene des efants. C' est co insi k' les nos des
rwès del Daenmåtche sont tchoezis. Padecôps eto, on rprind li no do pere, po les
rwès (Yopôl I et Yopôl II). Ezès Stats-Unis, on fwait minme ça dins les familes.
Adon, on fwait l' diferince avou l' deujhinme pitit no, u tot metant junior,
senior après li ptit no.

El rilidjon muzulmande, li ptit no si dene al fiesse do 7inme djoû, tot
sgoziyant l' bedot k' on towe po l' ocåzion.

Dinltins (et co asteure emey les waloneus), po houkî , e walon, ene sakî k' a l'
minme pitit no k' vos, on lyi pout dire: bateme ! (eployî come aduzoe).



https://wa.wikipedia.org/wiki/Pesse_des_oujheas

Li pesse des oujheas (rascråwant virûsse H5N1) ou gripe des oujheas (ôtes pus
doûs virûsses), c' est ene maladeye des poyes et des dînes et di totès sôres d'
oujheas di poli u såvaedjes, ki vént pa minêye.

Li minêye Azeye-Urope-Afrike å virûsse H5N1 (1997-2007) est studeye so ene pådje
tote seule.

Li pesse des poyes est diferinne del fåsse pesse (maladeye di Newcastle), ene
ôte maladeye pus corante ki touwe ossi felmint ki l' pesse.

Diviè 1920, on-z a bén veyou ki ci n' esteut nén on microbe, mins çou k' on
loméve on colåve virûsse, dj' ô bén ki passe houte des coloes ki ratnèt les
bactereyes.

Pus tård e 20inme sieke, on-z a trové totès sôres di maladeyes di totès sôres d'
oujheas, cåzés pa des ortomicsovirûsses A. Sacwants sont foirt touwants, des
ôtes nén. Did la l' idêye des virolodjisses diviè 1980 di n' pus eployî li mot
"pesse des oujheas", mins "gripe (inflouwenza) des oujheas".

Ciste idêye la n' esteut kécfeye nén trop boune, ca ele rascove des maladeyes
foirt diferinnes, des cis ki touwnut tos les oujheas d' on côp (H5N1), des cenes
ki touwnut ene pitite pårteye do poli (H7N3, H9N2), et des ôtes ki n' dinèt ki
des ptits matchureas.

Cwand l' maladeye est co epizôtike, on pout touwer totes les poyes et les ôtes
oujheas d' poli dins l' epestiferêye cinse et did ttåtoû (so on rai d' 3
kilometes). I fåt tni a l' ouy tos les oujheas so on aroyaedje di 10 km åtoû d'
l' aisse del maladeye. C' est çou k' on-z a fwait lanawaire e l' Olande, e l'
Itåleye, e Canada.

S' el maladeye divént inzôtike, come dins les payis d' Azeye e 2005-2006,
Turkeye, on-z årè ptchî eplocter totes les poyes, les canårds, les dinnes,
evnd., avou des moirts virûsses. E moes d' fevrî 2006, li France et l' Olande
ont yeu l' droet del fé po les poytreyes metowes ttåtoû des basses d'aiwe.

Po n' nén spåde li rascråwant adjint, disk' asteure les vaccins sont fwaits avou
des touwés virûsses. Adon, i fåt piker totes les poyes (dînes, evnd.). L'
eploctant virûsse, c' est on H5N2, ki fwait diswalper des anti-coirs eto siconte
do H5N1.

Diviè 2015, on a trové ene ôte sore d' eploctaedje, avou l' djenetike
molecurrece. On mete des bokets d' cromozomes do virûsse dins ene bactereye, k'
on pike les poyons d' on djoû avou e l' acovoe. Li bactereye va produre des
proteyenes do djenome do virûsse, ki vont diswalper des anti-coirs å poyon.
Insi, on n' sitrame nén l' eploctant adjint.



https://wa.wikipedia.org/wiki/Mot%C3%AE

On motî (on dit eto : on live di mot u on diccionaire), c' est on live wice ki
les mots d' on lingaedje sont metous onk dirî l' ôte, sorlon l' ôre alfabetike
di ç' langue la.

Les intrêyes d' on motî sont des mots, des trokes di mots valant on seul mot,
aplakés u nén, et les mots d' etroclaedje. Tchaeke intrêye est lomêye djivion.

Gn a des esplicants motîs, la k' les mots sont shuvous di leu-z esplikêye, et
des ratournants motîs la k' les mots sont ratournés eviè èn ôte lingaedje.

Les lingaedjes k' eployèt des caracteres chinwès ont eto des motîs d'
caracteres, wice ki les caracteres sont spepyîs (clé, nombe di traits, manire
delzès scrire, sinses, prononçaedjes,...).

E l' arabe, les motîs ni sont nén erîlés pa ôre alfabetike des mots mins sorlon
les bodjes (sovint ås troes letes). Tote li parintêye avou "betchetes" et
"cawetes" si rtove dins l' minme hagnon.

Alez s' vey e splitchant motî po des linwincieusès racsegnes so les mots "motî",
"live di mots" et "diccionairî".



https://wa.wikipedia.org/wiki/Johan_Viroux

A pårti di 1991, i va bouter sacwants ans å long, avou Lorint Hendschel et Tiri
Dumont, so li rfondaedje do walon. Si mestî di ratourneu diplomé li rindeut
foirt sûti dins les sacwès linwistikes.

C' est lu k' a-st enondé li djivêye des motîs do walon, et l' idêye di rmete
eshonne tos les mots walon, po unifyî l' lingaedje. Did la l' idêye di
Dicsionêre Jènèrâl do Walon. Mins i n' a måy bouté tecnicmint sol DTW.

I prezinta e 1994 on pordjet tecnike bén etcherpinté, et ki rahouke les les
prumîs scrîts da Lorint Hendschel et da Lucien Mahin. Li pordjet est soûminté so
l' accint d' Nameur, et l' ôrtografeye Feller, bråmint l' cene des WASAB. Li
pordjet tecnike est sotnou pa ene avizion sociolinwistike, avou l' idêye kel
walon doet aveur on statut, doet esse aprin dins les scoles. Il aconte eto li
rfondaedje dins bråmint des ôtes pitits lingaedjes. Djohan Viroux a les pinses
kel raprindaedje do walon pås Walons va fé rispiter leu creyativité.

Johan Viroux va schetler del tåvlotêye des rfondeus (UCW-Li Rantoele) a pårti do
moumint k' i prindèt l' voye do rfondaedje ås betchfessîs (1994). Lu vout ki l'
ôrtografeye soeye foirt aloyeye å prononçaedje. I n' vôrè nén nerén cwiter li
sistinme Feller. Eto, i serè disconte do disfaflotaedje. I n' acceptêye nén
voltî les noûmots, et serè purade pol calcaedje setch des mots tecnikes do
francès.

Djohan Viroux va co bouter avou l' soce "Li Rantoele disk' e 1999. I scrirè on
tchaptrê do live Ké walon po dmwin ?.

Avou l' arivêye del Daegntoele, Djohan Viroux î va cossemer ses idêyes po fé li
rclame do lingaedje walon. Mins el fwait tot rabaxhant l' francès come
lingaedje, et les Francès come peupe. I cdjåze eto voltî l' govienmint walon, et
pretche po wårder l' Beldjike unifieye.

Dins ces emilaedjes la, Djohan Viroux eploye li walon, mins en on stîle avou
toplin des calcaedjes do francès, metous onk dirî l' ôte, ki n' dene nén ene
bele imådje do lingaedje walon, ki pout esse foirt diferin tecnicmint do
francès.

Après 2000, li soce « Li Rantoele » ni l' a pus ricnoxhou come mimbe, di cåze di
ses scrijhaedjes so les djåspinreyes éndjolikes, et di ses ôtès idêyes
politikes.



https://wa.wikipedia.org/wiki/Isaac_Newton

Isaac Newton (riwalnijhåve Izåk Noûtone), c' est on sincieus inglès k' a skepyî
li 4 di djanvî 1643 et k' a morou li 31 di måss 1727 do calindrî gregoryin
(adon, ces djoûs la estént rashious come 25 di decimbe 1642 et 20 di måss 1727
do calindrî djulyin).

Il est ricnoxhou come li pus grand sincieus di tos les tins. Eto, i s' ritrove
rindjî å l° 2 des djins les pus inflouwinnes di l' Istwere dins l' djivêye
Michael Hart.

Tot djonne, et cåzu sins aidance di professeurs, il a discovrou li loyén inte
trinte-shijh esperyinces ki des ôtes sincieus avént fwait dvant lu. Et fé
lu-minme on clitchet d' sayes, ey end astapler les lwès djeneråles po bråmint
des cwårtîs del fizike.

Li pus cnoxhowe di ses lwès, c' est l' cene di l' assaetchance del tere so les
coirs ki sont dsu u djondant (li gravité), çou ki dna li mwaisse esplikêye di
tote l' astronomeye.

Il a eto mostré ki l' blanke loumire esteut fwaite do rashonnaedje di sacwants
rais k' avént totes les coleurs di l' airdiè. 



https://wa.wikipedia.org/wiki/Hugo_Ch%C3%A1vez

Hugo Rafael Chávez Frías (prononcî e walon Ougo Tchavesse) a vnou å monde li 28
di djulete 1954 a Sabaneta, estat di Barinas, ey a morou li 5 di måss 2013).

C' esteut li prezidint do Venezwela eyet l' moenneu del revolucion bolivaryinne.

Ses parints, Hugo de los Reyes Chávez eyet Elena Frías estént ambedeus mwaisses
di scole, mins il a bråmint viké avou s' grand-mame. Di ptit i voleut esse
djouweu d' båze-bale, et c' est po çoula k' i moussa a l' academeye militåre,
mins låvå i prinda gosse al cårire militåre. Il a eto stî maryî deus côps et a
cwate efants.

E 1982, i va fonder clandestinmint avou ds ôtes camaerådes li Movmint Bolivaryin
Revolucionåre-200 (MBR-200), on movmint di hintche eyet patriyotike. Ci movmint
saya e 1992 di fé tchair li govienmint k' aveut saetchî å fizik so les djins; i
n' reyussixha nén, mins çoula li dna ene foirt grande populartisté amon les
djins, eyet divni l' 53inme prezidint do payis tot wangnant les vôtaedjes do 6
di decimbe 1998, eyet enonder insi l' revolucion bolivaryinne.

Al fén des anêyes 1980, li prezidint venezwelyin d' adon, Carlos Andrés Pérez,
mete en alaedje on paket d' mezeures neyoliberåles oblidjî på Fonds Manoyrece
Eternåcionå (FMI).

Li consecwince di çoula ci fourit des rhôssaedjes di tos les pris et ene grande
målåjhisté d' viker, k' ont-st arivé l' 27 di fevrî 1989 a ene revole populaire
a Caracas, kinoxhowe come li Caracazo. C' est adon ki l' prezidint Carlos Andrés
Pérez dene l' ôre a l' årmêye di reprimer di totes foices les revoles, et i gn
ourit des meyes di moirts (on esteme a 3.000 moirts, mins on n' a nén l' nombe
egzak, la k' les cadåves ont stî eterés dans des comonès fosses). Cist ôre la di
saetchî å fizik so les djins a leyî on foirt måva gosse dins l' årmêye.

C' est dzo ciste airance sociåle la ki, li 4 di fevrî 1992, on groupe di sôdårds
do MBR-200, emey zels Hugo Chávez, fijha on côp d' Estat siconte di Carlos
Andrés Pérez.

Li côp n' a nén reyussi, et adon Chávez dimande po cåzer al televuzion po
dmander a ses camaerådes di dpoizer les åres, po n' nén k' i gn åye pus di
moirts po rén. C' est adon k' i fjha on ptit cåzaedje d' ene céncwintinne di
segondes ki divna-st istorike; paski po cmincî i prinda l' etire responsåvisté
di çou ki c' esteut passé, çou k' esteut on candjmint avou l' dujhance
tradicionele dins l' politike venezwelyinne ki nolu n' ricnoxheut si
responsåvisté. Et poy, i djha eto ki les såmes k' il avént, i n' avént nén polou
î ariver, « pol moumint » (por ahora).

I gn ourit co ene deujhinme saye di fé toumer Carlos Andrés Pérez, li 27 di
nôvimbe del minme anêye, mins çoula eto fjha berwete. Emey les dimandes di cisse
deujhinme saye i gn aveut l' dimamnde di liberer Chávez.

E 1994, li noû prezidint Rafael Caldera, k' aveut stî vôté pask' il aveut sintou
les candjmints et promete di liberer les cis k' s' avént revolé e 1992, tina s'
promesse e cloya l' porcès siconte di Chávez et des ôtes.

On côp libe, Hugo Chávez kiminça a mete so pî on movmint politke po fé ene
novele consitutcion, li Movmint Cénkinme Republike (MVR, çou k' e castiyan si
prononce parey ki MBR). I prinda les voyes do payis ey aler tot avå cåzer avou
les djins, po vey çou k' i vlént ey espliker si idêye di houkî ene Assimblêye
Nåcionåle Constitouwante po rbasti on novea cåde politike et sociå pol payis,
tot s' aspoyant so les idêyes do ero d' l' indepindince, Simón Bolívar.

Åzès eleccions prezidincieles di 1998 il est candidat pol MVR, eyet avou l'
aspoyaedje di bråmint ds ôtes pårtis d' hintche (å Venezwela sacwants pårtis
polèt aveur on minme candidat); eyet li 6 di decimbe 1998 vo l' la ki wangne lon
pa dvant les candidats des deus pårtis tradicionels COPEI eyet AD ki s' avént
pårtaedjî l' pouvwer les 40 anêyes di dvant. Ci fourit l' comince di çou k' on
lomreut li Revolucion bolivaryinne.

Come el aveut prometou, i fjha-st on decret po mete so pî on referendom eyet
dmander åzès djins s' il estént d' acoird di riscrire li constitucion. Come li
response fourit pôzitive, on vôta adon po tchoezi des rprezintants po ene
Assimblêye Nåcionåle Constitouwante, eyet co èn ôte referendom po saveur si les
djins acceptèt ou nén l' nouve constitucion, ki fourit-st insi asprovêye li 16
di setimbe 1999.



https://wa.wikipedia.org/wiki/Gilbert_du_Motier_de_La_Fayette

Lafayette, di s' plin no, Marie-Joseph Paul Yves Roch Gilbert du Motier, marquis
de la Fayette (6 di setimbe 1757 - 20 di may 1834), c' esteut on nôbe francès,
divnou militaire.

Il a stî evoyî e l' Amerike po-z aidî les Amerikins a s' dislaxhî d' l'
Inglutere.

Al Revolucion francesse, il a stepé evoye ezès Bas Payis otrichyins, mins il a
stî ramassé a Rotchfoirt.

E 1792, Lafayette aveut stî codåné come "traite al nåcion pås revinteus francès.
I s' vola aler catchî el Prûsse. Avou ds ôtes pareys a lu, il arivît a
Rotchfoirt et dmander po trevåtchî dins les Bas Payis otrichyins. Les otorités
otrichyinnes ont bén vlou, mins les oficîs francès si dvît dner a conoxhe. Cwand
l' fel-marixhå otrichyin Moitelle, ki cmandéve a Nameur, a savou cwè po
Lafayette, i lyi fjha dire kel prince Tchåle di Lorinne aléve vini a Brussele et
l' vôreut bén vni trover po dvizer avou lu del sitouwåcion el France. Adon,
Lafayette fourit emoenné a Lussimbork, et-z î esse reclôs.



https://wa.wikipedia.org/wiki/G%C3%A5lw%C3%A8s

Li gålwès, c' est ene sôre di gayel, on moirt lingaedje djåzé pa les Celes del
Gåle.

Il a stî cnoxhou ene miete pal voye di sacwants scrijhaedjes (so des tombes, des
pires di rmerceymints ås diès, des bagues, des taexhons, des pezeas di cnoyes,
et on calindrî). Les mots ritrovés so ces sacwants poitrês la ont stî metous e
rapoirt avou les lingaedjes celes d' asteure (gayelike d' Irlande, do Payis
d' Wale di Scôsse, di l' Iye di Man et burton) et did divinltins (vîs scrîts
irlandès et galwès, sicrijhaedjes ogam des vîs Burtons).

Les scrijhaedjes gayels sont foû råles, paski les sincieus el Gåle, c' esteut
les drudes, k' estént eto les priyessess, et ki n' vlént nén ki leu syince
fouxhe sicrîte.

Ritrovés el Gåle cizalpene, diviè 250 divant Djezus-Cri. Après çoula, les Gålwès
cizalpins vont scrire li gayel en alfabet grek, pus vont piede leu lingaedje.

Li scrijhaedje gayel-grek a cmincî a Marseye (colneye greke a pårti di 350
divant Dj.C.), la k' des gros martchands avént aprin l' grek et viként al môde
greke. C' esteut diviè 100 divant Dj.C.. Di Marseye, li môde di scrire li gayel
dins des tombales et des pires di nîmes s' a spårdou dins tote li Gåle Celtike
(mins nén el Gåle Beldjike).

Les scrijhaedjes gayels-laténs ont stî fwait dins les cint-z ans k' ont shuvou
l' abrocance rominne (di 50 divant Dj.C. a 50 après Dj.C.), aprume el Gåle
Celtike. Mins ci côp cial, gn a sacwants trovas el Gåle Beldjike (el Tchampagne
et l' Picårdeye d' asteure), mins nouk el Walonreye.

A pårti di 100 ap. Dj.C., gn a pupont yeu di vrais scrijhaedjes e gayel. Mins
les Celes di Grande-Burtaegne, zels, vont adon edvinter èn alfabet da zels,
l' ogam.

Sons do gayel nén cnoxhous e grek: l' afrikêye 'ts' (come les sons walons tch
eyet dj) et li spirante (axhlåte).

Å cmince, po l' afrikêye (son « ts »), on-z a wårdé e gayel-latén li lete greke
têta. Pitchote a midjote, ele s' a srît come on D avou ene bårete å mitan. Ci
lete la, les Romins el lomît li « T gayel » (tau gallicum). Les Romins, k'
estént d' doûce croeyance, contént ki ci lete la aveut on povwer madjike. C' est
interessant d' noter ki, enute, on eploye des rshonnantès letes dins sacwants
lingaedjes: ð/Ð en izlandès (son d avou les dints; li lete esteut eployêye e vî
scandinave ey en anglo-sacson eto), đ/Đ e crowate (on d afriké e palåtijhî) eyet
vietnamyin (wice ki Đ est eployî pol son d dismetant ki D c' est po on son
rshonnant å walon dj).

Eto, li x e gayel-latén n' a nén li valixhance « ks » mins sieve a noter
l' axhlåte, a môde di l' ancyin xhi do gayel-grek. L' axhlåte (li dvanceu do son
xh do walon), n' egzistêye e gayel ki dins les trokes « xt » eyet « xs ».

Sacwants mot do gålwès sont l' sourdant etimolodjike di des mots k' i gn a do
walon.



https://wa.wikipedia.org/wiki/Five_Ebola

Li five Ebola ou, courtinnmint, l' Ebola, c' est ene maladeye d' Afrike avou del
five et des sonnaedjes.

Covaedje : Li covaedje del maladeye deure 21 djoûs. So ç' tins la, li malåde n'
est nén rascråwant.

Morance : dins les prumirès minêyes Congo-Kinchassa, gn aveut disk' a 90 åcint
des malådes ki morént. E l' grande pihindje di 2014, c' esteut purade on malåde
so deus, et minme onk so troes cwand on-z a cmincî a fé toplin des analisses. 
Ci clintcha la sereut loyî a on radoûcixhaedje del rascråwansté do virûsse. 

Wårdoe do virûsse : c' est sacwants tchawe-soris d' Afrike ki wårdèt l' virûsse,
et ndè esse malåde eto. Come on-z a dibwejhlé timpesse dins les payis acsûts,
les tchawe-soris ont raprepyî des veyes. Li virûsse passe ås djins pa
raprotchmint avou ces biesses la.

Passaedje di djin a djin : totes les oumeurs d' ene djin polèt contni l'
virûsse : xhlé, souweur, distcheyaedjes, låmes, spieme ou sûna mozetrece. L' air
shoflé ni conténreut pont d' rascråwant adjint. Dins sacwants culteures d'
Afrike coûtchantrece, les djins lavnut les moirts, et s' rilavnut avou l' aiwe
di lavaedje, çou ki racrexhe les risses di spårdaedje del maladeye.

Après l' covaedje, li five monte, et n' nén rtchaire nén avou les antibiyotikes.
Et divni griyeuse li 4inme djoû.

Ci n' est k' avou l' minêye di 2014, k' a rascråwé des meyes di djins, ki les
sincieus ont cmincî a cweri èn eplocta.

Cisse pihindje la a aprume racsût li Liberia, li Siera Leyone eyet l'
Guinêye-Conacri. Des cas rascråwés vola ont stî sognîs dins des ospitås e l'
Espagne ey ezès Stats Unis. Lavola, il ont fwait atraper l' maladeye a des
infirmires et aides sognantes.



https://wa.wikipedia.org/wiki/Etimolodjeye_gayele

On mot est rwaitî d' etimolodjeye gayele u celtike cwand on pout rtrover ene
parintêye avou des ôtes mots des (vicants u moirts) lingaedjes gayels. C' est co
pus binamé si on voet on rapoirt, clair come di l' aiwe di rotche, avou on scrît
mot do gålwès.

C' est l' veur pol walon, mins eto po tos les lingaedjes k' ont des bodjes
celtikes (francès, inglès, evnd.).

Sovint, li mot walon d' etimolodjeye gayele (metans : gobeye) ni serè nén tot
seu, mins on-z årè des sfwaits mots dins des ôtes lingaedjes galo-romans
(metans, li francès gober).

Po les nos d' plaeces et d' aiwes, on-z årè des rshonnances dins tote li
stindêye ocupêye davance pås Celes. Metans, des veyes u viyaedjes come Djnape,
Djimbe, Djinne (itålyin Genova), u Djneve ont l' minme etimon gayel (gena).

Co pus ki les bodjes laténs, les bodjes gayels ont fornaivyî linwisticmint, et
si plèt rtrover e walon dizo diferinnès cognes cognes (Lesse / Liswer) ; (brete,
bardouxhî, berdeler).

Tos les mots walons provnant do gayel et dedja studyîs so l' eciclopedeye
Wikipedia dins l' Esplicant motî do walon sont rashonnés, pa ôre di bodje
gålwès, en on "Motlî des etimolodjeyes gayeles".



https://wa.wikipedia.org/wiki/Els_Segadors

C' est ene viye tchanson populaire do 17inme sieke. Les fåtcheus del tchanson
fjhèt rferince å revintaedje des fåtcheus di 1640, ki divna-st ene revolucion so
tote li Catalogne, eyet provoca li guere inte les catalans, cmandés pa Pau
Claris eyet les tropes da Flipe IV di Castile, cmandêyes på Conte-Duk d'
Olivares. Li rvintaedje ni fnixha nén bén, la kel Catalogne pierda si
indepindince, li Sardegne eyet l' Rossiyon ont stî anecsé pal France, eyet
l' restant anecsé pa l' Espagne.

Li tchanson en etir (ossu lomêye tradicionele) est foirt longowe eyet rasconte
les evenmints d' adon. L' imne oficir n' a k' troes coplets, avou l' rifrin
tchanté inte les coplets eyet al fén; avou des paroles di 1899 da Emili
Guanyavents.

E l' Espagne li tchant a stî proyibé tins des dictateures da Primo de Rivera
(1923-1930) eyet då djenerå Franco (1939-1975).

Li 25 di fevrî 1993 li pårlumint catalan vota-st ene lwè po fé del tchanson Els
Segadors l' imne oficir del Catalogne.



https://wa.wikipedia.org/wiki/Do%C3%BB_(pol_moirt)

Li doû, c' est l' termene k' on mostere, dins ses mousmints et dins ses
cdujhances, k' on-z est dins l' penin paski onk di ses parints est moirt.

Inte les deus gueres, femes metént on vwele a leu tchapea, ki catchive li
vizaedje, efûlé pa des ptitès spingues avou on noer dibout. On l' wårdéve èn an.
Tchaeke feme aveut s' vwele, k' ele pleut dner a s' båshele, tot lyi dmandant
del poirter a s' moirt. E 1900, c' esteut des gros spès vweles. C' esteut l'
modisse kel remantchive après l' tchapea.

Po-z aler a l' etermint, on meteut ene ranse après s' tchapea u åtoû do hintche
bresse. C' esteut ene noere pîce, atchtêye tote fwaite, k' on meteut après l'
mantche do costume. On ndè côpéve on ptit boket eyet l' mete après l' portrait
pindou å meur d' ene rinne, d' on rwè k' esteut moirt.

Toltins do doû, on n' pleut nén mete li teyessef, ni on fonografe. On n' pleut
nén ndaler å bal. Si onk aléve danser divant l' fén do doû, on djheut, « Waite !
Leu pere est a schipe rafroedi, et i rvont ddja al dicåce ».

Les vweles ont disparexhou, pu les tchapeas des femes, foirdivant eviè les
anêyes 1980.

Dins les payis di rlidjon muzulmande, gn a k' el (les) femes d' èn ome k' est
moirt ki poite li doû. Ele va esse tote blanke mousseye. Ele ni s' gåyotrè nén,
ni avou des ôrreyes, ni avou des makiyaedjes. Ele poite sifwaitmint l' doû troes
gros moes (e Marok).

E l' Edjipe, les Copes, des crustins, poirtèt l' doû e noer. Eto, sacwantès
femes muzulmandes del hôte.

Po èn ome ki piede si feme, c' est normå dins les dujhances sociåles di cweri a
s' rimaryî li pus rade possibe. On dit a môde di spot k' i tchoezixh si novele
feme emey les "condoleyinçresses" (les cenes ki vnèt prezinter leus
condoleyinces). Po dire li veur, les deus familes l' ecoraedjèt a s' rimaryî,
aprume s' i gn a co des efants a-z aclever, tot s' rafiyant kel novele feme s'
end ocupe come leu mame. C' est po çoula k' on mareye voltî l' vef avou s'
bele-sour, k' on supôze k' aclevrè voltî ses neveus et neveuses.

Ces termenes la polnut esse assez diferinnes emey les peupes, et d' ene tuzance
a l' ôte.

Li reyaccion pout esse eto foirt diferinne, d' ene djin a l' ôte. Sacwantès
djins divnut prinde des calmants.



https://wa.wikipedia.org/wiki/Diyacritike

On sene diyacritike (on dit eto ene faflote ou èn accint), c' est on sene ki s'
mete å pus sovint å dzeu, å dzo ou åd triviè d' ene lete po ndè fé ene lete
diferinne (ou on prononçaedje diferin).

C' est eployî aprume avou l' alfabet latén, k' a 26 letes di båze å pus sovint,
mins pus d' ene trintinne tot contant sacwantès letes speciåles et loyeures di
sacwants lingaedjes. Mins nerén, les diyacritikes permetèt d' aveur ene tchuze
bén pus grande, di pus d' ene cintinne di caracteres.

Dins l' alfabet arabe, les troes coûtès voyales et l' soucoun sont tertos metous
a môde di faflote, simpe ou dobe. Li sene di rdoblaedje di cossoune (chedda)
sifwaitmint. Cisse faflotreye la ni s' sicrît nén dins les lives et les gazetes,
çou ki rind l' lijhaedje ça pus målåjhey.

C' est parey po les alfabets d' l' Inde (devanagari,...), et l' ebreu k' eployèt
sifwaitmint des diyacritikes po mårker les voyales.

Les sillabaires djaponès eployèt des diyacritikes po fé l' diferince inte les
vuzlêye et divuzlêyès cossounes. Tant k' ås caracteres aboridjinnes canadyins,
il eployèt eto des diyacritikes dins sacwants lingaedjes.



https://wa.wikipedia.org/wiki/Crim%C3%AAye

Li Crimêye (e rûsse: Крым, Krym, en oucrinnyin: Крим, Krim, e tatår: Qırım),
c' esteut, di 1954 a 2014 on boket d' l' Oucrinne, metou pår a Nonne,

Après l' côp d' Estat e l' Oucrinne di 2014 i gn ourit ene revintreye des
crimeyins, et l' Crimêye, avou Sebastopol, ont stî raloyîs al Rûsseye.

Les deus tîces bijhreces, c' est tot setch payis. Li tîce nonnrece, c' est des
tienes, disk' a 1.500 metes hôts, les Crimski Gori, ki vnèt rtoumer roed so
Noere Mer. Sol pindant nonnrece des montinnes di Crimêye, il î fwait foirt doûs.
Eto, totes les pladjes inte Alouchta et Sevastopol sont griblêyes di tourisses
ki vnèt di "totes les Rûsseyes" et co d' pus lon.

Les Tatårs egzilés el Rûsseye pa Stalene ont bråmint rivnou e leu payis dispu
1992. I fjhèt asteure (2015) 20 åcint del peuplåcion. </ref>. Leu lingaedje a
divnou co-oficir (adlé l' rûsse eyet l' oucrinnwès) après ki l' Crimêye ridvegne
ene republike otonome divins l' federåcion d' Rûsseye.

Li Crimêye fourit colnijheye påzès Greks a pårti do 7inme sieke divant Dj.C. E
5inme sieke divant Dj.C., ele va divni on boket do Rweyåme do Bosfôre, ki va
passer dizo mambornance rominne e 63 dv Dj.C.

Ezès 3inme eyet 4inme siekes ap. Dj.C., c' est les Gotes et les Huns k' abrokèt
el Crimêye.

Do 8inme å 13inme siekes, c' est des peupes turks k' on rtrove avårla, pu les
Mongols. Nerén, les Djinnwès et les Vnijhwès î tnèt des candlietes.

Dins les anêyes 1440, dizo l' prince Haji Giray, li Crimêye est ene principåté
(xhanat) cåzu dislaxheye, avou Baxhtchissaray come mwaisse-veye. E 1475, li
Crimêye ricnoxhe li sovrinnté teyorike do zultan Otoman Mehmed II. Mins ci
n' est k' e 16inme sieke ki les Turks si vlèt rinde mwaisse do payis, tot
disdjocant et replaecî les princes (xhan) ki s' redivént. Adon, les princes di
Crimêye estént sovint e margaye avou l' Moscoveye, et dårént diski dins les
forbots d' Moscou (li dierin côp e 1571).

Di 1736 a 1739, li Rûsseye, aloyeye a l' Otriche-Hongreye, atake l' Impire
Otoman po sayî di s' rinde mwaisse del Crimêye eyet del Noere Mere; mins ele
doet rinoncî et siner l' påye di Nissa.

Pus tård, Catrene II (sipotêye e walon li Catin), k' aveut on toû dipus kel
diale, s' arindja po dislaxhî li Crimêye di l' Impire Otoman (Påye di Kucuk
Kaynarja, 1774). E 1777, ele evoya des setleus Greks et Slaves. Pu, e 1783, li
Rûsseye apice håynetmint li Crimêye.

E 1856, après l' guere di Crimêye, ki va fé cnoxhe li Crimêye el Walonreye, les
Rûsses tchessèt des meyes et des meyes di Tatårs evoye, e ls ametant d' aveur
fwait avou les Inglès, les Francès et les Turks k' estént aloyîs siconte des
Rûsses.

E 1945, Stalene evoye di foice les Tatårs dins des ôtes payis (Azerbaydjan,
Ouzbekistan) et anixhile l' otonomeye del Crimêye.

E 1954, li Crimêye, k' esteut disk' adon administrêye come ene redjon otonome
del Republike Federative Socialisse et Sovietike di Rûsseye, est raloyeye a
l' Oucrinne.

Å Dishonnaedje di l' URSS e 1991, gn a des Rûsses po dmander li ratelaedje di
l' Oucrinne al Rûsseye; des ôtes volèt esse dislaxhîs et sovrins. Li Crimêye
proclame si indepindince li 5 di may 1992, mins pus tård acceptêye di divni ene
republike otonome ådvins d' l' Oucrinne.

Sol tins del revintrêye oucrinnyinne di 2014, i gn a des atacaedjes pa des
groupes banderisses di bus tanspoirtant des crimeyins, avou des moirts. Eto, des
mançaedjes di fé des pogroms el Crimêye. Les djins del Crimêye fijhît-st adon li
blocaedje des voyes et des areyopôrts et des cazers di l' årmêye oucrinnyinne.

Li pårlumint del republike otonome, lu, vôte l' indepindince, et anonce on
[[referindom[[ po tchoezi soeye-t i di dmorer e l' Oucrinne, soeye-t i di
dmander on raloyaedje al Rûsseye (come divant 1954).

Li 16 di måss 2014, li referindom a dné on rzultat di cåzu 95 åcint pol
raloyaedje al Rûsseye. Li prezidint rûsse a ricnoxhou l' rizultat, et fwait on
decret po-z accepter deus novelès intités dins l' federåcion: li republike
otonome di Crimêye, eyet l' veye otonome di Sebastopol.

Simferopol si lome Acmesdjid e tatår. C' est l' dierinne gåre do trin ki vént
d' Oucrinne.

Si scrît Aluşta e tatår, Алушта en oucrinnyin. A vey: eglijhe ortodocse, basteye
a costé d' ene moskêye tatåre, ambedeus todi drovowes.

Li veye d' Aloupca (Алупка, Aloupka en oucrinnyin), c' est aprume li Tchestea
Gorontsvsky, basti pås Tatårs, riprin på tsår Nicolai II.

On trove la dins on tchestea li buro do tsår, avou s' portrait, et, dins ene
bele tchambe, li portrait do fjheu d' arimeas rûsse Pouchkine.



https://wa.wikipedia.org/wiki/Aymara_(lingaedje)

L' aymara, c' est l' no d' on lingaedje djåzé el Boliveye, å Perou eyet a Bijhe
do Tchile, sol cotoû do Lak Titicaca.

C' est onk des råles lingaedjes indyins d' Amerike k' i gn a co dpus d' 1 miyon
d' djins kel cåznut (end a 2.200.000).

L' aymara a bråmint ristî metou a l' oneur e 2006, après l' wangnaedje da Evo
Morales ås vôtaedjes del Boliveye.

L' aymara a seulmint troes voyales fonolodjikes (come li ketchwa et l' arabe):
a, i, u. Les voyales "i" et "u" si prononcèt a côps "e" et "o", sorlon les
cossoûnes åtoû; mins li scrijhaedje dins l' ortografeye standård c' est todi
avou "i" et "u". Eto, les voyales polèt esse coûtes ou longowes, k' on note adon
avou on dobe-pont (ä, ï, ü), ça fwait k' i gn a 6 voyales dabôrd.

Po çou k' est des cossounes, les ocluzives ont tchaeke troes sôres: simpe,
aspirêye eyet glotåle (eg: p, ph, p'), mins i n' a pont d' diferince inte les
doûces et deurès cossounes (pont d' diferince inte b et p; on ni screye ki p)
mins fwait l' diferince (come en arabe) inte k et q.

I gn a-st insi 15 (5 x 3) ocluzives, eyet 9 cossounes d' ôtes sôres, et co 2
dmey-cossounes (w eyet y).



https://wa.wikipedia.org/wiki/Arabe_marokin

L' arabe marokin est l' arabe coinrece cåzé å Marok. I candje ene miete d' ene
coine do payis a l' ôte, mins il est comprindåve pa tos les djåzeus.

Les cåzeus zels-minmes li lomnut "darija". Cwand on lzî pårlêye grandiveuzmint
(avou toplin do francès u d' l' arabe classike), i dijhnut derrej ! (fwai des
egrés = cåze e "darija", on lingaedje k' on comprind).

L' arabe marokin n' est nén rsintou come ene langue pa ses cåzants, kel lomnut
lahja (patwès). Si n' a-t i nou statut dins l' payis. Portant, c' est l'
lingaedje di fonccionmint di 80 åcint di l' economeye marokinne. Minme les
Beberes ki vnèt dmorer ezès payis arabe-cåzants, et les etrindjîs ki s' astalnut
e Marok, l' aprindnut.

L' arabe marokin pout esse riwaitî come on mancî lingaedje (a 100, 200 ans d'
tins), nén pask' i n' est pus eployî, mins paski n' a nou statut. Tos les
djonnes k' ont stî a scole ni cnoxhèt pus les vîs mots et les ratourneures
tipikes do lingaedje. Il eployèt on cåzaedje avou ene tcherpinte d' arabe
marokin mins toplin des mots d' francès dvins (aransiya), u èn arabe classike,
avou les codjowaedjes et l' croejhete di l' arabe marokin.

Dispu 2007, avou l' succès del rivowe "Nichan" (tot droet), li monde politike a
stî amoenné a prinde pôzicion so li statut di l' arabe marokin. Copurade shuvant
des procès k' ont stî fwaits a cisse rivowe la, a cåze di l' eployaedje di
sacwants mots d' arabe marokin k' ont stî djudjîs måhonteus. Adon, li mwaisse
sicrijheu di "Nichan", a rclamé noer so blanc ki l' arabe marokin esteut li seul
vraiy lingaedje nåcionå do Marok. D' èn ôte costé, les wårdiveus di l' Istiqlal
(pårti nåcinålisse) et des pårtis islamisses discåznut l' arabe marokin et ni
ricnoxhe ki l' arabe classike come seu vraiy lingaedje nåcionå.

Pacô, l' arabe marokin eploye èn emantchaedje di fråze berbere, avou des mots
arabes. Metans cwand on marokin dit:

Li mot "mechch" po "tchet" vént d' l' amazir, poy k' i gn a eto li sinonime
arabe "qett".

Po des mots d' etimolodjeye målåjheye, al fén des féns, on rtoume so l' amazir,
come "tazota".

Li diyaleke est foirt dilé do ci cåzé en Aldjereye eyet Tunizeye, eyet l' minme
kel ci cåzé dins l' tins dins l' Espagne mozlimrece (Al Andalouz), ki c' est
d' lu k' ont stî prins li plupårt des mots castiyans d' oridjinne arabe, et ki
sacwantes d' inte di zels n' egzistèt ddja nén en arabe classike (metans:
adobe).

Li grande diferince avou les arabes edjipsyin, c' est les mots francès k' ont
moussî dvins, metans :

Li diferince avou l' aldjeryin: li JIM (ج) si prononce J å Marok, et DJ e
l' Aldjereye:

L' arabe Marokin a li lete GU (گ) (el begra) (li vatche) estô do QAF (ق) (el
baqara) di l' arabe classike.

Les Fassis (les djisn d' Fès) ni savèt rôler les R: i prononcèt come li R
francès:

c' est ene fråze po vey l' accint di Fès (li cok d' awousse a toumé dins
l' djusse et a fwait Frrrrr !).

ki vout dire "nos alans nos fé rayi do solea el montinne", mins la k' el mot
JBEL (montinne) divént Zbel (mannesté).

I n' fwaiynut nén l' diferince inte li prono tonike di l' atôtchî omrin (anta)
et femrin (anti). I dijhnut :

Il a stî ecoraedjî lanawaire pa l' arivêye des emiles, purade avou des sistinmes
d' operance e francès, et copurade les SMS.

Ci ralfabetijhaedje ci des målåjheyès letes di l' arabe marokin e-n alfabet
latén est asné so les dujhances des Marokins cåzeus natifs, dins les SMS, so les
messaedjreyes sol moumint et les emiles. Mins ci sistinme la "spontané" ni s' a
nén rindou mwaisse di sacwants rujhes come l' adire inte les deus "T" (ت ط), les
deus D (د ض), les deus S (س ص), li scrijhaedje do "chedda" (ّ) ki mostere on
dobelmint del cossoune et candjaedje do sinse do viebe.

L' eployaedje des chifes 3, 7 eyet 9 a cmincî avou les novelès tecnolodjeyes
(axhlåves) diviè 2000.

Sol Wiccionaire, gn a bråmint des mots ki sont ratournés e l' arabe marokin. On
eploye on sistinme po scrire les foninmes todi del minme manire.



https://wa.wikipedia.org/wiki/Aplacaedje_(linwince)

L' aplacaedje (on dit eto: acolaedje), el linwince, c' est l' metaedje eshonne
di deus u sacwants mots, onk dirî l' ôte, et k' ça dvént èn ôte mot, lomé mot d'
aplacaedje, u pus spepieuzmint : sustantivire, vierbire, advierbire,
addjectivire, evnd.

Les bokets polèt esse bén veyåves, sins loyeures (biesse ås tetes) u avou des
loyeures (Sint-Houbert, gorea-moxhon, ratind-tot). Padecô, les deus mots sont
pår acmaxhî dins l' novea mot (tinroxh, coirzenoxh, Spetin).

L' aplacaedje tîxhon, c' est cwand les mots-bokets si metèt a li cou å hôt,
eneviè çou k' on ratindeut.

On djåze di spotchî aplacaedje cwand l' dierin pî do prumî mot si maxhe avou l'
prumî pî do deujhinme mot.

L' etroclaedje, c' est ene sôre d' aplacaedje, mins avou tos des ptits mots,
pronos u årtikes, lomés "etroclåves".

L' atroclaedje di l' årtike, c' est eto ene sôre d' aplacaedje inte l' årtike
eyet l' no ki shût.

Li no est l' droet coplemint do viebe. Li viebe est codjowé å rwaitant di l'
indicatif prezintrece.

Les troes cwårts do tins, l' aplacaedje si fwait sins årtike et avou ene loyeure
(tcherpinte <viebe al 3inme djin>-<loyeure>-<obdjet do viebe>).

Å pus sovint, li sustantif est singulî : gåte-manaedje, tribole-manaedje,
rimowe-manaedje, sere-tiesse, tchît-vier, trait-feu, creve-fwin, trinne-savate,
catche-mizere, pice-nez, pice-tresse, atrape-nigåd, , shût-cou, casse-gueuye,
passe-tins, tchesse-tchén, tchesse-clå, tchåsse-pî, côpe-goidje, côpe-vere
(côpe-veule), côpe-papî

Mins, pacô, li sinse dimandreut on sustantif pluriyal : amanite towe-moxhes,
gobe-moxhes, atrape-moxhes, guigne-djins, spågne-måyes, broye-djaeyes,
croke-noejhes. Ça towe, ça gobe ou ça atrape les moxhes; ça guigne les djins; ça
spågne les måyes, ça broye les djaeyes, ça croke les noejhes. Portant, on les
scrît pus voltî å singulî, ki rprezinte adon on pluriyal trocrece: amanite
towe-moxhe, gobe-moxhe, atrape-moxhe, guigne-djin, spågne-måye, broye-djaeye,
croke-noejhe. 

Po les sfwaits mots ki piçurèt des djins, li djinre est todi omrin et femrin
sorlon k' i s' rapoitrtèt a èn ome ou a ene feme. Come d' efet, li viebe codjowé
ni mostere måy li djinre e walon; eyet l' coplemint do viebe ni mostere måy li
djinre do sudjet do viebe. On valet, c' est on xhale-trô, on speye-manaedje; ene
båshele, c' est ene xhale-trô.

C' est des mots ki n' candjèt nén d' cogne nerén avou l' nombe: ces deus la, c'
est des xhale-trô. 

Les mots, d' on vî uzaedje, polèt esse etroclés, copurade dins les nos d'
plaeces : Hourtubijhe (ki hourtêye li bijhe); Brijhcô (la k' on s' brijhreut bén
s' cô), Crevcour (la k' gn a yeu ene sipoûle ki creve li cour).



https://wa.wikipedia.org/wiki/Agaesse

Ene agaesse, c' est on grand (40-50cm) oujhea del famile ås coirbås (coirvidîs),
avou des noerès lujhantès plomes sol coir, et des blankès plomes sol vinte eyet
åd dibout des aiyes.

Les agaesses magnèt copurade des ptitès biesses et des insekes, mins eto des
fruts et grinnes di totes sôres.

Ci ni la est fwait avou des setchès coxhetes, des fistous, et des crins, avou
come ene sôre di toet pol waeranti. Cisse cogne la, cåzu tote ronde, fwait k' on
les pout prinde po des boles di hamustea.

Li frumele pon troes a dijh oûs k' ele va cover leye seule so ene termene di
cåzu troes samwinnes. Après l' askepiaedje des poyons, i vont dmorer e ni po
cwate samwinnes a pô près, et c' est les parints k' elzès nourixhèt.

L' agaesse, est foirt corante dins tote l' Urope, mins eto e l' Azeye, e l'
Afrike bijhrece eyet e l' Amerike bijhrece.

Elle voet voltî les plaeces wice k' i gn a des ptits bwès, les djårdéns et les
parks.

Gn a-st a Djiblou ene "rue de l'agasse". Mins ci sereut cobén on rcomprindaedje
di agåjhe. 



https://wa.wikipedia.org/wiki/%C3%85rmenyin_(lingaedje)

L' årmenyin (Հայերեն, hayere'n) est on lingaedje do Cocåze ki fwait on groupe da
sinne emey les lingaedjes indo-uropeyins, sins cnoxhous près parints.

On esteme a 7 miyons li nombe d' årmenyin-cåzants (avou on pô d' pus di 3 miyons
e l' Årmeneye) (2003).

Li lingaedje a bråmint des bodjes di mots indo-uropeyins, mins nerén si
fonolodjeye eyet si sintacse ont stî influyincêyes pås lingaedjes do Côcaze tot
åtoû, eyet eto li turk, do côp, l' årmenyin fwait ene diferince so troes liveas
des cossounes: moyales (deures), sonores (deures) eyet edjectives/fricatives.
Les edjectives sont-st atipikes po on lingaedje indo-uropeyin; c' est des sons
fwaits tot-z eployant les coides vocåles, purade ki les peumons, po shofler
l' air foû.

L' årmenyin eploye on sistinme di declinåjhons (avou 7 cas), eyet fwait
l' diferince inte singulî eyet plurial, mins nén inte omrin et femrin. Tchake
viebe a deus bodjes; onk est eployî po l' erirece simpe eyet li pårticipe passé;
l' ôte est eployî po tos ls ôtes tins. L' ôre des mots en årmenyin est
sudjet-viebe-obdjet. L' eplaeçmint des nén definixhants årtikes candje inte les
diyalekes ponantrece ey coûtchantrece; e ponantrecî, i s' mete pa dvant l' no, e
coûtchantrecî, i shût l' no.

Ene sacwè di cmon ki gn a avou l'walon, c'est l' diyastinme ea. Cåzumint pattavå
il est pronocî "ya"; adon e sacwants pårler del Årmeneye c'est "ê", et e
sacwants ôtes c' est "eu". Insi, on no come dèr ("monsieu", "signeur") fwait l'
djenitif dearn, et l' no tipik årmenyin a l' cawete -ean.

Sacwants linwicyins pinsèt ki l' årmenyin sreut-st on dschindand do fridjyin (et
motoit on parint do trace et do dace), oudonbén on près parint do fridjyin. Mins
les oridjenes di l' årmenyin, tot come po l' albanès, sont målåjheys a esplorer,
cåze do grand nombe d' epronts a ds ôtes lingaedjes. L' årmenyin a eto bråmint
des rshonnances avou l' grek, si pus près parint linwistike; eyet å cours di si
istwere, a fwait des epronts a l' iranyin, poy å grek (6inme sieke), å turk (a
pårti do 11inme sieke), å francès (å tins des Croejhîs, et poy a l' epoke
modiene), å latén (14inme-18inme siekes) ey å rûsse (epoke modiene).

L' årmenyin coûtchantrece (lomé "årmenyin turk" påzès årmenyins) est cåzé påzès
årmenyins avå l' Turkeye, Roumaneye, eyet l' diyaspora (France, Amerike,
Brussele...). Il a stî metou so pî pal moenne Mexhitar, k' a-st askepyî a Venice
l' academeye mexhitarisse.

Les årmenyins del France cåzént avou bråmint des francijhas. Les cis del Turkeye
avou bråmint des mots turks, evnd. Adon, les årmenyins del diyaspora sintént k'
i pierdént doûçmint leu lingaedje. C' est insi k' el academeye mexhitarisse s' a
metou a scrire li "Motî Mexhitarisse". Il ont tapé a l' ouxh tos les mots ki n'
estént nén årmenyins, et ndè leyî seulmint cénk ki vnént do francès et do turk.
Po des sacwès di tos les djoûs, les mexhitarisses ont askepyî des noûmots a
pårti des vîs mots årmenyins. Li motî a stî bén rçuvou pattavå.

Li pronoçaedje des cossounes di l' årmenyin coûtchantrece est diferin do
levantrece. Les shoflêyès cossounes rimannut d' astok; mins les doûces divegnnut
des deures, et les deures divegnnut des doûces. Pa egzimpe, "Yaqob" divént
"Hagop".

L' årmenyin levantrece est cåzé en Årmeneye, adon påzès årmenyins d' l' Iran,
Djeyordjeye, Azerbaydjan, etch etch. I wåde on pronoçaedje pus dlé do vî
årmenyin, mins avou tot plin des mots do rûsse, des mots eternåcionås, avou ene
ôrtografeye simplifieye (u complikêye), purade fonetike. Il est sotnou pa l'
academeye di Yerevan.

On lome insi l' årmenyin do 5inme sieke, k' on cnoxhe åd triviè l' Novea
Testamint ratourné pa Sint Mesrobe. Il a stî eployî påzès scrijheus d' eglijhe.
Il est co eployî dins l' liturdjeye, mins tchaeconk pronoce a s'mode.

Li viye manire di pronocî esteut avou les deures et doûcès cossounes di l'
årmenyin levantrece d' ouy, mins les shoflêyès cossounes si lijhént come en
inglès u arabe, totfjhant k' ouy tot l' monde pronoce les shoflêyès cossounes a
mode di l' indiyin (cossoune+h).

L' årmenyin si screye avou on alfabet da sinne, askepyî å 5inme sieke pa Sint
Mesrobe Machdotz. Ci alfabet la mostere des influyinces di l' alfabet grek eyet
des ôtes sistinmes di scrijhaedje dischindant do fenicyin; mins ces influyinces
ni sont nén veyåves do côp.

Divant l' 5inme sieke, les Årmenyins scrijhént avou l' alfabet grek, mins c'
esteut foirt malåjhey, pask' el årmenyin a des sons k' i n' a pont d' lete el
alfabet grek. Li Sint Mesrobe a-st askepyî les alfabets årmenyin, djeyordjyin et
albanès (li dierin s' a pierdou), a pårti d' l' alfabet grek, avou des trocas do
latén, et tot metant les letes ki manként, a pårti des senes crustins.

L' årmenyin, eyet l' djeyordjyin (on vijhén djeyografike, mins nén
linwisticmint) ont stî les deus seus lingaedjes k' ont polou wårder leu
scrijhaedje tins di l' Union Sovietike sins esse oblidjîs del discandjî po l'
alfabet cirilike.

L' alfabet årmenyin a 38 letes (36 oridjinelmint) ey est on alfabet bicamerå (i
fwait l' diferince inte grandes et ptitès letes, come nost alfabet latén) Les
letes "Օ" (o) et "Ֆ" (f) ont stî radjoutêyes al Moyinådje, l' "o" esteut po
rplaecî l' sicrijha "աց" (aw) ki s' pronocîve "ô". Egzimpe: Boghos po Baughos
("Pôl"). Li "f" est po les mots etrindjirs.



https://wa.wikipedia.org/wiki/Willy_Bal

C' est on sicrijheu e walon et on rcwereu sol walon, k' a cmincî les deus bouyes
tot djonne.

Il a felmint bouté tot-z eplaidant les foyous d' Arille Carlier so les mots
walons do payis d' Tchålerwè, dins li Dictionnaire de l'Ouest-wallon (1988).

Riprins dins l' grosse antolodjeye da Piron et dins l' antolodjeye Gallimard des
powetes do 20inme sieke, avou les ôtes riprezintants del djermêye 48. Il est
rprins eto dins l' antolodjeye Fleurs diyalectåles et dins l' Antolodjeye
Scrire.

Willy Bal est on råle mimbe di l' SLLW ki djåze voltî walon avou les waloneus.
Et s' endè siervi dins ses spitchs dins les strimaedjes di lives e walon. Il
eployive pår li walon cwand il esteut dins les djuri d' teze di diyalectolodjeye
walone (metans po Aclevaedje des bovrins a Djåçlete da Jean-Jacques Gaziaux).

Dedja e 1937, i disfind si memwere a l' UCL so l' accint walon d' Djanmioû ki
serè eplaidî dizo l' tite " Lexique du parler de Jamioulx "(1949) (rahoukî come
O2 dins l' djivêye des motîs do walon.

Des ramexhnêyes di powinmes, c' est “Houpeas d' avri” ki rexhe li prumî (1949),
divant “Å solea des leus” (1947), “Pokes et djårnons” (1947). Pu gn ourit li
gros live k' endè rashonne bråmint: ”Œuvres poétiques wallonnes” (1990).

Pus tård, Wili Bal va passer a des scrijhaedjes ene miete biyografikes, ene
miete filozofikes, ki racontèt si tins d' sôdårds et di prijhnî tins del guere
di 1940-1945. Li prumî d' zels, “Warum Krieg ?” (1996), va esse riprin dins on
pus spès live: “Djonnesse a målvåt” (2001). Dins s' djonnesse, djustumint, il
aveut eto ratourné on roman da Ramuz “Aline” (parexhou e 1998), et scrît del
proze nén racontrece “El redjon dins l' monde” (1936).

Di s' mestî, il a cmincî prof d' atenêye a Mårcin 11 ans å long (1945-1956),
tot-z î tnant eto ene pitite cinse. Adonpwis, il eva come prof d' univ å Congo,
a l' univiersité Lovanium. Il î dvént doyén del Faculté d' Letes (1962-1965). I
rintere adon el Beldjike, a l' UCL, todi come prof di romanes, pu divént doyén
del Fak di Letes (1968-1970). Di 1970 a 1973, i serè vice-prezidint do Consey
Academike.

Willy Bal a stî onk des råles romanisses a djåzer di l' avni do walon e walon,
et a tuzer ene miete a si ehåyaedje: Standardiser, moderniser, la juste mesure à
garder (2002). Mins i n' a måy fwait l' ascoxheye di oizeur ecoraedjî on walon
unifyî.



https://wa.wikipedia.org/wiki/Unit%C3%A9s_di_mzeure_%C3%A9ndjolikes

Les unités di mzeure shuvantes sont-st eployeyes po des grandeus éndjolikes, pol
grandeu del memwere d' ene copiutrece, pol plaece k' on pout scrire so on
sopoirt come ene deure plake ou ene plake lazer, li grandeu d' on fitchî, evnd.

Ces unités sont sovint eployeyes po djåzer des grandeu des fitchîs et del
capacité des sopoirts et des memweres. asteme: li definixha des grandeus Mo, Go,
To si pout fé pa hopes di 1.000, tot shuvant les rîles do sistinme d' unités
eternåcionå, oudonbén pa hopes binaires di 1024 (ene poûxhance di 2), li
clintcha est d' eployî les definixhas eternåcionås. Mins Ko (avou on grand "K")
est tofer 1.024 octets, dismetant kel simbole del betchete eternåcionåle kilo ki
rprezinte 1.000 est on ptit "k".

Ces unités sont sovint eployeyes po djåzer del vitesse di transfer (e bits pa
segonde b/s) so les rantoeles et dins les telecomunicåcions.

Ces unités sont eployeyes pol frecwénce des cikes des processeus eyet pol
frecwénce des waitroûles.



https://wa.wikipedia.org/wiki/Trinit%C3%A9_(atuze)

Po les crustins, li Trinité (on dit eto : li mistere del Sinte Trinité, li
Trinisté, li Sinte Troejhinne), c' est ene sinte croeyance (dogue), ki vout ki
l' Bon Diu soeye fwait di troes "persounes" : Diu l' Pere, Diu l' fi
(Djezus-Cri), et l' Sint Esprit.

Alez s' vey e splitchant motî po des linwincieusès racsegnes so les mots
"Trinité" et "troejhinne".

Sacwants passaedjes des sints lives polèt esse ratuzés come des sene di l' atuze
del Trinité.

Mins en ebreu, Elohim – li Bon Diu – est å pluriyal, et bara – « fijha » – est å
singulî, çou ki pout esse comprins come cwè li Bon Diu est troes et onk.

Å Bateme, li Fi esteut e l' aiwe, li Pere cåzéve do cir, et l' Sint Spér
dischindeut doucetmint come on colon. Djezus-Cri nos a leyî l' rîle do bateme
crustin, avou l' parole:

L' atuze del Trinité n' est pus voltî acsegneye ås catruceme el Walonreye e
2008. 

Les djwifs, come les muzulmans sont foirt disconte del croeyance al Trinité,
pask' i trovnut ki ça n' va waire avou l' monoteyisse. Les cis ki croeynut al
Trinité sont lomés des muzulmans les "moucharikîn", "les cis k' assoçnèt Diu".

Po les muzulmans, li sourate 126 di l' Alcoran est waiteye come li passaedje ki
rfuze li Trinité, copurade ki Djezus-Cri soeye li fi da Diu l' Pere :



https://wa.wikipedia.org/wiki/Speate

Li speate ou blé (blè), c' est ene dinrêye d' ivier, kel grin est covrou (li
payete eva avou l' grin cwand il est batou; gn è dmeure nole traece di påte so
li strin).

On l' seme voltî e l' Årdene, e l' Almagne, el Swisse. Mins, e 1977, g è dmoréve
pus ki 25 ectåres di speate dins l' Province do Lussimbork. Did la li foice ki
fjha li tchambe d' agricoûteure pol renonder, avou des novelès varyistés. 

Tot l' passant inte deus meules ki n' s' aduzèt nén, on parvént a scheure li
smince foû des bales. Li smince si lome li xho.

On fwait do bon pwin avou. Mins del påsse avou rén k' del sipeate si prustixh
må. Elle n' est nén macasse assez. Po fé do pwin, on eploye purade ene farene a
70 åcint di speate. Les boledjîs pôrént mete 50 åcint et co l' vinde come "pwin
di speate".

On sogne voltî les djonnès biesses al sipeate. Elle est ritches e minrås, et
foirt åjheye a didjerer po les åmeas et åmayes ki vnèt d' esse sipanis. Ele les
fwait roemyî, pask' elle est picante. Li speate dene on bon poy åzès biesses.

Sinte Ermulene åreut stî evoyeye pa Sinte Wådrou a e l' Otriche po trover on
frumint ki n' edjaléve nén. Ele end åreut ramoenné a Sint-Houbert. Did la, les
Årdinwès s' årént adût a l' ahiver.



https://wa.wikipedia.org/wiki/Sp%C3%A5

Spå (fr: Spa, so plaece Spâ) est èn ancyin ptit ban et comene del Walonreye,
divnou intité sins rebaner d' ôtes viyaedjes, el province di Lidje.

L' etimolodjeye do no vénreut do latén spatium (sipace, clairisse, vude
sitindêye dins on bwès). Vîs scrijhas: Spaas (1274), Spasse (1215), Spaz,
Spausse (1315).

Barissåt (Barisârt); Crepe (rl a: Vea, Boû); Al Djeronstere; Mårtea (Mârtê);
Nivzé; Li Pré Fayhé; Al Såvnire; e Watrô; Winan-Plantche.

Å cmincî, Spå n' esteut k' on hamtea ki dispindeut do Sårt (Li Sårt-dlé-Spå). I
n' a divnou parotche k' e 1573.

L' istwere di Spå kimince e 14inme sieke, cwand on mwaisse di foidjes, Colin
L' Leu, atchete on bwès dilé l' "Poujhon", ene plaece k' on-z î poujhive ene
aiwe k' esteut boune pol santêye, et fé ene åbiedje (1326); c' est la k' a
crexhou on novea hamtea, li Noû-Spå, li prumî viyaedje divnant "li Vî Spå".

El deujhinme mitan do 16inme sieke, gn a ene fouke po-z aler prinde les aiwes.
Gn a eto yeu bråmint des protestants k' ont-st abagués, tchessîs evoye di
France, et la tot près des payis almands. Li Prince-eveke di Lidje les leya la,
sins rén dire (normåldimint, les sudjets divént esse del minme rilidjon k' el
prince). A cåze di cisse grande acceptance rilidjeuse la, Spå va divni, pitchote
a midjote, li raploû-tot des rwès et des impreurs (li tsar Pire li Grand e 1717)
di tote l' Urope. Li mot "spa" divént minme on cmon no en inglès, po dire
"plaece wice k' on prind les aiwes".

E 1750, on bastixha les prumirès såles di djeus, çou k' assaetcha co dipus
d' djins. L' afwaire des djeus di Spå (1786) va esse li cåze del Revolucion
lidjwesse, et do baxhaedje di Spå. Ça va rprinde dizo l' redjime olandès, et tot
l' 19inme sieke, avou des lodjeus del hôte volêye come li mame da Guillaume
Apollinaire (e 1898), li royinne Mareye-Hinriete di Beldjike (k' î mourt e
1912), l' impreur Wiyåme II (k' î dmane tote li guere di 1914-1918).

Dins l' tins on fjheut des boesse e bwès di Spå; boesse di bwès avou des dessins
dsu, vindowes come sovnis ås cis k' alént prinde les aiwes, foirt al môde ås
17inme et 18inme siekes.

Li Djonne tchambe economike, sitombieye pa Jean-Claude Somja, a fwait mete des
plakes di rowes e walon e 1998. Les francofoleyes, on raploû tos ls ans å moes
d' djulete di tchanteus e francès, a priyî mo sovint des tchanteus e walon, inte
di zels, William Dunker eyet Composs Binde.



https://wa.wikipedia.org/wiki/Sambe

L' aiwe di Sambe (fr: la Sambre) est ene aiwe ki prind sourd e France, ki court
e Payis d' Måbeuje (e France), pu d' Tchålerwè (el Walonreye), et-z egoliner e
Mouze a Nameur.

Li plaece wice ki Sambe s' egoline dins Mouze a Nameur, est lomêye li Grognon.
L' Sambe

Do tins d' Djule Cezår, on conoxhéve dedja l' Sambra. Mins ci n' est nén
dandjreus tot do long di ciste aiwe la ki çou k' on-z a lomé el Batreye di Sambe
s' a passé".

Å 7inme sieke on l' sicreye Zambre, e 840 ça dvént Sameza po divnou Sambre e
1093.

Dins s' live "Maubeuge et son Canton", Z. Pierard dit: Sambe ni coule nén todi a
l' minme vitesse. Ele sourd a Landrecies a 135 metes po-z ariver a 128 mates à
Maubeuge. C' est ptete po çoula ki les Celes l' årént lomé "samhac" (påjhire)
"bera" (cole). Di Sam-hac-bera on åreut fwait Sambera èt po fini Sambe.

Å 16inme sieke, li signeur di Fårcene esteut li mwaisse del rivire dispu l' buze
do vivî do covént Sint Françwès a l' limite del hamea d' Pirontchamp djusk' å
Coulot d' Tergnêye. I s' î fijheut payî ene tacse pa tos les bateas ki montént.
Il les fjheut "fourloker" (viziter) å vî tchestea. I profitéve eto di tot les
cayets, ranxhisses, åbes, bidons di totes les cognes (et di çki les noyîs avént
dsu zels) ramoennés dsu ses teres pa les grandès aiwes.

L' aiwe di Sambe vént don d' France, des bwès di Nouvion a l' Aye-Cartigny (ou
l' Haye-Equiverlesse) a 14 kilometes d' Avèsnes, adlé Fontenelle (Aisne) a 220
metes di hôteur. Ele è berwetéve ses aiwes 87 km el France et les fé wachoter
107 el Beldjike. Avou nosse mijhe e canås e 1824, èle n' î tribole pus ki dsu 94
km 353, po 50 km 332 dins li Hinnot avou ene moyene lårdjeur di 21 metes. Dins
l' Basse-Sambe, li naiviaedje esteut åjhey mins passé Tchålerwè (li Tchårnoe
(Charnoy) di dinltins) on n' poléve si siervi ki d' radô po tcherwer les bwès
côpés.

E 1690, les plats bateas tcherdjént tot d' minme dins les 15 a 20 tones mins i
les faléve sovint saetchî avou des tchvås po passer les bassès aiwes. L' årmêye
di Louwis XIV, après awè pris Nameur, s' a interessé a mia fé arindjî l' rivire
et l' amoennaedjî po-z î fé passer åjheymint tot çki lyi faléve po ses sôdårds.

E 1692, l' pont d' Tergnêye avéve 6 årvôs maçnés avou des grossès pires
rissaetcheyes dins l' bwès do Ptit Trî. Dins l' ci do mitan polént passer des
batias di 30 toneas. Li pont d' Pondlô estéve, lu, di bwès et må etertinou. I
faléve sovint mia tchoezi d' passer åd triviè des aiwes. E 1670, Sambe a profité
d' grandès aiwes po candjî d' voye et n' pus passer k' a costé do pont. I n' a
lontins pupont siervou.

E 1820, li bokèt d' Sambe ki passe dins Åjhô estéve compris dins l' 7inme bî, ki
va d' Couyet à Grognaux. Li rowe do Campinêre a stî tracêye e 1835, li rowe Paul
Pastur ki poirtéve li no di "Baty des Broûs" estéve li principåle voye do Sud
del Comene et s' prolondjî djusk' å wé d' Pondlô. Fåt dire ki les tcherbonaedjes
come les foidjes ni s' interessént nén a l' rivire et n' î voey ki waire d'
interesse por zels.

Å 17inme sieke c' estéve målåjhey di passer pa l' pont d' Tamene. Monté d' bwès
i barlokéve et tcheyeut pa bokets. Po fini, e 1704 i s' a tot tapé e l' aiwe.
Ribasti, il a stî sketé pa les tropes di sôdårds et rmetou d' astok a cénk
åtches e 1750. Il a falou ratinde 1829 po ki Sambe fouxhixhe douviete ås bateas
di 200 a 230 tones. E 1945, on a fwait peter l' pont k' estéve adon basti d'
fier. Les djins d' Labiye, refudjîs dins les cåves di l' Abeye dispu sacwants
samwinnes, montés dins l' gurni end ont veyou monter les foumires.)



https://wa.wikipedia.org/wiki/Roumantche

Li roumantche ou romantche (rumantsch e roumantche) est on lingaedje roman cåzé
el Canton des Grijhons, el Swisse, wice k' il est on lingaedje oficir dispoy li
20 d' fevrî 1938, mågré k' ça soeye on ptit lingaedje cåzé da seulmint
35.000 djins (e 2000), dins kékès vås des Alpes.

Dins les Alpes, li latén vulgaire del province rominne di Rhaetia a-st evolouwé
diferinmint ki ses vejhéns laténs (lingaedjes d' oyi å coûtchant, itålyin a
nonne). Li roumantche n' est nén li pus grand des lingaedjes laténs k' ont-st
askepyîs do latén cåzé el Rhaetia (e l' Itåleye i gn a 500.000 meye cåzeus di
sfwaits lingaedjes), mins come il est oficir el Swisse, c' end est l' pus
cnoxhou.

Li roumantche est onk des vijhéns linwistikes les pus rshonnants tant do walon,
ki do roumin.

La k' i sont côpés n' onk l' ôte påzès montinnes, les diferinnès vås ont tchaeke
des diyalekes diferins do lingaedje. Les cénk diyalekes sont les shuvants, do
coûtchant viè l' levant (avou po tchaeke li minme fråze d' egzimpe, li rnåd
esteut co ene feye afåmé):

Mins li roumantche estant on lingaedje oficir i gn aveut mezåjhe d' on cmon
scrijhaedje po pleur sicrire les tecses oficirs sins les dveur candjî d' ene vå
a l' ôte; ci cmon scrît lingaedje la, lomé rumantsch grischun, egzistêye dispoy
1982, et fourit askepyî pa Heinrich Schmid. Todi li minme fråze dene ci côp
chal:

C' est dins ç' cogne la do lingaedje ki sont scrîts les papîs des redjîsses
oficirs. Mins dins les scoles locåles, c' est l' diyaleke coinrece k' est eployî
come lingaedje d' acsegnmint po ls efants di onk a shijh ans; po les anêyes
shuvantes, c' est l' almand k' est eployî po les sudjets impôrtants.

Dispoy li cmince do 19inme sieke, li lingaedje est mancî på grand abagaedje di
tîxhon-cåzants e Canton, eyet l' ebagaedje des romantche-cåzants des campagnes
viè les veyes tîxhon-cåzantes. E canton des Grijhons lu-minme, seulmint 23,6%
des djins djåzèt roumantche. E 1990 il est l' prumî lingaedje di 17% des djins,
adon k' e 1880 il esteut l' prumî lingaedje di 40% des djins. Dins sacwantès
plaeces do canton li romantche est l' mwaisse lingaedje, mins dins ls ôtès
plaeces c' est l' almand k' est clairmint mwaisse.

Foneticmint li walon et l' romantche (come l' itålyin et l' roumin eto) ont
wårdé les cossounes do latén: tsch (tch) et tg / ge, gi (dj).



https://wa.wikipedia.org/wiki/Roland_di_Lassus

Roland di Lassus, k' on lome eco Orlando di Lasso ou bén « l' Divin Orlando »
(1532-1594) est on Montwès foirt kinoxhou, on grand ome di Walonreye mins eto
surmint onk des pus rlomés muzicyins uropeyins del Rinexhance.

Il a vnou-st å monde a Mont e Hinnot, adon Bas-Pays espagnol ey e l' Beldjike d'
asteure. Il a fwait ses scoles di muzike come corå d' l' eglijhe
St-Nicolai-e-Havré d' Mont, mins i n' a nén ratindou foirt lontins po voyaedjî
dins les ôtes payis ewou çk' on fjheut bråmint do cas di s' bele vwès. On a
minme dit k' il åreut stî kidnapé troes côps a cåze di cite-cile mins on sait
bén asteure k' i s' a ndalé a l' ådje di 12 ans e France mins surtout en Itåleye
ewou çk' il a fwait bråmint des voyaedjes tot shuvant Ferdinand di Gonzague,
vice-rwè d' Sicile. Il a stî egadjî a Naples après 1550, il a tchanté kékès
anêyes pus tård a Rome come mwaisse di tchapele del båzleke Sint-Djhan do Latran
(c' est la k' il a rescontré Giovanni Pierluigi da Palestrina l' ôte grand
mwaisse del polifoneye), il a fwait on voyaedje diplomatike manké amon les
inglès a Londe poy rivni viker deus ans a Anvers divant d' trover po d' bon ene
plaece come mwaisse di tchapele al Cour do Duk Albert V di Bavire a Munike, ki
l' Duk end aveut fwait li tchapele li pus impôrtante d' Almagne; et a stî
lu-minme di 1568 a 1573 al fene copete di s' rilomêye uropeyinne.

Di s' djonne tins djusk' a k' il est ddja d' ådje, Lassus a tofer fwait des
compôzaedjes di muzike. Di s' plome ont sourdou 2000 compôzaedjes, emey zels 57
messes, 101 magnificats et come 700 motets k' ont parvinous djusk' a nozôtes. I
cåzéve bråmint di lingaedjes eyet esteut on fén kinoxheu di tos les diferins
stîles di muzike. Po ses compôzaedjes polifonikes eco vicants ådjourdu, il a stî
cweri dins totes les ptitès fômes di muzike populaire d' Urope avou on grand
signifiaedje årtistike, come li vilanele itålyinne, li tchanson francesse eyet
l' Lied almand.

Li djonne muzicyin a cmincî s' mestî di compôzeu come madrigalisse, mins i n' a
waire tårdjî po s' tourner eviè les motets k' ont stî li vraiy clå spirituwel di
si ovraedje. Dins ces-ci on pout trover d' on costé, li foite influwince des
muzicyins di s' pays et di l' ôte costé, tote li grandeu et l' foice simbolike
di s' lingaedje muzicå. A 40 ans, cwand il a stî parvinou al miercopete di si
årt, i sepéve moenner del pus bele manire totes les tecnikes di compôzucion di
s' tins.

Li muzike da sinne est caracterijheye pal parfonde riprezintåcion des emôcions,
des tonalités sinsuweles et des imådjes muzicales. I n' a nén seulemint rindou
bon dvwer a l' idêyå årtistike univiersel mins il a eto metou dins si ovraedje
des elemints åyant pår li caractere itålyin. On pout dire k' il est onk des pus
grands compôzeus di tos les tins.



https://wa.wikipedia.org/wiki/Republike_democratike_do_Congo

Li Congo-Kinchassa (oficirmint Republike democratike do Congo, ou RDC), c' est
on payis del Mîtrinne Afrike.

I s' dislaxha del Beldjike e 1960. Divant çoula, il esteut cnoxhowe come li
Congo bedje, dispu 1908. Co dvant, c' esteut li Dislaxhî Estat do Congo, k'
esteut come ene prôpieté privêye da Yopôl II.

Å cmince, li Congo, ricnoxhou pa Stanley esteut rwaitî, sorlon l' droet
eternåcionå d' adon, come ene prôpieté da Yopôl II.

Do tins do Congo bedje, l' årmêye mitan bedje, mitan cngolesse, k' a-st aresté
les atakes des sclavaedjisses.

Li dislaxhaedje oficir, c' est l' 30 di djun 1960, est siné pa Gaston Eyskens et
Patrice Lumumba. Tot Yopôlveye est al fiesse. Mins li rwè Bådwin est fén mwais
do spitch da Lumumba, portant on cåzaedje normå so l' dislaxhaedje di l' Afrike
foû do djeu colniå.

Li 5 di djulete, a schipe cénk djoûs après l' indepindance, l' årmêye si revinte
disconte di Patrice Lumumba ki n' a nén lomé des noveas oficîs. Et moenner
bardouxha dins tot Yopôlveye. Po disfinde les béns des Bedjes, l' årmêye del
Beldjike, sins dmander l' avis des Congolès , va bénrade rivni dins l' payis.
Çoula est rsintou come on rabrocaedje des Bedjes, ki s' fwaiynut adon tertos vey
evi.



https://wa.wikipedia.org/wiki/Pitit_roman

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Paul_Depas

Paul Depas a skepyî a Wernant diviè 1903. Il a morou a Hu diviè l' 15 di måss
1998.

C' esteut on scrijheu d' operetes e walon (ey e francès), et ndè scrire lu-minme
li muzike. Il a toirtchî 97 akes d' operete e francès, et 71 e walon. Il a eto
monté troes rvuwes ki fourît djouwêyes å "Trocadero d' Lidje".

Ene di ses pus rlomêyès pîces, ci fourit "Si prumî bal". C' est dandjreus li
prumire pîce e walon k' i scrijha. Li prumire operete e francès si loméve "Le
vieux mendiant" (li vî bribeu).

Il fjheut imprimer lu-minme ses pîces so des ptits livrets. I s' ocupéve
lu-minme di vinde les abondroets pol djouwaedje so sinne. Adon, i coreut d' on
viyaejde a l' ôte po-z aidî les comedyins et les mwaisses del djowe.

Il aveut rescontré Lambert Lemaire après l' guere di 40. C' est lu ki rmeteut
ses pîces e walon. Cwand Lemaire est moirt, i s' a metou a scrire e walon.

E 1976, il amonte on comitî di walon e scole a Hu, ki va fé des bates di
djhaedjes di bokets e walon dipus d' 30 ans å long.

Si mwaisse pasmint d' tins, c' esteut l' muzike. On vout k' il åye abocté
lu-minme si prumî violon a ût ans. I djouwéve eto do piyano, del trompete et do
sacso.



https://wa.wikipedia.org/wiki/P%C3%A5pe_Djihan-P%C3%A5_II

Karol Józef Wojtyła ( prononçaedje) a skepyî li 18 di may 1920 a Wadowice, dilé
Cracoveye, el Pologne et mori li 2 d' avri 2005 e Vatican.

Il aveut stî lomé påpe li 16 d' octôbe 1978, dizo l' no di Djihan-På II (on dit
eto Djan-Pål II).

Djihan På II fourit li pus grand voyaedjeu des påpes di l' istwere. I fjha dipus
d' 100 voyaedjes a l'etrindjir. Il a stî vnou deus côps el Walonreye.

Il a fwait ene foice po raprotchî les crustins inte di zels, mins n' a måy
adiercî s' côp di s' fé priyî a Moscou. Les rapoirts avou les Ortodosses
dimorént foirt froeds.

Årvierdimint, il esteut bén veyou des Djwifs et des Muzulmans. Il a stî å Meur
des Dislamintaedjes et il a stî rçû på rwè do Marok Hassan II, et eto på
prezidint Palestinî Yasser Arafat.

On lyi a rprotchî si wårdiveusté dins tot çou ki rwaite li sessouwalité, et avou
ça, li lûte siconte do sida. Il a pretchî siconte del pilure et des capotes,
porshuvant les idêyes do Påpe På IV. Sapinse a lu, li seul moyén acceptåve
esteut di s' rastrinde !



https://wa.wikipedia.org/wiki/Nameur_(veye)

Li veye di Nameur, (on dit eto Nameur li Bele u Nameur li Glote paski les
Namurwès magnnut voltî ene sacwè d' bon), c' est ene ancyinne comene del
Waloneye, ki s' a rebané avou 25 viyaedjes po fé l' grand Nameur.

Ça a stî l' mwaisse veye di l' arondixhmint do minme no (kel limerotaedje
diyalectolodjike poite l' essegne [Na]), et del Province di Nameur.

Nameur est au mitan d'on sinclinal qu'on lome li sinclinal di Nameur. On pout
vôy des plis et des des fayes å pid del Citadel.

Cwand on-z a fwait les grands travos e 1992, on-z a metou a djoû des restants d'
èn ome, k' åreut la viké divié 50 divant Djezus-Cri. Jean Plumier, l'
årkeyolodjisse responsåve l' a lomé Li pus vî des Namurwès. Et s' soçon
Djan-Mareye Antoenne, ki fwait des fougnaedjes sol Citadele, a rtrové les
restants d' ene feme et i l' a lomé Li Feme del Citadele. On-z î a rtrové eto
des pîces di manoye do tins des Gålwès.

Do tins des Romins, gn a yeu ene voye k' a passé etur Mouze et l' rotche. Et
padzo l' rowe Notru-Dame, gn a co des bokets di l' ancyinne voye rominne. Dins
les soûmints, on-z a rtrové les arotchmints del voye.

Do cénkinme sieke, gn aveut ddja l' no d' Nameur so ene pîce di manoye. Do tins
des Merovindjins, sol Grognon, gn aveut des omes di mestî k' î boutént. On-z a
rtrové des brotches (fûles) et des ôtes clicoteas.

Li vî Nameur est sipoté li respe pask'il est come dins on respe etur Mouze et
Sambe.



https://wa.wikipedia.org/wiki/Mwaisse-veye

Li mwaisse veye  u veye capitåle, c' est l' prumire veye administrative dins on
(dislaxhî) payis. Mins on pout eto eployî l' mot po ene province, ene redjon
otonome, evnd.

Dins on rweyåme, c' est la k' li rwè dmane. Dins ene republike, li prezidint.
Dins on redjime å pårlumint, c' est la kel pårlumint s' rashonne.

Padecô ossu, ci n' est nén l' mwaisse veye ki s' a diswalpé l' pus dins on
payis, mins ene ôte plaece, k' on lomrè mwaisse veye economike :

El Beldjike, sacwantès classes sociåles francès-cåzantes a Brussele si codujhèt
pacô del minme manire eneviè des Walons. 

Do tins des Ancyins Bedjes, li veye capitåle des Eburons, c' esteut Tongue, li
cene des Adouwatikes, Nameur, li cene des Trevires, Treve, li cene des Nervyins,
Bavai.

Po les viyaedjes et veyes del Walonreye k' esteut sol principåté d' Lidje, li
mwaisse veye a todi stî Lidje, di 980 a 1792.

Po les « payis do Rwè », do tins des Bas Payis espagnols, li mwaisse veye esteut
Gand. Mins li vraiye capitåle esteut Madrid.

Des trevéns otrichyins, li mwaisse veye administrative esteut Brussele. Mins li
vraiye capitåle esteut Wîne.

Dizo l' Redjime francès, li mwaisse veye esteut Paris po tertos (ancyins Lidjwès
et ancyins « Otrichyins ».) Ci l' esteut ddja dispu 1678 po les viyaedjes del
Walonreye di France.

Li Beldjike indepindante ritchuzixha Brussele come mwaisse veye. Mins pol
Walonreye måmdiyinne (1816-1919), c' esteut Berlin.

Après li refôme di l' Estat, e 1975, c' est Nameur ki divna veye capitåle del
Walonreye.



https://wa.wikipedia.org/wiki/Main_Page

Afrikaans • Alemannisch • አማርኛ (Amharic) • Aragonés • العربية (Araby) •
Armâneashti • অসমীয়া (Asamiya) • Asturianu • Avañe'ẽ • Azərbaycanca •
Bahasa Indonesia • Bahasa Melayu • Bahasa Sunda • Български (Balgarski) • বাংলা
(bangla) • Беларуская (Belaruskaya) • བོད་སྐད • Bosanski • Brezhoneg • Català •
Чӑваш • Česky • Corsu • Cymraeg • Dansk • Deutsch • Diné bizaad • Eesti •
Ekakairũ Naoero • Ελληνικά (Ellinika) • English • Español • Esperanto • Euskara
• فارسی (Farsi) • Føroyskt • Français • Frysk • Furlàn • Gaeilge • Gaelg •
Gàidhlig • Galego • ગુજરાતી (Gujarati) • 한국어 (Hangukeo) • Հայերեն (Hayeren) •
हिन्दी (Hindi) • Hō-ló-oē (閩南語) • Hrvatski • Ido • Interlingua • ᐃᓄᒃᑎᑐᑦ • Иронау
(Ossete) • Íslensk • Italiano • עברית (Ivrit) • Basa Jawa • ಕನ್ನಡ (Kannada) •
ქართული (Kartuli) • Kaszëbsczi • Қазақша (Kazakh) • Kernewek • ភាសាខ្មែរ (Khmer)
• кыргызча (Kirghiz) • Kiswahili • Kurdî • Latinum • Latviešu • Lëtzebuergesch •
Lietuvių • Limburgs • lojban • Magyar • Malagasy • Māori • Македонски
(Makedonski) • മലയാളം (Malayalam) • मराठी (Marathi) • Монгол (Mongol) • ဴမန္မာစာ
(Myanmasa) • Nahuatl • Naoero • Nederlands • नेपाली (Nepali) • 日本語 (Nihongo) •
Norsk (Bokmål) • Nynorsk • Occitan • (Oriya) • Oromo • پښتو (Pashto) • ພາສາລາວ •
Picard • Pilipino • ਪੰਜਾਬੀ (Panjabi) • Platdüütsch • Polski • Português • Română
• Rumantsch Grischun • Runa simi • Русский (Russkiy) • संस्कृतं (sanskrit) •
Sardu • Scots • seSotho • Shqip • Sicilianu • Simple English • Slovenčina •
Slovensko • Српски (Srpski) • Suomi • Svenska • தமிழ் (Tamil) • Tatarça • తెలుగు
(Telugu) • ไทย (Thai) • Tiếng Việt • tlhIngan Hol • Тоҷикӣ (Tojiki) • Tok Pisin
• ᏣᎳᎩ (Tsalagi) • Türkçe • Türkmençe • Українська (Ukrayins'ka) • اردو (Urdu) •
ئۇيغۇرچە (Uyghur) • Volapük • (Xhosa) • ייִדיש (Yidish) • 中文 (Zhongwen) • (Zulu)



https://wa.wikipedia.org/wiki/M4_Sherman

Li M4 Sherman c' est on moyén tank (31,5 T), siervou pa 5 omes, årmé å cminçmint
d' on court canon di 75 mm et pus tård d' on 105 mm long, di deus mitrayeuzes
0.30 (ene cowacsiåle et ene di capot so rotule), d' ene mitrayeuze 0.50 sol toet
del tourele et d' on moirti lance-potscs foumidjinnes, ekipé dins les prumîs
tins d' on moteur d' avion e stoele Continetal et pu d' on moteur Ford V-8 e
ligne a essance d' ene foice di 500 Tch a 2600 tr/min k' el fijheut avancî al
vitesse macsimom di 42 km/h so voye, 193 km å lon.

C' est on tank k' a stî pinsé et fabriké pa les amerikins a pårti di fén 1941.
Do tins del deujhinme guere daegnrece, il a stî eployî nén seulmint pa cete-ci
mins ossu pa les foices ostralyinnes, britanikes, canadyinnes, francesses,
rûsses et minme almandes (sol fén del guere – Ofinsive da Von Rundstedt).
Sacwants payis end ont eco dins leus årmêyes. C' est come ça k' il a divnou l'
tank li pus cnoxhou et li pus fabriké sol daegn (55.000 unités).

Ça n' a nén stî, di lon, li meyeu des tanks del deujhinme guere pask' i n'
fijheut nén l' pwès a costé des Panteres et des Tigues almands mins li foice des
amerikins c' esteut d' endè fé des foirt grandès cwantités po replaecî a fwait
tos les ci k' estént distrûts.



https://wa.wikipedia.org/wiki/Louis_Remacle

Louis Remacle (e walon: li Louwis Rmåke) a skepyî li 30 di setimbe 1910 al
Gléjhe ey a morou li 10 di may 1997 a Vervî.

Come sicrijheu e walon, il a bråmint scrît des fels arimés, et, al fén di s'
veye des sovnances.

Come di djusse il est rprins dins l' grosse antolodjeye da Piron et dins l'
antolodjeye Gallimard des powetes do 20inme sieke.

Il eplaida: "Fråjhûlès tchansons e (1931), "Å tchestea d' poûssires (1946),
"Fagne" (1969), "Moite Fontinne" (1975).

Après s' moirt, on rashonna ses powinmes dins on lives Powinmes walons da Louwis
Rmåke, pu ses dierins scrijhaedjes di prôze e-n èn ôte live : Sovnances et ôtes
tecses da Louwis Rmåke (2011).

Mins Louwis Rmåke est purade conoxhou come onk des pus grands rcwereus sol
walon. Po cmincî, c' est lu k' enonda l' eplaidaedje di l' A.L.W., et fé
lu-minme les deus prumîs tomes.

Mins divant çoula, il aveut wangnî on pris a l' Academeye francesse di Beldjike
avou s' memwere : Le parler de la Gleize. Pus tård, il eplaida li Motlî del
Gléjhe.

Pus tård, i studia purade li croejhete (emantchince del fråze) et l' istwere do
lingaedje walon. Mins on lyi doet eto li motî del Gléjhe. Bråmint des ovraedjes
sincieus da Louwis Rmåke ont stî publiyîs foû payis, a Paris et a Djneve.

Di s' mestî, Louwis Rmåke esteut prof di diyalectolodjeye walone a l' Univ di
Lidje. Il aveut replaecî Jean Haust.



https://wa.wikipedia.org/wiki/Liken

On liken (do grek leikhên, ki letche) c' est l' rizultat del simbiôze inte deus
organisses complimintaires. Onk des deus organisses est ototrofe po çou k' est
do carbone (dj' ô bén, il a del clorofile); c' est soeye-t i ene vete algue,
soeye-t i ene cianobactereye.

L' ôte påtnaire del simbiôze, lu, est eterotrofe; c' est on tchampion (èn
ascomicete, bassidiomicete ou deuteromicete).

Li tchampion est lomé li micobionte. L' algue ou l' cianobactereye est lomêye li
ficobionte ou l' fotobionte.

Les tchampions ki pårticipèt dins l' simbiôze des likens riprezintèt a pô près
1/5 di tos les tchammpions cnoxhous. Seulmint 2% des fitobiontes sont clairmint
idintifyîs, la k' les caracteres morfolodjikes eyet les structeures di
rprodujhaedje sont foitmint candjeyes pal simbiôze. C' est å pus sovint des
vetes algues (clorofites). So 200 especes kinoxhowes å totå, end a k' ene seule
k' est ene algue djaene et rodje.

Dins bråmint des cas, li vete algue ki pårticipe al simbiôze des likens est do
djinre Trebouxia. L' algue est fwait di celules clorofilyinnes lomêyes
gonideyes.

Cwand l' fitobionte est ene cianobactereye, c' est ene bactereye a ene celule ou
d' cogne filaminteuse, foirt sovint do djinre Nostoc.

Li micobionte riçût des nutrimints ki vnèt del fotossinteze do fitobionte. Li
fitobionte riçût sacwants compôzés minerås do micobionte. Sacwants sont des
ficsateus d' l' azote k' i gn a dins l' air.

Bråmint d' especes di likens sont des especes pionires, dj' ô bén k' ele sont
capåbes di colnijhî les prumires des evironmints estremes. Il ont des crexhances
foirt londjinnes, di kékès milimetes so èn an, metans li Rhizocarpon
geographicum, on liken ki crexhe fok di kékes cintinmes di milimetes so èn an.



https://wa.wikipedia.org/wiki/Layka

Li tchene Layka (Лайка, baweuse e rûsse) fourit li prumî esse vicant a esse en
orbite åtoû del Tere. Li tchene sovietike Layka fourit-st enondêye viè l' espåce
a boird do Spoutnik 2 li 3 d' nôvimbe 1957, on moes après li metaedje en orbite
do Spoutnik 1.

Layka esteut-st onk des tchéns pierdous ramassés ezès rowes di Moscou. Ces
tchéns estént wårdés dins des cintes di rcwerance dins l' veye, eyet troes
d' inte di zels ont stî esprouvés eyet etrinnés po les mezåjhes del mission:
Layka, Albina eyet Moushka. L' etrinnmint c' esteut d' afaiti les tchéns a
l' evironmint k' i rasconterrént tins do voyaedje, come li stroeteur del
capsule, les bruts, les vibråcions eyet l' acceleråcion. Cist afaitaedje la
srè-st eployî pus tård avou les cosmonotes rûsses.

Mins, a ciste epoke la, li programe spåciå sovietike aveut mezåjhe di rzultats å
pus abeye, ça fwait kel sipoutnik n' aveut nén stî atuzé po pleur rivni so tere
avou si passaedjî. Layka mora-st e l' espåce. Les informåcions oficires
sovietikes d' adon dijhént kel tchene aveut morou après 4, 7 ou 10 djoûs,
touwêye pa do gåz ou d' l' amagnî epwezné. Mins e 2002 des nouvès informåcions
ont mostré k' ele aveut morou après seulmint 7 eures di l' enondaedje, èn polant
nén rezister å stress eyet å fortchåfaedje del capsule.

Après Layka i n' ourit pus nole mission avou des tchéns a-z esse enondêye sins
sistinme po lzès fé rivni sins risses. On-z a fwait des timbes-posse avou
l' imådje da Layka dins bråmint des payis. E 1997 on costrujha, el Veye des
Stoeles, on monumint e memwere des eros di l' istwere astronotike sovietike;
Layka est rprezintêye sol monumint, ki båke inte les djambes d' onk des
cosmonotes.



https://wa.wikipedia.org/wiki/Laurent_Hendschel

Laurent Hendschel (purade lomé Lorint emon les waloneus) a skepyî e 1966. C' est
on tchanteu et on scrijheu e walon, ey eto on rcwereu sol walon.

Deujhinme do Grand Pris del Tchanson Walone e 1989, il atake totossu rade a
studyî eyet scrire li walon. I håynêye ses nouvès idêyes en on livret “On walon
po dmwin” (1990) et s' comince-t i a ls apliker come mwaisse-adjinçneu do motî
Walo+ (1992), li prumî motî francès-walon po troes des cwate coines do payis.

Adonpwis, il eplaide “Ridaedjes” (1993), ene ramexhnêye di powezeyes
avanciveuses. Et mostrer comint, podbon, on pout foirdjî on rfondou walon divins
“Quelques propositions sur l'établissement d'une langue wallonne écrite commune”
(1993) et comint-z ahiver on diccionaire di tot l' walon (Å raploû-tot des
walons, 1994). E minme tins, il aponteye on sistinme live et cassete po-z
aprinde li walon (Li walon rade et bén, 1994).

C' est co lu k' enonde l' idêye del gazete “Li Rantoele” (1995), ki dvént ene
Soce Nén Recwårlante et rprinde les rcwerances so li rfondaedje. Adon, po
rawijhî ses couteas, et vey çou ki li rfondaedje dene podbon, Lorint Hendschel
sicrît sacwants bokets e rfondou: “Sacwantès fåviretes di houte did ci” (1994),
“Did lon” (1995) et li grand roman istorike “So l' anuti”, sicrît e 1994, eyet
eplaidî fok e 2006.

I va pus lon dins ses rcweraedjes et studeye les pondants et les djondants do
tchmin k' a shuvou l' walon e 20inme sieke, et les idêyes des waloneus so ces
trevéns la. I scrît on clapant corwaitaedje so ç' sudjet la e 1996, “Ecole
dialectologique et génération 48 - esquisse d'une analyse”.

Il est onk des prumîs a vey li consecance del revolucion Etrernete. Eto, i va
mete so les fyis, e 1996, on prezintaedje do walon (Les pådjes do lingaedje
walon) et e 1998 ene sinteze sol grammaire do walon: Li waibe del croejhete
walone.

A pårti di 1998, il overe sol ratournaedje e walon des sistinmes Linux, et
scrire si apriyesse a fwait so les fyis, dizo l' tite: Avou l' sistinme
Gnu/Linux, voste éndjole djåze walon. C' est s' papî la ki va enonder Pablo
Sarachaga sol voye do boutaedje pol lingaedje walon, et drovi l' ouxh des libes
programes sicrîts e rfondou walon.

Tot boutant di s' mestî, come ratourneu, i s' rimete ås scoles et disfinde, e
1999, on memwere di linwince “Vers la substitution linguistique en Wallonie”,
tot scrijhant troes tchaptrês do live di sinteze acvierné pa Lucyin Mahin, “Qué
walon po dmwin”

E 2002, i ratoûne li Djeneze, li prumî live del Bibe, e walon, dizo l' tite “Å
Cmince”.

Dispu l' moes d' djun 2003, Lorint Hendschel a prins on “condjî sabatike” po ses
boutaedjes pol walon. Mins on l' rivoerè tolminme a Bive, pol sitrimaedje di "So
l' anuti".

Lorint Hendschel a cmincî a bouter sol diccionairaedje a pårti del djivêye des
motîs do walon ramexhnêye pa Johan Viroux. I va esse li mwaisse adjinçneu do
prumî motî francès-walon ki dene les minmes mots dins sacwants accints do walon
Walo + : Mes 3000 prumîs mots walons. Après, i va rescontrer Tiri Dumont et
bouter sol DTW avou lu.

Come ricwereu, Lorint Hendschel fourit li mwaisse teyoricyin eyet l' enondeu do
rfondaedje et do linwe-ehåyaedje do walon. C' est les idêyes sipårdowes pa ci
ptit live la ki vont fé comprinde a Lucyin Mahin kel schapaedje do walon passe
parr la, et-z atôtchî Lorint Hendschel e 1993.

Djusse après, Lorint Hendschel fourit l' mwaisse viene del "Commission
normalizåcion" di l' UCW. Cwand cisse-ciale toûne a cou d' poyon, e 2000, i
renonde li Tåvlotêye rifondaedje del Rantoele, tot-z askepiant li Djåspinreye
Rifondaedje so Yahoo.

C' est lu ki saye di ratourner l' prumî li motlî infôrmatike po s' endè siervi å
cmince so Microsoft, pu so Linux. C' est tot fjhant ciste ovraedje la k' i va
rescontrer Pablo Sarachaga.



https://wa.wikipedia.org/wiki/L%C3%A9on_Degrelle

Léon Degrelle (e walon Leyon Degrele) a skepyî li 15 di djun 1906 a Bouyon ey a
morou li 31 di måss 1994 a Malaga.

Il a stî po cmincî, sicrijheu et gaztî. Adonpwis, il a-st enondé li movmint
recsisse.

Leyon Degrelle a stî veyou voltî di bråmint des Walons, aprume el Province do
Lussimbork, dins les anêyes 1930. C' esteut on grand catolike, et ses djins
payént a boere ås djonneas des viyaedjes après messe. Et s' trovéve-t on k' i
cåzéve si bén.

Mins e 1939, il a mostré k' il esteut politicmint po Hitler. Adon, les catolikes
l' ont låtchî, et a manké d' esse discomunyî (li doyén d' Bouyon a rfuzé di lyi
dné l' comunion, todi). Après çoula, il a stî veyou evi des djins.

Tins del guere di 40, il ala come volontaire sol front rûsse. E moes d' decimbe
1944, a l' Ofinsive da Von Rundstedt, i rivna el Walonreye, avou les Almands, al
tiesse d' on batayon d' SS walons.

Après l' guere, i serè codåné a moirt. Mins on n' a måy oizou dmander si
estradicion foû d' Espagne, la k' il aveut chwiné. A cåze del "påye civile" k' a
shuvou l' arindjaedje des bidons après l' Afwaire Rweyåle. "On n' distere nén
les viyès vatches", dijha-t on.

Adon, il a continouwé a tchåfer ses waerbeas å solea del Costa del sol disk' a
s' påjhûle moirt.



https://wa.wikipedia.org/wiki/Jacques_Bertrand

Jacques Bertrand (e walon classike, on prononçreut : Djåke Bietrand), c' esteut
on scrijheu d' tchansons k' a skepyî li 18 di nôvimbe 1817 ey a morou li 30 di
djulete 1884.

I tchantéve voltî li payis d' Tchålerwè. Åresse, c' est l' prumî k' a-st eplaidî
des scrijhaedjes e walon dins cisse coine la del Walonreye.

I dmeure conoxhou long et lådje pa ene tchanson e francès "Pays de Charleroi" k'
a divnou li "tchanson nåcionåle" carolo. Mins il a scrît purade e walon. Inte di
des ôtès tchansons : Lolote.

Dispu 1984, li befrwè d' Tchålerwè soune totes les eures "Pays de Charleroi"; å
cwårt après l' eure; c'est "Racoulotans nos" ; al dimeye eure : "Sintoz come èm
cour bate", eyet å cwårt po l' eure: "El cwénzinne å Mambor".

I fourit fotografyî pa Prosper Bévierre diviè 1867. Ci portrait la divint foirt
rilomé. On ndè fjha ene plake havtêye so s' måjhon d' nexhance e 1924.

Si veye est ses tchansons ont stî studieyes pa Jules Lemoine, adon-pwis pa Jules
Vandereuse.

Des tchanteus come Bob Dechamps tchantént voltî les tchansons d' Jacques
Bertrand.



https://wa.wikipedia.org/wiki/Ife

Èn ife (do grek huphé, "texhou") c' est on filamint ki n' a pont d' clorofile,
et ki intere dins l' constitucion do miceliom des tchampions. On trove eto des
ifes åtoû des gonideyes des likens, çou ki fwait l' pus gros d' leu tcherpinte.

Èn ife tipike c' est on longou beur, å pus sovint fwait d' kitene, k' etoure,
sopoite eyet waerantixh li celure di l' ife. Pol plupårt des tchampions, ene
celure ådvins d' on filamint d' ife est separêye des ôtès celures pa des
dvintrinnès paroesses k' on lome e sincieus latén des septa (singulî septum).

Des tchampions parazites k' i gn a, ont des bokets di leus ifes k' a candjî po
fé on haustorium, k' est capåve di moussî dins les texhous di l' ôrganisse
lodjoe. Cwand les ifes sont sfwaitmint candjîs po moussî dins ds ôtès
ôrganisses, mins cwand c' est dins des relåcions di simbioze, on les lome des
micorizômes, et c' est ene sacwè d' foirt consecant k' aide les plantes a poujhî
leus nutrimints eyet l' aiwe dins tere, les micorizômes si metant åtoû des
raecinêyes des plantes.



https://wa.wikipedia.org/wiki/Hegel

Hegel, di s' plin no Georg Wilhelm Friedrich Hegel, c' esteut on filozofe
almand. Il a skepyî li 27 d' awousse 1770 ey a morou li 14 di nôvimbe 1831.

Il a scrît on moncea d' lives di filozofeye et d' istwere, di politike, di
rlidjon, d' årt, di lodjike eyet d' metafizike.

L' ideyalisse des tûzêyes da Hegel at stu shuvou pa ene peclêye di scrijheus et
d' filozofes. Sacwants estént d' acoird avou lu (Bradley, Sartre, Küng, Bauer,
Stirner, Marx) et des ôtes nén d' acoird (Kierkegaard, Schopenhauer, Nietzsche,
Heidegger, Schelling).

Hegel n' est nén rprins dins les 100 prumîs del djivêye Michael Hart des
rlomêyès djins di l' Istwere, mins il est cité dins ene deujhinme lisse, des cis
ki serént inte li 101inme eyet l' 200inme.

Li live di filozofeye, "Phänomenologie des Geistes" (adjinçnaedje do tuza), a
stî - po ène pårt- mètu e walon, sol cogne d' ene binde d' imådjes pa José
Schoovaerts, ey eplaidî po papî dins l' Rantoele, et sol les fyis, po on tins
sol forom "Toudi".



https://wa.wikipedia.org/wiki/Gwarani

Li gwarani (avañe'ẽ e gwarani) est on lingaedje amerindyin del famile
toupi-gwarani, djåzé å Paragway (wice k' il est djåzé pa 90% des dmorants, ey
est oficir avou l' castiyan), å nôr di l' Årdjintene, a l' ess del Boliveye,
eyet å sud eyet nôrouwess do Braezi. On conte k' i gn a shijh miyons di
gwarani-cåzants e l' Amerike nonnrece.

Les sillabes sont tofer drovowes (ele ni finixhèt måy pa ene cossoune); li
lingaedje a shijh voyales simpes (a,e,i,o,u,y) et shijh voyales nåziåles (ki si
scrijhèt avou ene wachlete (~) pa dzeu l' lete). L' ortografeye do gwarani
eploye deus ôtes letes latenes avou des accints: ñ eyet g̃ (cisse dierinne
n' egzistêye nén, al diferince des ôtes, come lete tote seule dins unicôde, el
fåt scrire so les copiutreces come g shuvou di l' accint wachlete combinant).

Bråmint des mots do gwarani (ou do toupinamba, on lingaedje del minme famile)
ont passé e castiyan, et did la dins les ôtes lingaedjes del daegn, par egzimpe
pirania (piraña, vout dire "pexhon do diale"), tatou, ananasse (anana),
djacaranda, djagouwar (jaguareta), niandou (ñandu), tapir (tapira),... li
gwarani est, après li grek eyet l' latén, li troejhinme sourdant po les nos
syincieus des plantes et des biesses.



https://wa.wikipedia.org/wiki/Guillaume_Apollinaire

Guillaume Apollinaire, c' est l' no d' pene d' on scrijheu e francès ki s'
loméve podbon Wilhelm Albert Vladimir Apollinaris de Kostrowitzky (u
Kostrowicki). Il a skepyî a Rome li 26 d' awousse 1880, et a morou a Paris li 9
di nôvimbe 1918. Il a scrît des studias sol pinteure cubisse (les Peintres
cubistes, 1913), et sol powezeye (l'Esprit nouveau et les poètes, 1917). Eto ene
pîce di teyåte po rire, mins nåcionalisse (les Mamelles de Tirésias, 1917). Mins
il est aprume conoxhou come powete (Alcools, 1913; Calligrammes, 1918). Dedja a
19 ans, il aveut cmincî pa scrire des acrostitches a ene pitite djonnete di
Ståvleu. Et mete bråmint des cåzaedjes e walon dins ene novele : Que-vlo-ve?.

Si mame vént cobén ås bagns di Spå, et po-z î djouwer å cazino. Por leye esse
trankile, elle evoye, e 1899, ses deus fis respirer li boune air di l' Årdene a
Ståvleu. C' est la k' el Wiyåme î resconterrè si prumî amour, Maria Dubois. So
les cwate moes ki li ci ki s' aléve lomer Guillaume Apollinaire dimana-st e
Ståvleu, il aprinda do walon assez po scrire èn acrostitche avou l' accint di
Ståvleu. On pout dire ki c' est li seul grand scrijheu nén Walon a aveur sicrît
e walon.

E 1911 i rdjond li groupe di Puteaux, on movmint del pinteure cubisse. Eyet li 7
di setimbe del minme anêye, il est aresté eyet ametou d' aveur sicroté li tåvlea
del Mona Lisa, mins i fourit distcherdjî pus tård.

I mora del gripe espagnole e 1918, ey esse eteré å çmintire do Pere Lachaise a
Paris.

Les sovnances di Ståvleu, di l' Ambleve, et del Fagne aparexhèt eto dins des
ôtes sicrijhaedjes da Wiyåme Apollinaire. Insi, dins Le poète assassiné, les nos
d' persounaedjes sont walons (Viersélin Tigobote). Les cåzaedjes si fjhèt
kécfeye e walon:

Dins Que vlov, ene novele, li mwaisse persounaedje si lome a pårti d' ene fråze
walone, ki l' ome dijheut tofer Cwè vloz vs ? (so plaece: ku vloz vs ?), et esse
sipoté Li bea valet (e walon dins l' tecse).

Tos les rapoirts inte Apollinaire eyet l' walon et l' Walonreye fourît corwaitîs
pa François Duysinx. E 1999, po les cint-z ans di l' anêye k' Apollinaire aveut
vnou dmorer a Ståvleu, i vuda ene plake lazer odio avou ses trovas, Apollinaire
chante Stavelot.

Apollinaire sicrît come les rvowes e walon k' il a dzo les ouys: Li Clabot, Li
ptit Lidjwès.

On s' a dmandé lontins kimint k' on gand fjheu d' arimeas come n' aveut seu
respecter li doze-pîtaedje. Si on l' rimete e walon "normå", les vers ni sont
nén tertos bons:

L' esplikêye est ki, a môde francesse, Apollinaire conte eto des pîs des
halcrosses E, come c' esteut motoit l' alaedje amon les cpôtieus d' penes di ç'
tins la.

Dins èn arimea e francès, lomé Marie, i rcåze di Mareye Dubois, et des maclotes,
ene viye danse del Walonreye.



https://wa.wikipedia.org/wiki/Grand_botike

On grand botike (on dit eto: on sårma u supermartchî), c' est ene plaece la k'
on vind totès sôres di martchandijhes, k' on prind lu-minme so les axhletes, et
mete en ene pitite tcherete k' on boute disk' al caisse, po lzès payî aidants
sol mwin et mete totes ces comissions dins des saetchots d' plastike.

Dins les martchandeyes speciåles k' on trove dins les grands botikes, gn a les
prodûts biyo eyet les prodûts do comiece å droet pris.

Ont cmincî dins les anêyes 1960 dins les grandès veyes (Lidje, Nameur,
Tchålerwè, Mont.

Dins les anêyes 70, end a yeu eto dins les ptitès veyes (Djiblou, Måmdey,
Måtche, El Lovire, Libråmont).

Gn a nén k' les ahesseus k' ont des rprotches a fé ås grands botikes. Gn a eto
les eployîs. Po rastrinde les costindjes, les boss des grands botikes sont todi
pus pice-crosse avou les eployîs. Asteure, po bråmint des måkes, il ont ptchî do
leyî a leu boûsse les manaedjeus di tchaeke botike. C' est çou k' on lome li
frankijhaedje.

Di cåze di l' afrankixhaedje di l' economeye å cminçmint des anêyes 1990, dins
mwints payis do Tîce-Monde gn a vnou s' astaler mo des tchinnes di sårmas d'
Urope et d' Amerike.

C' est l' Amerike Nonnrece k' a stî l' prumire del binde. So dijh ans
(1990-2000), gn a yeu ostant d' noveas grands botike e Braezi ki so 50 ans ås
Estats-Unis. E 1990, les Braezilîs atchtént 30 åcint di leu-z amagnî dins les
sårmas; e 2000, c' esteut 75 åcint.



https://wa.wikipedia.org/wiki/Gotama_Bouda

Sidårta Gotama (e sanscrit: Siddhārtha Gautama; e pali: Siddhāttha Gotama)
esteut on mwaisse espiritouwél indyin. C' e-st a pårti di si acsegnmint kel
boudisse s' a enondé.

Cwand Sidårta out saze ans, i maria ene cuzene da lu et il out èn efant avou
ley, Rawoula. Sidårta passa insi 29 ans a Capilavastou (e Nepal d' enute). Ca
bén ki s' pa lî dnéve tot çou k' i poleut avoer håsse, i sinteut bén k' i gn
aveut nén k' les béns et les åjhminces dins l' veye.

A 29 ans, Sidårta moussa foû di s' palå. Mågré ki s' pa aveut sayî do catchî les
fayés, les vîs, les minåbes, Sidårta veya on vî ome. Tot cacame et tot sondjåd,
i copurda po fini k' tertos dvèt divni vî et mori. I voyaedja co et rescontrer
on fayé, on cadåve ki poûrixheut eyet èn assete. Adon, tot saizi, i decida do
mwaistriyî l' viyesse, li maladeye eyet l' moirt tot vicant come les assetes.

I peta å diåle foû di s' palå eyet divni on moenne, bribant po viker. I
tchoezixha des såvadjes omes come mwaisses et vica avou zels. I saya d' avni å
dispåpiaedje tot si spanixhant d' cåzumint ttafwait, minme di l' amagnî, eyet
tot s' fijhant do må. On djoû, Sidårta esteut si flåw k' i touma e l' aiwe et k'
i manca bén di s' neyî.

C' est insi ki Sidårta trova li pazea do mitan: ene voye ki s' tént erî do trop
come do trop waire, del trop grande sofrance come del trop grande djouwixhance.

I s' ashida po mediter å pî di l' åbe del sûtisté (bodhi) et djura di n' si pus
rastamper tant k' i n' åreut nén trové l' veur. Après 49 djoûs, i s' dispåpia.
C' est a pårti di ç' moumint la kel Sidårta est lomé Bouda, çvd "li dispierté",
"li dispåpyî".

Adon, s' apinse a lu, il esta pår dispåpyî et copurda å pwair des pôces çou k'
c' est del sofrance, d' eyu sk' ele vént et cmint sk' i fåt fé po s' endè fé
cwite. C' est çou k' on lome les cwatès grandès vraiyes, ki permetèt a totes les
sakîs do s' delîberer.

Sorlon ene des rapoitroûles so s' vicåreye, li Bouda åreut tchicté on pô divant
d' ataker a aprinde li Dharma (acsegnmint) a tibi meyi: i pinséve ki les djins
nel vôrént nén vey, ca l' vraiy Dharma est målåjhey a coprinde et parfond. Èn
esprit l' atoûrna et i s' meta portant a-z acsegnî po schaper l' monde etir.

S' apinse k' on dit, li Bouda "meta en alaedje li rowe do Darma" cwand c' est k'
il ataca-st a prétchî. Les cénk kipagnons assetes kel Bouda aveut cnoxhou å
cmince divnît ses prumîs shuveus. Ci rapoulaedje la, des shuveus åtoû di l'
acsegnmint do Bouda, des moennes et des seurs boudisses, des cis ki spårdèt l'
acsegnmint do Bouda, est lomé "Sangha". Les boudisses lomèt "les troes trézôrs"
li Bouda, li Dharma eyet li Shangha. Les prumîs dissipes si metît a aprinde les
acsegnmints do Bouda a tibi meyi.

Adon, 45 ans å long, li Bouda voyaedja ttavå l' payis do Gandje po fé cnoxhe si
façon do pinser et do fé a totes sôres di djins, des nôbes ås minåbes, des djins
ognesses ås moudreus, di tos payis, sins tni conte do sistinme des casses, si
consecant e l' Inde di ç' tins la.

Come il esteut 80 ans vîs, li Bouda fjha savoer k' il aléve béntôt moussî e
Parinirvana, çou ki vout dire k' il aléve leyî la s' coir po-z avni a èn estance
sins moirt. Si dierin messaedje fourit: "Totes les sacwès ki sont-st aboctêyes
evont evoye. Fijhoz d' vosse mî po vs schaper vos minmes". I djha a ses cpagnons
di n' nén shure on mwaisse mins seulmint les acsegnmints (Dharma).

Les cwatès grandès vraiyes: (1) li sofrance: elle est ene pårt do vicaedje, gn a
nole vicåreye sins; (2) li raecene del sofrance: c' est l' meskinoxhance, eyet
les senes del sofrance, c' est l' djairiaedje eyet l' atelmint; (3) li dfén del
sofrance: i gn a moyén del fé fini; (4) li pazea ås ût brantches, k' i fåt shure
po ça.

Li pazea a hût brantches, c' est do coprinde comufåt, do pinser comufåt, do
djåzer comufåt, do fé comufåt, do wangnî s' crosse comufåt, do s' efoirci
comufåt, d' avoer ene plinne consyince comufåt eyet do s' rashonner lu minme
comufåt.

L' atuze des oridjenes aloyeyes eshonne: ene sacwè n' egzistêye ki paski totes
les ôtès sacwès egzistèt eto. Tos les fenominnes sont-st aloyîs eshonne come
dins on haerna di cåzes eyet d' shutes ki rascouve li passé, li prezint eyet l'
avni. Come totes les sacwès sont-st aloyeyes eshonne eyet k' ele ni durèt nén po
tofer, ele n' ont nole essince da zeles.



https://wa.wikipedia.org/wiki/Foices_%C3%85rm%C3%AAyes_Revintreces_del_Colombeye

Les Foices Årmêyes Revintreces del Colombeye, mî cnoxhowes sol sigue F.A.R.C.
(Fuerzas Armadas Revolucionarias de Colombia), c' est ene årmêye revintrece ki
lûte disconte do govienmint del Colombeye, dispu 1964.

Elle est rwaiteye pås govienmints come ene soce terorisse. Zels, i s'
definixhnut come on movmint revolucionaire comunisse, marcsisse-leninisse. I
dijhnut k' i vlèt fok diminouwer les diferinces di ritchesse dins l' payis.

Po s' ecwårler, i fjhèt payî les industreyes et culteures (etur leyes li cene
del coca) dins les redjons k' i controlèt. Et apicî des ostaedjes.

Les FARC apiçnut sovint des ostaedjes, et les rinde si on lzî paye ene rançon. I
dennut 8 moes al famile po vierser les çanses. Ôtmint, les ostaedjes sont-st
ahessîs. Et s' fåt i co payî 20 miyons d' pezosses (a pô près 9.000 dolårs) po
raveur li coir. E 2006, les FARC årént touwé insi 45 djins .

Des ôtes ostaedjes, come Ingrid Betancourt ont stî scrotés a cåze di råjhons
politikes. End a 58 di sfwaits, ki les FARC volèt discandjî avou 500 revinteus,
prijhnîs do govienmint.



https://wa.wikipedia.org/wiki/ETA

L' ETA (prumirès letes di Euskadi 'ta Askatasuna, Payis basse et liberté e
basse), c' est ene organizåcion terroriste, di clintcha marsisse, ki vout
dislaxhî l' Payis Basse di l' Espagne.

L' ETA vout avni, åd triviè del lûte årmêye, a l' indepindance do Payis Basse
espagnol, et askepyî èn Estat ki comprindreut, avou, li Navarre espagnole eyet
li Payis Basse francès.

L' ETA a skepyî li 31 di djulete 1959. Å cmince, bråmint des djins estént avou
zels, nén rén k' å Payis Basse, mins eto dins l' restant del Sipagne. On vout ki
l' ETA åye sitî padrî l' macsådaedje, e 1973, da Luís Carrero Blanco, k' esteut
adon tchîf do govienmint eyet metou po prinde li plaece après l' dictateur
Franco. Cist atintat la a bråmint stî les cåzes kel redjime frankisse a tourné a
cou d' poyon.

Mins a pårti di 1974, la ki les touwaedjes di l' ETA divnît todi pus aveules, et
acsure des inocins, l' organizåcion va schetler e deus. Gn è va-st aveur ene
coxhe lomêye ETA militåre, avou bråmint des egzilés ki viként å Payis Basse
francès et ki volént si bate militårmint. L' ôte schetla, lomé ETA
politico-militåre, c' esteut purade des abshuveus ki dmorént å Payis Basse
espagnol et ki veyént pus voltî les accions politikes.

E 1976 les poli-milis tchoezixhît cråndimint li voye politike, et leyî l' voye
militåre å resse. Di ces trevéns la, il ont moussî e l' Etinte Nåcionalisse di
hintche Euskadiko Ezkerra (hintche des Basses, e basse).

E veyant k' i n' ont pus leu plaece emey li soce, e 1977 les cmandos speciås
(bereziak) di l' ETA politico-militåre si rmetnut avou l' ETA militåre.

E 1982 li govienmint cintrå espagnol waite d' arindjî les bidons avou
l' cowålicion Euskadiko Ezkerra po mete ene ahote al violince. On rclame ene
amnisteye po les mimbes di l' ETA ricwerous ou e prijhon. Pol discandje, l' ETA
si djoke di ses activités militåres. L' ETA politico-militåre si dismantchrè
leye-minme ciste anêye la, paski ses militants n' ont pus vlou eployî l'
violince po-z adiercî leu côp.

Dispoy adon, les djins ont todi moens sotnou l' ETA. Diviè l' fén des anêyes
1990, i s' rafiyént k' on mete ahote ås petaedjes di bombes, mins li påye inte
les deus bateus n' a nén duré lontins, eyet les atintats ont rataké.

Dispoy 2002 li govienmint cintrål espagnol, kimandé pås droetîs do Pardido
Popular, a-st enondé toplin des laidès keures siconte des organizåcions
politikes ou cultureles basses. Il metît foû lwè ene cåkêye di pårtis politikes
eyet di simpès soces do Payis Basse, I cloyît des gazetes et des radios. Çoula a
stombyî l' ETA, purade ki del mete djus, ca i polént braire e toeteas k' il
esteut dins l' vraiy, la ki l' Estat espagnol ni permete nén li voye politike po
fé avancî les rafiyas des djins do Payis Basse.

Avou li rivnowe d' on govienmint d' hintche e 2004, mayuri ki les rapoirts avou
l' ETA eyet Madrid ni ridvénrént nén meyeus. Copurade ki tos les payis, dispu
don, lûtnut conte el terorisse avou bråmint dipus d' aidants (djins et cwårs),
et kel bôreataedje "terorisse" aveule est pår veyou evi. Al fén di 2004, des
moenneus d' l' ETA e prijhon ont fwait on houcaedje po ene påye e abandner l'
lûte militåre, la ki, dijhèt i, c' est nén l' meyeuse voye po leus såmes; i
dmeure co a vey si les mimbes di l' ETA sol terén vont shure l' idêye.



https://wa.wikipedia.org/wiki/Djeruzalem

Djeruzalem est ene veye d' Israyel (mitan å Coûtchant) et d' Palestene (mitan å
Levant).

Si no e-n ebreu, c' est רושלים (Yerouchalayim); e-n arabe, c' est القدس (El
Qouds).

Djeruzalem est rwaiteye come ene sinte veye pås troes rlidjons monoteyisses
(djwifs, crustins, muzulmans).

Po les djwifs, c' est li veye do Timpe, ki n' dimeure pus kel Meur des
Dislamintaedjes.

Po les muzulmans, c' est ene des veyes ricmandêyes pol perlinaedje, et vni dire
ses priyires so l' Esplanåde des Moskêyes. C' est did la ki l' profete Mawoumet
a stî evoyî eviè l' cir, pu rivni (acinsion d' Mawoumet).

Li timpe di Djeruzalem fourit distrût deus côps, e l’ an 586 divant l’ Crisse
pås Babilonîs, pu e 70 après l’ Crisse, på Romins.

Ele si rinda ås Arabes, mins les Djeruzalemîs dmandît a Omar Ben Xhattab di vni
esprès del Medine, et lyi rmetît les seroûles (clés) des poites del veye.

Ele fourit prinjhe des Croejhîs, dizo l' kimandmint da Godfrwè d' Bouyon, e
1099, tins del prumire croejhåde. Adon-pwis, ele divna li mwaisse veye do
Rweyåme di Djeruzalem.

E 2003, on meur di "disfinse", 8 metes hôt, a côpé les coulots arabes di
Djeruzalem del campagne di Palestene metowe djusse astok.



https://wa.wikipedia.org/wiki/Divancete

Ene divancete u prepôzucion, c' est ene sôre di ptit mot, ki s' mete pa dvant on
no, on prono, et minme èn adviebe u on viebe a l' infinitif, u eto divant ene
troclete di mots, et ki mostrèt li sôre di coplemint k' c' est.

Les dvancetes fwaites di l' etroclaedje di deus u sacwants mots, copurade si ç'
n' est nén des ôtès dvancetes u des årtikes, sont lomêyes divancetires.

Loukîz eto : rîle do mierpî. Sacwantès dvancetes prindèt on R coron divant on
prono u èn adviebe mierpî (a ene sillabe).

Dins des lingaedjes k' i gn a, i s' pout ki ç' role di grammaire la soeye fwait
avou des mots (ou des stitchetes) ki s' polèt mete pa drî; ça fwait ki l' mot
"divancete" (ou "prepozicion") ni convént nén totafwait. Po l' esperanto, Bertil
Wennergren a-st atåvlé l' lomaedje "rolmontrilo" (mostreu d' role) ossu bén po
les mots (divancetes) ki les stitchetes di minme classe grammaticåle (come li
cawete "-n" di l' esperanto), eyet "rolvorteto" (ptitit mot role) po les
dvancetes.

li dvancete divant mostere ki çou ki shût a-st on role di coplemint, eyet eto li
rlåcion dins l' espåce inte li coplemint eyet l' viebe (li dvancete "divant"
prezinte li response al kesse "wice?" pa rapoirt a l' accion "elle esteut").

Dins sacwants lingaedjes (almand, arabe), les mots metous dirî ene divancete
prindnut ene diclinåjhon speciåle, ki n' est nén l' cene do sudjet ni do droet
coplemint. E l' almand, c' est l' minme kel cene do nén droet coplemint, et on
l' lome li datif. E l' arabe li dvancete si lome harf ej-jar (lete di
saetchaedje), li coplemint metou padrî, lomé el-mejrour (li saetchî) prind ene
diclinåjhon speciåle (avou l' voyale i).



https://wa.wikipedia.org/wiki/Circ%C3%BBt_d%27_Francortchamp

Li Circût d' Francortchamp (lomé eto les zigzags di Spå), c' est on circût po
les coûsses d' otos et d' motos, k' est metou so l' ancyin ptit ban d'
Francortchamp. Il est purade kinoxhou på Grand Pris d' Beldjike d' otos d'
coûsse eyet pol coûsse d' edurance des 24 eures di Spå, mins i gn a totes sôres
di coûsse ki s' î fjhèt.

Des cis k' i gn a l' cwålifièt come li circût l’_pus bea del Daegne. On ndè pout
citer sacwantes : Kimi Räikkönen, Robert Kubica, Rubens Barrichello, Jenson
Button, Fernando Alonso, Lewis Hamilton, Heikki Kovalinen et bén seur Michael
Schumacher, li moenneu k’ a l’ pus grand nombe di victweres a Francortchamps
avou shijh succès.

Li circût stî fwait e 1921 pa Jules de Thier et Henri Langlois Van Ophem. El
traecî d’ adon di 14,981 km aveut l’ fôme d’ on triyingue åtoû des veyes et
viyaedjes di Francortchamp, Måmdey eyet Ståvleu. Il esteut fwait dins des
tchmins publikes drovous a l’ circulåcion do tins k’ i gn aveut pont d’ coûsses.

E 1983, li novea catoû a stî ramoenné a 7 km (7.004 metes) di longueur so on
traecî bråmint moens riskeus. Il est rapide eyet vålné, come tote l' Årdene,
åresse. I rprind ene pårteye di l’ ancyin. Les bolides polnut dispasser les 320
km pa eure.



https://wa.wikipedia.org/wiki/Batreye_di_Sambe

Li batreye di Sambe (pus droetmint lomêye batreye di Sabisse), c' est ene
batreye del guere des Gåles inte Djule Cezår eyet èn ashonna di tribus gålwesse
et djermanikes.

Les pus cnoxhowe des tribus k' estént al batreye di Sambe, c' esteut les
Nervyins, les Atrebates eyet les Viromandwins (tribu do cotoû d' Sint-Kintin).

Djule Cezår a cåzu yeu ene tournêye. Mins al fén, c' est lu k' a wangnî. A rén
près, ca les Adouwatikes, ene ôte tribu, estént sol voye po radjonde les ôtes.
Mins s' n' arivît i nén a tins pol batreye.

Djule Cezår, dins l' Guere des Gåles, cåze di "Sabis". Les Walons ont rmetou
çoula a Sambe.

Ene uzance vout kel batreye di Sambe åye sitî a Préle. C' est po ça ki, dins ç'
viyaedje la, li dramatike si lome "Les Nervyins".

C' est paski cisse batreye la s' a passé l' long d' ene aiwe, a s' Levant, k' on
vout ki ç' soeye Sambe. Mins ça les istoryins d' asteure el plaeçnut purade so
Sele , dilé Såçoe (Saulzoir), ene aiwe del Picårdeye di France.

On bea tecse e walon da Joseph Pirson saye di prover, a môde di rireye, kel
batreye di Sambe s' a bén passé a Préle .



https://wa.wikipedia.org/wiki/Auguste_Laloux

Si mwaisse-ouve, "Li ptit Bert" (1969), mostere li vicåreye d' on ptit carioteu
ki s' a fwait atraper al cårire, et ki rsaye di viker come les ôtes, et bråmint
tuzer. Après, Laloux scrijha co, onk après l' ôte, sacwants spès romans, Les
soçons", "Li curé d' Såtô", "Pa totès stroetès voyes", Mi ptit viyaedje des ans
å long".

Eto, il eplaida e 1971 ene binde d' imådjes, avou les dessinaedjes da Sabine de
Coune: “Les deus mårticots”.

Il est rprins dins l' antolodjeye Fleurs diyalectåles et dins l' Antolodjeye
Scrire.

Di s' mestî, Augusse Laloux a stî prof d' umanités a Maredsou et a Godene divant
l' guere di 1940-1945, po ridivni cinsî tins del guere. E 1945, i va edjîstrer
dins s' cinse des efants d' djudjes, u des cis k' ont målåjhey e scole. Insi, i
maxhrè dins s' vicåreye di tos les djoûs acsegnmint, årt (il esteut eto
muzicyin) eyet ovraedjes el cinse.

Si vicåreye eyet si ouve sont corwaitêyes pa Jean Guillaume, Bernard Louis, Jean
Germain et Victor Georges, dins onk des lives del coleccion "Memweres walones",
eplaidî e 1998.

Costé do stîle, gn a nouk a lyi prinde po raconter çou k' ses persounaedjes
vikèt. Il eploye eto on sisteme di troes liveas. Po cmincî, i raconte çou ki
s' passe, come on roman classike. Pu, tot d' on côp, c' est l' mwaisse
persounaedje ki tuze. Do côp après, c' est lu, li scrijheu, ki pinse et
k' atôtche si ero. Et, subitmint, i n' finixh nén si idêye et rivni al paskeye,
tot djusse come on conteu di spoûles freut, tot djåzant.

Li prumî grand scrijheu ki va eployî tofer des fråzes sins viebe, eyet li
codjowant infinitif. On pout dire k' il a escourci on "stîle Laloux" avou des
coûtès fråzes di dmande et di sclameure et si emantchaedje des fråzes pa bokets,
sovint sins viebe. Ci stîle la va divni li "stîle Relîs", ey esse shuvou pa les
grands romantîs del kimince do 21inme sieke come Chantal Denis et Lucyin Somme.

Di cisse manire la, i mostere totes les piceures kel lingaedje walon a,
divintrinnmint, po-z esplikî les sintimints des djins. Et rtaeyî les poretes ås
cis ki djhént, di ç' tins la, kel walon ni såreut cåzer d' absitroetès sacwès.

Po totes ces råjhons la, Auguste Laloux pout esse riwaitî come l' askepieu des
romans e walon (Victor Georges).

Li candjmint "cåzaedje des persounaedjes / pinsêyes des persounaedjes / avuzion
do scrijheu / racontaedje", ça s' passe insi po onk ki cåze (et ki raconte bén).
Did la : Laloux djåze d' on vî ome k' il î aléve al shijhe dins li prumî boket
di Mi ptit viyaedje des ans å long". Est ç' ki ci n' est nén lu ki lyi racontéve
tot çoula, et l' Gusse Laloux l' eredjistrer. Adonpwis, li riscrire, a môde des
Belès Letes.



https://wa.wikipedia.org/wiki/Aessi

Èn aessi, c' est, so les vîs tchårs et les viyès tcheretes, on foirt fier ki
sopwate li tchessis so s' mitan, ki finixh di tchaeke costé pa ene fizêye,
eyusse ki les rowes di bwès tournèt. Les rowes avént on pô d' djeu so les
fizêyes, po diminouwer l' frotmint d' on fier so l' ôte. On n' kinoxheut nén co
les buzleures. Gn aveut don ki les rowes ki tournént, nén l' aessi.

Cwand l' trin a arivé, come citci rôléve so des rays metous a ecårtumint bén
defini, l' aessi et les deus rowes n' ont pus fwait k' ene seule pîce. L' aessi
passéve des deus costés des rowes et tournéve don avou zeles; ces dbouts la
estént raclôs dins ene boesse ki, do minme côp, sopoirtéve li tchaessis do
wagon. Ces boesses la racloyént les dbouts d' l' aessi, ki tournént so on moyou
solidåre del boesse. Ene buzleure d' on metå pus tinre s' eturcaléve etur li
rowe et l' moyou, po-z espaitchî li frotaedje do fier so fier. Li boesse ére
plinne di spesse ôle, ki bagnive dins del sitope, po-z ashûrer l' ecråxhmint do
moyou.



https://wa.wikipedia.org/wiki/ALW

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/Youssef_Chahine

Youssef Chahine (en arabe : يوسف جبريل شاهين) a skepyî li 25 di djanvî 1926 a
Alegzandreye, et mori li 27 di djulete 2008 å Caire.

Il ataka a fé do cinema do tins da Nasser. Et préjhî on rwè d' Edjipe k' aveut
tnou tiesses ås pus foitès årmêyes di ç' tins la : les Croejhîs et les Mongols
(fime "Saladin", الناصر صلاح الدين, An-nasser Salah Ad-din, 1963).

Ké coûte djoye, dabôrd, por lu, cwand les Edjipsyins, aspalés pa tos les ôtes
Arabes, ont ramassé ene dobleure al guere des shijh djoûs.

I rcåze dins ses fimes do rcandjmint d' cazake do govienmint da Sadate. Et il
aveut cåzu veyou davance si assazinaedje, dins on fime la ki saetchîs a håre et
a hote pa des idêyes pår diferinne, ene famile si va etertouwer al fén do fime.

E 1997, i saye di mostrer ki sacwants filozofes muzulmans estént foirt lådjes d'
idêyes, dins : "Li vicåreye (da Averoyesse)", المصير, Al-Massir.

E 2007, a 81 ans, Youssef Chahine a co todi s' mot a dire. I vént di mostrer,
sins rastrinte, les målès keures del police da Hosni Moubarek (fime "C' est l'
disdut", إ هي فوض, hiya fawda).



https://wa.wikipedia.org/wiki/Vert-pexheu

Li vert-pexheu ou mårtén-pexheu ou rwè-pexheu ou pexhrea ou rapexheu , c' est èn
oujhea ås belès coleurs ki vike tot l' long des aiwes, et haper des pexhons tot
ploncant dvins.

Po pexhî, i s' mete so ene coxhe dizeu l’ ri, et plonkî dins l’ aiwe. I prind
voltî les graevîs.

I fwait s' ni e moes d' may. I trawe on grand longou boyea dvins on tera d' ene
erive. Tot å coron, a longueur d' on bon bresse, i fwait s' djîsse avou des
eriesses di pexhon.

Si vicaedje est discrît clapantmint pa Jean Lejeune dins «Avå trîxhes et bwès» .

Li fén del novele, c' est cwand l' Ambleve aveut dmoré edjalêye sacwants djoûs.
Crevant d' fwin, i dva dandjreus plonkî dins on trô dins l' glaece, so ene
colire di l' aiwe. Mins s' ni rtrova-t i nén l' trô, et mori dins l' aiwe.

Anatole Marchal a eto si modêye so l' istwere do vete-pexheu. Elle est racontêye
dins «Li dierinne shijhe» p. 150-152.

L' almand et l' neyerlandès l' lomnut «oujhea d' glaece», dandjreus pask' i l'
voeyèt dilé les edjalêyès aiwes, crevant d' fwin, et cwerant on trô dins l'
glaece (loukîz li spoûle da Djhan Ldjonne di Djoupeye ciddé ådzeu).



https://wa.wikipedia.org/wiki/Tchestea

On tchestea, c' est gros bastimint del Moyinådje, retourêye di meurs di
disfinse, la k' li signeur dimaneut.

Pus tård, on-z a eto lomé "tchesteas" des grossès bastijhes, avou des cortis ås
fleurs did totåtou, basti pa des ritches.

On ptit tchestea si loméve on tchession, on tcheslet, on tchestret, on
tcheslinea, ene tchestele.

Les mots "tchestea" et ses raptitixhas sont mo corants, dins les nos d' plaeces
del Walonreye.

Il estént sovint metou so des croupets. Et minme so des cresses. Avou des
falijhes d' on costé. Mins faleut eto aveur on sourdant po s' ahessî d'
abwesson.

Did totåtoû, gn aveut des parfondès corotes, rimpleye di rinnes. Po les
cwåcaedje des guernouyes èn nén disrindjî l' tchesturlin, les manants divént
aler bate l' aiwe.

Il ont stî sovint rvindous pa les eritîs des ancyins tchesturlins, pask' i
costént foirt tchir a-z etertini. Et a tchåfer. C' est bråmint des ritches
traeyincieus, u des politikîs aritchis, kécfeye did foû payis, k' els ont
ratchté. Ubén pa l' estat u les provinces.



https://wa.wikipedia.org/wiki/Tcherowe

Al diferince di l' eraire, li tcherowe ritoûne li tere, et nén fok schaver
dvins. S' i gn a do waezon, i s' ritrove les raecinêyes e l' air, et les yebes
ricatcheyes.

Les prumirès tcherowes estént montêyes come des eraires, mins avou des novelès
pîces k' i s' ont vnou emantchî. Mins, bén sovint on ls a co lomé "eraires".
Come elle est mostrêye a Tchonveye e 1960, les pîces di l' eraire estént :

Cwand ces tcherowes la avént ene håye di bwès, on lzès loméve co todi des
eraires. Mins cwand elle ont yeu stî avou totès pîces di fier, on ls a lomé des
brabants (do no del måjhon k' els aveut standårdijhî). Mins les marixhås dins
les viyaedjes endè fabriként eto.

Diviè 1930, el Walonreye, on-z a veyou ariver les dobes brabants, ki tos les
cinsîs ont-st atchté. I s' siervént co des simpès tcherowes, djusse po-z aroyî
(disk' e 1950). Mins les pus gros dobes brabants, i faleut bén deus tchvås po-z
ovrer avou. Les ptits cinsîs divént fé ene soce po les mårsaedjes.

Mins, adon, les tracteurs ont-st arivé on pô pattavå (anêyes 1950 e l' Hesbaye,
1960 e Condroz, 1970 e l' Årdene. On-z a radapté les tcherowes po ls emantchî so
les rlevaedjes des tracteurs. On-z a minme fabriké des tcherowes especiåles po
les tracteurs sins rlevaedje (del marke Brenning).



https://wa.wikipedia.org/wiki/Tch%C3%A5r

On tchår u tcheriot  , c' est èn ekipaedje ås cwate rowes, saetchî pa des boûs,
des tchvås ou on tracteur, po tcherdjî dso des dinrêyes, de bwès, des pires,
evnd.

Les voyes la k' les tchårs polént passer, divins l' tins, si lomént des tcherås.

L' ome di mestî ki fjheut des tchårs si loméve on tchårlî u on tcheron. Fé on
tchår si djehut tchårloter.

Li mot "Tchårlî" (rifrancijhî Charlier) a divnou on no d' famile corant del
Walonreye.

Les cis ki moennént des tchedjes å lon avou des tchårs si lomént tcherons ås
longs voyaedjes.

Les tchårs sont vîs vîs. Li mot vént do gayel "carro-" ki vout bén dire on tchår
ås cwate rowes.  C' est l' mot gålwès k' a dné l' mot latén, et nén å rvier.

Ça fwait k' les rowes di bwès n' ont waire candjî dispu dvant Djezus-Cri, disk'
al kimince do 20inme sieke. Diviè les anêyes 1950, tos les tchårs ont stî
ahessîs avou des rowes di cawoutchou. Come po tos le candjmints, gn aveut des
cis ki lzès discåzént : i djhént k' on n' oyeut pus les tchårs ariver so les
voyes (les rowes di bwès fijhént on dero d' tos les diales), et k' adon, on
riskéve des accidints.

Al fenåjhe ey a l' awousse, li tchår esteut todi rcwesté po tcheryî å four et ås
djåbes. C' est adon k' on-z aveut dandjî do bancåd et des pikets.

Po tni eshonne ene tcherêye di four u d' djåbe, on l' pircive. Li pîce di bwès
esteut metowe ådzeu, et tnowe pa ene tchinne padvant. Padrî, on l' tinkyive avou
l' tire-djus.



https://wa.wikipedia.org/wiki/Splitchant_mot%C3%AE

L' esplicant motî do walon, c' est li tot prumî diccionaire do walon a-z esse
fwait e walon, dj' ô bén ki c' est nén on diccionaire ki dene les ratournaedjes
e walon di des mots francès, ou les ratournaedjes e francès di des mots walons.
Ci-cial håynêye les definixhas di tos les sinses d' on mot pår e walon.

C' est eto li prumî spepieus diccionaire di tot l' walon, et nén onk ki studeye
djusse on pårler ou on diyaleke do walon.

I fourit askepyî e 2000, so les fyis. E 2003, i bodja eviè l' eciclopedeye
Wikipedia (intrêyes "Motî:"). E 2009, i divna li Wiccionaire walon.

L' idêye pa drî l' esplicant motî est tote simpe, biesse minme: c' est d' aveur
on diccionaire avou les esplicaedjes dins l' lingaedje d' atôtchance, come po ds
ôtes lingaedjes, come avou les Larousse ou Robert e francès, les Larousse ou
Sopena e castiyan, evnd.

Insi, å-z eployî l' francès come lingaedje d' atôtchance dins on diccionaire (po
si adrovaedje, po dire les sôres gramaticåles des mots, pol definixhaedje des
mots), çoula fwait k' on doet tuzer e francès tot l' eployant, foirçixhant insi
on modele di tuzaedje nén walon. Et c' est ki: si on est ki scrît on tecse e
walon, et k' on va rwaitî dins on sfwait diccionaire, on årè vite fwait di mete
des ratourneures francesses.

Ça respondeut eto a on mezåjhe di raprindisses do walon ki l' vôrént aprinde
shuvant li metode d' imersion, tot lijhant l' pus possibe e walon, po pleur
tuzer e walon, purade ki d' tuzer dins èn ôte lingaedje eyet ratourner mot a
mot.

Eto, l' idêye, avanceye pås rfondeus, ki l' walon, come lingaedje, c' est ene
seule intité, et k' c' est insi k' on s' endè doet ocuper; eyet eto l' egzimpe
des diccionaires dins ds ôtes lingaedjes; fijha ki l' såme a todi stî di prinde
tos les mots do walon, di totes les coines, minme les cis ki n' sont nén foirt
eployîs.

I gn aveut ddja yeu des sayes di fé des diccionaires di tot l' walon, mins ele
avént fwait berwete, ou bén prodût ene sacwè d' foirt tene. Li prumire di ces
sayes c' est li Dictionnaire général de la langue wallonne diswalpé pa l' SLLW
di 1905 a 1970. Ci diccionaire la a fwait berwete po sacwantès råjhons; li
diswalpaedje si fjheu pa letes evoyeyes pal posse, ene metôde foirt londjinne
eyet pzante (l' infôrmatike n' egzistéve nén co come on l' kinoxhe asteure); di
pus, ci n' esteut nén on diccionaire do walon, mins di tots les lingaedjes
romans d' Walonreye, dj' ô bén k' i leyive di costé les pårlers walons foû d'
Walonreye (bote di Djivet) eyet maxheut avou les pårlers do picård, lorin et
tchampnwès cåzés el Walonreye, ça n' rindéve nén åjhey li rashonraedje des mots.
Et c' est insi ki, mågré des ans et des ans d' ovraedje, i gn a rén k' end a
sôrtou.

I gn a yeu eto li ptit motî Walo+ mes 3.000 prumîs mots walons da Lorint
Hendschel, onk des prumîs, si nén li prumî, motî a-z esse eplaidî ki rprind des
egzimpes di tot l' walon (Coûtchant, Levant eyet Cinte; li Basse-Årdene åreut
dvou î esse eto, mins li ramexhnaedje des mots n' si fjha nén a tins po l'
eplaidaedje). I s' vinda foirt bén, ene prouve ki l' fijhaedje d' on diccionaire
di tot l' walon sereut bén l' meyeuse rexhowe po l' avançmint do lingaedje, li
rindmint d' l' ovraedje estant meyeu, la k' li minme eplaidaedje pou interesser
pus di djins k' on diccionaire coinrece. Mins ci n' esteut tot l' minme k' on
ptit motî di seulmint 3.000 mots, i gn aveut co a fé po rascovri tote li
ritchesse do vocabulaire walon.

A pårti d' l' apriyesse do Walo+ 3.000 mots, a stî enondé li Diccionaire di Tot
l' Walon ou DTW (a noter, tot passant, l' eployaedje do walon pol tite, di minme
ki pol Walo+ 3.000 mots, al diferince di çou k' si fjheut disk' adon). Li
pordjet ramexhna pus d' 35.000 intrêyes dins ene båze di dnêyes, avou des
esplicaedjes (e francès) et bråmint des egzimpes, et ossu des loyéns inte les
diferins scrijhaedjes d' on minme mot, et inte les mots d' ene minme parintêye.
Li pordjet, enondé pa Johan Viroux, eyet shuvou pa Thierry Dumont et Lorint
Hendschel, adon djonnes studiants, s' a-st ahoté cwand ces-ci ont cmincî a-z
ovrer professionelmint et a fonder ene famile. Mins, al grande diferince d' avou
l' Diccionaire djenerå del SLLW, li fwait d' aveur fwait l' ovraedje dizo
sopoirt infôrmatike a permetou di rinde accessive l' ovraedje (a mitan) fwait,
dj' ô bén ki ç' n' est nén pierdou, et pout siervi d' enondaedje po d' ôtes; et
come d' efet, l' esplicant motî do walon s' endè sieve. Ça fwait ki mågré k' i
gn k' les letes A, B, C, D eyet Z di spepieyes, et ki l' ortografeye eyet li
stîle des intrêyes n' est nén unifyî, ci fourit tot l' minme ene grande
ascoxheye pol diccionairaedje do walon, copurade ki, avou l' democratijhaedje
del Daegntoele, tot l' ovraedje fwait a stî metou lijhåve po tertos, sol hårdêye
http://lorint.walon.org/lh/wa/dic/

I gn aveut eto yeu, bén k' ça n' soeye nén on diccionaire, li waibe del
croejhete walone (http://croejhete.walon.org/), li tote prumire croejhete do
walon, dj' ô bén di tot l' lingaedje walon et nén seulmint d' on pårler dné.

Li fwait di vleur on diccionaire di tot l' walon end a tot naturelmint fwait on
pordjet k' ireut bén avou l' ortografeye do rfondou walon, ki djustumint si
diswalpéve so les minmes trevéns.

L' esplicant motî, come grand scrijhaedje eyet come scrijhaedje di referince,
ourit minme ene sôre di role di prustin po l' ortografeye do rfondou, ki rexha
del periode di sayes et d' esperimintaedjes, po passer a esse bén moens
candjante.

Cwand Pablo Saratxaga, on Walon vnou d' ôte pårt, kiminça a voleur aprinde li
lingaedje do payis i s' trova bén rade divant l' målåjhisté di trover on bon
diccionaire (a ç' moumint la, li diccionaire do pårler d' Lidje — ki c' est la
k' Pablo Saratxaga dimane — da Haust esteut spoujhî dispoy lontins, et n' sereut
replaidî ki sacwantès anêyes après; dj' ô bén, on nel trovéve nén åjheymint dins
les livreyes). Il aprinda gråces al croejhete do walon da Hendschel, eyet åzès
waibes sicrîtes pal soce Li Rantoele, k' i ndè dvénrè mimbe, eyet eployî
normålmint li rfondou walon po scrire li lingaedje.

Mins Pablo Saratxaga esteut ossu informatikî d' mestî et copurade ovréve avou
les libes programes ey esse afaiti a cisse filozofeye di rinde libe les
ovraedjes ki dvrént siervi a tertos; ci n' esteut nén l' prumî côp, li croejhete
da Lorint Hendschel esteut ddja dizo licince libe (li GFDL).

Tot çoula, les idêyes des licinces libes, li mezåjhe po on diccionaire modiene
eyet di tot l' walon, li mezåjhe d' on motî e rfondou walon, eyet li volté ki l'
walon soeye on lingaedje come èn ôte; on fwait ki Pablo djha åzès mimbes del
Rantoele ki ça sereut clapant d' aveur on sfwait diccionaire, onk ki sereut pol
walon çou ki l' Larousse est po l' francès, mins ki soeye libe eyet lijhåve pa
tertos, eyet lijhåve a pårti do prumî djoû. Ciste idêye fourit anonceye eyet
aspoyeye oficirmint pal soce a si mwaisse-raploû do 25 di måss 2000, ey anonceye
al radio a l' emission 900.000 walons d' Nameur li 7 d' avri del minme anêye pa
Pablo Saratxaga eyet Lucyin Mahin, ki dvénrè li mwaisse-amonteu do pordjet.

Å cmince li motî est lodjî so l' éndjole da sinne da Pablo Saratxaga, e s'
måjhone; mins les pådjes HTML divnèt di pus a pus pezantes a fwait ki l' motî s'
ecråxhe. I gn a-st avou des modêyes so papî do motî, ene 60aine d' ezgimplaires
ont stî vindous, e l' anêye 2002, mins après on moumint, li cviersaedje del
cogne HTML po l' imprimaedje divna trop pezante et on n' pola pus fé des modêyes
papî (et di pus, ele divnént foirt sipesses, et do côp, ene miete tchires avou).
I fala cmincî a tuzer a on candjmint d' cogne pol diccionaire.

L' ovraedje so l' esplicant motî si fwait direk sol wiki, c' est on grand
candjmint, la k' ça permete d' ovrer directumint so les intrêyes, åjheymint,
sins dveur ratinde, adon k' avou les modêyes HTML i faleut ratinde ki l'
manaedjeu del waibe copiaxhe les intrêyes al mwin, çou ki fjheut des rtårds di 3
ou 4 moes pa côps.

C' est todi Lucyin Mahin ki fwait l' gros d' l' ovraedje eyet apoirter ses
cnoxhances linwistikes; mins i gn a yeu eto des intrêyes fwaites pa d' ôtes
djins, eyet, come li diccionaire est libe, tot l' minme kî pout pårticiper eyet
apoirter ses cnoxhances po l' ecråxhî. Eto, come l' esplicant motî eploye li
nouzome ovraedje do DTW, on pout dire eto ki les mwaisse-ovrîs do DTW, Thierry
Dumont eyet Lorint Hendschel sont, pa redjiblaedje, des etcherpeteus di l'
esplicant motî.

Å moes d' nôvimbe 2004 i gn aveut a pô près 8.000 intrêyes (li 2/3 co dizo l'
viye cogne so http://moti.walon.org/ 1/3 ddja sol sierveu wikipedia).



https://wa.wikipedia.org/wiki/Sint_P%C3%A5

Sint På ou På d' Tarse a skepyî diviè l' an 4 (après Djezus-Cri), ey a morou viè
l' an 64.

C' est l' ome k' a candjî li såme des pretchmints da Djezu-Cri, et spåde li
novele rilidjon mon les nén-Djwifs (les "djintis", did la li lomaedje "l'
Apoisse des djintis").

Sacwants rcwereus diynut ki l' pwès da sint På dins li spårdaedje do
crustinnisse, (et k' il est ådjourdu li rlidjon di pus d' on miyård di djins)
est co pus consecant ki l' ci da Djezus (ki vleut djusse fé candjî les Djwifs). 

Eto, i s' ritrove rindjî å l° 6 des djins les pus inflouwinnes di l' Istwere
dins l' djivêye Michael Hart (la k' Djezus est 3inme).

I vna å monde e l' Ciliceye (asteure li Tourkeye), d' ene famile djwive, mins k'
aveut l' nåcionålité rominne. Il a stî aclevé el rilidjon djwive, foirt
sitraegnmint. Il a eto aprins l' mestî di toetlî (fijheu d' toeteas d' toeles).

Estant djonnea, il ala studyî a Djeruzalem el sicole da Rabbi Gamayel, on fel
prof di rlidjon del doctrene des Farizins.

Come militant djwif, i va traker les crustins, waitîs come des eretikes. Sint
Stiene a stî touwé a côps d' pires dvant ses ouys (i wårdéve les mousmints des
touweus, ki s' avént disboté, peu k' il årént yeu stî spités d' sonk).

I voyaedja tocosté el Pitite Azeye, el Grece, el Macedwene, el Sireye ey el
Palestene. I s' adressive aprume ås cminåltés djwives, mins î fourit sovint
rbouté, et manca d' esse touwé pus d' ene feye. Adon, il ourit ptchî di pretchî
ås nén-Djwifs k' acceptît pus voltî si catrucimaedje (lomé li "boune novele").

Al fén d' ses voyaedjes, i rivna a Djeruzalem, al Céncweme, diviè l' an 60. Mins
la, i fourit ramassé pås Romins et rclamés pås Djwifs, k' avént djuré d' el
touwer. I dmanda lu-minme d' esse djudjî e-n apel a Rome. Après on long voyaedje
la ki l' batea fornaivia so Male, il ariva a Rome. On l' leya e sorwoeyeye
dimorance deus ans å lon, la k' i pleut rçure les djins et lzès catrucimer. Tote
si veye, disk' adon, est bén racontêye dins les Ouves des Apoisses.



https://wa.wikipedia.org/wiki/Sealand

Sealand (li payis del mer en inglès) est èn estat oto-proclamé, mins nén
ricnoxhou pa nolu; s' i l' sereut, ça sereut l' pus ptit payis, la k' i s' trove
so ene viye plate-fôme å lådje di l' Inglutere.

Li "principåté d' Selande" si vout on vraiy Estat, avou si govienmint et ses
lwès; i gn a minme yeu on côp d' Estat ey on "govienmint en egzil"; mins nol ôte
Estat nel ricnoxhe, nerén les organisses eternåcionås come l' union
eternåcionåle des posses, l' ICANN (pol daegntoele), les telefones, evnd. Po
scrire pa l' posse i fåt-st eployî ene adresse el Grande Burtaegne.

E 1967, cwand li Selande si rclama dislaxheye (li 2 d' setimbe), li platfôme
Rough-Tower (ene viye platfôme militåre del deujhinme guere daegnrece si trovéve
foû des aiwes teritoriåles del Grande Burtaegne, ki si stindént adon djusk' a 3
miles des coisses; dispoy adon les aiwes teritoriåles britanikes ont stî
stindowes disk' a 12 miles, çou ki fwait k' asteure li platfôme si trove sol
teritwere britanike.

Nerén c' est interessant d' noter ki djusse après l' askepiaedje del Selande, li
govienmint britanike fijha distrure totes les ôtes platfômes ki dmorént, po n'
nén dner des idêyes a ds ôtes; eto, li lwe maritime eternåcionåle asteure a-st
ene seccion po specificmint considerer ene nouve construccion artificiele e
plinne mer come estant on teritwere, po-z espaitchî l' askepiaedje di noûs
Estats e plinne mer.

Ça fwait ki, mågré k' nolu n' prind foirt å serieus li Principåté d' Selande,
sol plan djuridike i gn åreut motoit d' l' adire; et l' govienmint britanike
prefere fé shonnance di rén purade ki d' aler dislodjî les cis k' ocupèt ene
platfôme k' i rclame prôpieté del marine di guere britanike.

Li no d' Sealand fourit spårdou lon et lådje å cmince des anêyes 2000 cwand l'
eterprijhe HavenCo fourit askepieye, po mete des lodjoes d' siervices internet
sol platfôme, po propôzer des siervices foû des lwès britanikes ou etazunyinnes
sol copyright.



https://wa.wikipedia.org/wiki/Sacrifiaedje

Sacrifiaedje, c' est l' fwait d' sacrifyî u li rzultat. Tcherpetaedje: Li latén
sanguis, "sonk", a dné li no d' on diè romin Sancus, mins eto li viebe sancire
(pårticipe sanctus), "fé cori do sonk", "sacrifyî", k' a diné sacer, "sint", et
l' viebe fari, "fé".

Ezès rlidjons, sacrifyî, c' est di sayî di s' fé sint, si sintifyî, et po çoula,
diner ene sacwè ås diès u å Bon Diu. Li pus sovént, çou k' on dinéve, c' esteut
tot broulant des dispouyes di tchår et dinrêyes.

Li Djneze dit k' les prumîs sacrifiaedjes ont stî fwaits pa Cayin et Abel. Li
Cayin a broulé des dinrêyes so èn ôté, et l' Abel a broulé on bedot. Pus rård,
li Bon Diu åreut dmandé a Abrahan di sacrifyî Izayak, po l' sayî, et pus tård n'
el nén leyî d' el fé, mins lyî a dmandé seulmint un bedot.

A cmincî avou Moyize, les Djwifs ont yeu des sacrifiyeus ki broulént des
dispouyes di biesses et d' pwins, po les petchî do peupe, et magnî l' tchår des
biesses sacrifyêyes ou l' pwin do sacrifiaedje ki n' a nén broulé. Pus tård, li
roy et profete David tchanta dins ses psåmes ki l' meyeu sacrifiaedje et d'
taper des lawes å Bon Diu. C' est seulmint ci sacrifiaedje vaici ki les Djwifs
ofrixhnut ouy, a cmincî avou l' distrujhaedje do dairén timpe.

Les crustins croeynut ki les sacrifiaedje del prumire aloyance ont stî cmandé på
Bon Diu, po dire å dvant li sacrifiaedje do Crisse so li croes. Li Djezus åreut
stî lu minme li sacrifiyeu, li dispouye et l' ôté, et åreut sofri po spanî les
petchîs d' tot l' monde. Li teyolodjins ni tcheynut nén d' acoird po dire si on
spanixhaedje a stî dmandé på Bon Diu come pris di ratchtaedje, po payî les
petchîs des djins, u purade ki l' Crisse s' a leyî fé, la k' i n' åreut nén
corou evoye cwand k' ons a vlou l' touwer.

A pårt sacwants protestants, les crustins dijhnut eto ki l' messe est l' ofice
ki fwait ki l' sacrifiaedje do Crisse sereut vaici so l' ôté del eglijhe,
disvoyî avår les trevéns, po k' les djins polnuxhe magnî l' dispouye do
sacrifiyaedje, ki li pwin et l' vén, divnous li coirp et l' sonk do Crisse.



https://wa.wikipedia.org/wiki/SLLW

Li SLLW, kel no, e francès, c' est Société de langue et de littérature
wallonnes, c' est ene soce di waloneus k' a skepyî li 27 di decimbe e 1856,
bråmint a cåze di Nicolas Defrecheux et Charles Grandgagnage.

C' est li pus viye et l' pus rlomêye des soces pol walon. Ele si loméve, å
cmince, Société Liégeoise de Littérature Wallonne. On l' lome cobén, etur
waloneus, li Societé d' Lidje.

Li bouye del SLLW, c' est di mete e valeur li literateure walone eyet ecoraedjî
li studiaedje del langue.

Li SLLW rote come ene academeye, avou 40 mimbes kel dimorèt tote leu veye (såf
s' il evont d' leu prôpe idêye). Li novea mimbe ki replaece onk k' est moirt
doet esse accepté pa l' assimblêye. Il est sovint do minme payis kel ci k' est
moirt.

Grandgagnage aveut dandjreus dins l' idêye di fé do walon ene langue nåcionåle,
come les Flaminds estént kel fijhént e minme tins. I djåze, noer so blanc, di
constituer la langue wallonne dins si spitch al societé di 1858.

Diviè 1900, Nicolas Lequarré aveut les pinses d' enonder li prôze nén
racontrece.

A pårti di l' arivêye di Jean Haust et Jules Feller, li societé va bråmint dpus
studyî les patwès belgo-romans ki bouter a l' ehåyaedje d' ene langue walone
djeneråle. Et çoula, mågré ki Feller disfind l' atuze del langue wallonne, unité
supérieure aux dialectes

Tolminme, li sistinme Feller serè eployî dispu 1902, et si va spåde dins tos les
scrijhaedjes, tot al dilongue do 20inme sieke. Li SLLW a l' dår di lomer mimbe
tos les djintis bouteus pol walon, dins les soces di Nameur (Relîs Namurwès), di
Tchålerwè (ALWAC), di Djodogne (Såverdeas) et del Lovire (Scrijheus do Cinte) .

Tos les studias del SLLW sont fwaits e francès. Les studias sont todi scrît avou
l' idêye k' i dvèt siervi eto ås diyalectolodjisses des payis galo-romans, ki
rconoxhnut les fels ovraedjes des sincieus mimbes del SLLW.

Eto, dins ls anêyes 1950, Louis Remacle et Elisée Legros vont traker les
scrijheus ki n' notnut nén li ptit accint di leu viyaedje, çou k' est waitî come
ene "flotche". Maurice Piron, di s' costé, vout fé monter pår li livea des belès
letes e walon. C' est l' filozofeye del djermêye 48 ki wangne podbon.

Dabôrd, li SLLW s' a levé come ene seule djin disconte do rfondaedje do walon et
des noûmots, et li scrire hagnûlmint dins on papî da Jean Lechanteur k' a
parexhou dins gazete "Wallonnes" e 1996.

Li SLLW a bouté timpesse les 10 prumirès anêyes di s' veye, ki l' sicretaire, c'
esteut François Bailleux.

Å tournant inte li 19inme eyet l' 20inme sieke, li pordjet do Diccionaire
djenerå do lingaedje walon (Dictionnaire Général de la Langue wallonne) serè-st
enondé e 1904.

Å céncwantinme aniviersaire, e 1906, li spitch do prezidint Nicolas Lequarré, ki
dene on racourti di l' ovraedje del soce so 50 ans, si frè e walon. Ci serè
motoit l' dierin côp.

E 2001, li SLLW s' ahive ene waibe Etrernete, bråmint fwaite pa Guy Belleflamme,
li prezidint d' adon. E 2005, so cisse waibe la, li soce atake a eplaidî so les
fyis ene antolodjeye des scrijhaedjes di ses mimbes.

Al fén des anêyes 1890, li SLLW aléve divni oficirmint l' "Academeye walone".
Mins onk des mimbes askepieus, J. Delboeuf n' a nén vlou. Feller l' a ridmandé å
Congrès Walon a Lidje e 1905, mins ça n' a nén passé



https://wa.wikipedia.org/wiki/Rifondaedje_do_walon

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Recsisse

On Recsisse, c' esteut, istoricmint, onk ki shuveut l' pårti Rex (li Crisse
Rwè), askepyî diviè 1932 pa Leyon Degrelle.

C' esteut on pårti foirt catolike. Si no, c' est li pårti do Crisse-Rwè (e
latén: Christus-Rex). Il esteut ecoraedjî pa bråmint des curés. Ås vôtaedjes di
1935, gn a yeu ene trintinne di Recsisses k' ont passé, copurade el Walonreye.
Et aprume ei province di Lussimbork, ki vôte todi foirt catolike, et la k'
Degrelle a vnou å monde (a Bouyon).

Mins, cwand les Recsisses ont mostré k' i tnént pår avou Hitler, li cårdinå d'
Malene a disfindou ås catolikes del co sotni (diviè 1938). I n' ont pus yeu k'
ene dijhinne di pårlumintaires e 1939. Tins del guere, Degrelle tineut avou
Hitler. Gn a des djonnes Walons do pårti Rex ki s' ont-st egadjî dins l'
Wehrmacht, et esse evoyî å front d' l' Ess. C' esteut l' Batayon Walon. El
Walonreye, les Recsisses aidént les Almands. I racuzént les Rezistants, et pacô
les vni touwer. (Les Rezistants eto, touwént les cis ki fjént avou les
Recsisses. C' est des Recsisses k' ont vni touwer François Bovesse. A l'
Ofinsive da Von Rundstedt, gn aveut des eclaireus walons (des Årdinwès, ki
cnoxhént bén les naxhes) avou les Almands, et motoit bén Degrelle lu-minme.



https://wa.wikipedia.org/wiki/Raecene_(miere_plante)

Li raecene ou carote, c' est ene verdeure avou ene longue raecinêye, å pus
sovint rodje (mins end a eto des blankes), ki les djins vont magnî, et ene cawe,
foirt voltî dinêye ås robetes.

Li mot "raecene" (rècène, racène, ricène, rucène, r(u)cine…) esteut eployî, å
20inme sieke, so Lidje et l' Årdene, li mot "carote" après Nameur et Tchålerwè

Les payis ki dijhnut "raecene" po Daucus carota eployèt sovint èn ôte mot po l'
pårteye del plante ki mousse dins tere : raecinêye (cåzu tote l' Årdene),
raecinete (kékes ponts après Lidje et Wareme), rayire (après l' Viye Såm.

C' est ene plante k' on a cmincî a-z ahiver el Mîtrinne Ådje, el Walonreye,
todi. Divant k' i gn åye des crompires. C' esteut li mwaisse amagnî des ptitès
djins, veyanmint k' ele si pout wårder di l' ivier.

Dins les grands tchamps, on lzès seme purade a roye, come les petråles; adon, on
les treråye cwand ele sont trop spesses.

Dins les cortis, on lzès pout eto semer al volêye dins ene airêye (pårtchet). On
l' aclairixh cwand ele kimincèt a crexhe.

Foirt ritche e beta-carotinne, on prodût ki va dner del vitamene A. C' est po
çoula k' on dit k' c' est bon po les ouys. On sait bén ki les celures del
rixhene ont dandjî d' vitamene A po roter, si revoyî l' loumire å cervea.

C' est ene verdeure ki les ågnes magnèt voltî. Adon, les efants endè metént todi
dins leus solés pol fiesse del Sint-Nicolai.



https://wa.wikipedia.org/wiki/Purnea_(%C3%A9ndjolike)

On purnea, c' est ene cwårêye finiesse ki vént so l' waitroûle di voste éndjole,
la k' on programe håynêye totès sôres d' afwaires po-z atôtchî l' uzeu. Ça pout
esse des botons a clitchî dsu po dner des ôres å programe, des bokets d' tecse
ou des imådjetes. Cisse cwårêye boesse la pout esse bodjeye avou tot çou k' i gn
a dsu.

Les sistinmes di purneas grafikes come on les cnoxhoe asteure, ça fourit edvinté
på cinte di rcweraedje di Xerox a Palo Alto, diviè 1981; çou k' aléve
revolucioner l' ovraedje so ls éndjoles, minme s' i fårè ratinde sacwantès
anêyes. Come d' efet, li copiutrece grafike adjinçnêye pa Xerox esteut pår trop
tchire eyet avanciveuse po si epoke, ele n' årè nén d' succès.

C' est l' societé "Apple", kékès anêyes après, e 1984, ki va vormint enonder
l' môde des purneas grafikes emey li grand publik, avou s' copiutrece
Mackintosh. Li sistinme n' est nén avancî ni si poûxhant kel ci da Xerox, mins
bråmint moens tchir eto, et ça serè on franc succès, et les Mak si vont vinde
come do souke. C' est l' prumî côp ki Tibî Meyî si pout siervi d' ene éndjole,
sins dveur aprinde tot on lingaedje infôrmatike.

Diviè 1988, li societé Microsoft riprind l' sistinme dizo l' måke Windows. Ele
li va spåde totavå, et l' mete so totes sôres di programes, a té pont ki les
govienmints di sacwants estats amerikins, et l' Union Uropeyinne va amete
Microsoft å tribunå po spotchaedje des ôtes måkes, e 2002.

Èn ôte sistinme di purneas grafikes sont li sistinme di purneas X11 (X11 Window
System ou simplumint X Window, en inglès), eployî copurade dins les sistinmes
Unix eyet mainframes, askepyî dins les anêyes 1980, et ki l' sistinme eploye li
rantoele avou ene årtchitecteure cliyint-sierveu. I gn a-st avou des poirtaedjes
so sistinme PC, mins ça n' a vormint prin so PC k' avou l' sipårdjaedje do
sistinme Linux. Viè ls anêyes 2000, Apple a-st abandné si sistinme di purneas
prôpietaire po-z eployî avou li sistinme di purneas X11 po ses sistinmes
d' operance.

Les prumîs purneas e walon ont-st aparexhou sol sistinme d' operance. Linusse e
2000. I fourît atûzlés pa Pablo Sarachaga et Lorint Hendschel. Li Francis
Baudoux, a pårti di 2003, a bouté, avou, å ratournaedje e walon di sacwants
purneas.

On dit k' on purnea s' adrouve cwand il aparexhe sol waitroûle, k' i s' clôt
cwand il eva. Divant di s' clôre, i vs dimande sovint: estoz bén seur di voleur
moussî foû ? On respond i va u 'l est bon. Si on s' a trompé, on clitche so en
erî u rinoncî.

Sacwants purneas polèt esse drovous e minme tins so ene metowe éndjole. Dabôrd,
on pout naivyî avou on betchteu, et manaedjî mes cwårs so ses contes ezès bankes
e minme tins sol minme waitroûle (çou ki n'esteut nén possibe divant avou les
lingaedjes "DOS".

Li mot purnea s' eployive å cmince, po ene pitite bårire metowe inte li keur d'
ene eglijhe, et les djins, la k' el priyesse fijheut s' prône. Adon, po li minme
sôre di håjhlete, k' on meteut ås ouxhs d' intrêye des ståves u des måjhons, po
les biesses u les påpåds èn nén vni foû, et les poyes u les tchéns n' î nén
moussî. Adonpwis, po tos les ouxhs d' intrêye côpés e deus. Li purnea, c' esteut
l' mitan do dzo, u do dzeu, u minme onk des batants d' on dobe ouxh. Eto, ene
sacwè ki s' vént mete dins ç' mitan, come ene cwårêye fignesse (come li foto
cial). Li stindaedje di sinse a stî fwait pa Lucien Mahin e 1996 et prezinté a
on raploû so les mots walons des éndjoles al Viye Såm.



https://wa.wikipedia.org/wiki/Province_do_Roman_Payis

Li province do Roman Payis (on dit eto do Braibant walon u del Braibant walone;
fr: Brabant wallon), c' est ene province di Walonreye, sikepieye après li
pårtixhaedje del viye province do Braibant e 1995.

Elle a-st ene sitindêye di 1.093 km² po 347.423 (1999) dimanants (braibonîs),
dj' ô bén ene dinsité di 319 djins/km², ey est pårteye en 1 seu arondixhmint po
27 comenes intités.

Ele a des frontires avou (dins l' sins des aweyes d' ôrlodje tot-z atacant å
nôr): les provinces bedjes do Braibant flamand, di Lidje, Nameur eyet do Hinnot.

Li Braibant walon a-st askepyî e 1995, après li pårtixhaedje del viye province
do Braibant e troes bokets: deus novelès provinces, li Braibant walon eyet li
Braibant flamand; eyet li teritwere del Redjon brusselwesse, ki n' est pus dins
nole province.

Li Braibant walon est ossu lomé e walon på vî no di Roman payis, no dné do tins
kel Braibant compurdeut des populåcions tîxhones et walones, po cåzer del
pårteye walone do Braibant.



https://wa.wikipedia.org/wiki/Noer%C3%A8s_plokes

Les noerès plokes ou noerès vexhotes, c' esteut ene maladeye des djins, foirt
prindåve.

On-z atrapéve des ptits botons sol pea, ki s' rinplixhént d' matire, pu souwer a
crape, pu toumer. Si on ls aveut sol vizaedje, on dmoréve gravé ou frezé. Les
malådes les pus griyeuzmint acsûts morént.

C' est ç' maladeye la k' a permetou a Louis Pasteur d' edvinter l' eploctaedje
po totès sôres di maladeyes cåzêyes pa des microbes.

On-z aveut rilevé ki les modeuses k' avént stî enindjeyes pa les ploketes di
vatches ni ramassént nén les noerès plokes. Did la, l' idêye di «mete les
plokes» ås djins, por zels èn nén esse rascråwés. Ci serè li cmince di l'
eploctaedje po toplin des maladeyes.

Sacwants minêyes ont stî racontêyes pa les scrijheus e walon , inte di zeles li
cene di 1858.

On-z a ataké a vacciner les efants diviè 1900 l' Urope coûtchantrece et l'
Amerike bijhrece. Pus ezès ôtes continints. Li dierin cas del maladeye a stî
rapoirté d' Etiopeye li 26 d' octôbe 1977.

Les dierins cas avår ci serént arivés dins l' canton d' Mondjoye, e l' Efel, e
1962. On disfinda adon les cwarmeas, eto do costé d' Måmdey. 



https://wa.wikipedia.org/wiki/Muzike_classike

Å sinse li pus lådje, on lome å pus sovint muzike classike li muzike occidintåle
« savante » compôzêye djusk' å 20inme sieke. Ci definixha la est ene miete
drole: dins ds ôtes dominnes årtistikes, on-z î placrè, pa egzimpe l' etikete,
« baroke » et « classike », « classicisse » et « modiernisse ». Adon on duvreut
insi esse sibaré di cwålifyî di classike, li muzike baroke, ou l' muzike ki n' a
pont d' ton (atonale)... mins l' åbitude est prijhe, fåte di mî.

Minme s' i fåt admete des egzepcions, ci definixha la mete foû a priori les
muzikes improvizêyes, dou çk' i n' a nén di separåcion nete inte li role do
compôzeu et l' ci do djouweu d' muzike, les muzikes k' on n' kinoxhe nén les
oteurs ou fwaites pa sacwants oteurs, dou çki l' role do compôzeu est disfacé,
insi k' les muzikes k' end dandjî dins les danses et les fîmes. Mågré ça, on
considere djenerålmint ki les totès viyès danses constituwant li swite ou
eployêyes å 20inme sieke (mazurkas, valses, etc.) et les muzikes di balet
rilevèt del muzike classike.

Dins on sinse pus stroet et pus djusse, on ressieve ci mot la al muzike
compôzêye a pô près inte 1750 eyet 1820. E shuvant ciste idêye la, les pus
grands compôzeus classikes sont J. Haydn, Wolfgang Amadeus Mozart et Ludwig van
Beethoven, et ci corant la fwait shûte al muzike baroke, et vént dvant l' muzike
romantike : po lever l' ambigwité, on l' pout lomer « muzike del periode
classike ».



https://wa.wikipedia.org/wiki/Moxhe_%C3%A5s_waerbeas

Ene moxhe ås waerbeas , c' est ene cafloreye moxhe ås deus aiyes ki prodût des
waerbeas ou waerbåds.

On waerbea, c' est on gros vier ki vént dizo l' pea do dos des bovrins, et ki
mousse foû pa on ptit trô k' i fwait dins l' cur, ezès moes d' måss, avri et d'
may el Walonreye. Mins gn a des ôtes sôres po des ôtès biesses.

Dedja dins l' Odissêye, Omer aveut discrît l' bizaedje des vatches kitchesseyes
des moxhes ås waerbeas k' î volèt ponre leus oûs. 

Li moxhe ås waerbeas, c' est ene poyowe moxhe, ki n' si nourixh nén. Ele ni vike
ki sacwants djoûs. Ele va voler totåtoû des vatches, ki vont bizer, po k' ele ni
les aduzénxhe nén. Tolminme, ele parvénront a ponre des oûs, agritchés a on pwel
del pate di dvant. Adon, li vatche va rletchî s' pate, et avaler les oûs.

El Walonreye ey ezès contrêyes dilé, li bizåjhe va do moes d' djun å moes d'
awousse.

Les oûs vont disclôre e l' avala, et les ptits viers vont viker on moumint
eterés ins les musses del paroejhe do buzea d' avala. Après, i vont voyaedjî e
coir del vatche, et si vni edjîstrer dins l' trô del schene. Il î dmorront
sacwants moes (el Walonreye, do 15 d' awousse å 15 di fevrî). Adonpwis, ele
riprindèt leu voyaedje eviè dzo l' pea do dos. Elle î vont fé tos des ptits
nocrês, deus cintimetes gros. Ele vont co crexhe dizo l' pea deus moes å lon.
Adon, ele vont trawer l' cur, et rexhe ådfoû, å bontins (el Walonreye, do 15 d'
avri å 15 di may).

On côp toumêyes al tere, ele vont divni des påpåds-lôlô, pu disclôre e moes d'
may et djun, al bizåjhe.

Les waerbeas vicnut pus voltî dins les pus froeds payis del dimeye-bole bijhrece
(inte 25 and 60 grés d' latitude). End a eto e l' Afrike bijhrece ey el
Nonne-Afrike. End a cåzu pont dins les payis tropicås.

Les waerbeas ont stî dzindjnés di sacwants payis d' Urope coûtchantrece a cmincî
des anêyes 1960. Aprume e Daenmåtche, pu e l' Almagne di l' Ouwess. Li Beldjike
adierça l' minme côp dins les anêyes 1970, e minme tins kel Rweyåme Uni.

Li rascråwe egzistêye co, å djoû d' ouy, dins tos les payis d' Afrike bijhrece.
Mins a cåze di l' eployaedje di l' ivermectene pa bråmint des cinsîs, so les
åmeas al laxhe po-z ecråxhî, li maladeye va dandjreus rastrinde a l' avni.



https://wa.wikipedia.org/wiki/Mouze_(grande_aiwe)

On mouze ou fleuve, c' est ene corante aiwe ki s' va egoler dins ene mer ou èn
oceyan. Li leu d' maxhaedje des aiwes si lome l' egoleure ou gueuye do fleuve.

On mouze est sovint pus grand k' ene rivire et son k' on ri, mins end a eto des
foirt courts, les cis ki prindèt leu sourdant nén lon d' ene coisse.

Li bassén ou vås d' on fleuve, c' est li stindêye di payis ki ses aiwes si
rtrovnut finålmint dins l' mouze.

Li plaece k' on mouze riçût ene ôte aiwe (èn agolinant) si lome maxhe d' aiwe,
condå ou egolina.

L' atuze di "fleuve" come ene aiwe ki court disk' al mer n' est nén si corante
ki ça dins les lingaedjes etrindjirs, et nerén e walon. Dethier dins l'
adrovaedje di s' motî del Hesbaye vout k' i gn åye nou mot walon pol francès
"fleuve". Li walon "fleuve" est on calcaedje do francès des scoles di
djeyografeye. Li mot "mouze" n' esteut eployî å 20inme sieke k' après Lidje et
dins les tecses di Belès Letes.

Dins les setchs payis, gn a les aiwes ki s' tapèt el mer, mins ki sont sovint a
setch sont purade lomés ouweds.



https://wa.wikipedia.org/wiki/Maurice_Piron

Come cacheu, i publeye, e 1939, on rcweraedje so les noûmots k' ont stî foirdjîs
a Lidje pås scrijheus d' Belès Letes diviè 1900 (Formation de la langue
littéraire des écrivains liégeois).

Tot-z eplaidant "Clarté sur les lettres wallonnes contemporaines" e 1944, il a
pår ricandjî les rîles di djudjmint so les scrijheus, et dmander di tote foice
on hôt livea estetike åzès scrijhaedjes.

Il a stî rcweri les vîs tecses did dispu l' 17inme sieke, et lzî apliker ses
atuzes po lzès passer al passete. Il eplaide ene bibiografeye ladsu e 1962 :
Inventaire de la littérature wallonne des origines (vers 1600) à la fin du
XVIIIe siècle.

Ses mwaissès ouves, c' est aprume, les antolodjeyes. I cmince pa Poèmes wallons
e 1948, la k' i va publiyî des "djonneas" (Willy Bal, Jean Guillaume, Albert
Maquet eyet Louis Remacle), a costé d' on powete dedja ricnoxhou, Franz
Dewandelaer.

I rprind les minmes et ene dijhinne d' ôtes et vude e 1960 mon Gallimard a Paris
Poètes wallons d'aujourd'hui. L' ouve a stî replaideye e 2005 pås Edicions
Labor.

Si tchîf d' ouve serè li nouzome Anthologie de la littérature wallonne ki n' a
polou rexhe did mon Mardaga a Lidje k' e 1979.

Sapinse a lu, li literateure walone a s' plaece emey les grandès literateures
del Daegn, si ele sait fé sinte å lijheu (et al lijheuse) les grands sintimints
del djin, avou ene langue "vraiye et bele". Dj' ô bén : on scrît lingaedje foirt
dilé li manire ki les djins djåznut walon, et ki s' houwe evoye des tourneures
di stîle et do motlî calké do francès, come c' esteut sovint l' cas disk' adon.

Ces idêyes la vont fé skepyî li djermêye 48, ki va produre les meyeus scrijheus
e walon do 20inme sieke.



https://wa.wikipedia.org/wiki/Lucien_Mahin

Lucien Mahin (ki s' no est pus sovint scrît Lucyin; di s' prumî no d' pene
Louline Voye, li halene evoye), c' est on scrijheu e walon et on rcwereu sol
walon k' a skepyî a Viyance li 31 di decimbe 1953. C' est eto on bouteu pol
walon, ey on fel eplaideu sol Daegntoele di waibes e walon.

Come sicrijheu, il est pus cnoxhou come romantî. Mins sacwants corwaiteus come
Maurice Georges li ritnént aprume come on powete, diski dins les anêyes 2000.

Come ricwereu, il a stî aprume diccionairî, mins do cô après rifondeu. Il a eto
fwait des rcwerances sol croejhete.

Il a stî rprins dins les antolodjeyes "Limes" (1992), "Paroles d' oïl", "Scrire"
(1992) eyet "Scrijheus d' Årdene" (2002).

Di s' mestî, il esteut årtisse (po les biesses). Si a-t i bouté tote si veye e
Marok. Aprume al sicole veterinaire di Rabat come acsegnant et rcwereu.
Adon-pwis, come årtisse a s' boûsse dins les Douccala.

E 1981, i cmince a-z eplaidî dins l' coirnêye "Cwand dji n' sai rén, dji m' tai"
di l' Avenir du Luxembourg, des scrijhaedjes ricoridjîs d' avance pa Lucyin
Léonard, ki lyi aprind, insi, a rashir l' accint d' Transene sorlon l' sistinme
Feller.

Docô, il enonde on live di scole, "Ene båke so les bwès d' l' Årdene", ki va
rexhe e 1984 (prumî tome) ey e 1993 (deujhinme et troejhinme tomes). Po li
strimaedje do prumî tome, i preye a Rdû Raymond Mouzon eyet Omer Marchal. Pol
rexhowe des deus ôtes, E 1993, il adjinçnêye, todi a Rdû, on raploû so l' avni
do walon, avou come pretcheu des rlomés waloneus come Lorint Hendschel, Lucyin
Somme, Emile Pècheur, Michel Francard et Noël Anselot. C' est a dater d' adon k'
i va bouter avou Lorint Hendschel et Tiri Dumont sol rifondaedje do walon.

Inte les deus vudaedjes des "Båkes", il aveut scrît on prumî ptit roman, Li
ptite comere avou l' blanke camizole, ki serè eplaidî a l' SLLW e 1989.

E 1994, i rashonne a Transene ene ritrovinne di rcåzeus d' walon. Dipus d' 60
djins seront berwetés pa des djonnes guides inte troes asyinnes : ene so les
viyès usteyes (moennêye pa Arthur Schmitz et Johan Viroux), ene so des sacwès d'
actouwalité (li bardouxha å Rwanda, espliké pa Omer Marchal et les cåzaedjes
moennés pa Lorint Hendschel) et l' troejhinme sol diyalectolodjeye la k' gn
aveut eto Marcel Slangen. Li rtrovinne a stî rapoirtêye å posse (Pierrot Dufaux,
900.000 Walons), ey al tévé (Jany Paquay, Wallons-nous).

C' est so ces etrevéns la (1993-1995) k' i scrît, e francès, ene rîlêye di 16
tecses so les noûmots et l' rifondaedje do walon: "Waldim" (po walon did
dimwin).

E 1995, i rabindele les waloneus co ene feye a Transene et ça va esse l'
askepiaedje del "Soce des Rcåzeus d' Walon, ki serè moennêye pa Pierre
Otjacques, Yves Gourdin et Louis Baijot et ki va eplaidî li Coutcouloudjoû. Ele
vike co å djoû d' ouy.

Todi e 1995, i cmince pa studyî les mots di l' Årdene nonnrece, et rashonner li
Båze di dnêyes di l' Årdene nonnrece, k' i n' a måy sitî tote fwaite.

E 1996, i rashonne å Noû Lovén sacwants waloneus ki voeynut di l' avni pol
walon : gn aveut la a costé d' Michel Francard : Dominique Heymans, Tiri Dumont,
Joseph Lahaye, Charles Massaux eyet Lorint Hendschel. Li soce "Li Rantoele" va
bénrade askepyî.

Li minme anêye, i adjinçnêye on ptit motî et l' cossemer a môde di sillabusse :
"Les 3000 mots walons ki vnèt l' pus a pont e 1998". Et todi dins les
rfondaedjes, ataker ene saye di franwal (lete B). C' est so ç' sillabusse la k'
il eplaide pol prumî côp li rîle di disfaflotaedje des longuès voyales "î", "û"
eyet "oû" divant des doûcès cossounes. I porshût tot boutant sol DTW, eyet fé
tote li lete Z.

E 1999, il adjinçnêye, avou 22 ôtes vayants scrijheus, on gros spès live e
francès sol walon, Qué walon po dmwin ?.

A pårti di 2000, so ene idêye da Pablo Sarachaga, i cmince a bouter so èn
esplicant motî do walon, et n' pus låtchî cisse bouye la disk' å djoû d' ouy.
Les dnêyes seront-st eplaideyes aprume so l' Aberteke.

C' est ciste anêye la ossu k' i dene ene conferince e walon å Noû Lovén po waitî
kimint çk' on vike après 10 ans di rfondaedje. Li tite, c' est : Rifonde nosse
walon: dijh ans d' boutaedje dissu (1991-2000).

E 2009, i rapice si saye di 3000 mots k' a moussî foû e 1998, et l' diner a
Yannick Bauthière ki boute avou Djan Cayron so on motî walfran & franwal di deus
côps 4000 mots. Et rapontyî tos les fouyous avou les vraiyès rfondowes. Il endè
rexhrè li Motî Yoran Embanner walon ki vudrè po les fiesses del Walonreye 2009.

E 2003, il atake les scoles di Bive, po des grandès djins, walon-cåzants,
aprinde a lére li rfondou avou leu accint.

E 2004, i fwait rexhe li prumî roman eplaidî e rfondou walon, Li batreye des
cwate vints. Li minme anêye, l' esplicant motî di i serè rcopyî, pitchote a
midjote, sol wikipedia e walon et recråxhî drola, disk' ås djoûs d' ouy. Loukîz
a : Esplicant motî.

E 2005, l' esplicant motî va esse metou so Wikipedia, et coplé a ene
eciclopedeye do walon; Lucyin Mahin divént onk des manaedjeu di cist ovraedje di
nûtons la. Et rprinde eto l' acviernance del Rantoele-gazete.

E 2006, il vude ene ramexhnêye di noveles, Eviè Nonne. Po li strimaedje, il mete
so pî, a Bive, ene fiesse la k' on va prezinter troes lives e walon : Eviè Nonne
(noveles), So l' anuti (roman) eyet El fi do schayteu (sovnances).

E 2007, i dene deus conferinces e francès, ene so les mots walons ki provnèt do
gayel ey ene so l' istwere et l' avni do lingaedje walon.

E 2008, il eplaide so "Youtube" des ptitès videyos e walon, et porshuve disk' å
djoû d' ouy. C' est l' tchinne di tévé walon-cåzante.

E 2009, il escoursixh, coplé pa ene pougneye di Wikipedyisses anonimes, li
Wiccionaire walon. Come d' efet, li waibes "Wiktionary" lyi shonne li meyeuse
plaecepo po publiyî, co bråmint pus spepieuzmint, li diccionairaedje e walon.

Li minme anêye, i copele l' UTAN (Univiersité des troes côps vint di Nameur)
po-z amonter on cåbaret walon a Bive. End årè co onk e 2010.

E 2012, i s' rashît sol rantoele di soçnaedje "Facebook" po copiner sol pådje
"Condroz et walon", enondêye pa Jean-Pierre Dumont. I cmince a-z eplaidî todi
dpus d' mots walon sol Wiccionaire inglès (waitîz si pådje d' uzeu, ciddé).

E 2014, il askepeye ene novele copinreye a Libin. Li moenneu del trope serè
Jacques Dupuis, ki porshût les raploûs tos les moes.

Ses prumîs scrijhaedjes (1981-1984), come di djusse, mostrèt l' airance des
ptits viyaedjes di l' Årdene. Dins "li ptite comere avou l' blanke camizole",
on-z a minme l' eplaeçmint del sinne: Ricogne, Glaireuse, Atrivå. C' est l'
prumire termene des scrijhaedjes da Louline Voye.

E 1992, cwand i ratake a scrire des belès letes après ene setche termene
(1984-1991), i s' rind vite conte k' i n' a pus waire d' ahé po poujhî ses
sudjets dins l' "vî payis", ca asteure, il est fén enaiwé dins l' monde des
ptits cinsîs (les "fellah") do Marok. C' est adon k' i va rexhe des powinmes ki
provnèt do vicaedje d' avårla. Et les romans et noveles foû payis.

Il a scrît sacwants erîlés powinmes, come des rondeas, des xhilteas, des
triyolet, des haycous.

I s' a-st afranki foirt yeure do rimaedje, et s' mete e-n afwaire sol tipetape
do boket. Dispu les anêyes 2000, ses arimés sont purade del powezeye al libe.
Mins l' inspiråcion shonne bråmint pus flåwe dispu 2005.

Il a pacô ramexhné sacwants d' ses arimeas, mins todi a môde di sillabusses, måy
eplaidîs.

Il a afeye ratourné des scrijheus di des ôtes lingaedjes, come Omar Xhayam et
Nazik al-Mala'ika.

Troes d' ses powinmes ont stî corwaitîs pa Elodie Mertz, ene situdiante e romane
a l' UCL (2011).

Dins l' antolodjeye "Scrijheus d' Årdene", et eto bråmint dins Singuliers, il
est aprume eplaidî come fijheu d' arimés, et foirt préjhî pa René Georges.

Diviè 1999, i scrijha èn arimé årmonak dins on rfondant do Coûtchant walon, dizo
l' no d' pene di «Djina d' l' Årdjetea» / «Djina Spirito». Ces scrîts, parexous
dins l' Rantoele Belès Letes fourît préjhîs pa Willy Bal. I fourît eto corwaitîs
diyalectolodjicmint pa Marie-Guy Boutier.

I dmeure Årdinwès po plaecî les spoûles k' scrît dins les anêyes 1980 (Li ptite
comere..., C' est todi l' aiwe ki doime ki neye, pititès prôzes parexhowes dins
les Cayés walons).

Mins nerén, dispu li mitan des anêyes 1990, i candje pår di decor. Ses paskêyes
vont s' passer e Rwanda (Li batreye des cwate vints), å Marok ey e l' Aldjereye
(Eviè Nonne), et minme el Crimêye (Vera). Dins Tchicago-el-Walonreye, c' est
mitan mitan (el Walonreye, po des djins vinous d' ôte pårt).

Ses persounaedjes vont sovint mori al fén del paskeye ("Li ptite comere", "C'
est todi l' aiwe ki doime ki neye", "Li batreye des cwate vints",
"Tchicago-el-Walonreye"). Dins "Vera", gn a pont d' moirts å coron, mins ci n'
est nén vormint po dire ene fén djoyeuse.

Il a cmincî ciste ovraedje la tot rascodant les mots k' il eployive dins les
tecses d' "Ene båke so les bwès d' l' Årdene". Et ndè fé des djivêyes après
tchaeke tchaptrê. Teyoricmint, i n' diveut-st eployî ki les mots cnoxhous après
Transene. Mins on rtrove dedja dins les djivêyes des "Båkes" des mots ramexhnés
di håre et d' hote. Ey eto des noûmots.

Avou li «Båze di dnêyes di l' Årdene nonnrece», k' i lome "Rasgoutadje des
bassårdinreces", i stind ses rcwerances so tote l' Årdene nonnrece, li stindêye
"naturele" pol walon d' Transene.

A pårti di 1997, totes ses bouyes di diccionairaedjes si stindront a tote li
Walonreye linwistike.

I fwait cnoxhance del prumire ekipe di rfondeus, aprume Lorint Hendschel eyet
Tiri Dumont e 1993. L' idêye lyi shonne si clapante k' i va passer les troes
cwårts di s' tins po li rfondaedje do walon. Il est l' mwaisse pilé del
Tåvlotêye rifondaedje del Rantoele.

I va ataker a-z eplaidî des tecses dås ôtes sicrijheus so l' Aberteke a pårti di
1997. Li lisse est nouzome.

Cwand i rprind li mwaisse sicrijhaedje del Rantoele-gazete, e 2005, i va eto
publiyî sacwants scrijheus d' prôze nén racontrece (Yannick Bauthière, José
Schoovaerts, Emile Pècheur, Jean Goffart, André Gauditiaubois, Jules Boulard,
Georges Sfasie, Jean Cayron, François Nyns et mo des ôtes), et minme di
couyonådes (da Christine Tombeur pu Christian Thirion). C' est la k' i ratoûne
eto e walon des tecses ponous e francès pol Rantoele-gazete (metans da André
Demoulin, Martial Ledecq,…).

C' est lu ki va aprester et bråmint ecwårler li live da Lorint Hendschel "So l'
anuti" (2006). Dins l' minme pitite coleccion Belès Letes del Rantoele, i va
arindjî e-n on rfondant walon carolo li roman da Jean Goffart, Dji m' lome
Meliye.

E 2013, c' est l' toû di On Sånî a pårt da Jacques Desmet, k' i rpasse li
riscrijhaedje e rfondou da Pablo Sarachaga, pol rimete a Djan Cayron, li dierin
adjinçneu do pordjet.



https://wa.wikipedia.org/wiki/L%C3%A5me_(amagn%C3%AE)

Li låme, c' est on soucré amagnî fwait påzès moxhes d' apî po nouri leu covén
(tchalons ki vont divni des moxhes al låme).

Cwand gn a pupont d' covén, ki tos les tchalons ont divnou des moxhes, li moxhî
pout fé s' låme ou saetchî al låme.

Adon, on n' rascodéve li låme ki des pus pezantès tchetoeres. On les pezéve avou
on pezea al mwin. On relijheut les pus pezantes (on djheut eto les pus cråsses,
les pus foites, les meyeuses). Ça dipindeut des moxhîs et kimint çki l' campagne
aveut stî. On a rilevé des pwès di 8 (Chuchi a 20 kilos (Tchonveye). 

Ces tchetoeres la, c’ est les cenes ki n’ ont nén semé. On-z a peu ki les moxhes
rimagnénxhe tote leu låme et n’ pus rén aveur l’ anêye d’ après.

Li moxhî fwait on trô del hôteur del tchetoere et l’ î stitchî. Pus ristoper l’
trô avou on covra. I broûle ene viye loke avou del soûfe k’ i tént avou on ptit
baston sol boird do trô.

Mins on pout eto rmaxhî li tchetoere k’ on va rascode avou ene ledjire moxhe. Po
çoula, i les fåt tchessî foû. Çoula s' fwait ot–z acoplant les deus tchetoeres,
li pus pezante ådzeu, eyet l’ ledjire å dzo, li cou å hôt, dins on saeyea metou
so on xhame. Pus tapoter so les costés po fé dischinde les moxhes. 



https://wa.wikipedia.org/wiki/Jules_Feller

Jules Feller fourit onk des prumî a bén vey kel walon, ci n' est nén fok li
lidjwès, et l' ricnoxhe come ene langue.

Il adjinçna, diviè 1900, li sistinme di scrijhaedje ki poite si no (sistinme
Feller), on maxhaedje di rîles fonetikes et di scrijhas analodjikes do francès,
mins avou bråmint d' aloyance divintrinne (årvier di sacwants ôtes sistinmes di
dvant). I serè-st eplaidî sol tite di Essai d' orthographe wallonne e Tome 41,
prumî live do B.S.L.L.W. (1901), pu diswalpé dizo l' tite Règles d' orthographe
wallonne e tome 41 deujhinme live (1902). I serè co on côp replaidî e moes d'
awousse 1905.

Li sistinme Feller va fini pa esse accepté pa tos les scrijheus do Payis Walon,
di cåze del reclame fwaite pal S.L.L.W..

Il aveut cmincî, avou Jean Haust, li Dictionnaire général de la langue wallonne.

I rashonna tos ses årtikes di linwince dins on live Notes de philologie
wallonne, eplaidî e 1912.

Jules Feller fourit li mambor da Martin Lejeune, et-z eplaidî ses ouves en on
spès live e 1923. Dins l' biyografeye do scrijheu, on pout lére ene pårteye di
ses idêyes so l' avançmint des belès letes e walon, a pårti d' l' ovraedje des
diccionairîs.



https://wa.wikipedia.org/wiki/Jean_Haust

Jean Haust (10 di fevrî 1868 - 24 di nôvimbe 1946) fourit-st onk des pus grands
rcwereus sol walon k' i gn euxhe avou. I pout esse riwaitî come li pere des
studiaedjes modienes sol walon, poy k' i scrijha 297 papîs u lives sincieus so
ci lingaedje la.

I skepia a Vervî, la k' il a-st oyou l' walon sol rowe, des gaméns di si ådje,
ca ses parints nel djåzént nén.

Tot rcwerant après les mots walons, les cis des scrijhaedjes et les cis des
cåzeus, il asprouve, a tot côp bon, di trover leu-z etimolodjeye, on mestî k' el
va fé préjhî long et lådje come on fén cnoxheu del diyalectolodjeye del Bijhe do
dominne galo-roman.

Tantea k' on lyi ofrixh li tcheyire di diyalectolodjeye romane (askepieye por
lu) a l' univiersité d' Lidje (1921-1938), ki va siervi d' modele po les ôtès
univiersités.

Portant, end a des cis, come Robert Grafé k' ont rilevé sacwants flotches dins
les etimolodjeyes da Haust. Il aveut sovint ptchî di vey on sourdant tîxhon k'
on sourdant latén.

A bråmint fwait po mete so pîs li soce "les Amis de nos dialectes", po sayî di
rashonner tos des waloneus ki boutént tchaeke di s' costé; mins ki dmorént a
Brusselle: M. Moreau , M. Marchal eyet J.A Dupont et Jules Herbillon. I fourit
eto on fel poûssant po l' askepiaedje del rivowe "les dialectes belgo-romans"
kel prumî limero, ci fourit e prumî troemoes 1937.

Deus grandès cwålités uminnes da Djan Haust: èn nén todi dire åmen ås cis k' ont
scrît ene sacwè divant lu, et tni do cas des cåzeu(se)s ki lyi evoyént des
racsegnes so l' walon d' ene sadju ­­— ses temons —, et todi citer leu no. Sins
rovyî l' leyî padrî lu ene peclêye di shuveus(es) k' alént continouwer s' bouye.

Li flåwisté di l' ouve da Haust, k' aléve esse li cene di tos les waloneus å
20inme sieke, ça a stî di n' nén s' ocuper do tot do fé rcåzer et raprinde li
walon, et di nel nén rwaitî come on lingaedje (i n' eploye dins ses scrîts fok
les mots patois et dialecte).



https://wa.wikipedia.org/wiki/Jacques_Van_Melkebeke

Jacques van Melckebeke (1904-1983), c' esteut on pondeu eyet dessineu di dvant
l' deujhinme guere daegnrece.

Il a intré å "Scroté Swer" e 1940 po s’ î ocuper del rawete po les efants. Il î
a publiyî Hergé et s’ prôpe binde en imådjes "LE BARON CRAC", a l’ après do
baron di Munchhausen. Po wangnî des cwårs, i s’ a metou eto al critike des ôtes
pondeus et fé des scrijhaedjes dissu les calindjaedjes pol NOUVEAU JOURNAL.

Si l’ popa da Tintin n’ a stî waire riwaitî d’ cresse après l’ Liberåcion, van
Melkebeke, lu, bén moens tchanceu, s’ a veyou codåné a 4 ans d’ gayole et dijh
ans sins ses droets civikes et politikes. Adon, e 1949, foû del prijhon après
seulmint deus ans padrî ses poites, ça l’ a espaitchî d’ co mostrer ses ouves a
tertos.

Po viker i s’ a metou a bouter dins l’ ombe da Hergé mins eto dins l’ cene da
Edgar P. Jacobs po ses "Blake et Mortimer".

Ses discôpaedjes estént cåzu des vraiyès bindes d' imådjes åjhey a shure po l’
fotografe a pîces.

Si biyografetye, sicrîte pa Benoît Mouchart, a rexhou a VERTIGE GRAPHIC avou l’
tite: "A l’Ombre de la ligne claire, Jacques van Melkebeke, le clandestin de la
B.D."



https://wa.wikipedia.org/wiki/Isadora_Duncan

Isadora Duncan (San Francisco, 1878 - Nice, 1927), di s' vraiy no Dora Angela
Duncanon, fourit ene danseuse estazunyinne. Ele fourit-st ene des grandes
moderniveuse del danse, la k' ele metou sol costé tot çou k' esteut pår
academike, po dner pus di liberté eyet d' creyativité åzès årtisses, askepiant
insi li danse modiene.

Ele vica-st e l' Urope, wice k' elle a cnoxhou ses pus grands succès, bagant a
Paris e 1900. La ele frecanta les djins les pus cnoxhous di si epoke emey les
cotuzeus avanciveus; etur zels Lenine eyet les mwaisses moenneus bolchevikes.
Ele si maria e 1922 avou on powete rûsse 17 ans pus djonne ki leye; mins ci cial
el leya l' anêye d' après et rintrer a Moscou, wice k' i touma dins on grand
disbåtchmint eyet fini pa s' touwer e 1925.

L' estîle da sinne a mårké pår les noveas corants del danse, come les cis des
danseuses Mary Wigman ou Martha Graham. Elle ourit ene sicole da sinne, eyet
cwand li Teyåte des Champs-Elysées a Paris a stî constrût e 1913, li vizaedje da
Isadora fourit sculté dins les bas-reliefs på sculteu Antoine Bourdelle ey eto
pindowe på pondeu Maurice Denis.

Ele sicrijha ene otobiyografeye e francès, Ma Vie; eyet li spoûle di s' vicåreye
a stî l' sudjet d' on fîme, Isadora, parexhou e 1968.

A s' moirt, Isadora Duncan fourit broûlêye, eyet ses cindes si trovèt e l' aite
Père Lachaise a Paris.



https://wa.wikipedia.org/wiki/Irtish_(aiwe)

L' aiwe d' Irtish (rûsse: Иртыш; kazaxh: Эртiс, Ertis; tatår: İrteş) est ene
aiwe d' Azeye, ki prind sourd ezès Monts Altay, el Mongoleye, passer ene miete
(525 km) e Djoungareye (Chine coûtchantrece) poy e Kazaxhtan (1835 km) eyet el
Rûsseye (Sibereye, 2010 km) po s' aler egoler, après 4370 km, dins l' aiwe d'
Ob.

Li mwaisse aiwe k' agolene dins Irtish c' est l' aiwe di Tobol. Li vå d'
Ob-Irtish est ene des mwaissès vås d' l' Azeye, la k' ele rascovere li pus gros
boket del Sibereye coûtchantrece, eyet les Monts Altay.

Les bateas polèt navyî so l' aiwe d' avri a octôbe, cwand i n' a pont d'
glaeces. Li veye d' Omsk c' est l' sidje del copagneye rûsse di bateas d' l'
aiwe d' Irtish, eyet l' pus grand poirt di fleuve di tote li sibereye
coûtchantrece. I gn a eto des grandès citråles idro-electrikes dilé l' frontire
inte li Kazaxhtan eyet l' Chine. Des canås d' raiwaedje d' Irtish-Karaganda
apoirtèt d' l' aiwe dins les setchès stepes di Kazakstani.

Les boirds di l' aiwe d' Irtish ont stî peuplêyes pa des Chinwès, des Kalmiks
eyet des Mongols, disk' a l' arivêye des Rûsses å 16inme sieke. Les Rûsses ont
yeu concwerou pår li vå d' Irtish å cmince do 19inme sieke.



https://wa.wikipedia.org/wiki/Harpagornisse

Li harpagornisse est li pus grand moxhet måy kinoxhou, la k' i fjheut di 10 a
14 kg eyet tchessive les mowas e l' Nouve Zelande. Dins l' ecosistinme pårticulî
del Nouve Zelande, ki n' aveut nole biesse ås tetes, les harpagornisses avént
l' role des grands prédateus ôte pårt.

Les prumîs dmorants del Nouve Zelande (les Maworis, arivés avårla eviè l' an
1000) ont zels eto tchessî les grands oujheas ki n' savèt nén voler, eyet fini
pa fortchessî les mowas disk' å dierin. Li harpagronisse a disparexhou diviè ls
anêyes 1500, cåze ki ses proyes ont disparexhou eto, mins kécfeye ossu touwés
påzès Maworis, ki dvént seur trover k' on moxhet ki tchesse voltî des oujheas di
deus metes hôt (les mowas) est dandjreus po les djins.

On pinse ki les harpagornisses ont cmincî a divni diferins des moxhets i gn a on
miyon d' anêyes, et divni 10 a 15 côps pus pezants so ç' termena la, çou k' est
li pus grande et l' pus abeye acrexhince kinoxhowe do pwès d' on viertebré.
Çoula fourit possibe pask' i gn aveut des foirt grandès proyes, et nole ôte
concurince di grands prédateus.

Li prumî a fé l' classifiaedje di cist oujhea la ci fourit Julius von Haast (did
la ki, dins des lingaedjes k' i gn a, on l' lome eto aigue da Haast), kel loma
Harpagornis moorei d' après George Henry Moore, li prôpietåre del plaece k' on-z
aveut disteré ls oxheas studyî pa von Haast.



https://wa.wikipedia.org/wiki/Guere_d%27_Irak

Li guere d' Irak, c' est ene guere k' a cmincî li ... 2003, pa l' abrocaedje des
Amerikins et leus Aloyîs (bråmint les Inglès) e l' Irak, adon moenné pa Saddam
Housseyn.

Li cåze di ciste accion la, sorlon G.W. Bush, li prezidint des USA d' adon, c'
esteut ki l' Irak aveut des åres di mierdistrujhaedje et des åres tchimikes.

Li guere classike d' abrocaedje n' a nén duré lonmint. Bagdet a toumé li ... Pu
Saddam Housseyn a stî apicî da li ...

Mins après, totès sôres di tropes di rezistants, d' Irak et d' ådfoû (sovint
rwaitîs come des combatants po Al Qayida) ont moenné ene gueriya disconte les
Amerikins et l' årmêye oficire irakyinne ki s' bateut avoy zels.

Termetant, il askepia ene guere civile inte les Irakyins, aprume les Chiyites
(sipotchîs do tins da Saddam) et les Sunites (ki cmandént l' payis davance).

Li guere d' Irak åreut costé å Stats Unis dipus d' 3000 miyårds di dolårs (disk'
å moes d' avri 2008). 

Li guere d' Irak a tî li prumire guere shuvowe des medias munute pa munute.
Çoula a amoenné sacwants herlemes come li margougnaedje des prijhnîs del prijhon
d' Aboughayib.

Li Beldjike a todi stî disconte l' evoyaedje di tropes e l' Irak. E 2003, li
govienmint da Guy Verhofstad, la k' c' esteut Louis Michel minisse des Afwaires
etrindjires, a minme metou des xhames el voye des Amerikins cwand i volît
trevåtchî l' Beldjike avou do materiel militaire da zels k' esteut e l' Almagne,
et l' evoyî e l' Irak. Å livea uropeyin, i tnént avou les payis disconte del
guere, come li France (dizo l' moennance da Jacques Chirac) eyet l' Almagne (da
Stöber).

Årvierdimint, les Espagnols, les Itålyins, les Portuguès, les Polonès les
Roumins et co ds ôtes, ont-st evoyî des sôdårds si bate avou ls Amerikins e l'
Irak.



https://wa.wikipedia.org/wiki/Guere_civile_libyinne

Li guere del Libeye c' est ene guere moennêye pa l' OTAN siconte do govienmint
del Libeye; elle a-st ataké e e moes d' måss et djoker li 31 d' octôbe 2011
(ahote des bombårdumints d' l' OTAN). Å cmince, li 15 di fevrî 2011, gn ourit-st
ene revintreye dins l' ess do payis, el veye di Belrazi.

Si les revintreyes di Tunizeye, d' Edjipe, di Sireye avént stî enondêye på peupe
tot etir, li cas del Libeye n' est nén si clair. Sacwants medias nén aloyîs ås
payis do Coûtchant (come Telesur) dijhît, dispu li cmince, ki l' guere di Libeye
aveut stî escourceye a pårti d' Urope et d' Amerike po fé mwin basse sol petrole
libyin. Did la, l' OTAN k' acourt diré des prumirès samwinnes.

Les revinteus fourît sotnous docô pa les payis d' l' OTAN, inte di zels li
Tourkeye. Aprume li France et li Rweyåme Uni ki ricnoxhît tot å cmince li Consey
Nåcionå di Transicion. I dmandît a Moaùùar Qaddafi]] di cwiter. Il ahessît les
revinteus avou toplin des åres d' atake, et bombarder totes les plaeces tinowes
pa les lweyålisses. L' Itåleye a stî pus precocioneuse, et si rsaetchî des
bateus di l' OTAN.

Les lweyålisses ont stî sotnous pal Serbeye (militairmint), pal Rûsseye
(militairmint et diplomaticmint), l' Union afrikinne, aprume li Nonne-Afrike
(diplomaticmint), ki cwera après ene rexhowe a môde d' årmistice. Eto de
sacwants payis d' Amerike nonnrece come li Venezwela.

Les payis arabes ont dmoré lontins neutes. Apus ki l' Qatar k' a aidî les
revinteus a vinde leu petrole, et kécfeye minme evoyî des sôdårs. L' Aldjereye a
purade sitî do costé d' Qaddafi, et evoyî des camionetes di tcheriaedje di
tropes et motoit des combatants do Polisario (edjîstrés a Tindouf).

Après les atakes do govienmint disconte les revinteus, les tribus do Levant si
metît avou zels dabôrd ki bråmint des cenes do Coûtchant eyet del Nonne do payis
dimorént fideles å moenneu do payis, Mouammar Kadhafi.

Bén abeye, li France, li Rweyåme Uni eyet ls Estats Unis s' ont stitchî dins l'
afwaire, si metant do costé des revinteus, avou aidance economike, lodjistike,
des åres et minme des bombårdumints eyet pus tård atakes avou des mwaisses
sôdårds conseyîs.

Les shijh prumîs moes, li situwåcion a dmoré a pô près stantcheye, avou les
revinteus do "Consey Nåcionå di Transicion" ki controlèt kékès veyes a l' ess,
eyet des plaeces prijhes et pierdowes et co rprijhes sol front.

Al fén d' awousse 2011, on candjmint impôrtant a stî l' prijhe, li 21, del
capitåle, Tripoli, påzès revinteus, avou l' pårticipåcion di foices sipeciåles
di l' OTAN. Nerén, les lweyålisses libyins continouwént a controler ene grande
sitindêye do payis avou des bombårdumints et des cbates tos les djoûs.

Li prijhe di Sirte, li dierin teritwere tinou pa les lweyalisses, s' a fwait e
moes d' octôbe. Les revinteus î ont dischindou waeraxhmint Mouammar Kaddafi.

Les medias, copurade les cis des payis ki pårticipèt al guere, etur zels li
tchinne Al Djazira do Katar, fijhèt-st activmint del propagande di guere; alant
disk' a mostrer des fåssès imådjes (li BBC mostra des metingues dins èn ôte
payis et les fé passer po des metingues el Libeye; Al Djazira mostra des fåsses
imådjes del prijhe di Tripoli, ene miete divant del vreye prijhe).

Les medias djåzèt-st eto di guere civile, mins ci lomaedje la n' pout nén esse
serieuzmint eployî do moumint ki l' lûte n' est nén seulmint etur des faccions
d' on minme payis, et c' est dispoy li cmince ki ds ôtès payis ont etervinou.



https://wa.wikipedia.org/wiki/Guepard

Li guepard est ene biesse a tete magneuse di tchå del famile des tchetidîs ki
vike e l' Afrike, e sincieus latén acionynx jubatus.

Li guepard tchesse d' ene manire diferinne des ôtes tchetidîs, nén a l' awaite
mins a l' coûsse, la k' il est l' biesse a pates ki court li pus roed, disk' a
110 km/h so des coûtes distances. Li coir do guepard est alongou, çou ki lyi
dene ene air di fråjhûlisté, mins il a des musses foirt poujhants ki lyi dnèt
ene grande foice. Si tiesse et s' muzea sont ptits, les ouys sont metous hôt sol
tiesse, il a des lådjès narenes eyet des rondès orayes. Si poyaedje est
djaene-orandje avou des rondès noerès cafloreures. L' adule fwait du 39 a 65 kg,
et di 110 a 135 cm long avou ene cawe ki pout fé disk' a 84 cm. Les frumeles
poirtèt di 3 a 5 efants, so 90 a 95 djoûs. Al nexhance i pzèt di 150 a 300
grames. Les djonnes di guepard cwitèt leu mere a l' ådje di 13 a 20 moes. Les
guepards polèt viker disk' a 20 ans. Al diferince des ôtes tchetidîs, les
frumeles n' ont nén vormint di teritwere a zeles, et ele evitèt di
s' rescontrer. Les måyes si rapoûlèt pa des côps, copurade cwand i vnèt d' ene
minme nikêye. Les guepards si nourixhèt di biesses a tetes come les gazeles, les
impalas, les gnous, les zebes, evnd. Li proye est aprotcheye disk' a ene
dijhinne di metes, poy tchesseye al coûsse, ki deure moens d' ene munute. Si
l' guepard n' arive nén a prinde li proye tot d' shûte i va leyî ouve purade ki
d' si nåjhi.



https://wa.wikipedia.org/wiki/Gazete_e_walon

Ene gazete e walon, c' est ene gazete gazete u èn apasseu ki si scrît e walon
(avou ene miete di francès divins sacwantes).

Sol prumî tîce do 20inme sieke, n aveut sacwantès vraiyès gazetes tot e walon,
li parexhént totes les samwinnes ("Li Clabot", "El tonea d' Tchålerwè", "Li
Mårmite", "El Cok d' Awousse"). N aveut ladvins des fåves, des belès letes, des
couyonådes. Elle avént on franc succès. Li "Tonea d' Tchålerwè", metans, a
saetchî disk' a 35.000 egzimplaires. C' esteut des gazetes foirt populaires,
fwaite po rire e-z aveur bon. Divant 1910, ces rvowes la estént scrîtes sins
sistinme ortografike. Elle ont tourné a cou d' poyon kécfeye a cåze do "serieus
redaccionel" k' a stî coyonké avou l' arivêye do sistinme Feller.

A pårti di 1937 (Les Cayés walons), on-z a veyou aspiter des rvowes e walon,
avou bråmint dpus d' belès letes, et tertotes sicrîtes e Feller. Adon, ele ni
rexhént pus k' tos les moes. Ont-st insi askepyî : El Bourdon (1948), Li Noer
Boton (1969). Totes ces rvowes la n' ont måy pass les 1000 egzimplaires evoyîs.

Dins les anêyes 1990, on-z a veyou skepyî ene dijhinne di novelès gazetes e
walon : "Nosse Lingaedje (1991), "Djåzans walon" (1992), "Singulîs" (1994),
"Coutcouloudjoû" eyet l' Chwès (1995), "Li Rantoele et l' "Academîye des
Foyants" (1996), "Walo+ gazete" (1999), "Intrez don" (2000). C' esteut soeye-t i
des moetîs, soeye-t i des troemoetîs. Dins sacwantes di ces novelès rivowes la,
on-z a veyou des vraiys årtikes di gazete , et pus fok des belès letes. Dins des
rvowes come "Li Rantoele" u "Li Chwès", c' est cåzu tote prôze nén racontrece.

Li dierinne siklepieye des gazeetes e walon, c' est Cocorico (2007) ki rexhe a
4500 egzimplaires.



https://wa.wikipedia.org/wiki/Franwal

Bråmint des diccionairîs ont yeu l' idêye di fé on franwal a pårti des foyoûs d'
on walfran. Mins sacwants n' l' ont måy sepou tcheryî (J. Wisimus, L. Léonard,
M. Francard). Ca c' est pår èn ôte ovraedje, li diccionairaedje francès-walon.
Plamour ki, cwand on a tot metou eshonne les foyoûs årvier do walfran, gn è
dmeure toplin des "trôs". Ki, po n' nén fé måparexhe l' ovraedje, i fåt rimpli
avou des noûmots. Spepieuzmint, les diyalectolodjisses ni plèt mete la ki les
calcaedjes do francès k' il oyèt mon les "temoens". Çou ki dene, pa des côps,
des biesses ratournaedjes, come end a mwints dins l' franwal da Haust. Ou fé do
tradujhaedje mot po mot des ratourneures do walfran, come e franwal di Nivele.

Li seule k' a passé houte di ces eguegnes la, c' est l' Chantal Denis, dins l'
Franwal di Nameur, k' a sayî å pus sovint di fé des perifråzes, po totès sôres
di sitouwåcions d' eployaedje do mot. Mins on n' les sait trover tertotes.

I sont rahoukîs cial dins l' Wikipedia walon, et copurade dins l' Wiccionaire,
shuvant on sistinme di letes :



https://wa.wikipedia.org/wiki/Feder%C3%A5cion_Walonreye-Brussele

Li Federåcion Walonreye-Brussele (F.W.B.) (k' on lomeve divant kiminålté
francesse di Beldjike )

C' est ene institucion ki s' ocupe del culteure, di l' acsegnmint et co sacwants
ôtes pititès sacwès (odiovizuwel, spôrts) so èn aroyaedje ki rascovere li pus
grande pårteye del Walonreye (apus kel kiminålté tîxhon-cåzante), et Brussele.
Mins a Brussele, n a eto, sol minme sitindêye, li cminålté flaminde. 

Li cminålté francesse a sovint stî moennêye pa des Brusselwès. Çou ki fwait ki
sacwants interesses des Walons, inte di zels, li diswalpaedje do lingaedje
walon, ont stî metous sol costé. Metans dins les cwårs dinés å CLRE po schaper
les ptits lingaedjes del Walonreye, la kel walon riprezinte a pô près 75 åcint
des ki-pôrént-esse djåzeus.

Sacwants waloneus ey eto des dislaxhiveus ont dmandé dispu bele ådje li
raloyaedje del kiminålté francesse al Redjon walone, come li cminålté flaminde
s' aveut tot timpe raloyî al redjon flaminde po fé l' Flande.

E 2008, pol prumî côp, li prezidint del Redjon walone et del kiminålté
francesse, c' est l' minme djin : Rudy Demotte.

Po des linwincieusès racsegnes sol mot "kiminålté u cominålté / cminålté", alez
s' vey e splitchant motî.

Li CWB est onk des mimbes del francofonreye. Çou k' est co on côp drole, ca l'
Beldjike tote etire, leye eto, est on mimbe di cisse soce la. Ça fwait k' po les
minmes administrés, gn a deus minisses ki s' paynut l' voyaedje po-z aler ås
mwaisses raploûs del Francofonreye.



https://wa.wikipedia.org/wiki/El_Rhazali

El Rhazali (di s' plin no, e piersan, ابو حامد محمد ابن محمد غزالی, Aboû Hâmid
Mohammad ben Mohammad Rhazâlî), c' esteut on rlomé soufi, ki provneut då Levant
di l' Iran d' asteure.

Il esteut aprume on professeur di teyolodjeye. Pu, i si rsaetcha dijh ans å long
po fé ene tuzinne. Il åreut viké a Damasse dins ene sicole alcoranike chafiyite.

La, i s'abéntixh k' i gn a des fås savants, djurisses et teyolodjins, ki n'
tuznut k' a leu gloriole. Gn a eto des filozofes ki, por lu, distournèt les
muzulmans di leus pratikes rilidjeuses. I voet eto des cis ki s' diynut soufis,
mins ki pratikèt li "disvoyî soufisse". Adon, i dfene si tuzinne, et s' rimete
a-z acsegnî ås djins, ey aprume a ses dicipes k' il acviernêye dins èn
ermitaedje. 

Por lu, li priyire cwirrece mistike et l' inspiråtion k' ele dene doet prumer so
les syinces rilidjeuses (teyolodjeye, droet et filozofeye). Po mostrer ki l'
teyolodjeye (ki n' est k' on tuzaedje, ene ouve di l' esprit) est moens
consecante ki li sprouve mistike (k' est ene esperyince di l' åme), i djha : "Li
Bon Diu ni si studeye nén; i s' gostêye".



https://wa.wikipedia.org/wiki/Dmitriy_Ivanovitch_Mendeleyev

Dmitriy Ivanovitch Mendeleyev (Дмитрий Иванович Менделеев) (7 di fevrî 1834 - 2
d' fevrî 1907) esteut on tchimikî rûsse, kinoxhou come onk des deus syincieus
k' ont fwait l' prumire modêye do tåvlea periodike des elemints. Mendeleyev
mostra ki ls elemints estént arindjîs shuvant on dné patron, çou ki fjheut k' on
pleut prédire li dujhance eyet les caracteristikes des elemints ki n' estént
adon nén co dischovrous.

I vna-st å monde li 7 di fevrî (li 27 di djanvî do calindrî djulyin) 1834 a
Tobolsk, Sibereye, come li pus djonne d' ene famile di catoize efants da Ivan
Pablovitch Mendeleyev (Иван Павлович Менделеев) eyet Mariya Dmitriyevna
Kornilieva (Мария Дмитриевна Корнилева). A 14 ans, après l' moirt da s' pere,
Dmitriy Mendeleyev shuva les cours å Djimnaziom di Tobolsk. E 1849, li pôve
famile des Mendeleyev baga-st e Sint Petersbork, wice ki Dmitriy Mendeleyeve
ala-st a l' univiersité e 1850. Après aveur yeu si diplome, i touma malåde del
tuberculôze eyet dva baguer el Crimêye so les boirds del Noere Mer e 1855; il î
ovra come mwaisse di syinces pol Djimnaziom locå. L' anêye shuvante, e 1856,
ayant rweri ttafwaitmint, i rbaga po Sint Petersbork.

Di 1859 a 1861 il ovra sol dinsité des gåz a Paris, eyet sol sipectroscope avou
Gustav Kirchhoff a Heidelberg (Almagne). E 1863, après aveur rivnou el Rûsseye,
divna professeu di tchimeye a l' Institut Tecnolodjike eyet a l' Univiersité di
Sint Petersbork. Li minme anêye, i s' maria avou Feozva Nikititchna Lecheva
(Феозва Никитична Лещева), k' il ourit deus efants avou leye: Volodia eyet Olga.

E 1866, Newlands eplaida si Lwè des Octåves. Mendeleyev aveut-st ovré so ene
idêye similåre, eyet li 6 di måss 1869 i fjha ene prezintåcion formele divant li
Soce Rûsse di Tchimeye, titlé Li depindince inte les prôpietés eyet les pwès
atomikes des elemints, wice k' i rclame ki:

I gn aveut sacwantès ptites flotches dins çou k' il aveut prezinté, sacwants
elemints estént må cnoxhous, oudonbén i gn aveut des arokes dins les dnêyes
k' on-z aveut sor zels; ossu, on nel dischovra k' pus tård, li reléjhaedje
n' est nén sol pwès atomike, mins sol limero atomike. Mins nerén, çou k' i
prezinta esteut å pus sovint corek, et ses prévuzions sol plaece eyet les
prôprietés tchimikes d' elemints k' estént co a dischovri alént prover li
djustesse del idêye do classifiaedje periodike des elemints.

Mendeleyev ni saveut nén ki Lothar Meyer esteut k' ovréve so on tåvlea periodike
cåzumint idintike. Meyer eyet Mendeleyev polèt esse veyous come les askepieus
ambedeus di ci tåvlea periodike des elemints la.

I s' dismaria d' avou s' feme e 1882 po s' maryî avou Anna Ivanovna Popova (Анна
Ивановна Попова), ene camaeråde di s' neveuse. I dmora avou Anna Ivanovna
disk' a s' moirt, ey ourit cwate efants avou leye: Liubov, Ivan, eyet ene
djermale: Vassili eyet Mariya.

Mågré ki Mendeleyev riçuva lådje et lon des oneurs des organizåcions syintifikes
avå l' Urope, ses activités politikes ni plaijhént nén å govienmint rûsse, k' el
fjha mete foû di l' Univiersité di Sint Petersbork li 17 d' awousse 1890.
E 1893, i fourit nomé directeu do Buro des Pwès et Mzeures.

I mora li 2 d' fevrî (li 20 d' djanvî do calindrî djulyin) 1909 a Sint
Petersbork; ey esse eteré e l' Aite Volkovo di Sint Petersbork.



https://wa.wikipedia.org/wiki/Congo_bedje

Li Congo belge, c' est l' lomaedje di çou k' est asteure li Republike
democratike do Congo, di 1908 a 1960.

Divant, e 18inme sieke, li Congo apårtineut e privé å rwè Yopôl II d' Beldjike :
c' esteut li Dislaxhî Estat do Congo.

Adon, li payis a stî rlomé "Congo bedje" li 15 di nôvimbe 1908 disk' å
dislaxhaedje li 30 di djun 1960.

Il aveut si prôpe årmêye, lomêye "Foice publike". Elle a l' glwere d' aveur
wangnî li prumire guere daegnrece siconte des Almands, ey ocuper des grandes
sitindêyes di l' Afrike coûtchantrece almande.

Tins del deujhinme guere daegnrece, les rivnous do Congo ont permetou al
Beldjike di passer houte del guere sins epronter les cwårs.

Li Congo bedje esteut pårti e provinces, pu e distriks pu e teritweres. On
teritwere, fwait, onk dins l' ôte, 20.000 km2 (les deus tîces del Beldjike). E
1960, gn aveut 117 teritweres.

E 1919 : 6395 blancs, inte di zels, 3673 Bedjes E 1940 : 27791 blancs, inte di
zels, 19608 Bedjes E 1960 : 115157 blancs, inte di zels, 89736 Bedjes 

Come po mwints ôtes payis d' Afrike, li dislaxhaedje do Congo va s' passer e
196O. Vocial li racontaedje da Gilbert Renson, k' î esteut.



https://wa.wikipedia.org/wiki/Calcaedje_(linwince)

Li calcaedje (on dit eto : epront), el linwince, c' est l' c' est l' passaedje
d' on mot d' on lingaedje a l' ôte.

Li calcaedje linwistike, c' est l' pus corante voye po fé des noûmots. Å pus
sovint, c' est ene sacwè di naturel, k' aspite do lingaedje di tos les djoûs des
djins zeles-minmes. I polèt esse accepté u riboutés pa les academeyes.

Gn a ene contrumasse di calcaedjes cwand on lingaedje rimonte si statut. Metans
passer do statut di mancî lingaedje å ci di lingaedje oficir.

L' egzimpe classike, c' est cwand l' inglès divna li lingaedje del coû d'
Inglutere, après aveur sitî fok li ci do peupe (diviè 1400). I moussa dvins ene
cåkêye di calcaedjes do normand, k' esteut cåzé al Coû dispu Wiyam li
Concwerant.

Mins gn a yeu, el Rinexhance, ene peclêye di calcaedjes di des bodjes latén et
greks k' ont stî fwait pa des sincieus, aprume po djåzer inte di zels, et kel
peupe ni comprinde nén.

N a eto ene pådje so les calcaedjes di des mots do walon pa des ôtes lingaedjes.

Pa côps, gn a eto des calcaedje di stitchetes tote seules (cawetes u betchetes).
Li pus classike, a dater del deujhinme mitan do 20inme sieke, c' est l' ci del
cawete inglesse -ing.

Dins l' ehåyaedje do francès et d' l' inglès, et did la, dins bråmint des
lingaedjes del Daegne, on-z a rcopyî des mots greks et laténs, k' on-z a aplaké
(sovint a môde d' aplacaedje tîxhon).



https://wa.wikipedia.org/wiki/Bovegne

Bovegne (Bovègne, fr: Bouvignes-sur-Meuse), c' est èn ancyin ptit ban del
Walonreye, dedja rebané avou Dinant e 1964.

E 1180, li conte do Hinnot, Bådwin V, essere Bovegne, ki n' riprezinte k' on
gros viyaedje.

Bénrade, Bovegne va divni on bork, avou èn eclôzeure, ki rçût e 1213 ene tchåte
di liberté do Conte di Nameur.

Tote li moyinådje å long, on va cnoxhe les margayes etur Bovegne eyet Dinant,
cisse-ciale estant payis d' Lidje. Gn a on spot, ki s' dit co ådjoûrdu, k' e-st
ene sovnance des margayes di ç' tins la: S' il est d' Bovegne, k' i vegne; s' il
est d' Dinant, nos l' retchesrans!

Mins les margayes n' espaitchèt nén l' comiece inte les deus vijhéns, et les
djins d' Bovegne si rsintèt foirt do crexhaedje del dinantreye. Li mestî des
bateus d' keuve î est florixhant des trevéns då Tchårlukin.

Mins les rascråwes kimincèt avou les gueres inte l' Espagne eyet l' France. E
1554, Bovegne est bouxheye djus pås sôdårds da Hinri II, li rwè d' France. Dispu
don, li veye discrexhe todi dpus, et les bateus d' keuve schipèt-st evoye.

Nerén, Bovegne est co li dmorance d' on drossåd, et on gros bork avou deus
martchîs, so tot l' tins d' l' Ancyin Redjime.



https://wa.wikipedia.org/wiki/Binde_d%27_im%C3%A5djes

Ene binde d' imådjes (on dit eto : ene binde dessinêye et, pus coûtmint, ene
bédé u BD), c' est on live avou totes des imådjes metowes ene padrî l' ôte, et
on tecse dissu, po raconter ene istwere.

Les ôtes tecses, k' end a bråmint dpus, c' est les cåzaedjes des persounaedjes.
Ces tecses la sont metous dins des bouyotes.

Les dessins des bindes d' imådjes sont fwaites pa on dessineu. Les tecses pa on
scrijheu d' bédé.

Å pus sovint, tos les tecses (såf les mots-bruts) sont scrîts al mwin, d' on
letreu.

L' eplaideu d' bindes d' imådjes si lome on binddimådjî. Tos les cis k' ovrèt u
ki vindèt des bindes d' imådjes sont cobén spotés les Spiroutîs.

Les bindes d' imådjes si passèt sovint dins des forveyous payis. Les
persounaedjes sont kécfeye lomés avou des raptitixhants nos d' djins.

Les bindes d' imådjes sont diferinnes des lives d' imådjes la k' i gn a k' ene
grande imådje so tchaeke pådje, et on tecse ki s' shût.

Les bindes d' imådjes fwaites u ratournêyes e walon sont metowes so ene pådje
tote seule.



https://wa.wikipedia.org/wiki/Albert_Maquet

Il a scrît bråmint des arimés, et-z eplaidî des coûtès ramexhnêyes. I scrijha,
avou, del prôze-powezeye.

Il a ossu foirdjî sacwantès pîces di teyåte e walon, inte di zeles, des
redjårbaedjes di des scrijheus itålyins did dinltins. Ey ossu des scrijheus k'
eployèt des lingaedjes diléreces di l' Itåleye.

Il a eto studyî, e francès, sacwants scrijheus e walon, copurade des ptits
fjheus d' arimeas, rovyîs pa l' istwere. Il a scrît sol teyåte e walon, po
dmander on pus hôt livea do tecse, et di l' esinnaedje.

Ses scrijhaedjes e francès ont stî rsintous come foirt grandiveus pa bråmint des
waloneus.

Il esteut SLLW-î; il î moussa e 1956. Il evoya des cåkêyes di papîs po leus
rvowes.

Il a metou des xhames el voye des rfondeus, tot vlant k' on n' poye nén eployî
des noûmots. Mins lu-minme askepia li noûmot walon "harloucrale".

E 1994, i pretinda ki les scrijhaedjes e walon ni s' plént nén passer foû del
Walonreye. On live come So l' anuti a stî scrît esprès po disdire ciste idêye
la.



https://wa.wikipedia.org/wiki/Al_Djazira

Al Djazira (الجزيرة en arabe, çou ki vout dire l' iye, sovint scrît d' après li
transliteraedje inglès: Al Jazeera), c’ est ene tchinne di televuzion
arabe-cåzante ki evoye 24 eures so 24 pa tévéspoutnik a pårti do Qatar.

Li tchinne a cmincî a-z evoyî e 1996. E moes d’ avri di ciste anêye la, li
siervice daegnrece en arabe del BBC a cloyou après deus ans d' operance. C'
esteut a cåze del cinseure do govienmint di l' Arabeye Sawoudite. Adon, gn a yeu
bråmint des ancyins eployîs del BBC ki s' ont stî regadjî a Al Djazira.

Al Djazira esteut loukeye come li pus franke eyet li pus obdjective des
televuzions e lingaedje arabe. C' est seur li tchenå li pus rwaitî å
Moyén-Levant. Låvå, gn a bråmint des djins k’ ont les pinses ki c’ est on sourd
d' informåcions pus fiyåve ki les tévés di leus govienmints, ou les cenes des
payis etrindjirs.

Li tchinne a divnou cnoxhowe lon et lådje tins del guere inte les Estats-Unis
eyet l' Afganistan e 2001, la ki c' esteut l' seule tchinne di televuzion k'
esteut so plaece e l' Afganistan et poleur evoyî des imådjes des bombårdumints.

Les rapoirteus d’ Al Djazira estént sovint francs come des tigneus. Çou ki n’
plaijhive nén a tertos. Eto, gn a cobén des margayes avou les Estats-Unis k'
ametèt Al Djazira di sotni l' terorisse. Il ont minme bombårdé les buros del
tchinne a Kaboul e 2001 ey eto li 8 d' avri 2003 a Bagdet, tins d' l' abrocaedje
des Estats-Unis e l' Irak.

Li 23 setimbe 2003 c' est li govienmint provizwere irakyin, ki meta des xhames
el voye d' Al Djazira eyet d' ene ôte tchinne arabe (Al Arabiya). I n' inmént
nén l' manire k' elle avént di rapoirter les activités del rezistance. Mins
nerén, elle avént yeu eto des rujhes avou l' govienmint irakyin di dvant, k'
aveut tchessî sacwants di ses rapoirteus evoye. Elle est ossu discåzêye pa
sacwants pask' elle eploye li no "Israyel" eyet fwait des respondas di
personålités israyelyinnes, ene sacwè « ki n’ si fwait nén », sapinse mwints
payis arabes.

A pårti d' 2004, les Estats-Unis ont divnou todi pus atacants siconte Al
Djazira, et l’ amete d' esse do costé del rezistance irakyinne. E l’ Irak, les
gaztîs d' Al Djazira sont sovint metous al cadje sins råjhon. I sont minme
bôreatés, påzès foices d' ocupåcion.

Nerén, pol prumî djoû do procès da Saddam Hosseyn, li prumî d’ djulete 2004,
c’ est Al Djazira k’ a-st evoyî li prumire les fotos.

Li 1î d' fevrî 2006, gn a yeu èn acoird di siné avou l' tchinne latin-amerikinne
Telesur, pol discandje di noveles, di rapoirtaedjes eyet d' apriyesse.



https://wa.wikipedia.org/wiki/Agnesse_di_R%C3%A9kiavik

Agnesse (Agnès´, Nanesse), Margrét (Mågrite) et Sigurður leu feye , vekesse di
Rékiavik (e s' payis: Agnes M. Sigurðardóttir, biskup Íslands), c' est ene
comere k' est cler e l' Eglijhe d' Izlande.

Elle a skepyî el 19 d' octôbe 1954, e viyaedje d' Ísafjörður. Si pere, Sigurður
Kristján si fi, ere curé et doyin d' Ísafjörður. Si mame, Margrét Hagalín si
feye, ere mere al måjhone.

Agnes a yeu tot fwait ses estudes di teyolodjeye foû e 1981, ey esse apriyestêye
el 20 setimbe del minme anêye. Pår, e l' Eglijhe d' Izlande, elle fourit l'
3inme comere k' a stî apriyestêye dispoy ki l' monde est monde. Et bouter come
riprezintante di l' Eglijhe nåcionåle po l' djonnesse. Di ces trevéns la, cénk
anêyes å long, ele a bouté eshonne avou les ôtès Eglijhe do nôr et dire messe al
catedråle di Rékiavik eto. Etur 1986 et 1994 mins ele esteut curêye del pårotche
di Hvanneyri, e l' comeune di Borgarbyggð.

Dispoy adon, elle a stî curêye a Bolungarvík et, dispoy 1999, doyinne del
doyenêye des fieurdes do Levant. Termetant, elle a stî e des soces d' eglijhe k'
i gn a.

E 1997, elle a stî evoye a Upså, et bouter come assistante al université, et e
2006 ele fa des rcwerances so les efants des priyesses esse metous a djin.



https://wa.wikipedia.org/wiki/Abr%C3%A5m

C' est lu ki diswalpa li croeyance e-n on seu Bon Diu. Adon, il est on mwaisse
persounaedje di leu rlidjon, ostant po les djwifs et les crustins ki po les
muzulmans.

Abråm ava on fi, Izåk avou s' dimeye sour Sara. Pu shijh ôtes avou ene
ôtekimere,ey aveur shijh ôtes valets. Mins après s' moirt, gn a k' Izåk k' erita
des

I dmoréve la k' c' est asteure l' Irak. Portant, ene ôte tradicion li fwait
provni d' Tourkeye.

Il ebaga pol Palestene lomêye "Payis d' Canayan". Il î ariva tot trevåtchant l'
Djourdin.

I n' est nén seur k' i cåzéve ebreu, mins c' est ci lingaedje la ki va esse
eployî pa ses dischindants.

Li Bon Diu lyi dmanda di lyi ofri s' fi Izåk. I s' aprestéve a li sgoziyî, mins
la ene andje k' ariva po lyi ratni s' coutea. Et lyi dner on berå a touwer,el
plaece.

C' est si spoûle la k' est rminmbrêye dins l' fiesse di l' ofrixhaedje
muzulmande.

Les lives do Pintateuke ont stî scrîts inte 520–320 divant Djezu-Cri. Gn aveut
ddja adon des dispetronaedjes inte les djwifs dimorés el Palestene tins del
dipoirtåcion a Babilone (i djhént ki l' payis esteut da leur, come dischindants
d' Abråm, pa Djuda), et les cis ki rivnît di l' egzil, dijhant ki tot l' payis
esteut dås efants do peupe da Moyisse.

Les muzulmans veyèt Abråm come onk des set grands profetes, inte Adam et Noyé d'
on costé, et Moyisse, Salomon, Djezus et Mawoumet di l' ôte.

Li mot Abraham est diterminant di sacwants sustantivires lomant totès sacwès,
astronomikes ou meteyos, veyåves dins l' cir.

Li Voye Sint-Djåke, nosse sitoelreye est lomêye ossu pazea d' Abraham ou lampe
d' Abraham

Li Grand Tchår, li pus cnoxhowe des stoelreyes del Dimeye Bole bijhrece est
cnoxhowe eto come li tchår d' Abraham ou tchårea d' Abraham



https://wa.wikipedia.org/wiki/30_di_fevr%C3%AE

Fevrî n' est ki 28 ou 29 djoûs long; mins nerén, pa troes côps e l' istwere i gn
a-st avou, dins des payis k' i gn a, on moes d' fevrî avou 30 djoûs.

Li Suwede (eyet li Finlande, k' adon endè fjheut pårteye) decida di passer do
calindrî djulyin eviè l' calindrî grigoryin a pårti di 1700, tot simplumint e
n' nén radjoutant les djoûs di pus des anêyes bizetes po les 40 ans shuvants. Do
côp, 1700 n' a nén stî bizete el Suwede, mins nerén, 1704 eyet 1708 ont stî
bizetes ambedeus, mågré l' plan. Çoula fjha ki l' calindrî suwedwès a stî on
djoû trop lon pa rapoirt å calindrî djulyin mins co dijh djoûs pa drî
l' calindrî grigoryin. Cisse confuzion a stî coridjedje e 1712 tot radjoutant
deus djoûs bizetes, çou ki dna ciste anêye la ene date do 30 di fevrî
(corespondant å 29 di fevrî do calindrî djulyin, ey å 11 di måss do calindrî
grigoryin). Ci 30 di fevrî 1712 la a stî adon li 61inme djoû d' l' anêye, avou
306 djoûs dmorant disk' a l' fin d' ene anêye di 367 djoûs. Li candjmint del
Suwede viè l' calindrî grigoryin a stî fwait finålmint e 1753.

E 1929 l' Union Sovietike meta-st en alaedje on calindrî revolucionåre sovietike
avou tos les moes di 30 djoûs, eyet les 5 ou 6 djoûs dmorant estant des djoûs
d' condjî sins moes. Do côp, i gn ourit e 1930 ey 1931 on 30 di fevrî, mins e
1932 les moes ont stî rmetous dins leu longeu di dvant. Ces deus 30 di fevrî
1930 et 1931 la ont stî adon les 60inmes djoûs d' l' anêye, avou 305 djoûs
dmorant disk' a l' fin d' l' anêye.

A noter eto kel moes d' fevrî aveut bén 30 djoûs les anêyes bizetes do calindrî
djulyin d' oridjinne, ça fwait 12 côps inte les anêyes 710 eyet 746 di Rome (-44
eyet -8 di noste ere). Mins nerén ci n' esteut nén on 30 di fevrî, la k' on
n' loméve nén les djoûs do moes come asteure; on djheut li Pridie Calendas
Martias. On pout vey eto ki, normålmint, i n' åreut dvou aveur ki 9 anêyes
bizetes, et nén 12, so ces 36 ans la... Et c' est po rimerciyî l' impreur
Ågusse, ki s' rinda conte di l' aroke, k' on dna si no a on moes (awousse) eyet
l' passer di 30 a 31 djoûs; do côp, on rsaetcha on djoû å moes d' fevrî, ki n'
fijha pus adon ki 29 djoûs el plaece di 30 les anêyes bizetes, eyet 28 el plaece
di 29 les ôtes anêyes.

djanvî, fevrî, måss, avri, may, djun, djulete, awousse, setimbe, octôbe,
nôvimbe, decimbe



https://wa.wikipedia.org/wiki/%C3%89mile_Vandervelde

Émile Vandervelde (Ixelles 25 di djanvî 1866 - Ixelles 27 di decimbe 1938), c'
esteut on politikî socialisse bedje, mwints côps pårlumintî, minisse, eyet
cnoxhou pol “lwè Vandervelde” fwaite po lûter siconte del sôlrêye.

I vna-st å monde a Izele (Ixelle), adon on bork nén lon erî d' Brussele, wice ki
s' pa esteut djudje di påye, li 25 di djanvî 1866. Il a stî aclevé amon les
bordjoes, mins çoula n' l' espaitcha nén d' lére les tuzaedjes da Proudhon,
Benoît Malon et co da Charles Fourier. Adon, il a bén veyou k' i gn a veut nén
k' lu ki boléve divant l' indjustice et l' mizere ki l' industrialijhaedje
capitalisse del fén do dijh-nouvinme sieke aveut-st amoenné.

I studia bråmint. Si dvént i docteur e droet, docteur e syinces sociåles et co
docteur en economeye politike. Come djonne avocåt, i studia co, po s' plaijhi,
li fiziolodjeye, l' imbriolodjeye eyet co l' sikiatreye.

E 1894, adon k' il est 21 ans vî, i va dner cours di sociolodjeye economike a l'
Institut des Hôtès Studes del nouve univiersité d' Brussele.

Ses scrijhaedjes d' adon sayént d' raloyî l' biyolodjeye avou l' sociolodjeye.
Avou on rlomé botanisse, il eplaidront ambedeus on studiaedje lomé “Parasitisme
organique et parasitisme social” eyet èn ôte live avou l' tite “L'évolution
regressive en biologie et en sociologie”.

I scrijha eto po les egadjeyès gazetes Germinal, Mouvement social eyet Revue
Rouge.

I mousrè å Pårti Ovrî Bedje (POB) ossu rade ki ci-ci s' a metou so pî, e 1884.
Nosse Mimile aveut adon 19 ans ey esteut ddja soçon del ligue ovrire d' Izele,
la k' i vna-st å monde. Li prumî programe do POB a stî scrît å congrès d'
Cargnon e 1893. Emile Vandervelde fourit po bråmint dins ç' tecse la, eyet c'
est lu ki scrijha li Tchåte di Cargnon.

Emile Vandervelde fourit prezidint do POB inte 1933 et 1938; dj' ô bén, dispoy
ki l' fonccion di prezidint a stî metowe so pî, et disk' a s' moirt.

E 1894 i dvénrè pårlumintî (po Tchålerwè), avou 26 ôtes socialisses, ki c'
esteut les 27 prumîs socialisses a moussî e pårlumint bedje, sacwants so des
lisses socialisses, sacwants so des cartels avou des liberås progressisses.

Cwand l' deujhinme eternåcionåle fourit metowe so pî å congrès d' Paris, e 1900,
c' est lu ki fourit prezidint do scretariat permanint, disk' e 1918; et poy co e
1929.

E 1916 i dvént mimbe do Consey des minisses (el serè co e 1935 eyet 1936), poy
minisse di l' Intindance di 1917 a 1918.

I dvént minisse del Djustice di 1918 a 1921, eyet candjî l' redjime des
prijhons. Di 1925 a 1927, i va esse nomé åzès Afwaires Etrindjires.

Après l' prumire guere daegnrece, Émile Vandervelde disfinda, avou Van den
Heuvel et Heymanss, les interesses del Beldjike al Påye di Versailles inte l'
Almagne et les Aloyîs. C' est bråmint a cåze di lu kel Beldjike rascode li
teritwere neute di Moresnet, eyet des Redîmés Payis, k' estént disk' adon dizo
l' mambornance del Prûsse.

Ene miete pus tård, Émile Vandervelde serè co l' riprezintant del Beldjike al
Påye di Locarno.

C' est co lu k' a tant fwait kel Beldjike rascoya l' mambornance sol
Ruanda-Urundi, deus ptits payis d' Afrike k' estént des colneyes almandes.



https://wa.wikipedia.org/wiki/%C3%85rmenyin

L' årmenyin (Հայերեն, hayere'n) est on lingaedje do Cocåze ki fwait on groupe da
sinne emey les lingaedjes indo-uropeyins, sins cnoxhous près parints.

On esteme a 7 miyons li nombe d' årmenyin-cåzants (avou on pô d' pus di 3 miyons
e l' Årmeneye) (2003).

Li lingaedje a bråmint des bodjes di mots indo-uropeyins, mins nerén si
fonolodjeye eyet si sintacse ont stî influyincêyes pås lingaedjes do Côcaze tot
åtoû, eyet eto li turk, do côp, l' årmenyin fwait ene diferince so troes liveas
des cossounes: moyales (deures), sonores (deures) eyet edjectives/fricatives.
Les edjectives sont-st atipikes po on lingaedje indo-uropeyin; c' est des sons
fwaits tot-z eployant les coides vocåles, purade ki les peumons, po shofler
l' air foû.

L' årmenyin eploye on sistinme di declinåjhons (avou 7 cas), eyet fwait
l' diferince inte singulî eyet plurial, mins nén inte omrin et femrin. Tchake
viebe a deus bodjes; onk est eployî po l' erirece simpe eyet li pårticipe passé;
l' ôte est eployî po tos ls ôtes tins. L' ôre des mots en årmenyin est
sudjet-viebe-obdjet. L' eplaeçmint des nén definixhants årtikes candje inte les
diyalekes ponantrece ey coûtchantrece; e ponantrecî, i s' mete pa dvant l' no, e
coûtchantrecî, i shût l' no.

Ene sacwè di cmon ki gn a avou l'walon, c'est l' diyastinme ea. Cåzumint pattavå
il est pronocî "ya"; adon e sacwants pårler del Årmeneye c'est "ê", et e
sacwants ôtes c' est "eu". Insi, on no come dèr ("monsieu", "signeur") fwait l'
djenitif dearn, et l' no tipik årmenyin a l' cawete -ean.

Sacwants linwicyins pinsèt ki l' årmenyin sreut-st on dschindand do fridjyin (et
motoit on parint do trace et do dace), oudonbén on près parint do fridjyin. Mins
les oridjenes di l' årmenyin, tot come po l' albanès, sont målåjheys a esplorer,
cåze do grand nombe d' epronts a ds ôtes lingaedjes. L' årmenyin a eto bråmint
des rshonnances avou l' grek, si pus près parint linwistike; eyet å cours di si
istwere, a fwait des epronts a l' iranyin, poy å grek (6inme sieke), å turk (a
pårti do 11inme sieke), å francès (å tins des Croejhîs, et poy a l' epoke
modiene), å latén (14inme-18inme siekes) ey å rûsse (epoke modiene).

L' årmenyin coûtchantrece (lomé "årmenyin turk" påzès årmenyins) est cåzé påzès
årmenyins avå l' Turkeye, Roumaneye, eyet l' diyaspora (France, Amerike,
Brussele...). Il a stî metou so pî pal moenne Mexhitar, k' a-st askepyî a Venice
l' academeye mexhitarisse.

Les årmenyins del France cåzént avou bråmint des francijhas. Les cis del Turkeye
avou bråmint des mots turks, evnd. Adon, les årmenyins del diyaspora sintént k'
i pierdént doûçmint leu lingaedje. C' est insi k' el academeye mexhitarisse s' a
metou a scrire li "Motî Mexhitarisse". Il ont tapé a l' ouxh tos les mots ki n'
estént nén årmenyins, et ndè leyî seulmint cénk ki vnént do francès et do turk.
Po des sacwès di tos les djoûs, les mexhitarisses ont askepyî des noûmots a
pårti des vîs mots årmenyins. Li motî a stî bén rçuvou pattavå.

Li pronoçaedje des cossounes di l' årmenyin coûtchantrece est diferin do
levantrece. Les shoflêyès cossounes rimannut d' astok; mins les doûces divegnnut
des deures, et les deures divegnnut des doûces. Pa egzimpe, "Yaqob" divént
"Hagop".

L' årmenyin levantrece est cåzé en Årmeneye, adon påzès årmenyins d' l' Iran,
Djeyordjeye, Azerbaydjan, etch etch. I wåde on pronoçaedje pus dlé do vî
årmenyin, mins avou tot plin des mots do rûsse, des mots eternåcionås, avou ene
ôrtografeye simplifieye (u complikêye), purade fonetike. Il est sotnou pa l'
academeye di Yerevan.

On lome insi l' årmenyin do 5inme sieke, k' on cnoxhe åd triviè l' Novea
Testamint ratourné pa Sint Mesrobe. Il a stî eployî påzès scrijheus d' eglijhe.
Il est co eployî dins l' liturdjeye, mins tchaeconk pronoce a s'mode.

Li viye manire di pronocî esteut avou les deures et doûcès cossounes di l'
årmenyin levantrece d' ouy, mins les shoflêyès cossounes si lijhént come en
inglès u arabe, totfjhant k' ouy tot l' monde pronoce les shoflêyès cossounes a
mode di l' indiyin (cossoune+h).

L' årmenyin si screye avou on alfabet da sinne, askepyî å 5inme sieke pa Sint
Mesrobe Machdotz. Ci alfabet la mostere des influyinces di l' alfabet grek eyet
des ôtes sistinmes di scrijhaedje dischindant do fenicyin; mins ces influyinces
ni sont nén veyåves do côp.

Divant l' 5inme sieke, les Årmenyins scrijhént avou l' alfabet grek, mins c'
esteut foirt malåjhey, pask' el årmenyin a des sons k' i n' a pont d' lete el
alfabet grek. Li Sint Mesrobe a-st askepyî les alfabets årmenyin, djeyordjyin et
albanès (li dierin s' a pierdou), a pårti d' l' alfabet grek, avou des trocas do
latén, et tot metant les letes ki manként, a pårti des senes crustins.

L' årmenyin, eyet l' djeyordjyin (on vijhén djeyografike, mins nén
linwisticmint) ont stî les deus seus lingaedjes k' ont polou wårder leu
scrijhaedje tins di l' Union Sovietike sins esse oblidjîs del discandjî po l'
alfabet cirilike.

L' alfabet årmenyin a 38 letes (36 oridjinelmint) ey est on alfabet bicamerå (i
fwait l' diferince inte grandes et ptitès letes, come nost alfabet latén) Les
letes "Օ" (o) et "Ֆ" (f) ont stî radjoutêyes al Moyinådje, l' "o" esteut po
rplaecî l' sicrijha "աց" (aw) ki s' pronocîve "ô". Egzimpe: Boghos po Baughos
("Pôl"). Li "f" est po les mots etrindjirs.



https://wa.wikipedia.org/wiki/Zemtek

Li Zemtek (ki l' vraiy no, prononçåve a l' almande, c' est « Semtex »), c’ est
èn esplôzant edvinté et prodût el Tchecoslovakeye dispu l’ difén des anêyes
1960. C’ est on plastike foirt pouxhant, et k’ edeure li tcholeur et l’
crouweur.

Après l’ disrashonnaedje del Tchecoslovakeye, e 1988, il a continouwé a esse
fabriké el Tchekeye.

Li prumî boket do s’ no vént di Semtín, on forbot di Pardubice, el Bowinme.
C’est rola k’ on tchimisse lomé Stanislav Brebera edvinta l’ prodût e 1966.

Li prodût fourit epoirté eviè totes sôres di payis, come li Libeye ou l’
Vietnam.

E 2001, on baxha l’ produjhaedje, ca on aveurixha ki sacwants mouvmints
terorisse en avént eployî. L’ Estat tcheke kiminça a controler li fabricåcion,
et l’ rastini a 10 tones l’ an, djusse po les mezåjhes do payis, copurade li
dismolixhaedje des vîs bastimints.

Dispu 1990, on radjoute do 3,4-dinitrohexane a l’ esplôzif. C’ est on prodût
tchimike ki si svinte et ses wapeurs polèt esse ricnoxhowes pa des apareys.

Dins l’ distrujhaedje d' avion a Lokerbî, gn åreut yeu dandjî ki di 312 grames
di Zemtek po råyî l’ fuzlaedje do Boying 747 k’ a potchî e l’ air.

Dins les belès letes e walon, on djåze do Zemtek dins ene novele da Lucyin Mahin
del rîlêye "Tchicago-el-Walonreye" (lijhåve so les fyis).



https://wa.wikipedia.org/wiki/Y%C3%A5le

Yåle (fr: Alle-sur-Semois) est èn ancyin ptit ban del Walonreye, rebané avou
Vresse, metou sol hintche di Smwès. Yåle aveut ddja stî rebané li 18 di djun
1964 avou les Tchairires eyet Mouzaive.

Come tos les bans a hintche di Smwès, Yåle, avou Frôhan et Côrbion, esteut
pårotche do concile di Mouzon, årtchidiyaconé di Reims djusk' e 1801; curé
investi pås deputés di Bouyon et d' Orcîmont, Yåle estant leu proprieté indivis,
dipwis l' arindjmint pris pa Bauduin d' Orchymont et Jean d'Eppes, eveke di
Lidje, duk di Bouyon, et k' a duré tot l' ancyin redjime (disk' e 1795). Ene
indivizion k' a metou Yåle a coete des tribulåcions k' ont cnoxhou les ôtes
viyaedjes.

L' aiwe di Smwès ere ossu li ligne di pårtaedje eter li pagus d' Årdene et l'
pagus di Castrice Pagus castricensis.

Li viyaedje esteut d' abôrd sometou al lwè d' Biômont (1577), mins a vite passé
al coutume di Bouyon. (codificåcion di 1628)

Tins del prumire guere daegnrece, li 24 d' awousse 1914, i gn ourit on combat d'
erire-wåde å pont d' Åle. I gn ourit 38 måjhons di broûlêyes. Al levêye di
sôdårds e 1914 end ourit 52 do viyaedje d' Åle, eyet eto 24 deportés e 1916.

Al guere du 1940-45, i gn ourit on maki foirt actif dins les bwès d' Rèbwê
(Rebais)

Yåle a stî l' sourdant di plantaedje do toubak so Smwès, amoenné på mwaisse di
scole J.B. Pierret k' end aveut planté ene åre e 1856. Dins les anêyes 1930, gn
aveut a Yåle dipus d' 2 miyons di plants d' toubak (90 hectares so 120).

Yåle a stî lontins on payis ås schayes (di 1836 a 1930). On-z è tiréve a
"Repossåt" et à "Laplet".



https://wa.wikipedia.org/wiki/Wikipedia_e_walon

Li Wikipedia walon u pus courtinnmint, li wiki walon, c' est l' modêye di
Wikipedia tote sicrîte e walon

Il a stî enondêye li 20 di djulete 2003 pa Pablo Saratxaga. Å cmince, elle a
roté so ene éndjole da sinne, a môde di saye po vey s' i gn åreut yeu des djins
k' årént yeu d' l' agrè po. Ci fourit li fene kimince di l' avinteure do
Wikipedia walon, k' a pol moumint 14 415 årtikes.

Tré les prumirès pådjes, on-z î a ddja metou des intrêyes di l' esplicant motî
do walon kimincî e 2000 pa Pablo Saratxaga eyet Lucyin Mahin.

Wikinoveles, li coirnêye des dierinnès codowès noveles, a stî enondêye e moes d'
avri 2005.

Sacwants rvuwes di prôze nén racontrece e walon ont cité des rcweraedjes so
Wikipedia, aprume li Rantoele-gazete, mins eto Nosse Lingaedje.

Des ôtes rvuwes come Cotcorico ont-st eplaidî des fotos saetcheyes do Wikipedia
walon.

Li Wikipedia e walon a eto èn årmonak so les fyis; c' est èn årmonak k' est
fwait so les fyis pås bouteus do Wikipedia walon.



https://wa.wikipedia.org/wiki/Thierry_Dumont

Thierry Dumont, k' on lome pus sovint Tiri, c' est on rcwereu sol walon k' a
skepyî li 15 di fevrî 1969. Il a bråmint ovré so l' rifondaedje do walon.

I fourit l' prumî copleu da Lorint Hendschel po bouter so les foyous do
Diccionaire di Tot l' Walon, on pordjet enondé pa Djohan Viroux e 1991. E 1992,
i fwait ddja tot seu ene saye sol lete N. Pu bouter fer so les B et les C.

E 1996, on l' ritrove dins les askepieus del soce Li Rantoele, la k' serè tot on
tins emantcheu del gazete.

Il fourit, dispu li cmince, al tåvlotêye rifondaedje di l' UCW. C' est lu k' î
adjinçnêye li djivêye des nos walons des viyaedjes (1998). Après l' dishonnaedje
di cisse comission la e 2000, i va continouwer a-z ovrer so li rfondaedje avou
les cis del Rantoele, veyanmint k' il esteut eto al tåvlotêye rifondaedje del
Rantoele dispu tot å cminçmint.

Il a scrît on tchapite do live Ké walon po dmwin ?, la k' i dvize des vîs mots
walons muchyîs dins li scrîta et k' on pôreut rapexhî pol prôze nén racontrece
d' ådjourdu.

Di s' mestî, il est ratourneu. Si a-t i ovré lonmint po l' Union Uropeyinne a
Lussimbork.



https://wa.wikipedia.org/wiki/Taekwondo

Li Taekwondo ("tchimin do pî et do pougn"), c' est èn årt marciå ki provént del
Corêye, eyet ki ravize ene miete li karaté djaponès. Come si no coreyin el
mostere, i s' adjixh do s' siervi d' ses mwins eyet d' ses pîs miernous po-z
ataker ene sakî ou s' disfinde, avou ses mwins, ses bresses oudobén ses djambes,
ca bén k' on-z eploye dipus ses djambes ki dins l' karaté.

Sacwants mwaisses volèt kel taekwondo rmonte a kéke 2000 ans. Po dire li vraiye,
c' est seulmint gn a ene céncantinne d' anêyes k' on pratike li taekwondo tél k'
on l' kinoxhe enute. Dispu les Djeus olimpikes di Seyoul (1988) eyet di
Bårçulone (1992), li taekwondo esteut on spôrt olimpike di prezintåcion. Enute,
c' e-st on spôrt olimpike di competicion.

Onk des egzercices les pus consecants, c' est do fé des pumses (kata el
terminolodjeye do karaté). Les pumses sont-st ene shûte di movmints d' disfinse
eyet d' atake: on fwait shonnance k'on tourseye avou puzieurs lûteus. On l's
aprind par keur eyet les rfé et les rafé po-z amîdrer si assene, esse pus
ployant eyet pus roed, eyet mî mwaistriyî les diferins movemints.



https://wa.wikipedia.org/wiki/Son_yod

Li son yod u mouyeye , c' est on son k' on pout ôre inte deus voyales (liyon),
après ene cossoune (spepieus), u al fén do mot (vey).

E walon, li son yod si scrît å pus sovint avou l' lete Y. C' est todi l' cas
cwand il est inte deus voyales:

Dirî ene cossoune, et dvant ene voyale ki n' est nén I, li mouyeye si scrît avou
l' lete I.

Dins l' prononçaedje zero-cnoxheu, eyet li prononçaedje classike des payis d'
Nameur et d' Tchålerwè, li betchfessî ea si prononçrè avou ene mouyeye (/ja/)

C' est C. Simonon li prumî k' a bén veyou k' i faleut ene åjheye manire di
scrire li son yod e walon, ca c' est on son foirt tipike do lingaedje. Il
atåvele ene novele lete po li scrire.

C' est J. Feller k' atåvele li prumî l' eployaedje do Y, et rioister tos les
ôtès uzaedjes di cisse lete la (po noter on long I, metans. Cist atåvla la do
sistinme Feller pasrè come ene lete al boesse emey les scrijheus e walon.

Les rfondeus ont rprind l' sistinme Feller po cåzu tos les notaedjes do son yod.
Mins s' n' ont i nén wårdé li lete Y po noter li H prumioûle, ni si uzaedje come
lete di bele oyance.



https://wa.wikipedia.org/wiki/Rfondou_walon

Li rfondou walon, c' est on sistinme di scrijhaedje unifyî do walon, enondé pa
l' UCW eyet porshuvou et spårdou pa l' SNR Li Rantoele dins les anêyes 1990.

Li rfondou walon n' ehåye nén li prononçaedje do walon. Portant, a dater di
2009, on-z a eto atåvlé on "prononçaedje zero-cnoxheu".

Li mot "rfondou walon" (r'fondu walon) aparexhe pol prumî côp dins l' rivowe
"Singuliers" e 1993 dins èn årtike da Lucyin Mahin .

Li rfondou walon a stî enondé pa on papî da Jean Germain dins l' rvowe "Toudi"
ki date di 1989. I mostere kimint k' on pôreut prinde åjheymint ene pus lådje
oyowe po ene cwénzinne di mot (loukîz : Mapes ALW et rfondaedje). Il propôze
eto, al rissaetchete, li betchfessî ea.

L' idêye di rmete eshonne les mots des diferins accints do walon a tcheryî avou
l' adjinçnaedje do motî franwal "Walo +" (adjinçné pa Lorint Hendschel po l'
UCW, avou toplin des aidances). Li live rexhe e 1992 et pout esse riwaitî come
li mwaisse astoca des betchfessîs scrijhas "å" et "ô".

E 1993, li minme Lorint Hendschel eplaide on sillabusse : "Quelques propositions
sur l'établissement d'une langue wallonne écrite commune" ). I diswalpêye pår li
sistinme da Djan Djermwin avou les pus lådjes oyowes, mins boute des ôtès atuzes
come li cene des rîlêyes et des sorwalondes. I rfond eto les codjowaedjes, e-n
on sistinme ki poite co s' no ("Trokes da Hendschel").

E 1994, les mwaissès dnêyes sont diswalpêyes pa les rfondeus, inte di zels, les
prumîs "vraiys" betchfessîs scrijhas (k' i gn a nou sifwait scrijha e sistinme
Feller). Dj' ô bén : les betchfessîs ea et xh. Vénrè bénrade après li betchfessî
én. Gn ava eto : li prumire saye di motî walon-francès e rfondou (dins "Å
raploût-tot des walons et les prumirès rcwerances sol rifondaedje des
codjowaedjes et des betchetes et cawetes.

E moes d' måss 1995, l' UCW dimande a Lorint Hendschel di mete so pî on sincieus
raploû, a Mårcinele, po prezinter li rfondou. Les prumîs betchfessîs et sacwants
oyons (ey, cw, mw)

I n' dimorrè pus k' a spåde li novele ortografeye. Çou ki n' serè possibe ki pal
voye del Daegntoele, ca cåzu totes les soces pol walon vont rbouter l' atuze d'
on scrijhaedje ki n' riprezint pus l' accint di leu viyaedje.

Å e moes d' måss 1995, å raploû d' Mårcinele, gn a pont yeu d' vwès disconte di
l' idêye do rfondou walon. Mins dins les tournêyes d' esplicåcions da Lorint
Hendschel dins les diferinnès contrêyes, les scrijheus s' ont docô redivé
disconte tot candjmint a leus sistinmes ortografikes, rashious sol sistinme
Feller.

Li SLLW a metou des ahotes a tot çou ki s' rapoirtéve å rfondaedje, copurade
après li rlomé papî da Jean Lechanteur dins li rvowe "Wallonnes" e 1996. Dispu
don, et todi dpus disk' ås djoûs d' ouy (2010), tos les waloneus aloyîs al SLLW
sont clairmint espaitchîs di håbiter les rfondeus.

Li CLRE, après aveur diné on pris a on roman e rfondou (So l' Anuti, 1995),
ritourna cazake, et frinne des cwate pates et do muzea disconte do rfondou.

Do costé des soces di scrijheus, l' opôzucion å rfondou a divnou todi pus foite,
ostant après Lidje k' après Nameur et Tchålerwè. Li rfondou n' a parvinou a s'
afroyî on passaedje ki do costé del Basse Årdene.

C' est on miråke ki les Rantoelîs ont sorviké a totes les rascråwes, minme
ådvins di leu soce, et ki l' rifondou a stî spårdou pal Daegntoele. Gn a eto yeu
li voye des ratournaedjes éndjolikes k' a assaetchî des bouteus po li
rfondaedje.

E 2008, dins l' Libe Beldjike do 16 di djanvî, èn etnolodjisse, Francis Martens,
rimete cråndimint li rfondou a l' ABN. Mins dire k' i stofe dins ses bråyes.

E 2009, Jean-Marie Klinkenberg, dins èn årtike di "Télépro", dit k' i trove les
rfondeus coraedjeus.

Sacwantès sayes ont stî fwaites po n' passer ki pate a pates d' on walon
coinrece å walon pår rifondou. On-z a lomé ces scrijhaedjes la rifondants
walons. Insi, li roman Dji m' lome Meliye a stî scrît e "rfondant carolo".

On pôreut eto lomer "rfondant namurwès" li saye da Chantal Denis d' ehåyî
ortograficmint li walon d' après Nameur, çou k' (dins metans Kî çk' a touwé JFK
?).



https://wa.wikipedia.org/wiki/Rexhe_waide

Li rexhe waide (on dit eto: waide di tchvå, "båbe di gade" ), c' est ene sôre di
fenaesse, avou des gros florins ki pout esse semêye come four.

C' est ene vicaesse fenaesse, ki pout crexhe 1 mete 20 hôt, foirt cortants dins
les tchamps, les hourêyes, les bwès, les trîxhes.

Li rexhe waide vént bén ene miete pattavå, sol castinne (Fåmene), come dins les
les fagnes Zôrbrôte, u sol såvlon. Ele edeure li froed et l' setchresse. Mins
dins ces mwais payis la, elle est bråmint pus rexhe, did la si no.

S' ele est semêye po fé ene waide, avou des ôtès fenaesses, ele ni vénrè bén kel
troejhinme anêye. Semé å måss, ele rexhe ene des prumires. E (Roman Payis), ele
pout ddja flori e moes d' djun. El fåt fåtchî a ç' moumint la, ca après, ele
divénrè bråmint pus deure et rexhe et bwejhleuses.

Li four di rexhe waide est do bon four, ki fwit 50 UF ås 100 kilos setchs, mins,
come les ôtès fenaesses, gn a waire di blandoû dvins (6 gr di sognantès
proteyenes å kilo setch).



https://wa.wikipedia.org/wiki/Revolucion_bedje

Li revolucion bedje est lomêye eto, e walon, Revintreye di 1830 udonbén, e
19inme sieke, Revolucion d' l' an trinte.

C' est l' revintreye des provinces di Nonne do Rweyåme Uni des Bas Payis
disconte do rwè Wiyåme prumî d' Orandje. C' est l' dierinne di tote ene rîlêye
di revolucions k' ont cmincî e 1798.

Li revolucion di 1830 s' a fwait sol teritwere del Beldjike d' asteure ey ene
miete a Nonne des Bas Payis d' asteure (Venlô).

Ele s' a passé inte li 23 d' awousse (prumîs bardouxhas a Brussele) eyet l' 4 d'
octôbe 1830 (proclamåcion do dislaxhaedje). Mins les Holandès avént stepé tertos
evoye dispu li 27 di setimbe.

Les pus foirt disdus fourît a Brussele, a Lidje, a Lovén et Anverse. Pol
Walonreye li Flande ey eto li Grande Dutcheye, li revolucion bedje sene li
dfinaedje do "Redjime holandès". Ele va esse shuvowe pa l' askepiaedje do
Rweyåme di Beldjike.

C' est tins del Revolucion k' a stî scrîte et compôzêye "Li Braibançone". C' est
adon ossu kel cogne do drapea bedje a stî tchoezeye.

Les revinteus estént ostant des Flaminds ki des Walons. C' esteut tertos des
catolikes. Mins les råjhons estént foirt diferinnes d' ene trope a l' ôte :

Les djonnes bordjoes walons estént aprume mwais disconte di l' eployaedje do
holandès dins l' administråcion. Insi, a l' Univiersité d' Lidje, djusse
askepieye, on-z acsegnive e holandès; c' esteut des professeurs holandès. Çouci
aveut cmincî e 1815, cwand les tropes des tot noveas Bas Payis Unis k' alît
rescontrer Napoleyon a Waterlô. Les oficîs walons n' edurît nén di dveur diner
les ôres ås ôtes sôdårs walons e holandès.

Sacwants djonnes årtisses flaminds (Henri Conscience, Jan de Laet) si djhént
Flaminds, nén Holandès. I vont disfinde pus tård, li pordjet di rfondou flamind,
diferin do neyerlandès.

Mins les pus vîs bordjoes, Flaminds u Walons, francès-cåzants, bråmint edjîstrés
a Brussele et a Anverse, dimornut pårtizans da Wiyåme prumî, di sogne di piede
li comiece avou les colneyes holandesses di Djava, Soumatra et Souriname.

Les priyesses catolikes flaminds et walons estént måvlés siconte del lwè so l'
ewålisté des rlidjons, ca il avént sogne ki les protestants åyénxhe trop di
succès. I prindît escuze do hagnon 193 del mwaisse-lwè, ki djheut :

Gn aveut yeu ene peclêye di taeyes metowes pås Holandès, so les makêyes et l'
boure, sol molaedje des dinrêyes, evnd. Li pwin aveut rihåssî a 20 sôs e moes d'
may 1930.

Les pordjets economikes avént prodût des marchandeyes dipus k' endè faleut. On-z
aveut metou bråmint de ovrîs a l' ouxh. Insi les Atulîs Cherman a Tournai avént
metou foû posse 2000 djins. C' est parey a Covén, dins les fabrikes di stouves;
a Preyon dins les fondreyes. Li rapoirt Gendebien, prezinté å Rwè d' Holande li
31 d' awousse, vout ki 100.000 ovrîs alént bénrade esse bineus.

Li 25 d' awousse, on djouwéve ene operå å teyåte del Manoye "Li Moyale di
Portici". Ça cåze del revole des Napolitins disconte des Espagnols. Après, les
djins k' estént la alît distrure les locås del gazete "Li Nacionå" da
Libri-Bagnano. Adonpwis, bouter l' feu al måjhon do minisse del djustice, Van
Maanen.

Lovén s' a revinté li 27 d' awousse. On lomé de Neef î aveut amonté ene fele
milice bén ahessêye, et hiner les Holandès a l' ouxh. Ci serè li prumire
dislaxheye veye del Beldjike. Les Holandès sayront d' î rmoussî li 24 di
setimbe. Mins s' seront i rboutés.

Li prumî moirt fourit on napea d' Piereuse. Il aléve a li Çtadele po poirter ås
sôdårs des paroles di påye et lzî dire di n' nén tirer so leus frés bedjes. Mins
gn ourit ene sintinele kel acsujha a moirt.

Adon, les Lidjwès ont voré sol cazere des Tchåtroûs, et l' prinde a l' assôt.
Et-z î håyner li drapea lidjwès.

A ç' moumint la, li Çtadele a cmincî a tirer des côps d' canon sol veye, aprume
sol Fond des Tawes. Pu, ci fourit li grande batreye, li cene di Sinte-Wåbeu,
åtoû del Citadele. Les Lidjwès el wangnît. C' esteut l' 20 di setimbe.

Li prumî d' octôbe, gn ourit des côps d' fizik eviè l' grand Martchî. C' est l'
Gåre del Redjince ki vneut d' saetchî so les djins.

Li minme djoû al nute, les volontaire moussént dins l' veye pal Poite di Fier,
dismetant k' les sôdårs da van Geen si resserént dins les cazmakes do tchestea.
Mins i s' ont vitmint rindou. On ls a leyî ndaler inte deus riglêyes di djins.

Anverse n' a nén bodjî tot do moes d' awousse et setimbe. Mins e moes d' octôbe,
le sdjins cmincît a s' sorlever. Li 27 d' octôbe li djenerå holandès Chassé tént
todi li Çtadele, et bombårdêye-t i l' veye.



https://wa.wikipedia.org/wiki/Princip%C3%A5t%C3%A9_d%27_Lidje

Li Principåté d' Lidje u Payis d' Lidje, c' esteut èn Estat do Sint Impire Romin
Djermanike, askepyî e 980 cwand l' impreur Oton II va dner des povwers timporels
a l' eveke di Lidje, Notger.

Li principåté esteut moennêye pa on Prince-Eveke. Li rlidjon oficire di tos les
sudjets do Prince-Eveke, c' esteut l' catolicisse. Mins les protestants ont stî
on moumint acceptés a Spå.

Les lingaedje d' atôtchance inte les djins sol pus grande sitindêye del
Principåté, c' esteut l' walon ki s' a aprume fôrmé so ç' payis la. Nerén, a
Bijhe, dins l' ancyinne Conteye di Lô, c' esteut l' limbordjwès ki les djins
cåzént etur zels.

Li principåté dmorrè on dislaxhî Estat disk' e 1794, cwand elle est evayeye
påzès årmêyes francesses. Ele disparexhrè li prumî d' awousse 1795, li djoû k'
on vota l' aneccion al France.

Li principåté d' Lidje si stindeut tot do long di Mouze (såf Nameur, mins bén
Djambe), di Dinant disk' al Conteye di Lô. Ça fwait k' ele rascovreut bråmint
des bokets do payis walon.

Li principåté côpéve e deus les Bas-Payis nonnreces, avou les dutcheyes do
Lussimbork et do Limbork d' on costé, eyet l' restant des Bas-Payis d' l' ôte.

Li Principåté aveut des ambassadeurs dins les grands estats d' Urope, inte di
zels, a Paris.

Les lwès estént anonceyes pa des cris d' Peron. Dj' ô bén k' å cmince, elle
estént criyeyes å djins sol peron, ki rprezintéve les libertés.



https://wa.wikipedia.org/wiki/Pr%C3%A9tins_arabe

Les revintreyes arabes di 2011, c' est des revintreyes ou des metingues di
rclamaedje repetitifs k' i gn a yeu dins cåzu tos les payis arabes e 2011. Elle
kimincît di l' ivier 2010-2011, mins on ls a loumé li prétins arabe. Portant,
elle estént co lon d' esse houte di l' esté.

Elle ont stî enondêyes pal revolucion tunizyinne. Dabôrd, al fén des féns (ou
purade å cmince do cmince), på broûlaedje di lu-minme da Mohamed Bouazizi.

Dré l' moes d' fevrî, sacwants politikîs des payis do Coûtchant dijhèt ddja ki
les revintreyes arabes di 2011 sont on mouvmint politike ossu impôrtant ki l'
toumaedje do meur di Berlin. Et kécfeye aveur les pinses di candjî leu politike
eneviè l' monde arabe.

Les payis k' ont potchî les prumîs, c' est les cis avou on mierpårti, moenné på
prezidint k' esteut la dispu des ans et des razans. Tos les opôzants,
islamisses, comunisses, liberalisses, et rafiants des abondroets del djin avént
stî reclôs (Tunizeye), schafyîs (Sireye, 1982) ou båynés.

Li famile et les soçons des moenneus do payis (rwès ou "prezidints a veye") si
codujhént sovint sins ratna dins l' societé. El Tunizeye, les bea-frés da Ben
Ali ont cayî des djins a l' ouxh di leu måjhone po l' aveur da zels. E Marok,
ene tante do rwè rexha avou on fizik do tribunå di Xhenifra et mancî ene
pårlêyresse ki disfondeut des djins ki l' avént ametou vaila po ene afwaire di
tchamps.

E Sireye, li veye di Hana fourit cåzu distrûte et 20000 djins macsådêyes e 1982
på redjime da Hafid El Assad. Li rsovnance di ces margougnaedjes la a stî bén
vicante tot åd dilong del revintreye siryinne po tchôkî les djins avå les voyes
po metinguer, cabén k' i s' fijhént dischinde come des robetes.

Li mwaisse manire di rclamer des djins, c' esteut di håyner des banires avou do
scrijhaedje, å pus sovint e l' arabe, mins padecô eto e l' inglès u e francès.

Les criyaedjes a môde di slogan estént apresté pa les moenneus, k' avént sovint
des hôt-pårleus.



https://wa.wikipedia.org/wiki/Pipsak

On pipsak u pî-d'-saetch, lomé eto muzete u panse , c'est èn instrumint d'
muzike a vint, avou on saetch di pea pindou après, ene buze po shofler dvins
eyet rimpli l' saetch, ey ene ou sacwantès ôtès buzes, ki l' air do saetch endè
rexhe sins djoke po produre li muzike.

On djouweu d' pipsak, ki shofele dins l' pupe di l' instrumint, dabôrd, si lome
on pipsakeu, on "muzeu" oudonbén on "pupeu".

I n' è pout aveur k' ene buze melodike (lomêye li chalumo, ou mwaisse buze),
mins endè pout eto aveur deus, ene po tchaeke mwin (come avou l' zampogna
itålyinne, par egzimpe), ou co deus adjermalêyes, ki les trôs sont stopés på
prumî ou l' deujhinme dognon des doets (mezzued tunizyin par egzimpe); dins ç'
cas les deus buzes sont a pô près les minmes ou avou des combinåjhons d' trôs
diferinnes.

Les pipsaks ont bråmint des cognes, mins les pus cnoxhous sont surmint les
grands pipsaks escôswès, ki les redjimints militåres escôswès ont fwait cnoxhe
long et lådje. Insi, cwand les Scôswès deliberént des veyes al guere 1940-1945,
i djouwént voltî do pipsak tot-z î intrant

On les eploye copurade dins les payis gayels (Escôsse, Irlande, Payis d' Wales,
Burtaegne) ou avou des raecenes gayeles (Galice), mins eto el resse del France
et d' l' Espagne, Bulgåreye, Flande, Tunizeye et bén seur e Walonreye.

Li shofla a-st on ptit clapet po-z espaitchî l' air k' est ddja dins l' saetch
di ragoler.

Tos les pipsaks ont pol moens ene mwaisse buze, ki permete di djouwer l'
melodeye. L' adire inte deus sôres di pipsaks, c' est l' nombe di bourdons, i
pout gn aveur des regulateus (sôres di mwaisse buze a clés k' on djouwe avou les
pougnets) ou co d' ene deujhinme mwaisse buze, come c' est l' cas avou l'
musette de cour.

So l' imådje chal pa dzeu, d' on grand pipsak d' Escôse, i gn a-st on stok po
tchaeke buze, mins sol musette de cour i gn aveut-st on stok po les nouv
bourdons, ey onk po les deus mwaissès buzes.

Li saetch est å pus sovint fwait d' pea, avou (å dvins) del hårpixh, po k' i n'
piede nén. Mins on pout eto (come c' est l' cas pol gayda bulgåre) eployî ene
vexheye.



https://wa.wikipedia.org/wiki/Pandj%C3%AAye

Li Pandjêye ("totes les teres" et grek) c' est l' continint unike k' i gn aveur
e l' ere Mezozoyike, divant ki l' tectonike des plakes ni cmince a l' pårti e
continints diferins. Li no a stî atåvlé pa Alfred Wegener e 1915.

Cwand l' Pandjêye a stî foirmêye, i gn a 300 miyons d' anêyes, des tchinnes di
montinnes ont askepyî, sacwantes di zeles egzistèt co enute — mins bén moens
hôtes, cåze di l' erôdaedje —, come les Monts Apalatches, Monts d' l' Atlasse,
les Monts Ourals. Li grand oceyan k' i gn aveut tot åtoû del Pandjêye a stî lomé
li Pantalassa. Li Pandjêye s' a cmincî a dispårti i gn a 180 miyons d' anêyes.

Li Pandjêye esteut ene masse di tere del cogne d' on grand "C", li boket del
Pantalassa ki s' trove å dvins do "C" a stî lomé li Mer di Tethys, ki dvént l'
Oceyan d' Tethys après l' prumî dispårtaedje des teres e deus continints, li
Gondwana eyet l' Lôrazeye sol termene do Djurassike. Come li Pandjêye esteyt si
télmint lådje, l' ådvins des teres esteut foirt setch, la ki l' plouve n'
ariveut waire; come c' esteut tot d' on tnant, çoula a eto permetou l' voyaedje
des biesses di tere d' on dbout a l' ôte.

Li Mantea pa dzo l' Pandjêye esteut co tchôd et sayive di rmonter, come rizultat
on-z a ki l' redjon å mitan des teres, k' a divnou asteure l' Afrike, a stî
poûssî viè li dzeur, eyet si trove asteure e moyene a sacwantès dijhinnes di
metes pus hôt k' les ôtes continints.

Motoit bén ki l' Pandjêye n' a nén stî l' prumî "supercontinint"; on pinse k' i
gn åreut yeu eto l' Pannotia fwait i gn a 600 miyons d' anêyes et pårti a bokets
viè 550 miyons d' anêyes, eyet l' Rodinia fwait i gn a 1,1 miyårds d' anêyes
eyet pårti a bokets viè 750 miyons d' anêyes.



https://wa.wikipedia.org/wiki/Pa_tot%C3%A8s_stroet%C3%A8s_voyes_(roman)

Pa totès stroetès voyes (Pa totès strwètès vôyes), c' est on roman e walon da
Auguste Laloux.

Il a stî scrît e 1969 & 1970, et passer come fouyton dins l' coirnêye shijhes et
paskeyes di "Vers l'Avenir".

Il a stî replaidî e 2010 dins l' pitite coleccion di l' SLLW, après bråmint d'
l' ovraedje dissu da Bernard Louis.

Monmon, c' est èn efant trové - on baståd k' on djheut on po s' fote - est
rascodou pa Meline, ene comere sins efants. Ele boute al cinse mon les vijhéns,
ki ratchtèt bénrade ene pitite båshele, Agnesse. Les deus efants crexhnut
eshonne pu, divnous djonnea e djonnete, si vey voltî.

Nén si åjhey ki ça. Vola l' guere arivêye. Monmon eva, et dmeure tote ene hapêye
sins dner d' noveles. Il est metou po moirt e viyaedje. C' est a ç' moumint la
k' on vî martchand d' vatches, li Djan - on coreu d' cotrês - vént trover l'
mame da Agnesse, k' a des desses toplin, et ki l' ome a stî touwé e s' såvant e
France e 1940. Et lyi atåvler on martchî...

Mins çou k’ est oridjinå dins ciste ouve la, c’ est kécfeye li prumî côp dins
les Belès Letes e walon k’ on djåze d’ amour del tchå, di candôzaedje di comeres
ki n’ sont nén les vosses, et hay vos nd åroz. Et ki vos alez rtrover e passant
pa totès stroetès voyes. Des stroetès voyes, eto imådjreçmint. 



https://wa.wikipedia.org/wiki/Notger

I vneut do Payis Souwabe. I fourit lomé eveke di Lidje pa l' impreur Oton II e
972.

Li 6 di djanvî 980, Oton II, sol dimande da Notdjî, riclame li Principåté d'
Lidje on dislaxhî payis. Ça fwait ki l' Notdjî divént l' prumî Prince-Eveke di
Lidje.

Tertos n' est nén d' acoird avou çoula, inte di zels des mwaisses tinants. Insi,
e 987, l' årmêye di Notdjî fwait l' sidje do tchestea d' Tchivrumont, li fé
toumer et l' distrure.

Mins, å pus sovint, i va atchter des teres po ragrandi l' principåté. Vizé e
983, Dinant e 985, Tîlmont e 987, Sint-Houbert eyet Cînè e 1006.

Li veye di Lidje divént insi l' mwaisse-veye del principåté, eyet Notdjî el va
diswalper pår. Les måjhones et les rowes, les meurs di retouraedje, eyet eto des
bastimints relidjeus: li catedråle Sint-Lambiet, set coledjåles et deus abeyes.
Eto, li comiece va esse florixhant ey et l' acsegnmint s' î rispåd.

Come li lingaedje walon s' a diswalpé åtoû des payis romans d' l' evetchî d'
Lidje et ki, pus tård, li Walonreye a prins s' no do no do lingaedje, on pout
dire ki c' est Notger li cåze di l' egzistince des deus sacwès. Eyet,
shuvanmint, i pout esse riwaitî come li pus vî ratayon morå del Walonreye. 

Li role da Notdjî n' est nén bén ricnoxhou, ca l' istwere del Beldjike, sicrîte
bråmint pa des sconte-waloneus, a todi rclamé ki Lidje vikéve a pårt des ôtes.

Insi, e 2008, gn ourit nole ceremoneye po 1000inme aniviersaire del moirt del
djin. 



https://wa.wikipedia.org/wiki/Nicolas_Defrecheux

Nicolas Defrecheux a skepyî e 1825, et mori co djonne e 1874. C' esteut on
sicrijheu e walon, dandjreus li pus cnoxhou des fjheus d' arimeas del Walonreye.

I divna rlomé, tot d' on côp, après l' eplaidaedje del tchanson "Leyîz m'
plorer" dins l' Journal de Liége li 23 d' djun 1854. I rmeta ça e 1856 avou l'
cråmignon "L' avez vs veyou passer ?", k' a rascodou l' pris d' ene bate di
scrijhaedjes e walon amontêye pa ene soce di bénfjhance Les Vrais Liégeois.

Tant k' a Defrecheux, i va publiyî Chansons Wallonnes (1860), ene ramexhnêye di
tchansons k' ont stî replaideyes avou des contes et des tuzêyes après s' moirt e
1877.

Sins vraiy modele divant lu, Colas Defrecheux a stî l' prumî a sepi pår adiercî
del vraiye powezeye e walon. Dj' ô bén: des tecses ki leu soûmint, ci n' est pus
des fåves u des tchansons a boere, mins les grands sintimints del djin (oniesté,
famile, amour do vî tins et do lingaedje walon). Stilisticmint, c' est eto des
scrijhaedjes wice k' i gn a nén trop di racontaedjes, et sins grandiveusté ni
måhonteusté.

Li djuri do concour di 1856, inte di zels Henry Forir, Charles Duvivier et
François Bailleux, ourit-st adon l' idêye d' askepyî ene "soce literaire
walone". Et c' est come ça ki l' 27 di decimbe del minme anêye, li Société
Liégeoise de Littérature Wallonne fourit metowe so pås so fotches.

Dispu les anêyes 2000, on eploye li ratourneure lingaedje da Defrecheux po
djåzer do lingaedje walon (come on dit "lingaedje da Shaekespeare" po l'
inglès).

Cråmignon, fwait po les fiesses do 25inme aniviersaire di l' avnowe do Rwè Yopôl
prumî.

Nicolas Defrecheux a fwait des paroles e walon pol tchanson Valeureux Liégeois,
k' a dmoré, disk' å djoû d' ouy, li tchanson des soces di studiants d' Lidje,
dins les ôtès univiersités.

Arimea k' on pôreut dire ki c' est l' prumî rwaitaedje di sociolinwince do
walon. I dene a tchaeke lingaedje ene plaece, et des cwålités: li walon virlixh,
po djåzer avou ses copleus et ki lyi rmimbere si mame; li francès ki lyi a
siervou e scole.



https://wa.wikipedia.org/wiki/Marie-Anne_Libert

Marie-Anne Libert (e walon, Mayane Libert), c' est ene botanisse di Måmdey, k' a
skepyî e 1782, et k' a morou e 1865.

Ele vina-st å monde e 1782, a Måmdey, dins ene famile di bordjoes avou bråmint
d' efants. Foirt timpe sûteye, ele si mete a-z aprinde les matematikes; mins c'
est si amour del nateure ki la frè cnoxhe lon et lådje.

Ele si pormoenne sovint dins l' campagne åtoû d' Måmdey ey el Fagne, tot
ramassant des plantes et des pires, eyet rwaitî dins les lives sincieus po sayî
d' idintifyî çou k' ele ramexhnêye. Come e ç' tins la bråmint des lives sincieus
sont scrît-st e latén ele aprinda ç' lingaedje la po poleur fé si ovraedje.

Ele situdia bråmint les tchampions, les likens, les fetchires et les mossireas,
k' estént adon classifiyîs come criptogames, si bén k' ele va scrire on live sol
sudjet, Plantae Cryptogamicae (les plantes criptogamikes) ki l' va fé cnoxhe
dins l' monde des sincieus botanisses. Ci live la esteut foirt consecant, la k'
ele idintifia eyet classifyî pol prumî côp pus d' ene plante di l' Årdene.

Elle a dné s' no ås indjes di plantes sont lomêyes e si oneur, Libertia spp et
Libertellia spp.

I gn a-st ene soce nén recwårlante a Måmdey lomêye e si oneur, li "Ceke
Marie-Anne Libert", ki mete so pî des måtches dins les bwès, eyet fwait on
bultén so des sudjets a vey avou l' nateure.



https://wa.wikipedia.org/wiki/Marcote

C' est l' pus ptit des bascolidîs. Et pår li pus ptit des magneus d' tchå sol
Daegne. Li coir do måye fwait 13 a 24 cm, et l' cawe 5 a 7 (çou ki dene 20 a 31
cm, çouci pol bascolete d' Urope). Li frumele est on pô pus ptite.  Ele pasreut
dins "on trô come ene pîce di 5 francs". 

Li erminete ou blanke marcote (blanke fok e l' ivier) lyi rshonne foirt, mins
est pus grande. Li marcote ordinaire pout eto divni blanke e l' ivier (dins les
Ales, e l' Afrike bijhrece, et les dzo-indjes des montinnes d' Amerike
bijhrece).

Magne cåzu fok des soris (eto des oujheas, des cropantès biesses). Gn a des
bascoletes tot wice k' i gn a des soris.

Come les ôtes bascolidîs, ele sitritche ene pufkene di ses glandes dirîtrinnes,
s' elle est serêye.

S' acopele do moes d' måss disk' å moes d' awousse. Plinne 35 djoûs. Djonnele
normåldimint e moes d' avri-may, pus on deujhinme côp e djulete-awousse.

Les djonnes sont ni-rafiyants; leus ouys ni s' drovnut k' a 21-25 djoûs. I sont
spanis a 4-5 samwinnes.

Åtoû del marcote, n a toplin des doûcès croeyances k' ont skepyî. Po espaitchî
les mwais sôrs k' ele poleut amoenner, les Francès l' ont lomé "belete" (si on
lyi dit k' elle est bele, ele ni vos epoûtloucrè nén). E walon, come e-n almand,
on lyi a dné on ptit no d' djin : Marcou e walon (Markwolf, avou rcandjaedje do
coron -wolf pal cawete cawete -ote. E-n almand, on l' lome plaijhanmint
Hermännchen (pitit Herman).



https://wa.wikipedia.org/wiki/Lives_e_walon

Les pus corant des lives e walon, droldimint, c' est les ramexhnêyes d' arimeas.
C' esteut foirt li môde e 19inme et 20inme siekes, mins end a todi moens e
21inme sieke.

Après, gn a les schôtlêyes di tecses d' on metou oteur, avou des arimeas, des
tchansons et des sovnances ki polèt esse des otobiyografeyes etires, kécfeye des
couyonådes, des rapoitroûles, u des fåves do vî vî tins.

Gn a eto des romans et kécfeye des ramexhnêyes di noveles. Cwand li scrijheu dit
bén ki c' est des sinnes k' il a cnoxhou et viké lu-minme, on djåze purade di
live di sovnances.

Bråmint des scrijhaedjes e walon sont djusse prezintés come on sillabusse, u des
agrapés foyous, et cossemés på scrijheu.

Les lives e walon sont diferins des lives sol walon, la ki li mwaisse
sicrijhaedje est e francès, mins li mwaisse sudjet, c' est l' walon.

Les antolodjeyes di scrijheus walons sont ene miete inte les deus, la k' li
mwaisse sicrijhaedje est e walon, mins li prezintaedje des scrijheus todi e
francès.

C' est foirt målåjhey di vinde des lives e walon. Ca les djins n' ont nén stî
scolés a lére li walon. Eto, divant li rfondou, tchaeke sicrijheu notéve l'
accint di s' veye u s' viyaedje dins les lives. E rfondou, i fåt aveur sitî
scolé po poleur lére, et gn a nole sicole ki l' acsegne.

Sovint les lives e walon sont eplaidîs a conte d' oteur. On n' les trove nén
dins les livreyes. Bråmint des lives e walon sont-st eplaidî pa des soces di
waloneus, avou des subzides di l' Estat (CLRE, provinces, comenes).

Li saetchaedje va d' on cint a meye egzimplaires. Li pus foirt saetchaedje, ci
fourit Li vî bleu, ene binde d' imådje k' a vudî a pus di 100.000 egzimplaires.



https://wa.wikipedia.org/wiki/Li_batreye_des_cwate_vints_(roman)

Li batreye des cwate vints, c' est on roman e walon da Lucyin Mahin, parexhou e
2004. Ça a stî l' prumî roman eplaidî e rfondou walon.

Stefane Evrard est gaztî di s' mestî. I rprind li tchmin do Rwanda e 1994 po
ndaler bouter po rén po-z amonter ene radio ki va sayî di racmoide les Houtous
et les Toutsis après l' peupe-sipata di 1994.

Po dire li vraiy, nosse soçon, divant d' endaler, sait ddja bén k' il est
seropozitif. I ndè va mågré tot, pask' i vout siervi a ene sacwè po les
dierinnès anêyes ki lyi dmorèt a viker.

Stefane Evrard est eto on waloneu. Cwand i va dveur rivni el Walonreye, pask' il
est trop malåde, i nos scrirè si testamint, et nos dire tot çou k' i s' rafiyive
di fé pol walon rviker, et l' Walonreye resse vigreuse assez.

Li spoûle kimince e moes d' nôvimbe 1994, e Rwanda. C' est djusse après li
peupe-sipata ki s' a passé inte li moes d' avri et li moes d' djulete. Li
mwaisse-persounaedje est lavola, come volontaire po ene S.N.R., po-z enonder ene
radio, Radio-Catioucha (Radio-Aronde). C' est on pordjet k' a stî amonté podbon
e 1994, dizo ç' no la. Li pordjet a stî metou so pî, come dit dins l' live, po
fé l' contråve d' ene ôte radio, Radio Mille Collines, k' aveut-st enondé li
spataedje des Toutsis. Li spiker bedje k' a bouté a cisse laide keure la, lomé
dins l' live Djôr Rodje-Djoû, a egzisté podbon. I s' loméve Serge Riuggu.

E dierin tchaptrê (el Walonreye, li 28 d' awousse 2000), Stefane Evrard cåze di
si ovraedje come waloneu. Il esplike k' il a bouté pol rifondaedje do walon avou
ene pitite trope di djins, mins ki leu-z ovraedje n' a nén stî prijhî pås ôtes
waloneu. C' est des sawès ki s' ont passé podbon inte 1993 et 2000. Pol
Walonreye, on djåze eto di totes ene rîlêye d' eterprijhes k' ont stî rprinjhes
pa des etrindjirs di ces trevéns la, mins pacô après li date k' on dit (BBL, les
fåzes a tchôd d' Cockerill). Pol Rwanda, on dene des vraiys djudjmints do
tribunå penål pol Rwanda, d' Arousha, come li ci da Serge Riuggu (12 ans d'
gayole).

Li batreye des cwate vints, c' est ene rapoitroûle do payis d' Djivet,
ramexhnêye pa A. Vauchelet. Ele a ddja siervou a basti ene novele da
Jean-François Brackman, li "Tiene al Brijhe". Cial, les cwate vints rprezintèt
cwate des voyes politikes ki les Rwandès polént prinde, sorlon les poûssances di
Bijhe et d' Nonne.

Li mwaisse idêye, c' est ki les candjmints apoirtés ås societés afrikinnes ås
dislaxhaedjes ont tot disbrôlé l' adjinçmint des peupes d' avårla inte di zels,
et k' c' est la les cåzes di tos les bardôxhas k' i gn a dispu 1960, et ki n'
sont nén presses di s' djoker. Ca les modeles k' on-z a metou al plaece sont pår
diferins des ancyins etcherpetaedjes et rapoirts inte les djins. Dins l' live,
c' est l' tuzêye da Djervais Boussoumé, li vî tchîf toutsi. I dismonte tchaeke
côp les råjhonmints da Stephane Evrard, ki croet ki tot s' pout arindjî

Li prumî roman scrît e rfondou walon fourit So l' Anuti da Lorint Hendschel. Gn
a on deujhinme roman e rfondou da Lucyin Mahin ki parexhe so les fyis e foyton
dispu setimbe 2004, et ki s' lome Vera.



https://wa.wikipedia.org/wiki/Li_Rantoele_(gazete)

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/L._Somme

Lucien Somme (on scrît eto Lucyin) a skepyî li 29 d' avri 1932 a Sint-Åbwin, et
mori li 27 di måss 2012 a Nameur.

C' esteut on scrijheu e walon, on rcwereu sol walon et on bouteu pol walon do
payis d' Nameur.

Il a stî rprins dins l' grosse antolodjeye da Piron eyet l' antolodjeye
«Scrire».

Il a scrît aprume des arimeas, a môde di powezeye imådjrece, tot shuvant l'
novele môde ki vneut di skepyî après Nameur so les passêyes da Jean Guillaume.

Lucyin Somme aveut moussî ås Relîs Namurwès 1963. Bénrade, i va divni li droet
bresse da Lucien Léonard, et l' aidî a ramexhner l' antolodjeye “Fleurs
dialectales” (1974).

Termetant, i boute so on rarindjmint alfabetike do motî walon ideyolodjike da
Léonard, ki c' esteut målåjhey d' î cweri après åk. Et ci serè li “Live di mots
d' après Nameur et avårla” (1997), li prumî gros motî walon avou on no e walon.
Si l' Chantal Denis l' a coplé po cist ovraedje la, el va rtriper tot l' aidant
a-z è rexhe avou si prôpe franwal di Nameur.

I scrît u redjårber kékès pîces di teyåte. Ene di zeles Andjele, c' est ene pîce
a mierdjin (avou on seu djouweu d' role), ene sacwè foû målåjhey a rprezinter.
Il a radapté e walon "Come el sospir" da Robert Lamoureux.

Moussî a djonds pîs e 21inme sieke, avou l' idêye kel walon î a co ene plaece,
po raconter kimint çk' on-z î vike, vo l' la, ki s' mete a scrire tote ene
riguilete di romans, onk pa an, et ki vont rascode des pris totavå. I seront-s
eplaidîs, a conte d' oteur, dins l' coleccion Somme-Denis.

Dins ses prumîs scrîts, i shût l' accint d' Sint-Åbwin, metou sol limodje do
walon do Mitan et do Coûtchant. Metans, les cåzeus di l' indicatif prezintrece
sont codjowés avou l' cawete -ons.

Tot-z adjinçnant si live di mots, i voet bén ki l' walon d' Nameur et d' avårla
doet esse recorinné purade so Nameur. Insi, i radjoute ås infinitifs da Léonard
les fômes di Nameur : prumire troke di viebes avou l' cawete -er (cawete -è dins
l' Motî da Léonard; deujhinme troke avou l' cawete -î (cawete -i après Dinant).

E 2006, i va sotni li pordjet d' ortografeye unifieye do Payis d' Nameur da
Chantal Denis.



https://wa.wikipedia.org/wiki/Klaipeda

Klaipėda (de: Memelburg, pl: Kłajpeda) est ene veye di 194.200 dmorants eyet l'
mwaisse poirt sol Mer Baltike del Litwaneye. Klaipeda est li troejhinme veye do
payis après Vilnius eyet Kaunas. Viye veye hanseyatike, elle a lontins stî
cnoxhowe di s' no en almand, Memel; ey esse disputêye inte li royåme di
Litwaneye eyet les tchvalîs Teutonikes. Li Påye do lak Melno va ficser l'
frontire inte li dutcheye di Prûsse eyet l' Litwaneye; Klaipeda va dmorer el
Prûsse disk' al disfwaite almande del prumire guere daegnrece.

Klaipeda si trove a 120 km di Kalinigrad et a 290 km di Vilnius, la ki l' aiwe
di Niemen s' egoline dins l' Mer Baltike. Nén lon d' la, sol boird del Baltike,
si trovèt les ståcions balneyaires di Neringa eyet Palanga, ki les Litwanyins î
vont voltî. Klaipeda est loyî pa feri avou l' Suwede, li Daenmåtche eyet l'
Almagne.

Li plaece est cnoxhowe come peuplêye pa des tribus del Baltike ossu timpe ki les
prumîs siekes di noste ere. So ene longowe termene di tins li veye apårtineut al
Prûsse Levantrece, eyet esse lomêye Memelburg ou Memel, do nom almand di l' aiwe
di Niemen.

Li poirt sol Mer Baltike fourit fondé e 1252 påzès Tchvalîs Teutonikes, eyet
lomé e latén Castrum Memele. E 1254, Memelburg riçuva les droets del veye di
Lübeck. Li redjon fourit cristianijheye påzès Tchvalîs Teutonikes.

E 1422, li Påye do lak Melno ficsa l' frontire inte li Prûsse eyet l' Litwaneye;
Memelburg esteut do costé del Prûsse, eyet l' frontire dimora-st insi disk' e
1919. Ci fourit ene des frontires e l' Urope ki dmana l' pus d' tins sins
candjî; on ndè cåze dins l' prumî vers do vî imne nåcionå almand Das Lied der
Deutschen, ki cåze del sitindêye des tîxhon-cåzants: Von der Maas bis an die
Memel (di Mouze disk' a l' aiwa di Miemen).

A pårti d' 1474 Memel fourit goviernêye pal Lwè Culm ki s' aplica åzès veyes so
tere prûssyinne. E 1525 li veye di Memel, dizo l' moennance da Albert di Prûsse
(Albrecht von Brandenburg-Ansbach-Prussia), adopta l' Luteranisse. Ci fourit l'
comince d' ene longowe termene di prosperité pol veye eyet l' poirt, la kel
Dutcheye di Prûsse esteut on fî del Pologne et pus tård on boket del Kiminålté
Pologne-Litwaneye. Li veye frontire sierveut d' poirt pol vijhene Litwaneye,
profitant di s' sitouwåcion so l' aiwe di Niemen Les tins d' prosperité ont fini
cwand, inte 1629 eyet 1635 Memel fourit atakêye, edomadjeye eyet ocupêye pal
Suwede. Ele fourit rcostrûte sacwants côps, eyet 75 ans pus tård bråmint des
dmorants del veye morént del pesse. Avou l' ahivaedje di l' estat almand unifyî,
e 1871, Memel divan l' veye li pus å Nôrouwess di l' Almagne.

E 1919, Klaipeda fourit metowe dizo l' protectorat des payis d' l' Intente.
Après l' Påye di Versailles li teritwere åtoû d' Memel a stî rsaetchî foû d' l'
Almagne eyet divni ene intité otonome, dizo ocupåcion pa l' årmêye francesse.
Mins, cwand l' årmêye litwanyinne, kimandêye på Colonel Budrys ataca e 1923 les
tropes francesses ont cwité l' veye, ki fourit anecsêye al Litwaneye. Pus tård,
ele rivénrè dizo l' mambornance di l' Almagne cwand ele est anecsêye li 22 d'
måss 1939, après les anecsions pa l' Almagne di l' Otriche, des Sudetes, eyet
del Boheme et Moraveya.

Tins del deujhinme guere daegnrece, bråmint des dmorants ont fû cåze des
batreyes, copurade al fén di 1944 eyet e 1945. Li veye fourit capturêye pal
Rodje Årmêye e djanvî 1945 eyet metowe avou l' Republike Sovietike di Litwaneye.
Bråmint des dmorants almands fourît evoyîs el Sibereye, eyet ls ôtes tchessîs e
l' Almagne.



https://wa.wikipedia.org/wiki/Kitridiomicete

Les Kitridiomicetes, ou Kititrides constitouwèt ene des cwate grandès dvizions
do ringne des Fungi, ôtrumint dit des tchampions. Li no fwait referince å
kitridiom (do grec chytridion volant dire pitit pot), li structeure reclôyant
les spôres. Dins les classifiaedjes di dvant, les kitrides (såf les noveas ôres
des Neocallimasticales et des Spizellomycetales) estént metous dins l' classe
des Ficomicetes, apårtinant zels-minmes al dizo-dvizion des Micsomicofita. Dins
on pus vî et pus pitit acoird, li terme de kitrides fijheut seulmint referince a
l' ôre des kitridiyales.

Les Kitrides sont considerêyes pal filodjeneye come li pus viye fôme des
tchampions, ki les troes ôtes divizions ndè vnèt. Ene grosse pårt sont
acwatikes, prezints surtout dins les doûcès aiwes. I sont saprofites ou
parazites, distrujhant li kitene et l' keratene. Leus diferinnès especes ont stî
rdispårteyes e cénk ôres (vey li tåvlea). Onk di leus ponts e comon c' est d'
aveur des spôres a ene flayale. Li tale ni foime nén on vraiy miceliom. Des
especes k' i gn a n' ont k' ene celure.

Kékès especes di kitrides sont kinoxhowes po-z ocazioner l' moirt des rinnes e
blocant leus ôrganes respiratweres (fenominne ricnoxhuo dispoy 1998, en
Ostraleye et å Panama). Des ôtes si plèt ataker å mayisse ou al luzere.



https://wa.wikipedia.org/wiki/Joseph_Vrindts

Il a stî mimbe del Rweyåle Academeye di Langue et Literateure francesse di
Beldjike (mins djusse do 9 di måss å 16 di nôvimbe 1940).

A scrît bråmint des powezeyes e walon, ramexhnêyes dins "Les Boukets tot fwaits"
(1893), "Påjhûles rimeas" (1897), "Lingaedje et acsegnance des fleurs et des
plantes walons" (1898), "Vî Lidje" (1901), "Viyès airs et noveas resploes"
(tchansons, 1907), "Racontroûles et råtchåds" (1920).

A scrît eto on roman "Li pope d' Anverse" (1896), et 23 pîces di teyåte, ki les
pus djowêyes ont stî: "On djudi d' fiesse" (1887), "Madame Nonård" (1900), "L'
eritaedje" (1900), "Li siermint da Gretri" (1908 & 1928); "Li vî mestré" (sins
date).

Il a eto scrît del prôze nén racontrece : Lingaedje et acsegnances des fleurs et
des plantes.

Come fijheu d' årmonaks, il esteut dins les askepieus di l' årmonak des cwate
Matî (1894). Et l' aplaidî lu tot seu di 1906 a 1910.

Li Djôzef Vrindts esteut todi moussî come èn årtisse avou on flo ås racawetes,
si cawe d' oronde eyet si tchapea d' batlî. Eto, a divnou ene vicante paskeye di
l' istwere des vîs coulots d' Lidje: Sint-Foyin et Djudla Mouze.

Vrindts va divnou on modele des belès letes e walon. Djôr Simenon dirè, metans:
"Leyîz mu aprinde li mouwant lingaedje da Defrecheux et da Vrindts.

Les soces di belès letes lidjwesses, li Caveau Liégeois eyet La Wallonne, ki
skepièt e 1872 et 1892, endè vont fé leu mastoke. Li prumire va drovi on
souscrijhaedje publike po lyi fé fé ene posteure, ki serè metowe a l' aite di
Robiemont, la k' ele va siervi d' radjoû a mwints Lidjwès. (Mins li posteure a
stî hapêye e 1993).

L' anêye 1995 fourit rclamêye "anêye Vrindts", et les minmès soces di belès
letes vont vudî on ptit live avou tos scrijhaedjes so Djudla, k' i lomît
Floriliège.



https://wa.wikipedia.org/wiki/Joseph_Mignolet

C' est lu l' prumî k' a eplaidî on live e walon après l' prumire guere
daegnrece : "Fleurs di brouwires" (1919). C' est tos arimeas.

Il a eto ratourné les Evandjîle da sint Mår (1934) et sint Luk (1937) et rascode
li prumire imprimateure po on scrijhaedje e walon. End a rexhou on tot ptit
live, "Li boune novele" (1940).

Li Djôzef Mignolet a stî bråmint marké påzès scrijheus francès, di Charles de
Vigny a Jean Rostand.

Si powezeye est zuvionêye di romantisse, la k' les djins waitèt todi d' ariver a
èn ideyål, ki ça soeye dins leus sintimints, dins leu rlidjon, u dins l' amour
del patreye. 

Djôzef Mignolet passéve si veye påjhirmint come rintî a Lidje, disk' e 1935.
Adon, i fwait do politikî, dins l' pårti "Rex", et passe pårlumintî e 1936.

Eto, i va fé avou ls Almands tins del guere di 40. E 1946, i serè codåné po
çoula, et on lyi rsaetchrè ses droets civikes.

Mignolet esteut camaeråde avou Maurice Piron. Il estént foirt grandiveus eneviè
les ptits scrijheus e walon. 

Si a-t i stî haeyi pås waloneus après l' guere. Li Pris del Veye di Lidje a
metou dins ses statuts di dveur prezinter on "certificat de bonne vie et
moeurs", paret i po-z espaitchî Djôzef Mignolet del rascode.



https://wa.wikipedia.org/wiki/Johannes_Gutenberg

Johannes Gensfleisch zur Laden zum Gutenberg (pus coûtmint Johannes Gutenberg,
pacô Johann Gutenberg, riwalnijhåve Djihan Goutimbiè, pus sovint dit Gutènbèrk
sins si ptit no), c’ esteut èn ome ki skepia e dins les anêyes 1390 et mora li 3
d' fevrî 1468.

On l’ mete come l’ edvinteu di l’ imprimreye. Çou k’ i trova, podbon, c’ est ene
presse mecanike ki permeteut d’ imprimer bråmint des lives so waire di tins,
tot-z åyant on prodût di boune cwålité. Adon, on pout dire k' i fourit
l' edvinteu di  imprimaedje modiene.

Gutemberg vina-st å monde a Mayince (Mainz), fi d' on martchand lomé Friele
Gensfleisch zu Laden, ki pus tård serè lomé eto "zum Gutenberg" d' après l' no
d' ene måjhone wice kel famile ebaga.

Li mwaisse ouve da Gutenberg, c’ est l’ Bibe ki poite si no. Les "Bibes di
Gutenberg", e latén pu e-n almand, ont stî l' prumî produjhaedje di masse d' on
live. L' imprimaedje a cmincî li 23 d' fevrî 1455 et fini e 1456, sacwantes di
zels ont sorviké disk' enute.

Mins l’ ome ni sepa nén profiter di si edvincion, come traeyincieus. I s’ fijha
mete å tribunå et tote si imprimreye esta saizeye et vindowe a s’ copleu, on
lomé Johann Fust.

Dins l' veye di Mayince on trove ene posteure di Gutenberge, fwaite pa
l' årtisse Bertel Thorvaldsen, eyet eto li Muzêye Gutenberg.

Divant Gutenberg, l’ uzaedje do papî esteut cnoxhou el Chine dispu l’ an 100,
edvinté pa Tchay Loun. L’ Urope n’ aprinda l’ tecnike k’ e 12inme sieke, on
trevén la k’ elle esteut erirêye eneviè l’ Chine. Ele va ratraper si rtådje
pitchote a midjote.

Ci n’ est k’ e 15inme sieke k’ ele va aler pus rade po s’ diswalper. Ci sereut
vormint a cåze del presse da Gutenberg. 

Ôte tchoi : c’ est l’ Bibe da Gutenberg k’ a bråmint fwait pol rifondaedje di l’
almand.



https://wa.wikipedia.org/wiki/Ixh-l%C3%A5te

L' ixh-låte, c' est on son, ki s' prononce tot rasserant l' air ki passe sol
dizeu del goidje inte li raecene del linwe et l’ palå.

Il est bén cnoxhou e flamind (geen geld), e l' almand (ich liebe dich) ey e l'
espagnol (trabajar).

Il egzistêye eto coramint e walon del Hôte Årdene et del Hesbaye lidjwesse. Mins
c' est on son foirt målåjhey a fé rexhe del boke po les djins d' après Nameur et
Tchålerwè, metans.

E rfondou walon, on pout ôre des prononçaedjes ixh-låtés avou les betchfessîs
scrijhas "xh" et "jh" copuvite s' i sont metous å coron d' ene sillabe.

Les studias de diyalectolodjisses walons, dins l' A.L.W. et ådfoû mostrèt pår
les mots k' estént prononcîs avou èn ixh-låte e walon e 20inme sieke, et la ki
ç' prononçaedje la egzistéve adon.

On pleut ôre coramint on son ixh-låte dins tot l' grand Payis d' Lidje. Les
plaeces li pus lon erî d' Lidje k' on prononcive co coramint l' ixh-låte e
20inme iseke:

A Lidje minme, et a Vervî, po des mots avou "xh" et "jh" metous al fén , on-z
oyeut purade on ixh-låte k' on clair "h": åhe, cohe.

Al Bijhe di Lidje (Vizé, Roclindje), ni l' son ixh-låte, ni on clair "h" n'
esteut oyåve dins ces mots la.

Come on n' a né eredjistrer li cåzaedje des djins do 8inme, 10inme, 12inme,
15inme sieke, ci n' est k' dins li scrijhaedje des vîs papîscrîts k' on pout
adviner ki les djins prononcént d' ene manire u d' l' ôte. Mins i fåt bén pinser
k' on novea prononçaedje ni va passer dins les papîs ki bråmint après si
skepiaedje, paski les scrijheus sont todi foirt wårdiveus.

C' est les linwincieus ki vont rnaxhî dins les vîs papîs ki studièt ces ponts
la. Li pus sûti, sins manke, fourit Louwis Rmåke. I fjha tot on live so l'
ixh-låte (k' i lome H sigondaire) e walon, Les variations de l' H secondaire en
Ardenne Liégeoise. On rascourti di ces rcwerances la est metou dins l' hagnon 58
di s' dierin live, La différentiation dialectale en Belgique Romane avant 1600.

Les diferins scrijhaedjes do viyaedje di Moxhe nos mostrèt bén ki les scrijheus
des vîs papîs estént amayîs po scrire ci son la, ki dveut esse novea por zels.
Vocial les pus vîs scrijhaedjes di ç' no la:

Li prumî pôreut co esse veyou come mårcant li son SK. Dins l' deujhinme, on-z
advene l' intrêye d' on son CH, motoit Mochk.

A pårti do troejhinme, on-z a l' sinta ki les fjheus d' papîscrîts sont d'
acoird inte did zels (dandjreus di s' aveur atôtchî n' onk l' ôte totavå l'
Principåté d' Lidje), k' i fåt on scrijha speciå po on son speciå, k' i n' ont
nén so Nameur u sol Braibant. Cial, on-z est pår a l' aschate.

Ci son la si va scrire x (come e lorin) e plaeces, et H e ds ôtès plaeces. Pu,
al fén, on-z a prin les deus letes eshonne: XH .

Dins l' esplicant motî, on-z atåvele des "sûtis prononçaedjes" po des djonnes ki
n' serént aloyîs a nole coine del Walonreye. Po les -XHE et -JHE metous å coron
des mots (åjhe, coxhe, i bouxhe, fraijhe...), li sûti prononçaedje eploye èn
ixh-låte.

Li studiaedje des vîs scrijhas di deus viyaedjes di Gåme ki s' lomèt asteure
"Méch" (e francès Meix) nos va mostrer åk:

Li mot vént do tîxhon meer (fagne) avou on S d' apårtinance. On voet bén ki li
viye troke RS va candjî d' prononçaedje diviè l' 14inme sieke. Sorlon Ch. Th.
Goossen (Französische Scriptastudien, Wîne, 1967), li lorin, a ç' moumint la, a
motoit eto prononcî ixh-låté, divant d' passer å prononçaedje CH d' ouy.



https://wa.wikipedia.org/wiki/Guere_del_vatche

Li guere del vatche, c' est come ça k' on-z a lomé ene guere des Walons inte
zels, k' a ravaedjî l' Condroz inte 1275 eyet 1278.

Les Lidjwès, Namurwès, Braibonîs et Lussimbordjwès î estént egadjîs, ki sotnént
soeye-t i l' Conte di Nameur, soeye-t l' Prince Eveke di Lidje, leus deus e
margaye a cåze d' ene vatche hapêye a Cînè (adon payis d' Lidje) et rtrovêye sol
fôre d' Andene (adon Conteye di Nameur).

Al fôre d' Andene, e 1275, Gui d' Dampire, conte di Nameur eyet d' Flande, meta
so pî on tournoe.

On lomé Engoran, payizan d' Djalet, î amoenna li fåmeuse vatche, hapêye a on
lomé Rigåd a Cînè.

Ci-cial esteut eto sol fôre. Si ricnoxha-t i s' biesse, et aler racuzer les
hapeus å bayî do Condroz. Mins come Andene esteut foû di s' triyaedje, ci-cial
propôza a Engoran di rmete li vatche la wice k' el aveut hapé et d' end esse
cwite; sins cwè i sereut apicî cwand i rmousreut e Condroz (çou k' i dveut fé po
raler e s' måjhone).

Engoran fjha come dit; mins a poenne k' i meta ses pîs e Condroz, les omes do
bayî ki l' aconcoistént et k' estént a ç' moumint la dins leus waibes, l' apicît
eyet l' pinde a èn åbe. Li signeur di Gône (Djalet esteut sol signeurreye di
Gône) s' endè måvla, copurade paski Djhan di Gône voleut divni bayi do Condroz
al plaece di Djhan di Haloe. Il adjinçna ene espedicion, avou les signeurs di
Cele eyet Spontin, et distrure li tchestea d' Haloe.

Namurwès et Lussimbordjwès fjhît l' sidje di Cînè. Les disfindeus del veye
fourît tertos broûlés evike dins l' eglijhe. Termetant, li prince eveke di
Lidje, Djihan d' Inguî, evoya les Dinantîs ataker Spontin.



https://wa.wikipedia.org/wiki/Grande_Notru-Dame

Li Grande Notru-Dame (on dit eto : li Notru-Dame d' emey l' awousse, li
Notru-Dame d' awousse, li Nosse-dame d' awousse, li Cwénze d' awousse, li
Sompcion) , c' est l' pus grande des fiesses a l' Aviedje Mareye dins l'
rilidjon catolike. Ele si passe li 15 d' awousse. Ele fiestixh li montaedje å
cir di l' Aviedje.

C' est onk des cwate djamas, po les catolikes. Les ortodosses et les protestants
nel fiestixhèt nén.

Li Grande Notru-Dame est shuvowe bénrade del Pitite Notru-Dame. Li termene inte
les deus si lome l' Inte-les-deus-Notru-Dame.

El Walonreye, divinltins, on poirtéve a l' eglijhe des pos d' avoenne raloyîs
avou ene coriete; il estént benis do priyesse. On pindeut li beneye avoenne
après ene viene sol gurnî. 

A des ôtes plaeces, on benixheut on bôrea d' plantes, li beni bôrea, beneye
toitche. 

Disk' å djoû d' ouy, n a-st ene grande fiesse a Lidje, a Djudla-Mouze. Ele est
houte li leddimwin, avou l' etermint da Matî l' Oxhea.

Après l’ deujhinme dismolixhaedje do Timpe di Djeruzalem, les djwifs
nén-crustins alît braire tos les ans so les dismolixheures, e rmimbrance do
Timpe. Les djwifs crustins, po wårder l’ uzance d’ on perlinaedje li minme djoû,
alît dlé l’ monumint Rachele, a troes meye ascoxheyes di Betleyem, ewou k’ i gn
aveut on pousse.

Å deujhinme sieke gn a yeu on scrijhaedje, li boigne evandjîle sorlon Djåke, ki
djha ki Djôzef li Scrinî aléve viè Betleyem avou ses efants et l’ Aviedje Mareye
so èn ågne. Et ki, cwand i fourît « a troes meyes hazêyes di Betleyem », Mareye
dimanda po s’ ripoizer ene miete a l’ aiwî. Et k’ po fini, c’ est la k’ elle a
metou Djezus å monde, divins ene bôme k’ i gn aveut la.

Ça fwait ki, avou l’ tins, les crustins ki vnént fé l’ voye po rmimbrer l’ Timpe
di Djeruzalem, s’ ont metou a rmimbrer purade li « rpoizaedje » di l’ Aviedje
Mareye, li « timpe do Bon Diu ». Et l’ djoû a stî l’ 15 d’ awousse, veyanmint k’
i n’ sepént pus cårculer les djoûs d’ après l’ calindrî lunrece (ki clawéve le
djoû do perlinaedje des Djwifs pol distrujhaedje do timpe). Li plaece s’ a rlomé
Bir el-Qadismou (« li sint pousse »). Ons esteut e 417.

« qadismou » (sacré) a stî rcomprins e grek come « catisma » (ashida, sidje), ey
ons a basti ene glijhete do rpoizaedje di Mareye e l’ an 455. Li rpoizaedje a
stî rcomprins po esse li moraedje di l’ Aviedje. Mins des ôtès djins ont sondjî
ki s’ fosse di l' Aviedje esteut a Djeruzalem, ewou k’ il alént deus djoûs pus
timpe, li 13 d’ awousse. Co des ôtes ont dit ki l’ tombe di l’ Aviedje esteut a
Efeze. Pitchote a midjote, ons a basti des gléxhes di l’ Aviedje pattavå, avou
tchaeke ene date di dicåçtaedje diferinne, ki divneut li grande fiesse sinte
Mareye.

C' est l’ impreur Morice k' a decidé ki l' fiesse-djoû sereut po tertos li 15 d'
awousse. 



https://wa.wikipedia.org/wiki/Gazetes_e_walon

Ene gazete e walon, c' est ene gazete gazete u èn apasseu ki si scrît e walon
(avou ene miete di francès divins sacwantes).

Sol prumî tîce do 20inme sieke, n aveut sacwantès vraiyès gazetes tot e walon,
li parexhént totes les samwinnes ("Li Clabot", "El tonea d' Tchålerwè", "Li
Mårmite", "El Cok d' Awousse"). N aveut ladvins des fåves, des belès letes, des
couyonådes. Elle avént on franc succès. Li "Tonea d' Tchålerwè", metans, a
saetchî disk' a 35.000 egzimplaires. C' esteut des gazetes foirt populaires,
fwaite po rire e-z aveur bon. Divant 1910, ces rvowes la estént scrîtes sins
sistinme ortografike. Elle ont tourné a cou d' poyon kécfeye a cåze do "serieus
redaccionel" k' a stî coyonké avou l' arivêye do sistinme Feller.

A pårti di 1937 (Les Cayés walons), on-z a veyou aspiter des rvowes e walon,
avou bråmint dpus d' belès letes, et tertotes sicrîtes e Feller. Adon, ele ni
rexhént pus k' tos les moes. Ont-st insi askepyî : El Bourdon (1948), Li Noer
Boton (1969). Totes ces rvowes la n' ont måy pass les 1000 egzimplaires evoyîs.

Dins les anêyes 1990, on-z a veyou skepyî ene dijhinne di novelès gazetes e
walon : "Nosse Lingaedje (1991), "Djåzans walon" (1992), "Singulîs" (1994),
"Coutcouloudjoû" eyet l' Chwès (1995), "Li Rantoele et l' "Academîye des
Foyants" (1996), "Walo+ gazete" (1999), "Intrez don" (2000). C' esteut soeye-t i
des moetîs, soeye-t i des troemoetîs. Dins sacwantes di ces novelès rivowes la,
on-z a veyou des vraiys årtikes di gazete , et pus fok des belès letes. Dins des
rvowes come "Li Rantoele" u "Li Chwès", c' est cåzu tote prôze nén racontrece.

Li dierinne siklepieye des gazeetes e walon, c' est Cocorico (2007) ki rexhe a
4500 egzimplaires.



https://wa.wikipedia.org/wiki/Five_del_V%C3%A5_do_Rift

Li Five del Vå do Rift (en inglès Rift Valley fever, c' est ene maladeye des
bedots et des gades, mins ki les djins polèt atraper.

Elle a stî ricnoxhowe pol prumî côp e 1930 e Kenia, dins l' Vå do Rift, did la,
ès no.

Li må provoke do fordjetaedje ås berbis ey ås gades, et do crevaedje des djonnes
agneas et des gadots.

Po passer d' ene biesse a l' ôte, li virûsse a dandjî d' on picron, ki pout esse
di mwintès nindjes, come les Culex, Aedes, Anopheles, Mansonia et
Eritmapodiotes.

Dins les payis la k' elle a stî trovêye aprume (Kenia, Soudan, Nonne-Afrike), li
maladeye est inzotike. Ele rivént après sacwnatès anêyes, cwand gn a on grans
mopliyaedje des cuzéns a cåze di grossès aiwes, metans.

Dispu sacwants anêyes, li maladeye si spåde foû di si coine. Elle acsujha l'
Edjipe e 1977, pu l' Moritaneye eyet l' Senegal e 1987. Eviè Bijhe, ele avinda e
l' Arabeye Sawoudite ey å Yemen e 2000.

Dins ces noveas payis la, li ùmaladeye est epizotike. Ele pout fé fordjeter
disk' a 100 % des berbis et des gades. Adonpwis, gn è va aveur moens di
fordjetaedje, mins des agneas crevés, disk' a 95 åcint des agneas djusse
sikepyîs.



https://wa.wikipedia.org/wiki/Filolodjeye_walone

Li Filolodjeye walone, c' est li studiaedje do walon pa des linwincieus. Gn a
eto des djins nén d' mestî, mins bén scolés pa zels-minmes, ki fwaiynut li minme
bouye.

Al fén do 19ime sieke, li walon a bråmint stî studyî pa des linwincieus
etrindjîs. Les prumîs sincieus ki vlént studyî l' walon s' ont-st adon rashonné
dins l' SLLW.

A pårti di l' arivêye da Jean Haust et Jules Feller el SLLW, cåzu tos les
rweraedjes filolodjikes sol walon s' ont fwait u ont stî acviernés pa des mimbes
di cisse societé la, copurade les cis k' estént profs dins les univiersités
walones (Univiersité d' Lidje, UCL, et ene miete eto l' ULB).

Mins, gn a cwand minme todi yeu des linwincieus almands po bouter su les
etimolodjeyes des mots walons, po mete dins l' Motî etimolodjike da von
Wartburg.

Tot on tins, li tchamp del filolodjeye walone a stî cåzu ocupé tot-houte pås
diyalectolodjisses.

Li rfondaedje do walon a stî enondé pa des filolodjisses, mins bråmint
etcherpinté pa des rcwereus et des bouteus po leu plaijhi.

Li sociolinwince do walon, c' est des rcweraedje linwistikes foû del filolodjeye
walone.



https://wa.wikipedia.org/wiki/Esc%C3%B4sw%C3%A8s

L' escôswès ou gayelike escôswès (Gàidhlig ou Gàidhlig Albanach en escôswès) est
onk des lingaedjes del brantche goydelike des lingaedjes gayels k' est co djåzé
enute. Li brantche goydelike (Nôr) conte li gayelike d' Escosse et d' Irlande
eyt l' ci del Iye di Man; eneviè li brantche britonike ki conte li walès,
cornike eyet burton.

L' escôswès ravize foirt l' irlandès, mins a sacwantès diferinces imôrtantes. Li
pus veyåve c' est dins l' sicrijhaedje, wice ki l' accint, ou fada, est scrît
come on accint dischindant en escôswès, enevié on accint montant en irlandès.
Des mots k' i gn a ont-st on «a» en irlandès mins on «u» en escôswès, metans
cead/ceud (cint). Çoula est li rzultat des rfômes eyet standårdijhaedje del
ortografeye k' ont stî fwaites en Irlande på govienmint irlandès. L' escôswès,
lu, continowe d' eployî l' ortografeye tradicionele do gayelike. Les gayelikes
d' Irlande, d' Escôsse et d' l' Iye di Man sont tos troes des dschindants do vî
irlandès.

Li viye langue, cåzu fotowe e 2001, riwangne des cåzeus, pal voye des scoles po
ls efants. Gn a la des scolîs et scolresses ki les parints vnèt di tos les payis
(loukîz so l' imådje cial djondant).

Gn a eto des scoles po les grandès djins, mins end a waire ki divnèt des djåzeus
corants.

Gn a sacwants posses d' ovraedje la k' on preye les dmandeus d' ovraedje di
cnoxhe cisse langue la. 



https://wa.wikipedia.org/wiki/Djedene

Li grande Djedene (Djèdène /ʤɛdɛn/, F. Gedinne), c' est ene rebanêye comene del
province di Nameur, k' a dné s' no å canton li pus a nonne del province.

Djedene est dins l' bassin del Houye, pitite rivire ki rdjond Mouze dilé Djivet
(so France) et k' est colnijheye a plaeces pås castors.

Djedene vijhene avou l' massif li pus hôt del province di Nameur, li
Croes-Schaye (503 m); payis di fagnes et d' brouwires.

On a cåzé l' prumî côp d' Djedene e 1017 u 1028 dins “Miracula S. Gengulfi”,
sicrît pa Gozon, moenne et abé di Florene, ki raconte les margayes a propôs des
rlikes di Sint Djingou k' ont stî hapêyes a Djedene et moennêyes a Florene, al
dimande do signeur Arnoul di Rumigny.

Li 23 d' awousse 1914 i gn a yeu on combat eter Almands et Francès, k' a cmincî
so Patiniye po s' achever al nute al Pitite Louwate et a Hodrémont d' on coté, a
Vierzeye di l' ôte.

Les sapéns fijhèt 35 metes di hôt et l' tour fwait 50 metes. Sol hôteur, gn a
troes platfômes, a 17, 34 et 50 metes. Pa bea timp, on voet a 50 km lon et les
panatches di wapeur del cintråle di Tchô, dlé Djivet, come si on sereut adlé.



https://wa.wikipedia.org/wiki/Diyalectolodjeye

Li diyalectolodjeye, c' est ene coxhe del linwince ki studeye les diferinces
inte les diyalekes d' ene plaece a l' ôte, k' i soeyénxhe u nén dins l' minme
lingaedje.

Les diyalectolodjisses vont trover des djins skepyîs dins l' payis, et ki djåzèt
coramint l' pårler. I les lomèt des "temoens". I lzî dmandèt di ratourner des
mots, sovint dins li spotchant lingaedje, eviè l' pårler do payis. Les
diyalectolodjisse ki cnoxhnut eto li mancî lingaedje polèt ovrer avou les
temoens a môde di responda.

Après, i dessinèt des mapes tot croylant les plaeces la k' i gn a li pus d'
adire inte deus pårlers vijhén. C' est les faxhenes d' izoglosses.

L' ovraedje tecnikes des diyalectolodjisses vént todi bén a pont po les
rfondeus. C' est zels, metans, ki mostrèt les limodjes d' on pårler k' on vout
rfonde.

Mins l' diyalectolodjeye sipåde ossu dins on lingaedje nén co ehåyî ki l' idêye
tote fwaite ki les pårlers sont foirt diferins inte n' on l' ôte. Ciste idêye la
divént on fel arayoe po li rfondaedje d' ene langue.

Po bén fé, li temoen diyalectolodjike, c' est ene djin k' a vnou å monde el
plaece ki li diyalectolodjisse situdeye. Et ki n' l' awè nén bråmint cwité. Et
ki c' est l' lingaedje di s' mame. Et ki cåze å pus sovint dins ç' lingaedje la
avou les djins k' i vike avou zels, ki divrént eto esse do minme payis.

Les diyalectolodjisses bastixhnut voltî des mapes la k' i rpoirtèt li spårdaedje
des diferins sinonimes, u les diferins prononçaedjes d' on mot.



https://wa.wikipedia.org/wiki/DTW

Li Diccionaire di Tot l' Walon ou DTW (prononcî détéwé), c' est on pordjet k' a
stî enondé pa Johan Viroux diviè 1992 (so l' alomåcion DJW, Dicsionêre jènèrâl
do walon). Mins gn a måy yeu li Lorint Hendschel eyet Tiri Dumont k' ont tapé,
podbon, ene cåkêye d' intrêyes, eyet les cossemer emey les waloneus.

Li pordjet c' est di ramexhner tos les mots walons di tos les motîs walons k'
egzistèt, eyet d' endè fé ene båze di dnêyes infôrmatike ki permete des sûtis
rcweraedjes et des studiaedjes so les mots.

Dins l' djivêye des motîs do walon, il est rprins so les limeros [R1] (fitchî
1993 avou l' prumire ortografeye del kimince do rfondou), [R2] (fitchî des N,
minme sistinme) et [R10] (modêye e rfondou definitif, so les fyis).

Tiri Dumont aveut ddja fwait ene saye so aspougneu d' tecse so les N e 1993.
Adonpwis, il a fwait les B, ene pårtêye des C et les D. Lorint Hendschel a fwait
les A et ene pårteye des C. Lucyin Mahin a bouté so les Z e 1997.

Li fond di dnêyes a stî metou so les fyis, avou ene eterface waibe po fé des
cweraedjes, pa Lorint Hendschel e 2001. Poy baguer sol sierveu da Pablo
Sarachaga e 2003.

I gn a pus d' 37.504 intrêyes ki covrèt les letes A, B, C, D, E et sacwantès
intrêyes plik plok dins les ôtès letes. Avou les N (nén sol fond di dnêyes mins
so ene pådje zels tot seus, ça fwait cåzu 40.000 foyous.

Li cweraedje si pout fé so l' mot walon e rfondou (mins tot n' a nén co stî
rcoridjî), oudonbén so les scrijhaedjes Feller (d' après les scrijhaedjes dins
les motîs rwaitîs), ou co dins l' definixha (çoula permete a pô près di sayî des
rcweraedjes so des mots francès po trover les mots walons). Li cweraedje pout
eployî des erîlêyès ratourneures SQL po fé des spepieus rcweraedjes.

Asteure, Lucyin Mahin fwait co on cint d' mots tos les moes (totavå l' ôre
alfabetike), eyet les tiper so on ridant d' l' Aberteke. I les rmete eto dins l'
grand fitchî sourdant, sol cogne d' on tåvleu, aberwetåve.

E 2006, Pablo Sarachaga a rmetou totes les dnêyes eshonne, les Z et les N, avou.
Il a prezinté les rfondowès cognes des mots ki li rfondaedje aveut ddja stî bén
studyî. Il a radjouté des hårdêyes eviè l' esplicant motî, po les mots k' estént
ddja eplaidîs laddé.

Li DTW est on mwaisse sourdant pol construjhaedje di l' esplicant motî eyet po
l' ovraedje tecnike del Tåvlotêye Rifondaedje del Rantoele.

Pablo Sarachaga : Li Diccionaire di Tot l' walon, Li Rantoele 77 (bontins 2016).



https://wa.wikipedia.org/wiki/Cur%C3%A9

Li curé est l' moenneu rlidjen d' ene pårotche. I pout aveur dizo lu on vicaire.
Dins l' schålance rilidjeuse, gn a ådzeu d' lu li doyén pu l' eveke, pu l'
cardinå pu l' Påpe.

Les curés ni s' plèt nén maryî. Cwand c' est k' i vlént viker leu veye
normåldumint, i dvént "taper l' cote sol håye", dj' ô bén : cwiter leu mestî.

Les curés dmorént dins ene måjhon d' cure, u presbitere. El Beldjike, les curé
sont payîs pa l' Estat.

Al revolucion francesse, on-z a dmandé ås curés di djurer schoûtance al
Republike. End a bråmint ki nel volît nén fé. Ça stî l' grande margaye des curés
djureus (el Beldjike eto k' esteut adon dizo l' redjime francès).

Les curés s' moussént avou ene grande noere cote k' on loméve sotane. Après l'
concile Vatican II, dins les anêeys 1960, dabôrd, i s' ont polou abiyî avou on
gris costume k' on loméve on clerdjimene.

Dispu les anêyes 1980, el Walonreye, gn a todi yeu moens di curés. On curé ava
troes u cwate pårotches. A pårti des anêyes 1990, les curés provnént sovint di
des ôtes payis, do Congo, mins purade di Pologne.



https://wa.wikipedia.org/wiki/Condicioneu

Li condicioneu, c' est on môde avou troes tins d' codjowaedje, sovint a vey avou
deus fråzletes ki rotèt eshonne. Adon, gn a ene (li fråzlete condicioneuse) ki
fwait condicion po l' ôte (li mwaisse fråzlete). Li fråzlete condicioneuse
comince pa l' aloyrece "si"). Pacô, c' est ene simpe abayeye (supôzicion).

Bråmint des uzaedjes do condicioneu sont des piceures tipikes del croejhete do
walon, diferinnes del cene do francès. Insi, e walon, cwand l' accion del
fråzlete condicioneuse n' est nén ratindowe, on eploye li condicioneu divins
cisse fråzlete la, tot come divins l' mwaisse fråzlete. Çouci mostere l' adire
k' i gn a avou l' francès, la k' c' est l' imparfait k' est eployî dins l'
fråzlete condicioneuse. 

Li môde condicioneu pout eto replaecî li suddjonctif dins des fråzletes ki
cminçnut pa l’ aloyrece "ki" :

Come môde, i pout eto siervi a mostrer ene sacwè ki n' si frè nén  :Djel freu
bén ossu!

Po les cawetes, come dins les ôtes lingaedjes romans, c' est l' Durant Indicatif
Erirece do viebe "aveur" ki dene les cawetes di codjowaedje do condicioneu, tot
stitchant on R divant.

E rfondou walon, n' a nén on rapåmaedje inte les cawetes di l' imparfait et les
cenes do condicioneu po les prumire, deujhinme et troejhinme trokes di viebes.

Dins l' Payis d' Lidje, li condicioneu n' est nén si voltî eployî dins l'
fråzlete condicionrece :

En arabe classike, gn a pont d' tins condicioneu; dins l' fråzlete
condicionrece, on eploye deus sôres d' aloyreces diferinnes si l' fråzlete
pôreut bén ariver (ida) ubén si c' est ene simpe abayeye (law).

En arabe marokin, "ila" et "lou" s' eployèt come les classikes "ida" et "law".
Mins, estô do "law"", on eploye ossu voltî "koun kan..., koura"



https://wa.wikipedia.org/wiki/Chleu_(lingaedje)

Li chleu ou techelheyt ou lingaedje echleu, c' est on lingaedje amazir del Nonne
do Marok.

C' est l' lingaedje berbere li pus cåzé å monde (8 a 10 miyons d' djåzants et
djåzantes). Å Maroc, so les 30 åcint del djin ki dviznut amazir, 52 åcint cåzèt
techelheyt.. 

C' est l' techelheyt ki rvént li pus sovint dins l' motlî corant do cmon amazir
marokin.

Tot l' payis covrou pa les montinnes do Grand Atlasse et do Ptit Atlasse, disk'
a l' Oceyan Atlantike a Nonne d' Asfi. Avou, inte les deus, li vå do Sousse.

Å Nôr-Ess, les pårlers amazirs do costé d' Tinrir et do Mîtrin Hôt Atlasse
passèt tot doûçmint do techelheyt eviè l' tamazir do Mîtrin Atlasse, sins k' on
n' poye royler ene limodje nete (on pô come li walon et l' picård e Hinnot,
metans).

Accints do chleu : Haha (inte Eswira et Agadir), Sousse (li contrêye li pus
pouxhante på nombe di djins et pal ritchesse), erî-payis d' Marakech, vås do
Dadesse, vås do Draa.

Veyes k' on î cåze bråmint chleu: Agadir, Taroudante, Tiznite, Biyougra,
Tafrawoute, Warzazate, Imi n tanoute, Demnate. Mins gn a ossu beacôp des
chleu-cåzant dins les grandès veyes do Marok: Cazablanca, Rabat, Mecnesse, Fez,
Tandjî.

Gn a, avou, toplin des djins ki djåznut techelheyt l' ont-st ebagué eviè l'
Urope coûtchantrece.

El politike linwistike d' asteure å Marok, li chleu est scrît avou des
caracteres tifinars. Dins l' acsegnmint di l' amazir, i n' est nén schåyî des
ôtes lingaedjes amazirs do Marok, li tamazir do Mîtrin Atlasse eyet l' rifin. L'
acsegnmint e scrijha tifinar shonne diveur moenner a on cmon amazir marokin. C'
est l' lomaedje ki s' a spårdou po si studia e Wiccionaire walon, todi. Mins l'
atuze n' est nén håynêye noer so blanc.

Li Wiccionaire walon shût l' minme piceure, les mots chleus ni sont nén metous a
pårt des ôtes. Mins i sont notés come chleus dins l' hagnon "Spårdaedje". C' est
insi k' on les pout aveur so ene categoreye tote seule. Come les ôtes mots
amazirs, i sont ralfabetijhîs e caracteres laténs et, pacô, e caracteres arabes.

Sol Wiccionaire inglès, les mots chleus polét esse sicrîts e l' alfabet latén. I
sont loukîs come on lingaedje a påt, diferin do tamazir do Mîtrin Atlasse.



https://wa.wikipedia.org/wiki/Chantal_Denis

Chantal Denis, a skepyî e 1953. C' est ene sicrijheuse e walon et ene ricwereuse
sol walon do payis d' Nameur.

Ele kiminça a raprinde li walon sol tård (1995), amon les Relîs Namurwès,
copurade avou Lucien Somme, k' elle a coplé dins si "Live di mots d' après
Nameur et avår la", et dins li Coleccion Somme Denis di romans e walon.

Chantal Denis a raddimint-st avnou al copete del schåle, aprume come sicrijheuse
di romans.

Mins c' est purade come diccionairresse k' i gn a nouk a lyi prinde, tot veyant
si Dictionnaire français-wallon d' après Nameur et avår la (2001). Ci ovraedje
la est l' prumî ki dene des fråzes d' egzimpe, et manaedjî eto les mots ki
rivnèt tofer dins l' francès d' asteure, metans problème.

Come sicoleuse do walon, elle a-st eplaidî “Li walon pate a pate” (1998), pu
enonder li prumire rivowe po ls efants e walon, “Cou dzeu cou dzo” (1997-2000).
Et ratourner e walon des tchansons d' efants (1998). Ele a dné scole ås efants
d' Lignè (1999-2002). Elle a eto eplaidî des sillabusses po ses scoles di walon
a Nameur.

Ele sicrît dins on walon rfondou namurwès, dins li stîle “Relîs 1990” (coûtès
fråzes, croejhete et motî sognîs), sins aconter l' accint di si viyaedje. Elle a
spårdou, pa onk di ses tecses, li rwalonijhaedje del cawete inglesse “-ing” e
“-igne”.

A dater d' 2005, ele va scrire dins des ôtes accints come li walon d' Djiblou.
Adonpwis, a cmincî d' 2006, ele va diswalper, avou Joseph Daffe et Geneviève
Coulon, èn ehåyî walon do Mitan. Mins cisse saye la n' a nén tcheryî lontins.



https://wa.wikipedia.org/wiki/Calindr%C3%AE_republikin

Li calindrî republikin (ou calindrî revolucionaire francès), c' est on calindrî
solrece askepyî tins del Revolucion francesse di 1789. I fourit oficirmint
eployî el France do 24 di nôvimbe 1793 disk' å 31 di decimbe 1806 (10 di nivôse
di l' an XIV) a meynute. Il a stî reployî eto tins del Comene di Paris e 1871.

Ci calindrî ci a stî fwait po replaecî l' calindrî grigoryin, trop aloyî al
rilidjon crustinne pol gosse di l' Estat layike k' esteut divnou l' France après
l' Revolucion.

Ene anêye do calindrî republikin kimincive tofer a l' ekinocse di waeyén-tins,
ey esteut pårteye e 12 moes di 30 djoûs tchaeke (360 djoûs) avou ene rawete di 5
ou 6 djoûs (sorlon les anêyes) radjoutêye al fén di l' anêye, po dmorer
d' acoird avou l' anêye tropike (~365,25 djoûs). Tchake moes esteut pårti e 3
"samwinnes" di 10 djoûs. Li discôpaedje di l' anêye a stî cårculé pa ene
comission syintifike prezidêye på matematicyin Gilbert Romme, k' end estént eto
mimbes Joseph Louis Lagrange, Gaspard Monge eyet Joseph Jerôme de Lalande; les
nos des moes eyet des djoûs ont stî edvintés på powete Fabre d'Églantine. Les
anêyes sont dnêyes e limeros romins, li prumire anêye di l' "Ere Republicinne"
kimince li 22 d' setimbe 1792 (k' est l' date di l' abolicion del monartcheye
eyet del nôblesse el France), çou ki fwait k' el limerotaedje des ans cmince ene
anêye divant l' eployaedje do calindrî.

Les nos des moes sont fwait d' après l' sôre di tins k' i gn a ç' moes la (eg:
nivôse li nive, ventôse li vint) ou d' après des moumints importants di
l' ovraedje des tchamps (vendémieaire, les vindindjes). Çou ki fwait ki,
droldimint, ci claindrî ki ses askepieus volént "univiersel" est å contråve
foirt aloyî a si payis d' oridjene, li France. Les cawetes des nos d' moes sont
di cwate sôre, po tchaeke des cwate såjhons:

Les 5 (6 les anêyes bizetes) djoûs di rawete al fén di l' anêye fijhént å cmince
on ptit moes lomé sans-culottide, mins a pårti di l' an III (1795) on les loma
tot simplumint "djoûs di rawete" (jours complémentaires); i poirtèt les nos
shuvants:

Les dijh djoûs del samwinne republikinne (ou decadi) estént simplumint on bodje
fwait sol no latén do limero eyet l' cawete -di:



https://wa.wikipedia.org/wiki/Bive

Comene di l' Årdene namurwesse, dins l' canton d' Djedene, li ké roye France et
les cantons d' Biarin, Welin, Palijhoû et Bouyon. Bive fwait eto pårteye des
"comenes d' Urope".

Li no d' "Bive": Beveris (770), Bievere (1243) vént do gålwès "Beber", k' on dit
"Bièvre" e francès et k' est l' vî no do castor.

Bive est sol cresse ki poite les aiwes ki vont a Lesse, a bijhe, et les aiwes ki
vont a Smwès, å midi.

Astalaedje d' on zonigne d' olyinnes (kimincî al Tossint 2009, tot fwait e 2010)

Å cminçmint, on les vleut mete Moncea et a Bayamont. Mins les djins n’ è vlént
pont, paski c' esteut trop près des måjhons, ki ça dénreut on djinnant brut, ki
l' payizaedje sereut disbrôlé.

On s’ a don rabatou sol Pont Mack (inte Bive et Djedene). La, å moens, on n’
disrindjive nolu. On-z aveut ene voye tote fwaite, k’ on boun edaglaedje aléve
rinde capåbe du sopoirter les grossès tchedjes tot l' tins d' l' instalaedje.

Li waibe do Pont Mack, c' esteut on bea platrê, d’ èn aboird åjhey, ki pleut
ascode les 7 olyinnes do pordjet. Ene coine du tchamps foirt sitindowe, purade a
plat, bén erî do viyaedje, dirî l’ lene di trén, et do costé d’ bijhe. Come
çouci, cwand l’ solea lût a nonne, les ombrires si tapèt putoit do costé des
bwès. 

Aisse del Tuzance avou on pårteye des activités pol walon (copinreye, cåbaret
walon). Il ascoye li soce des rcåzeus di l' Årdene nonnrece dispu eviè 2002.



https://wa.wikipedia.org/wiki/Betchfess%C3%AE_xh

Li betchfessî xh, c' est li scrijha XH eployî come betchfessî scrijha po des
mots ki sont prononcîs avou ch so Nameur, Tchålerwè eyet l' Basse Årdene mins
avou on shoflé H après Lidje, çou ki lzî dene on prononçaedje tipike e s' payis
la, riwaitî come ene piceure idintitaire do walon.

Portant, al fén des mots, li betchfessî xh si prononce voltî come on ixh-låte; i
pout minme rider po divni on son F :

Po les Lidjwès, li prononçaedje do betchfessî XH est l' minme ki l' ci des
betchfessîs JH eyet SCH.

Li betchfessî XH riprezinte todi ene deure cossoune. Eto, les voyales metowes
padvant ni sont nén ralongueyes a tot côp bon.

Li scrijha XH ki rprezinte li betchfessî XH si rtrove dins bråmint des nos d'
famile del Walonreye : Xhignesse, Moxhet, Destexhe, Daxhlet.

Li scrijha XH ki rprezinte li betchfessî XH si rtrove dins bråmint des nos d'
plaeces del Walonreye : Xhenlesse, Xhenmåle, Xhizogne, Xhofrai.

Li betchfessî XH a stî atåvlé pa Lucyin Mahin pol rifondaedje do walon e 1994.
L' idêye esteut di rprezinter on candjmint a tot côp bon inte les sons H eyet
CH.

Ci fourit li cwatrinme betchfessî scrijha, après ea, å, ô). Il a stî accepté do
côp pal Tåvlotêye rifondaedje del Rantoele. Et passer sins må sins rujhes å
Raploû d' Tchålerwè sol rifondaedje (1996). Portant les wårdiveus lyi rprotchît
padrî di scrire li lete X, adon ki cisse lete la n' egzistéve nén dins l'
sistinme Feller.



https://wa.wikipedia.org/wiki/Belgica_(batea)

Belgica c' est l' no di deus bateas di rcweraedje bedjes, li no Belgica c' est
l' latén po Beldjike.

Li prumî Belgica ni s' loméve nén insi å cmince, mins c' esteut on batea
norvedjin, constrût e 1884 a Svelvig, eyet lomé Patria (patreye e latén). C'
esteut on batea pol tchesse al balinne, avou ene coke di bwès, i pezéve 336
tones eyet mzurer 36m(L) x 7,6m(l) x 4,1m(H).

Adrien de Gerlache l' atchta e 1896 eyet l' arindjî po si espedicion d' l'
Antartike. Li batea fourit-st adon rbatijhî Belgica, eyet i naivia viè l'
Antartike a pårti d' Anverse li 16 d' awousse 1897.

Ci batea, eyet si ekipaedje, fourit l' prumî a passer l' ivier e l' Antartike;
nén k' ça fouxhe la li plan mins l' batea a stî astoké å mitan des glaeces li 28
di fevrî 1897, eyet s' rischaper seulmint 13 moes pus tård, après k' les omes
ourixhe schavé on tchenå po leyî passer l' batea. I rariva a Anverse, el
Beldjike, li 5 di nôvimbe 1898.

Pus tård li batea fourit-st atchté på Duk d' Orléans ki naivia avou Adrien de
Gerlache so sacwantès ôtès espedicions. Li Belgica dimora-st e siervice disk' e
1913.

Li deujhinme batea lomé Belgica est on batea do govienmint bedje eployî, pol
govienmint bedje, pa l' Unité di Manaedjaedje des Modeles Matematikes del Mer do
Nôr (Management Unit of the North Sea Mathematical Models, MUMM); c' est l'
marene royåle bedje ki fornixh l' ekipaedje. Li poirt d' ataetche c' est l'
poirt di Zeebrugge, el Flande. Il est redjîstré dizo l' matricule A962.

Li batea a stî comissioné e 1984 pal royinne Fabiola. Ses mezuraedjes sont di
50,90 m(L) x 10,00 m (l) x 5.70 (H). Si tonaedje gros/net redjîstré est di
765t/232t.

Si mwaisse bouye c' est di corwaitî l' evironmint marén del Mer do Nôr, di
ramexhner totès sôres di dnêyes so les porcessus biyolodjikes, tchimikes,
fizikes, djeyolodjikes eyet idrodinamikes ki s' î fjhèt. Li batea overe come on
laboratwere totafwaitmint ahessî, l' analijhaedje des materiås ramexhnés s'
fijhant dins des univiersités eyet instituts d' ricweraedje bedjes.

Li batea a-st ossu li consecante bouye di corwaitî après des ôlepesses el Mer do
Nôr. Il evoye les dnêyes å MUMM, ki va cårcule li spårdaedje eyet l' impak
possibe di l' ôlepesse so l' evironmint.



https://wa.wikipedia.org/wiki/B4v

Li batreye des cwate vints, c' est on roman e walon da Lucyin Mahin, parexhou e
2004. Ça a stî l' prumî roman eplaidî e rfondou walon.

Stefane Evrard est gaztî di s' mestî. I rprind li tchmin do Rwanda e 1994 po
ndaler bouter po rén po-z amonter ene radio ki va sayî di racmoide les Houtous
et les Toutsis après l' peupe-sipata di 1994.

Po dire li vraiy, nosse soçon, divant d' endaler, sait ddja bén k' il est
seropozitif. I ndè va mågré tot, pask' i vout siervi a ene sacwè po les
dierinnès anêyes ki lyi dmorèt a viker.

Stefane Evrard est eto on waloneu. Cwand i va dveur rivni el Walonreye, pask' il
est trop malåde, i nos scrirè si testamint, et nos dire tot çou k' i s' rafiyive
di fé pol walon rviker, et l' Walonreye resse vigreuse assez.

Li spoûle kimince e moes d' nôvimbe 1994, e Rwanda. C' est djusse après li
peupe-sipata ki s' a passé inte li moes d' avri et li moes d' djulete. Li
mwaisse-persounaedje est lavola, come volontaire po ene S.N.R., po-z enonder ene
radio, Radio-Catioucha (Radio-Aronde). C' est on pordjet k' a stî amonté podbon
e 1994, dizo ç' no la. Li pordjet a stî metou so pî, come dit dins l' live, po
fé l' contråve d' ene ôte radio, Radio Mille Collines, k' aveut-st enondé li
spataedje des Toutsis. Li spiker bedje k' a bouté a cisse laide keure la, lomé
dins l' live Djôr Rodje-Djoû, a egzisté podbon. I s' loméve Serge Riuggu.

E dierin tchaptrê (el Walonreye, li 28 d' awousse 2000), Stefane Evrard cåze di
si ovraedje come waloneu. Il esplike k' il a bouté pol rifondaedje do walon avou
ene pitite trope di djins, mins ki leu-z ovraedje n' a nén stî prijhî pås ôtes
waloneu. C' est des sawès ki s' ont passé podbon inte 1993 et 2000. Pol
Walonreye, on djåze eto di totes ene rîlêye d' eterprijhes k' ont stî rprinjhes
pa des etrindjirs di ces trevéns la, mins pacô après li date k' on dit (BBL, les
fåzes a tchôd d' Cockerill). Pol Rwanda, on dene des vraiys djudjmints do
tribunå penål pol Rwanda, d' Arousha, come li ci da Serge Riuggu (12 ans d'
gayole).

Li batreye des cwate vints, c' est ene rapoitroûle do payis d' Djivet,
ramexhnêye pa A. Vauchelet. Ele a ddja siervou a basti ene novele da
Jean-François Brackman, li "Tiene al Brijhe". Cial, les cwate vints rprezintèt
cwate des voyes politikes ki les Rwandès polént prinde, sorlon les poûssances di
Bijhe et d' Nonne.

Li mwaisse idêye, c' est ki les candjmints apoirtés ås societés afrikinnes ås
dislaxhaedjes ont tot disbrôlé l' adjinçmint des peupes d' avårla inte di zels,
et k' c' est la les cåzes di tos les bardôxhas k' i gn a dispu 1960, et ki n'
sont nén presses di s' djoker. Ca les modeles k' on-z a metou al plaece sont pår
diferins des ancyins etcherpetaedjes et rapoirts inte les djins. Dins l' live,
c' est l' tuzêye da Djervais Boussoumé, li vî tchîf toutsi. I dismonte tchaeke
côp les råjhonmints da Stephane Evrard, ki croet ki tot s' pout arindjî

Li prumî roman scrît e rfondou walon fourit So l' Anuti da Lorint Hendschel. Gn
a on deujhinme roman e rfondou da Lucyin Mahin ki parexhe so les fyis e foyton
dispu setimbe 2004, et ki s' lome Vera.



https://wa.wikipedia.org/wiki/Antigone_(tey%C3%A5te)

Antigone, c' est ene pîce di teyåte da Sofoke, sicrîte e vî grek diviè 442
dvDjC.

Li spoûle a stî rprinjhe pa Jean Anouilh e francès, ki s' pîce fourit creyeye li
4 di fevrî 1944.

C' est l' modêye da Anouilh k' a stî redjårbêye sacwants côps e walon, metans pa
Jenny d' Inverno et pa Jacques Barry.

Antigone, c' est l' pitite maigurlote k' est ashîte drola, ki rwaite tot droet
dvant leye et ki n' dit rén; ... ele sondje… Ele sondje ki ttaleure, ele va esse
Antigone ; k' ele va sôrti d' on côp wôr d' ene pitite morete djonne feye
maigurlote eyet ombradjeuse ki persone ni purdeut å serieus dins l' famile eyet
s' astamper, mierseule, padvant l' tere etire, mierseule padvant Creyon, ès
mononke, li rwè. Ele sondje k' ele va mori, k' elle est djonne, eyet ki leye
eto, ça lyi åreut bén plai di viker, mins i gn a rén a fé Ele si lome Antigone,
eyet i lyi va faleur djouwer s' role disk' åd dibout. Dispu k' les troes côps
ont stî dnés, ele sint k' ele s' è va co pus rade k' el vint d' bijhe erî di s'
sour Isminne, ki tchafeye eyet reye avou on djonne ome, ki nozôtes tertos ki
sont la bén påjhires a les waitî ki nozôtes, ki nos n' avans nén a mori ådjourdu
å niût…

El djonne ome k' est drola dilé Isminne ki påle avou lu, c' est Aimon, el gårçon
da Creyon, l' ome-a-divni d' Antigone. Aimon, tot l' ratiréve eviè Isminne. Il
inme bén les liårds, el djeu, el bouneur, el danse eyet... les plaijhis d' l'
amour, eto. I fåt bén vs dire k' Isminne est bén pus djoleye k' Antigone.
Portant, on djoû al vesprêye, après awè yeu dansé tote el swerêye å bal rén k'
avou Isminne, - k' esteut co pus asblawixhante ki dabitude dins s' nouve cote -
il a stî trover Antigone ki revéve dins on cwén, - avou ses bresses alintoû di
ses djnos eyet i lyi a dmandé di esse ès feme. Persone n' a djamåy comprins
pocwè. Antigone, sins esse esbarêye el moens do monde, a rlevé dissur lu ses
grands parfonds iys et lyi a dit "oyi" avou on ptit sorire disbåtchî. L' orkesse
atakéve ene danse. Isminne riyeut a piede alinne on côp e mitan des ôtes gårçons
eyet lu, asteure, il aléve esse l' ome da Antigone. I n' saveut nén k' i n'
diveut djamåy pont awè d' ome da Antigone dissu tere eyet ki ç' bea tite la lyi
dinéve seulmint l' droet di mori.

L' ome, drola, avou ses blancs tchveas, ki tuze bén lon dilé el pitit
sierviteur, ki l' shût pîtetalon, c' est Creyon, li rwè. Ès vizaedje est plin d'
plis; il est scran; i djowe å djeu si målåjhey di moenner les omes. Divant, do
tins d' Udipe, cwand i n' esteut ki l' prumî persounaedje del coû, il inméve bén
l' muzike, les beas lives, les longuès vizites dilé les ptits martchands d'
antikités di Tebe. Mins Udipe eyet ses gårçons sont moirts. Il a leyî la ses
lives et l' muzike, eyet il a prins leu plaece. Des côps k' i gn a, al swerêye,
il est scran eyet i s' dimande si ça ndè våt bén les poennes di moenner les
omes. si ça n' est nén ene basse bezogne k' i våreut mî leyî a des ôtes. Adon, å
matén, il arive des arokes k' i lzî fåt trover des solucions. Eyet i s' erleve
påjhire, come èn ovrî, presse a ataker s' bezogne.

L' istwere comince å moumint ki les deus gårçons d' Udipe, Eteyok eyet Polinice,
ki divént moenner l' atelêye a Tebe èn an, tchaeke a toû. i s' ont batou et
touwé n' onk l' ôte a l' intrêye del veye paski Eteyok, el pus vî, a rfuzé åd
dibout d' l' anêye di leyî s' plaece a s' fré.

Li ratournaedje da Jenny d'Inverno a stî creyî a Lidje, e l' såle di l'
Emulåcion, li 22 d' djanvî 1957, so èn essinnaedje da Camille Caganus.

Li ratournaedje da Jacques Barry a stî djouwé pal dramatike l' Avni di Gochliye
les 27 eyet 28 di djanvî 2007, et wangnî li cope do Rwè.



https://wa.wikipedia.org/wiki/Aco%C3%BBtchmint

L' acoûtchmint u payelé, c' est, po ene comere ki ratind po dabôrd, cwand ele
fwait si efant. Po l' efant, c' est li skepiaedje u vnowe å monde u nexhance.

L' acoûtchmint kimince pa des poûssants mås. On dit : "ele kimince ses mås",
pu : "elle est dins les mås". I rprindèt totes les eures. Li payelé, adon, si
frè après les 6 eures (po ene ki s' acoûtche pol prumî côp).

Les poûssants mås, c' est des mås d' vinte (on dit eto: colikes ou trintchêyes)
ki vegnnut do strindaedje del matrice del comere ki ratind po dabôrd, djusse
divant s' payelé.

Gn a les ptits mås et les grands mås. Cwand elle les a, on dit kel comere est
dins ses mås.

Les ptits mås comnçnut sacwants eures divant. Li payelinne sint l' efant ki
rmowe, ki ça lyi saetche dins les rins. Les ptits mås ricminçnut totes les
eures.

Les grands mås arivnut deus a shijh eures après. C' est pus londjin cwand c' est
pol prumî efant. On dit ki l' comere est dvins ses mås. Li poûssaedje est
bråmint pus erîlé. I rvént totes les troes munutes. Adon, li paylé ni va nén
tårdjî.

I n' fåt nén k' ele poûsse cwand gn a nén co do passaedje assez.. Mins cwand li
tiesse di l' efant est dins l' passaedje, li saedje-dame dit al payelinne di
respirer on grand côp, pu d' bouter.

Mins, dispu les anêyes 1970, ele pout fé ene pikeure dins trô des cronzoxhs po
n' rén sinte.

Des côps k' i gn a, li passaedje a deur a s' fé, mågré des foirts poûssants må.
Dinltins, sacwants acoûtcheuses dimandént a l' ome di coûtchî avou s' feme po
insi alårdji l' passaedje.

Cwand l' coirdea est åtoû do hatrea, i fåt k' ça våye rade, ôtmint, l' efant
pout stronner.

Cwand l' passaedje est trop stroet, i fåt prinde l' efant avou l' pice-tiesse.
Adon, li mere est dschirêye.

Gn è pout aveur ene emoradjeye. Et l' payelinne si forsonner. Li diferince inte
li sonk do coirdea (normå) et l' ci d' on sonnaedje, c' est ki ci-cial si va
agloumyî.

Adonpwis, dins l' istwere, ça a stî des saedje-dames k' ont-st aidî les femes a
s' acoûtchî.

Après, des medcéns ki vnént el måjhone, sovint des parints del comere (dujhance
el Walonreye).

Après, a cmincî des anêyes 1960 el Walonreye, cåzu tos les acoûtchmints s' ont
fwait dins les maternités.

Les prumîs djoûs après l' acoûtchmint, li payelinne n' aléve nén a messe. Après
8 joûs, on djheut k' ele si rlevéve di s' payelé, ou k' ele si ramessive.



https://wa.wikipedia.org/wiki/%C3%85_boird_des_aiwes

Å boird des aiwes (Shui-hu-zhuan) (e tchinwès 水浒传, çou ki vout dire "racontroûle
des erives", pinyin : Shuǐ hǔ zhuàn), c' e-st on roman d' advinteures k' a
skepyî foû d' racontroûles metowes so papî eyet riscrites pa d' pus d' on
scrijheu, mins k' on dit d' acostumance ki c' e-st on lomé Shi Nai'an l' oteur,
dins les anêyes 1300 et des. L' istwere conte les faitindjes eyet les furdinnes
da cint et hût bindeyes ki s' ribelèt conte on cron govienmint eyet les hôts
fonccionåres ki siervèt l' impreur.

Ci roman la e-st onk des cwate grands classikes del literateure tchinwèse, avou
l'Istwere des troes rweyåmes, Li perlinaedje a solea djus eyet li Sondje el
rodje måjhire. I gn a d' pus d' ene modêye di ci roman la; ele contèt di 70 a
120 tchapites. Li pus spårdowe est l' cene da Shi Nai'an. Po dire li vraiye, c'
e-st apreume èn ôte sicrijheu, on lomé Jin Shengtan, k' a ramîdré l' roman po
ndè fé l' meyeuse modêye eyet l' mî cnoxhowe pol djoû d' oûy. Seulmint, li Jin
Shengtan esteut si pô grandiveus k' i n' sina nén di s' no, et s' leya-t i l' no
da Shi Nai'an come oteur, minme dins l' adrovaedje.

Bråmint des spots eyet des ratourneures do tchinwès d' enute provnèt foû do
roman. Li roman n' a måy sitî ratoûrné e walon, ni etir, ni a bokets. E francès,
i gn a on clapant ratoûrnaedje da Jacques Dars (Au bord de l'eau) k' a paretou
amon Gallimard (Pléiade eyet adon Folio, e 1997).

Li racontoûle rapoite des faitindjes ki s' ont passé po do bon, do trevén des
Song (960-1279). Di ç' tins la, on lomé Song Jiang s' a metou al tiesse d' ene
binde di bindeyes. Il esteut si malén eyet si bén aspoyî d' ses copleus k' i
fala des ans eyet des razans po k' les sôdårs di l' impreur parvininxhe a les
bate. Les djutinnes del binde passît raddimint dins les racontroûles des ptitès
djins.

Foû do roman, on-z a fwait on fouyton eyet des pîces di teyåte, on djeu videyo
(Suikoden), des bindes d' imådje, des istweres di kungfu eyet minme èn ôte roman
tot etir: Li fleur e posson d' ôr.



https://wa.wikipedia.org/wiki/Yebe_di_troye

Li yebe di troye (on dit eto: li spigne), c' est ene plante, assez råle el
Walonreye, mins corante ezès waidaedjes di montinnes (did la si no e francès fno
des Ales).

Li plante leye-minme, mins co dpus les raecinêyes ki trimpèt el gote, ça ode ene
miete come ene troye.

A l' erire-såjhon, i fåt disterer et côper les raecinêyes. On grete d' on costé
d' ene tokêye po n' prinde k' ene pårt des raecenes. C' est des grossès rayires
d' on bon dmey cintimete.

Cwand on-z a må l' vinte, u k' on a les trintchêyes, on boet on tchiket d' ene
trake, mins nén dpus. C' est seur, et ça gostêye on pô l' troye. Adon, li må est
covite evoye. 

Po kel plante rissôrtixhe bén, on meteut del tere di fåde (bén noere) disso l'
tombe.

C' est a rilever ki deus des plaeces la k' gn a cisse plante la si lomèt a pô
près parey (Fraiti et Fraiteure). Li Fraiti, c' est on tiene metou nén lon erî
del Viere, ene aiwe ki s' va maxhî a Smwès. C' est l' seule plaece k' i gn a del
sipigne (et k' on sait bén) so Basse-Årdene (300 a 400 metes hôt). Les cwate
ôtes viyaedjes sont sol Hôte-Årdene, 500 a 600 metes hôt.



https://wa.wikipedia.org/wiki/Wikipedia_walon

Li Wikipedia walon u pus courtinnmint, li wiki walon, c' est l' modêye di
Wikipedia tote sicrîte e walon

Il a stî enondêye li 20 di djulete 2003 pa Pablo Saratxaga. Å cmince, elle a
roté so ene éndjole da sinne, a môde di saye po vey s' i gn åreut yeu des djins
k' årént yeu d' l' agrè po. Ci fourit li fene kimince di l' avinteure do
Wikipedia walon, k' a pol moumint 14 415 årtikes.

Tré les prumirès pådjes, on-z î a ddja metou des intrêyes di l' esplicant motî
do walon kimincî e 2000 pa Pablo Saratxaga eyet Lucyin Mahin.

Wikinoveles, li coirnêye des dierinnès codowès noveles, a stî enondêye e moes d'
avri 2005.

Sacwants rvuwes di prôze nén racontrece e walon ont cité des rcweraedjes so
Wikipedia, aprume li Rantoele-gazete, mins eto Nosse Lingaedje.

Des ôtes rvuwes come Cotcorico ont-st eplaidî des fotos saetcheyes do Wikipedia
walon.

Li Wikipedia e walon a eto èn årmonak so les fyis; c' est èn årmonak k' est
fwait so les fyis pås bouteus do Wikipedia walon.



https://wa.wikipedia.org/wiki/Waterl%C3%B4

Waterlô (nl & fr: Waterloo), c' est ene rebanêye comene di Walonreye, el
province do Braibant walon.

A cåze des ebagants Walons et Flaminds el Amerike, gn a co 2 veyes ki s’ lomnut
todi Waterlô: ene al Wisconsene, l’ ôte å Michigan.

Å 12inme sieke, li covint da Foresse aveut des teres a Waterlô, çou k’ a stî
metou so papî e 1245 pal påpe Inocin IV.

E 1410, li duk braibanteu Toene di Borgogne a leyî ndaler sol hiede do viyaedje
sacwantès biesses da lu: 30 vatches, 12 tchivås, 2 cavales et 25 pourceas. Adon
li hiede a stî vindowe po bråmint des cwårs.

Li cinse a stî bouxheye el timp del bataye do 18 di djun 1815, et esse distrujhe
e 1818. Mins cisse fameuse batreye di Waterlô la n' s' a nén passé a Waterlô
minme, mins purade dins ene plinne tot a costé, sol teritwere di Brinne-l'-Alou;
çou k' i gn aveut a Waterlô c' esteut l' posse di comandmint inglès. Eto, les
rlidjeus ospitålîs ont yeu eto des teres a Waterlô, sol Mont Sint Djhan. Il ont
basti sacwantès måjhones, ewou çk’ ons a médyî les coixhîs sôdårds toltimp del
bataye. Li duk di Wellington a metou s’ cwårtî djenerå å mitan do viyaedje, mins
on s’ a batou sol Mont Sint Djhan.

Nén lon d' Waterlô, sol comene djondant d' Brinne, i gn a l’ Bosse do Liyon,
avou s’ monumint al copete, a l' oneur del bataye di 1815.



https://wa.wikipedia.org/wiki/Walonreye_di_France

Li Walonreye di France, c' est djeyograficmint, on trô dins l' mape del
Walonreye, a Nonne, ki shût Mouze, et ki state a Djivet. C' est l' pårteye
bijhrece del Bote di Djivet.

Disk' å 20inme sieke, tos les djins des viyaedjes et eto des veyes di cisse
coine la djåzént walon.

Li Walonreye di France fwait pårteye del Walonreye walon-cåzante, mins nén del
Beldjike romane.

Les pårlers del Walonreye di France ont stî bén studyîs pa Charles Bruneau. On
pout eto rtrover mo des racsegnes linwistikes dins l' motî da A. Vauchelet.

Les nos d' plaeces des 18 viyaedjes walons ont stî studyîs pa Albert Doppagne,
dins on papî lomé «Enquête dialectale sur la toponymie des villages wallons de
France».

Divant 1679, li Bote di Djivet fijheut pårteye del conteye di Nameur. El
Moyinådje, li Conte di Nameur aveut l' håteu dissu tote l' aiwe di Mouze dispoy
"li tchinne di Rvin djusk' a Andene".

Elle a stî hapêye ås Bas Payis espagnols pås Francès tins des gueres
France-Espagne do 17inme sieke, et dnêye oficirmint al Påye di Nîmegue (1679).



https://wa.wikipedia.org/wiki/Vierlete

Ene vierlete, c' est èn instrumint d' muzike ås coides piceyes, avou ene manike
ki fwait tourner ene rôlete ki frote dissu les coides.

Li vierlete est dipus d' 1000 ans viye. Elle a stî fwaite po l’ prumî côp aviè
900, pa les moennes ki vlént trover on instrumint d' muzike capåbe di dner ene
note (toltins li minme) po-z aprinde ås novices li tchant gregoryin. Ele si
loméve "organistrom" et gn aveut deus djins ki djouwént.

Après i gn aveut pus k’ on muzicyin, ca on-z aveut trové li "chifonie " (ene
pitite boesse 50 cintimetes longue).

Adon-pwis, on l' a co rcandjî po l’ fé come on lute. Pu eco ene miete pus tård,
come ene guitåre.

Li vierlete, c' esteut l' mwaisse instrumint des bals disk' è 1900. L' årmonica
(acordeyon) n' a-st arivé k' après.

I gn a ene rowe k’ on fwait tourner a l’ droete mwin (po les droetirs) avou ene
manike et ki frote dissu les coides (come on violoneu frote avou l’ årçon dissu
s’ violon). Avou li pawene mwin, on-z aspoye so des bokets d’ bwès po fé les
notes di l’ air k’ on vout djouwer.

Gn a deus ôtès coides metowes sol costé, k' on pout rsaetchî : ki sont frotêyes
ossu mins ki n’ féyneut k’ ene seule note. C' est po fé les basses. On les lome
des "maltons" (ele ni fwaiynu k' di zûner).

On pout vey les deus moennes djouwer l' organistrom taeyîs dins l’ pire padzeu
l' poice del catedråle di Sint-Djåke-e-Galice. End a eto el catedråle di
Bourgosse.

E l' Årviene (Auvergne, France), gn a co des fjheus d' vierlete. C' esteut l'
payis la ki l' vierlete esteut l' pus cnoxhowe.

Ça doet esse ene cole di biesse (fwaite avou les oxheas, li pea u les niers),
paski li son passe bén, cwand elle est adureye (ele divént come le bwès). On l'
sait discoler si on-z a dandjî del rifé. Les foitès coles (cole di mnujhî) ni
leynut nén passer l' son.

Li coir est fwait d' deus coleurs : li brun c' est l' gaeyî, li clair, c' est d'
l' oyåbe.

Li bwès, c' est do djaeyî, et do wachleus oyåbe (maladeye ki s' mete do les
raecinêyes, et l' fyi do bwès va tot wachlant).

Li marketreye est fwait avou do bwès d' ebene et d' påkî (plakes 1 mm
sipesses). 



https://wa.wikipedia.org/wiki/Thor_Heyerdahl

Thor Heyerdahl (1914 - 2000), c' esteut-st èn esploreu norvedjin k' a bråmint
bouté so l' istwere do naiviadje e vî vî tins so des bateas d' rozeas.

Thor Heyerdahl a skepyî li 6 d' octôbe 1914. I s' mareye on prumî côp e 1937 et
va e voyaedje di noice ås Iyes Mårkijhes.

I tuze ki les prumîs Polinezyins ont vnou d' Amerike, å Levant, purade ki d'
Indonezeye, å Coûtchant, paski les mwaisses vints vinét purade di l' Ess. Ciste
idêye la est eto rashide so les fåves do vî vî tins des polinezyins ki djhèt k'
il ont vnou tot naiviant d' ene iye lomêye Hawayiki; mins nerén, l' abayeye d'
on peupmint del Polinezeye di-stant l' Amerike nonnrece est rboutêye pås
sincieus, la k' des rcweraedjes sol DNA mostrèt ki les polinezyins ont surmint
leus oridjenes dins les iyes d' Azeye do sudess, et k' il ont naivyî viè l'
Levant, siconte les vints, çou ki vout dire ki l' ebagaedje a dvou esse volou,
et nén djusse des accidints.

Mins tot tuzant a ciste idêye di naiviaedje di l' Amerike eviè l' Coûtchant, li
Thor Heyerdahl va cweri lu-minme les bwès d' balza e l' Ecwåteur, et des
emoenner å Perou, a Callo, k' il î va basti s' batea. El lome li Kon-Tiki (d'
après l' ketchwa Kun Tiqsi Wiraqucha, li no do diè Solea des Incas) et rdjond l'
Polinezeye e 1947.

I scrît après on gros studia, « Les Indyins d' Amerike dins l' Oceyan
Pacifike », la k' il esplike les soûmints di s' teyoreye : des astocas poujhîs
so l' etnolodjeye, l' årkeyolodjeye, li linwince, li botanike, li djeyografeye
et l' istwere.

L' årkeyolodjisse walon Henry Lavachery est onk des prumîs sincieus a ricnoxhe
li sepiance da Thor Heyerdahl.

E 1969 i monte ene novele naivyinne po mostrer ki li viye civilizåcion des
Edjipsyins et des Fenicyins åreut polou passer houte di l' Atlantike et diner
ene pårteye del culteure ås Mayas. Po çoula, i fwait basti e l' Edjipe on batea
fwait avou des faxhenes di rozeas, soyîs e l' Etiopeye et emantchîs pa des
Tchadyins. El fwait vni e Marok, disk' a Safi, la kel corant et vints Alizés el
divrént poussî disk' e l' Amerike. Li batea est lomé Ra come li diè edjipyin do
solea.

Li voyaedje do prumî Ra n' a nén stî dfiné, paski l' radea s' aveut disminbridjî
nén lon del Barbåde. Mins il aveut tolminme fwait 5100 Km.

E moes d' nôvimbe 1977, Thor Heyerdahl va-st amonter si troejhinme grande
naivyinne, li cene do Tigris. I vout mostrer k' les Sumeryins ont polou ariver e
l' Inde et dischinde disk' el coine di l' Afrike. Li batea e rozeas est fwait e
l' Irak, sol modele des cis k' estént co bastis lavola e 1920. I va naivyî 6800
km avou 10 djins di 11 nåcionålités diferinnes. Mins l' naiviaedje si fwait emey
des disduts politikes: revolucion islamisse e l' Iran, guere des deus Yemen,
bardouxhas el Somaleye strindaedjes inte l' Irak et l' Sireye. Les bats d' guere
edjipsyin l' espaitchnut di rmonter l' Rodje Mer.

Po mostrer ki ci n' est nén insi ki l' omanité divreut maxhî l' djote, Thor
Heyerdahl broûle li Tigris a Djibouti li 13 d' avri 1978, après 144 djoûs so l'
aiwe.

E 1983, 1984, i frè des fougnaedjes arkeyolodjikes ås Iyes Mådives E 1986-1988,
il erva a l' Iye di Påke. Di 1989 a 1994, i studeye les viyès piramides aymaras
å Perou. Adonpwis, i va corwaitî les piramides des Gouwantches, ås Canareyes,
dins l' vå d' Gümar et et fé tot ene aire arkeyolodjike di ttåtoû. Thor
Heyerdahl mora l' 18 d' avri 2002 a Colla Micheri, e l' Itåleye.

Ça lyi va lon, e 1978, cwand i voet ki les Payis do Coûtchant ni trovèt rén d'
mî a fé po diswalper l' Tîce-Monde ki di lezî vinde des bateas et des avions d'
guere, come les cis ki lyi espaitchèt d' atchever si voyaedje avou l' "Tigris".



https://wa.wikipedia.org/wiki/Tcherwaedje

Li tcherwaedje ou rabouraedje, c' est li rtournaedje del tere, so ene roye, po-z
î semer des grinnes.

Les pus simpes des tcherwaedjes s' ont fwait avou des eraires di bwès, pu d'
fier. I faleut bén tni l' pougnêye del cawe po fé del bele tcherowe. Cwand l'
schî schipéve foû, on fjheut on rnåd. S' i gn aveut bråmint di rnåd dins on
tcherwé, les djins riyént do tcherweu.

Après ont vnou li simpe tcherowes, ou simpe brabant. Li diferince avou l'
eraire, c' est l' rîsse ki rtoûne li tere d' on costé, dabôrd k' avou l' eraire,
ene ritoume des deus costés. Mins avou l' tcherowe, i faleut ataker å mitan u
azès deus costés do boket, çou ki fwait k' on-z aveut ene schavroûle di tchaeke
costé ey èn adosmint å mitan. L' anêye d' après, on-z aroyive contråve po
rlivler l' terén.

Avou les dobes brabants il a fwait pus åjhey tcherwer. On pleut ndaler todi do
minme costé et i n' faleut pus tni l' pougneye. I faleut co bén moenner li tchvå
(u les boûs) po-z aroyî, mins après, les biesses shuvént l' roye tote seules (i
n' les faleut pus moenner). Cwand on-z arivéve å dbout del roye, on rtournéve li
brabant po-z eraler avou l' roye astok, tot tcherwant do minme costé.

El Walonreye, on-a a co tcherwé atelaedje des boûs avou les boûs disk' eviè
1900, so l' Årdene, todi.

Dins sacwants payis, å Marok, metans, les ptits cinsîs eploynut tossu bén des
åmeas ou des vatches ki des boûs.

Dins les payis del Mîtrinne Mer, on tcherowe voltî avou des moulets. Dins
sacwantès coines, eto avou des chamos.



https://wa.wikipedia.org/wiki/Tchant_des_Walons

C' est ene tchanson e walon sicrîte e 1900 pa Théophile Bovy (dandjreus sol
tipetape do "Minuit chrétien") , et metowe e muzike li 31 di may 1901 pa Louis
Hillier.

Li muzike fourit metowe e concours pal "Ligue Walone". A ç' moumint la, Louis
Hillier esteut el Grande-Burtaegne (come violonisse, compôzeu et tchîf d'
orkesse), et trova l' anonce dins ene gazete deus djoûs divant l' dierin djoû po
revoyî les airs. C' est dins l' trén et l' batea al wapeur po rivni a Anverse k'
i compôza li muzike do Tchant. 

Li "Tchanson des Walons" esteut aprume tchanté a Lidje, mins i si spårda
raddimint so tote li Walonreye ey esse todi pus sovint loukî come l' ime del
Walonreye.

C' est tot tchantant li Tchant des Walons ki les sôdårds disfindît les fôrts di
Lidje e 1914. 

Li 15 di djulete 1998, li Pårlumint walon clawa les simboles oficires del
Walonreye (drapea, ime, fiesse). Gn ourit ene longue bate di dvizes divant do
relére li Tchant des Walons. On rprotchive les fråzes ene miete deures come

Mwaisse modêye e walon (avou l' rifondowe ortografeye). D' åbitude on n' tchante
ki les prumî et troejhinme coplets.



https://wa.wikipedia.org/wiki/Tchampnw%C3%A8s_(lingaedje)

Li tchampnwès (champaignat e tchampnwès), c' est on mancî lingaedje d' oyi k'
esteut cåzé coramint el France, dins l' Tchampagne eyet e Walonreye, mins k' est
cåzu on moirt lingaedje, å djoû d' ouy.

Li frontire bijhrece do tchampnwès a stî studieye aprume pa Charles Bruneau ey
eplaideye e-n on live "La limite des dialectes wallon, champenois et lorrain en
Ardenne" parexhou e 1913.

Li pus gros des viyaedjes del Walonreye k' on-z î cåzéve tchampnwès est metou so
Smwès : Bôhan, Vresse , Mambe, Suni, Badjimont et Pusmadje, tertos metous
asteure sol rebanêye comene di Vresse, el Province di Nameur. Portant, disk' e
1960 (a-z aveuri), les troes viyaedjes di Suni, Pusmadje et Badjimont estént sol
Province do Lussimbork (did la li limero diyalectolodjike "N63", avou N come
"Neufchâteau" po Badjimont).

Portant, di l' ôte costé del Bote di Djivet gn a eto Cou-des-Sårts, sol comene
di Couvén. Ci n' est ki d' lanawaire k' on s' a abaiti di çoula (avou l' rexhowe
do Motî tchampnwès d' Cou-des-Sårts).

Li gazete e walon "Li Rantoele" a-st eplaidî 2 tecses di prôze nén racontrece da
Roger Nicolas sicrîts e tchampnwès avou l' accint d' Suni.

Les durès cossounes å coron do mot divnut voltî doûces; les doûcès cossounes ni
s' edurixhèt nén, come e walon.

Les "û" ki vnès d' ene rîlêye francès walon UI => Û divnèt "oû" : loûre (lure),
coure (cure).



https://wa.wikipedia.org/wiki/Suni

Suni (fr: Sugny), c' est èn ancyin ptit ban del Walonreye, rebané avou Vresse et
k' a don passé del province do Lussimbork al province di Nameur.

A l' Ancyin Redjime, c' est onk des 3 borks del Dutcheye di Bouyon, avou basse,
moyene et hôte djustice. Al djustice di Suni, on mayeur et 7 echvins estént élîs
tos ls ans al Pancoûsse.

Suni est conou po s' fameus porcès des sorcires di 1657, rapoirté dins on
manuscrît di l' epoke, et k' implikéve 3 pôves femes di Suni: Jenette Petit,
Marson Huart et Catherine Robeau. Riconowes come sorcires, elle ont stî
stronnêyes et broûlêyes. Li minme cas s' a passé a Djeneret

Suni esteut tnou a mitan indivize, på Signeur di Bôhan et ses parsounîs, tot e
dmorant sometou a Bouyon.

Tins del guere di 1940, i gn ourit on maki foirt actif avou l' ci d' Yåle. I gn
ourit ene algarade dins les alintoûs do molén, ki les Almands ont broûlé e
rprezaye et k' on lome asteure: “Li molén broûlé”.

E dschindant so Mambe, a hintche del voye, «Li tchestea del Rotche», on pik
fortifyî viè l' an 1000, avou on fossé d' aiwe, en terasse elvêye po les
manants, aspoyeye a ene rotche co pus elvêye, ûçk’ on voet co dins l' rotche li
plaece des montants do tchestea. On crin d' rotche ki sreut on pousse. On-z î
åreut rtrové on trezôr, ratoirtyî dins ene pea d' gade.



https://wa.wikipedia.org/wiki/Spale_(oxhea)

L' oxhea del sipale, k' on dit eto l' omoplate, c' est on plat oxhea plaké so li
dzeu do dos, et ki s' adjond a l' tiesse di oxhea do bresse, tot fôrmant li
djonteure del sipale.

C' est la eto k' il est sotnou pal clavete ås djins, mins nén dins les biesses
ås tetes ås cwate pates.

Sol difoûtrin costé, gn a ene cresse ki court tot do long do grand costé, e
mintan di l' oxhea, li cresse di l' omoplate. Si role est d' rafoirci l' oxhea,
a môde d' on bwès so tchant e mnujhreye, ki sereut clawé long e mitan d' ene
plake.

Sol dibout di cisse cresse la, addé l' djonteure, gn a on rafoircixhaedje po-z
ateler sacwants musses, l' acramion.

Ås tchets, gn a minme ene sititche so l'acromion, li paracromion, ki permete ås
inspecteurs des tchås di ricnoxhe ene carcasse presse po-z esse cûte po do
lapén.

Li dispalaedje, c'est l' displaçaedje di l' oxhea del sipale d' avou les coisses
do dos.

L' oxhea del sipale, avou les tchås k' i gn a åtoû et li dzeu del pate di dvant
va fé on djambon di sipale (kitaeyaedje do pourcea).

L' oxhea del sipale, so s' plat costé, a siervou come sopoirt di scrijhaedje.
Les pus viyès modêyes di l' Alcoran ont stî scrîte so des spales di chamos.



https://wa.wikipedia.org/wiki/Sindrome_del_vatche_djus

Li sindrome del vatche djus, c' est ene rascråwe ki cpice les vatches grandès
dneuses, bén sogneyes, djusse après l' velaedje. Nosse vatche ni s' sait
rilever, cobén k' on lyi a metou, deus côps en erote, des basters di calciom po
médyî l' touma des velêyes, al boune dôze.

Les cåzes del maladeye ni sont nén bén claires. On tuze ki les vatches ont polou
s' fé do må dins les tchås ådvins des coxhes, tot saeyant di s' rilever après l'
médiaedje di l' ipocalcemeye.

On trove cobén on baxhaedje do livea d' potassiom e sonk (hipokaliemeye), mins
c' est kécfeye bén di cåze des coixheures åzès musses des coxhes.

Li sindrome del vatche djus ni doet nén esse maxhî avou l' pômagne des vatches
avanceye plinnes, ki pout ariver eto après l' velaedje.

Li prumî studia a stî fwait pa Sellers et ses aidants, et anoncî e 1955 å 92inme
raploû del Soce des Årtisses Amerikins (Procedings of the 92nd annual general
meeting of the American Veterinary Medical Association, 1955, 35). Après, li
maladeye a stî ricnoxhowe et studieye di B.L. Johnson ås Estats-Unis (Journal of
American Veterinary Medical Association, 1967, tome 151, pådje 1681), di Jonsson
et Pehrson el Suwede (Zentrallblatt für Veterinärmedizin, 1969, tome 16A, 757),
di Bjorsell el Norwedje (Acta veterinaria scandinavica, 1977, tome 10, pådje 36)
et d' Fenwick e l' Åstraleye (Australian Veterinary Practitionner, 1977, tome 7,
pådje 47).



https://wa.wikipedia.org/wiki/Sicrijheu_redjonalisse

On scrijheu redjonalisse, c' est on scrijheu d' romans ki plaece ses
persounaedjes dins on metou payis, sovint on viyaedje. Et ndè profiter po djåzer
del vicåreye dins les campagnes, foirt diferinne do vicaedje estandård k' on
trove dins les ôtes romans, ki s' pasnut å pus sovint dins l' monde des veyes.

Les scrijheus redjonalisses polnut scrire dins on lingaedje dilérin (come
Mistral u Ignazio Buttitta). Mins i polnut eto, po-z esse kinoxhous et vindous,
scrire dins on lingaedje oficir (Jean Gionno, Jean Mergeai).

E walon, bråmint des scrijheus d' romans sont des redjonalisses, veyanmint k' li
sinne si passe dins on metou viyaedje. A Nåwinne po Joseph Calozet, a Dorene po
Auguste Laloux, dins l' Condroz po Jean-Pierre Dumont, dins l' payis d'
Tchålerwè po Henri Van Cutsem.

Portant, dins le anêyes 2000, les noveas romans e walon ni sont pus si telmint
aloyîs a on metou viyaedje et s' pôrént passer e mwintès plaeces el Walonreye
(Lucyin Somme, Emile Gilliard). Sacwants scrijheus plaeçnut minme leus eros dins
des forveyous viyaedjes (Lorint Hendschel, Chantal Denis, Lucyin Mahin).

Sacwantès fôres ås lives del Walonreye (come li cene d' octôbe a Rdû) sont-st
ecorinnêyes so des scrijheus redjonalisses.



https://wa.wikipedia.org/wiki/Ser%C3%AAye_P%C3%A5ke

C' est l' dierin djoû po "fé ses påkes". Dj' ô bén, s' aler cfesser et aler al
comunion po les cis ki n' î vlént aler k' on côp l' an (li minimom po dmorer
crustin). Après çoula, les påkes sont clôses, serêyes, dabôrd. 

Li Serêye Påke est eto spotêye Påke des Mônîs u l' djoû des mônîs u dimegne des
monnîs. 

C' est a cåze di l' idêye ki les mônîs ni s' alént cfesser k' adon, pask' i
rmetént disk' al dierinne broke di dveur avouwer tos les hapaedjes di farene k'
il avént l' no di s' è rinde coupåbes.

"Blanke Påke" vént do latén "Dominica in albis", di cåze des blancs mousmints
des catrucimîs k' alént esse batijhîs ci dimegne la.  On dit cobén eto po l'
Serêye Påke Dimegne des catrucimîs.

Li messe e latén di ç' djoû la kimincive avou les mots "Quasi modo geniti
infantes" (come des efants djusse sikepyîs). Djustumint paski les grandès djins
ki s' fijhént batijhîs estént rmetous, po leus petchîs, come des novea-nés.

El Beldjike, e 1960, on aveut batijhî mwints catrucimîs, et des grands efants,
ci dimegne la. C' esteut tos des cis ki rivnént do Congo.



https://wa.wikipedia.org/wiki/Schaesses

Des schaesses, c' est des grandès longuès pîces di bwès, avou on fortchon, on
strî u ene clawêye plakete po mete si pî après. On prind les bwès dizo s'
bresse, come des crosses, et roter avou. On saye insi d' esse pus hôt, po passer
l' aiwe, metans, u d' aler pus rade.

Li ci ki rote so des schaesses, di s' mestî si lome on schaesseu  u on schaessî.

Alez s' vey e splitchant motî po des linwincieusès racsegnes so les mots
"schaesse" "schaessî" et "schaesseu".

A Nameur, dispu l' 11inme sieke, on rote a schaesses. Dispu å moens li 16inme
sieke, gn a on spôrt "nåcionå" namurwès, ki s' djowe sol Plaece d' Åres, divant
les grands priyîs, et k' c' est deus ekipes di schaesseus ki lûtnut ene siconte
di l' ôte. C' est les bates di schaesseus d' Nameur.

Li 31 di may 1774, Miyin d' Otriche, li fré da l' Impreu Djôzef II, vént a
Nameur, et, por lu, on-z emantche ene grande bate di schaesseus. On-z a rashonné
on meye di schaesseus. I gn a deus camps : les "Mélans", k’ ont des schaesses
noeres èt djaenes et ki vnèt foû del viye veye (li cene di 1400), et les
Avresses, k’ ont des schaesses rodjes et blankes, et ki vnèt foû del novele veye
et des forbots.

Deus acteurs francès, Klairwal et d’Armand, ont stî asblawis del beaté del bate.
I decidnut tos les deus do scrire ene pîce di teyåte po rinde bon dvwer ås
schaesseus. Li cene da Klairwal serè djouwêye e teyâte di Nameur li 9 di djun.
Ladvins, gn a on boket d' cåzaedje e walon. 



https://wa.wikipedia.org/wiki/Sapinst%C3%A9

Ene sapinsté ou welerisse, c' est ene sôre di spot, mins ki rprind les
swè-dijhant paroles d' ene sakî, todi tot les rmetant dins on cotoû ki fwait
rire, ou pinser.

Li lomaedje e walon («sapinsté»), c' est on noûmot edvinté pa Roger Viroux, a
pårti del djonteure "sapinse (a)".

Roger Pinon, divins "Wallonnes", atåvele k' on les lomaxhe come dins des ôtes
lingaedjes "wellerisses".

Li loyén inte li citaedje des paroles et l' no do djheu des paroles, c' est
sovint "dit-st i". Ci n' est nén po çoula ki les sapinstés, c' est des rimes a
disti.

Pa côps, li deujhinme boket n' est la ki po refoircî l' prumî. Gn a la nole
rireye.

Pacô, c' est dire deus côps parey; c' est ene fene rireye, po s' fote d' onk ki
n' kinoxhe nén les deus sinonimes.

E hôt latén, gn a cwate sapinstés dins l' live ''Fecunda ratis", sicrît a Lidje
el fén do 11inme sieke d' on lomé Egbiet.

E-n inglès, c' est l' persounaedje di Sam Weller (dins on roman da Charles
Dickens) ki rexhe a tot côp des spots et des citåcions, k' a dné l' no
«welerisse»

E neyerlandès, les sapinstés (apologisch speekwoord) rishonnèt foirt ås walones,
aprume les cenes ramexhnêyes, foirdjeyes ou ratournêyes pa Rodjî Viroux:



https://wa.wikipedia.org/wiki/Rowe_(di_veye)

Li mwaisse rowe di sacwants viyaedjes si loméve li "tchinrowe" (tchimin-rowe et
nén tchén-rowe), si ele esteut on cnoxhou tchmin, boutans, k' aléve so ene
grande veye. Asteure on-z eployreut purade "grand-rowe" on calcaedje do francès
"grand-rue".

Les lådjès rowes d' ene veye, sovint avou des åbes sol costé, si lomént
divinltins "strêye" (Feronstrêye a Lidje) mins asteure, purade "avnowe"
(noûmot).

Les mots "rowe" et "rouwale" rivnèt toplin dins les nos d' plaeces del
Walonreye.

Li mot n' esteut waire eployî dins les viyaedjes, la k' on djheut purade "voye
di..." avou l' viyaedje ou l' hamtea shuvant. Metans, po Transene : Voye di
Viyance, Voye di Smu, Voye di Stegne, Voye di Mirwå. Mins, li mot "voye" va eto
po des tchmins sins måjhone (todi a Transene : voye di Libin, voye di Lesse,
voye di Rdû, voye do molén.

Dispu les grands rebanaedjes di 1977, on-z a disbatijhî les "voye di..." avou l'
no d' on viyaedje del minme intité. Metans : on n' pleut nén aveur 2 "voye di
Viyance" dins l' comene di Libin : ene ås Libins minme, ey ene a Transene.

Gn a eto des ancyins d' voye k' ont stî rbatijhîs cwand on-z î a basti. Todi a
Transene : Li "voye di Smu" a divnou "Rue nouvelle", li voye di Mirwå "rue des
hêtres", li voye di Stegne "rue de la colline", li voye di Viyance "rue de la
chapelle". Mins gn a pont yeu di rlomaedje espontané e walon, a pårti des nos
francès oficires.

Li mot "rue" a eto stî dné a des nos d' plaeces ki n' avént nén c' no la. Metans
"al Vozale" a Durnale a vivnou "rue d' Al Vozale". A Fosse-li-Veye "al Vå" a
divnou "rue al val", riwalnijheye po les plakes e walon "reuwe A l' Vau".

Portant, di tenawete, on wåde l' emantchaedje walon. Metans a Welin : "Au boni"
(å bounî).



https://wa.wikipedia.org/wiki/Robert_Boxus

Robert Boxus a skepyî a Mouhå li 8 d' avri 1891. I baga a Viyé-l'-Bouyet e 1905,
a Nameur e 1908, pu a Brussele e 1939. I mora e 1961.

Come waloneu, il est cnoxhou, aprume, come diccionairî. Mins i scrijha eto des
arimés, des romans, des pîces di teyåte et des pîces pol radio.

I voet dins les livreyes di Hu les gazetes e walon "Li Clabot" eyet "Li ptit
Lidjwès" et lzî evoyî ses prumîs scrijhaedjes (avou l' accint d' Lidje) e 1904
(il aveut 13 ans).

Pu i scrît avou l' accint d' Nameur (1908-1914). C' est po ça k' i serè rprins
dins l' Antolodjeye des powetes walons namurwès.

El guere di 14, i s' ritrove prijhnî avou des Rûsses, et studyî les lingaedjes
slaves. I ratoûne des scrijheus do rûsse e francès, et do francès e rûsse.

Après, i boute pol walon a Nameur et a Hu. C' est lu k' ahive li Cavo hutwès. Et
scrire "Histoire de la littérature wallonne au pays de Huy".

Après l' guere di 40, i dvént prezidint di l' "Association des écrivains wallons
en Brabant". C' est lu ki va askepyî e 1954 li gazete des scrijheus e walon ey e
francès "Reflets de chez nous".

Si mwaisse ricweraedje so les yebes ås maladeyes si lome "La flore médicale
wallonne". Il a stî eplaidî a Hu e 1939.

Li rcweraedje so les biesses, c' est : Vocabulaire wallon namurois des noms
d'animaux (rahouca C23), eplaidî e 1938.



https://wa.wikipedia.org/wiki/Rfondaedje_do_walon

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Republike_popul%C3%A5re_del_Chine

Li Chine, c' est on payis d' Azeye. 9 560 000 km² (3inme payis sol [[Daegne≠≠).
1 360 445 010 dim. (Chinwès).

LINGAEDJES : chinwès mandarin (lingaedje oficire), chinwès cantonais, beacôp d'
pitits lingaedjes.

RILIDJONS : bouddhisse, tawoyisse, islam, crustinnisse, djudayisse. MANOYE :
yuan. MWAISSE VEYE : Pekin (Beijing). REDJIME : republike populaire.

Markeye pås crètelemints calédonyins (Ponant-Coûtchant) èt hercynyins, li Chine
n'a èdurè ki foirt pô les disfôrmances do Mésozoïke. Chûte di tinetes èt di
plateas assèrès di ôtès montagnes, li continint est bâti è gradèns dischindants
di C. èt P., dont li platea tibétin (5000 m) fôrme li pus ôt pas d'gré, èceclè
pås mons di l'Himalaya, do Kunlun èt do Karakoram. Des tinetes (Djougareye,
Tarim, Qaidan) conpudnèt des diprèssions : Turfan (-154 m) metuwes etur les blo
montinyeûs (Altaï, Tian shan). Après cist eshonna vinèt les ôts plateas di
Mîtrinne Aseye (platea mongol), les cis del Chine nonnrece (platea do
Yunnan-Guizhou èt del Chine crexhante (Taihan shan, les deus Hinggan). Des
plinnes (200-600 m d'alt.) bwardèt li littôral di Bijhe a Nonne : les plinnes di
B.-P. (Nuomi he, Liao he, San jiang) sont sèreyes pås Hinggan, les mons di
Mandchoureye crexhante ralonguis pås tienes do cåziyon do Liaodong (prov. di
Liaoning) : li Grande Plinne di Bijhe (dont li delta do Huang he), constituweye
principâlemint des aboutaedjes di ci fleuve, est ècadreye par les tienes do
Shandong, les plateas di loess do Shanxi èt do Shaanxi, èt li prolondjemint des
mons Qinling. Des lavåjes castine èt årziakes sont leyieyes par li fleuve Huang
he dins les tinetes do Hai he, do Huai èt el plinne do bas Huang he. Li loess,
ki li spècheû atint 200 m, aujîyemint kimougnî, ascove les plateas do Shanxi, do
Shaanxi èt do Gansu. Les plinnse do bas èt do moyin Chang jiang fèt chûte al
tinete sédimintaires do Sichuan. Les lådjès valeyes di B.-P. sont diferintes des
cenes do Nonne-C., stroetes èt bas èkêsseyes. Li N. compoirte des troclets
montinnyeus, å rilief appalachyin, oriyantés B.-P. N.-C. Li tchinne des Nanling,
li cene do Wuyi shan, parallèles al coisse, ècadrèt les provinces do Guandgdong
èt do Guangxi. Li coisse nonnrece est boirdeye d'îyes, ki l'pu grande è li cene
di Hainan.

Rexhous do platea tibetin, les pus grands fleuves (Huang he, Chang jiang) ni
raiwèt nén li pårt coûtchante del Chine. Vaila, seulmint sacwantès rivires si
pierdèt e des marecadjeusès zônes oudobén e les dzerts. Li rijhea fluviå (5000
riv.) est sometou å redjime des moussons. A B.-P., les plouves del mousson di
djulete a setimbe font shûte åzès grossès aiwes di prétins. Li plinne di Bijhe,
ramouyeye pa li Huang he (5 464 km) et les cenes ki s' î agolinèt (Fen, Wei), li
Hai he et li Huai he, dimeure sudjete a des enaiwåcions divowes ås deus tins di
grossès aiwes anuweles rimant al fonte des nives (måss-avri) eyet al mousson.
Dispû 1950, l' amoennaedjmint di ces fleuves a stî eterprins : digues ribasteyes
e Mongoleye-Interieure et e li Grande Plinne; canål del Wangne do Peupe, seuwant
ene pårt des aiwes do Huang he ; båraedjes-reservwers, et rewaidje gråce ås
aiwes do Huai. Li cours do Huang he a bodjî aviè Nonne do cåziyea di Shandong (å
XIVe s.) et a rivnou a si plaece oridjinele e 1851. Les rivires k' agolèt dins
l' Huai, li bas et li moyén Chang jiang, les fleuves del coisse do Guangdong
sont sometous ås grossès aiwes d' avri et di setimbe. Li cours superieur do
Chang jiang a ses hôtès aiwes e djulete ey awousse. Li Chang jiang, bén ki
stantchî, a amoirné beacop d' inondåcions (1931-1948). Riçuvant li Han shui, li
Yuan jiang et li Xiang jiang, i trevåtche li tinlete do Sichuan ewou i si
tchedje di rodjès lavåjes (grès). Adon k' i fwait 2 km di lådje a Wuhan, si
lårdjeur n' est pus k' di 600 m a Nankin. Li daegne wangne dissu l' mer pa les
depots di broûs et di sedimints etaçlés e si delta. Li payis do Chang jiang
comprind on grand nombe di laks (Ti hu). Li Xi jiang ramouye li Guangxi et li
Guangdong.

Ås fwebès precipitåcions èt à l' amplitude termike elevêye des Coûtchantrecès
redjons (Mongoleye, Xinjiang oudobin Turkestan levantrece) rimèt ene vedjetåcion
di tipe dezertike. Ene steppe à gramineyes ascouve les setchès zones : Ordos,
Shaanxi, Ningxia, Qinghai. Li Bijhe-Ponant, di climat continentå, prezinte des
iviernalès timperateures foirt basses (-30° C) ; esté tchôd (23° C) il apoite li
macsimom des anuwelès ploeves. Li taïga et des bwès di coniferes covrèt les
monts Hinggan. Li grande plinne di Chine conèt des timperateures pus doûces,
adon k' ene continintalité accintuwêye ringne so les hôts plateas loessikes. Ene
vedjetåcion timperêye, subtropicåle et tropicåle (fikî, cocotî, bananî) est
foite è Chine do Nonne-Ponant. L'i vier, froed è les plinnes do Yangzi jiang, si
timpere å Zhejiang eyet å Fujian. Les abondantès ploeves (1 100 mm) tcheyèt
principålmint e moes d' djun.

Li principale ethneye, les Han, ki riprezinte 92% des Chinwès, si repårtit
principålmint dins les grandès plinnes del Chine levantrece(12% del superficeye
do payis abritèt 60 % del pop., à savey 600 dim./km², conte 8 dim./km² el
Xinjiang ou Turkestan levantrece). Quant ås 55 etneyes minoritères
officiellemint ricinseyes, elles si divizèt ètur peupes altaïkes (Trouks,
Mongols, Toungouzes, Coreyins) èt peûpes sino-Tibétins (Hui, Tibetins,
Sino-Thaïs, Miao-Yao, Tibeto-Birmans). Cisse disparité ethnike a, di tot timps,
riprezinté on problinme po li povwer chinwès, communisse notamint, e kête d'on
ideyal d'unitè. Ossi li politike des "minorités nationales" planifieye à Pekin
dispu 1949 balzine etur l'assimilacion à longue diin par li developemint
economike èt culturel èt l'integracion rade èt waeraxhe. Par egzimpe, li
radicalisse des aneyes do Grand Hope en-avant èt del Revolucion culturele esta
accoplé à usaedje del foice. Å contrere, les savaedjes acrotchaedje frontalîs
etur Sovietikes èt Chinwès (860 touwés les 14 èt 15 mås 1969) fît ricrindre à
Pekin li russificacion des provinces do B. èt favorisît ene politike
d'acoirdaedje èt d'åtonomeye e Mongoleye-Interieûre e å Xinjiang ou Turkestan
levantrece. Pus dierinnmint, l' intervencion sovietike e-n Afghanistan (nov.
1979) a dispierté on nacionalisme musulman el C. del Chine. Ci-ci a poûssé li
gouviernemint chinwès à waîter otrumint li crexhince des minorités (90 %
d'illettrisme conte 10 % e moyinne amon les Han). Li broke li pus veyåve di
cisse politike des minorités riwaîte li Tibet dont les tcherpintes economikes
ont sti sketeyes do tins do Grand Ope en-avant, adon ki l'"eradicacion
rilidjeuze" del Revolucion culturele a ecoradji li inne conte les Han. L'åtre
problinme mwaisse ki Pekin si trove divant tént å crexhaedje d'ene populacion po
l'principål rurale (2/3 del pop.) èt bramint djonne (e 1987, 608 miyons d'
Chinwès avint mwins di 30 ans). Ci crexhaedje demografike la ebertake les
effoirts di crexhince economike. Li politike dè l'efant unike et do mariaedje
tårdu, inaugureye e 1979, n'a nén sti e muzeure di fé respècter l'objèctif di
limitacion del populacion à 1,2 milliård al fén do XXe sieke. Les esperyinces di
sterilizaedjes foirci a des omes n'ont avou ki pô d'poeds sol netalité, ki
balzine regulieremint e moyinne annuwelle inte 18 èyèt 21 % dispu 1979.



https://wa.wikipedia.org/wiki/Pierre_Faulx

Pierre Faulx (riwalnijhåve Pire Få), c' est on scrijheu e walon k' a skepyî å
Rou-dlé-Tchålerwè li 26 d' octôbe 1922 ey a morou li 24 d' avri 1998.

I pout esse waitî come li pus grand fjheu di spots, di djhêyes et d' kitoirdowès
pinsêyes e walon. C' est lu ki va batijhî ci sôre di court cotuzaedje la, ki,
par après on lomrè, tot biesmint come lu, "pinsêye".

Pierre Faulx eplaida ses prumîs rimas dins des rvowes e walon "L' agaesse", "El
Tchariguete" ossu timpe k' e 1942. Adonpwis, i scrijha des pîces di teyåte. Mins
c' est på publiaedje di ses pinsêyes k' i va esse kinoxhou long et lådje. Il a
cmincî a les scrire ses pinsêyes å cminçmint des anêyes 1970.

Gn ourit cénk mwaisses lives : Pensées wallonnes (1972); "Pinsêyes walones:
deujhinme bouket" (1976); "Diccionaire do ptit Roucha" (1982), "Sapinse a mi"
(1986); "Poeve et sé did ci" (1989). On ramexhnaedje di ses meyeus bokets fourit
replaidî på Bourdon e 1998, sol tite "A r'vwer, toudis".

Come di djusse, Pierre Faulx est rprins dins l' grosse Antolodjeye da Piron et
dins Antolodjeye "Scrire".

I moussa a l' ALWAC tot djonne et i dvénrè minme li peneu. Onk de prumîs peneus
d' ene soce di scrijheus ki fjheut si rapoirt di tos ls ans e walon, dedja e
1967

Les "Pinsêyes" da Pire Få ont stî rprinjhes dins bråmint des rvowes e walon : Li
Chwès, les Cayés Walons, Intrez don.

Li stîle di pinsêyes da Pire Få a dné des idêyes a des ôtes sicrijheus come
Nicolas Ghislain, Romain Bellaert, Achille Goethals et aprume Robert Arcq



https://wa.wikipedia.org/wiki/Peumoneye_%C3%A5s_pasteureles

Li peumoneye inzotike des bedots, c' est ene peumoneye k' acsût les bedots et k'
i gn a sacwants cas, onk après l' ôte, a ene metowe såjhon.

On l' ritrove d' ene anêye a l' ôte, did la si no d' "inzotike". Elle djond les
agneas d' l' anêye, mins les antneas et les berbis fwaites polnut eto esse
rascråwés.

Les cåzes dinêyes li pus sovint sont des bactereyes di l' indje des Pasteureles,
aprume Pasteurella multocida eyet Pasteurella haemolytica. Mins i s' pôreut bén
ki des virûsses s' åyénxhe vinou stitchî ezès peumons divant les bactereyes.

Å discôpeçaedje, on-z a ene curêye k' est toplin d' emoradjeyes, po les
sorawiyantès fômes.

Po les bedots k' ont malårdé pus lontins (3 a 7 djoûs), on trovrè les peumons
avou do foetijhaedje, aprume so les pårtêyes vintrinnes do pegnon
diyafragmatike, do pegnon dé l' cour et do pegnon copetrin do peumon.

On médeye li må avou des antibiyotikes ki touwnut les pesteureles. Li pus
corant, c' est les tetraciclenes, aprume le longue-ovrantes.

Classicmint, gn a veut pont d' vaccins; sacwants årtisses pretchèt po l'
metafilacseye, dj' ô bén : médyî tote li biedjreye cwand les prumîs cas
aparexhnut. Mins ci n' esst nén foirt pratike. Et, teyoricmint, cwate cénk djoûs
après l' pikeure, gn a ddja pupont d' espaitchance.



https://wa.wikipedia.org/wiki/Ouve_des_Apoisses

L' Ouve des Apoisses (on dit eto : les Ouves des Apoisses ou les Akes des
Apôtes), c' est on live sacré des crustins, sicrît pa sint Luk, et ki raconte li
cminçmint di l' eglijhe el Palestene, pu ådfoû, bråmint a cåze da sint På.

Li tecse a stî ratourné e walon e 2004 pa Djhan-Mareye Lecomte. Li tecse est
scrît tot notant l' accint di Brå-dlé-Lierneu. Li tecse fourit rmetou pår e
rfondou e 2012.

Li ratourneu, Jean-Marie Lecomte, s' a eto eredjistré, ki lét si scrijhaedje.
Les fitchîs odio ont stî metous sol l' Aberteke e 2012; li prumî tchaptrê est
eto sol tévé walon-cåzante (Youtube) a môde di videyo.

Li ramassaedje di sint Stiene, ki va esse djudjî, et po s' disfinde, fé on
racourti di tot l' Vî Testamint. Sint Stiene serè touwé a côps d' pires. C' est
la ki sint På va intrer el sinne.

Après çoula, c' est purade li veye da sint På k' est racontêye. Si cviersaedje
sol voye di Damasse est bén repetêye ene troejhinne di côps. C' est lu ki l'
ridit lu-minme tchaeke côp k' il est dvant on tribunå.



https://wa.wikipedia.org/wiki/Novele_(pitit_roman)

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Nervyins

Les Nervyins (Nervii e latén) fourît ene des pus pouxhantès tribus del
Confederåcion beldjike ki viként å Levant di l' Aiwe d' Escô dins l' mîtrinne
Belgae do tins des Romins.

Li date egzake di leu distrujhaedje n' est nén cnoxhowe. Il estént veyous come
les pus waeraxhes des tribus beldjikes. Li Belgae esteut metou a pô près dins
çou k' est asteure li Beldjike.

Aidîs dås Atrebates eyet Viromandwins et co d' bråmint ds ôtès tribus
djermanikes, il ont cåzu batou Djule Cezår e -57 (batreye di Sambe).

Les Adouwatikes (Atuatuci), ene ôte tribu, estént sol voye po les radjonde mins
i n' arivît nén a tins pol batreye. Ça fwait k' al fén des féns, les Nervyins
ont yeu ene dispoûslêye.

Après cisse batreye la, bråmint des tribus del Belgae s' ont rindou, mins nén
les Nervyins. I n' ont nén accepté l' påye di Rome; i n' ont pont evoyî d'
ambassadeurs nerén. Il ont continouwé a-z ataker les convoyes rominnes.

Totes les cnoxhowès dnêyes so les Nervyins vinèt do scrijhaedje “Li Guere des
Gåles” pa Djule Cezår. Dabôrd, ça s' pôreut bén ki sacwantès sacwès soeyexhe ene
miete candjeyes po bouter al tcherete des Romins. Mins, onk dins l' ôte, çou k'
est raconté dins "Li Guere des Gåles" a stî aveuri pa des ôtes sourdants.

Les "Nervyins", c' est eto l' no del dramatike di Préle, la k' on vout kel
Batreye di Sambe s' åye passé.



https://wa.wikipedia.org/wiki/Mwaisse_veye

Li mwaisse veye  u veye capitåle, c' est l' prumire veye administrative dins on
(dislaxhî) payis. Mins on pout eto eployî l' mot po ene province, ene redjon
otonome, evnd.

Dins on rweyåme, c' est la k' li rwè dmane. Dins ene republike, li prezidint.
Dins on redjime å pårlumint, c' est la kel pårlumint s' rashonne.

Padecô ossu, ci n' est nén l' mwaisse veye ki s' a diswalpé l' pus dins on
payis, mins ene ôte plaece, k' on lomrè mwaisse veye economike :

El Beldjike, sacwantès classes sociåles francès-cåzantes a Brussele si codujhèt
pacô del minme manire eneviè des Walons. 

Do tins des Ancyins Bedjes, li veye capitåle des Eburons, c' esteut Tongue, li
cene des Adouwatikes, Nameur, li cene des Trevires, Treve, li cene des Nervyins,
Bavai.

Po les viyaedjes et veyes del Walonreye k' esteut sol principåté d' Lidje, li
mwaisse veye a todi stî Lidje, di 980 a 1792.

Po les « payis do Rwè », do tins des Bas Payis espagnols, li mwaisse veye esteut
Gand. Mins li vraiye capitåle esteut Madrid.

Des trevéns otrichyins, li mwaisse veye administrative esteut Brussele. Mins li
vraiye capitåle esteut Wîne.

Dizo l' Redjime francès, li mwaisse veye esteut Paris po tertos (ancyins Lidjwès
et ancyins « Otrichyins ».) Ci l' esteut ddja dispu 1678 po les viyaedjes del
Walonreye di France.

Li Beldjike indepindante ritchuzixha Brussele come mwaisse veye. Mins pol
Walonreye måmdiyinne (1816-1919), c' esteut Berlin.

Après li refôme di l' Estat, e 1975, c' est Nameur ki divna veye capitåle del
Walonreye.



https://wa.wikipedia.org/wiki/Mot%C3%AE_da_Forir

Li motî Forir, ki s' no e francès, c' est Dictionnaire liégeois-français, c' est
l' cwatrinme pus vî motî walon francès, après les cis da Villers, da Cambresier
et da Rmåke li vî.

Il a stî scrît pa Henry Forir, et a moussî foû a Lidje, des imprimeus-eplaideus
Severeyns et Faust e 1866 (prumî tome, di A a G), ey e 1874 (deujhinme tome, di
H a Z). Hinri Forir esteut dedja moirt adon.

Il eploye li scrijha ai. Po l' oyon â / å / ó, il eploye â, come Cambresier. Il
eploye eto li scrijha oi , po des mots prononcîs "wè" a Lidje, mins ki si
scriront e rfondou avou li betchfessî oi.

Li betchfessî oi est scrît oi, come e rfondou, mins i s' prononce /ɛ/ (è)
(koiss) ou ɛː (ê) (koir).

Li motî Forir contént des mots classikes do walon, mins eto des mots calkés foû
do francès u d' l' almand, po poleur djåzer di totafwait e walon. Les fråzes
sont purade des fråzes di gaztî, ki des fråzes do cåzé walon. Po çoula, Forir
serè codjåzé pus tård del sicole des diyalectolodjisses.

Jean Haust a bråmint stî poujhî dins l' motî da Forir po fé l' sinne. Po les
mots k' i n' a nén rtrové a Lidje, i mete (F.) po dire ki c' est Forir ki les
dene. Mins il a eto rcopyî mo des fråzes, sins l' mete.

Daniel Droixhe a raspepyî tos des mots k' estént dins l' Forir, et nén dins l'
Haust.

Simon Stasse a stî vey dins l' Forir, lu avou, po sacwantès intrêyes di s' motî.

Li splitchant motî do walon eploye eto sovint des sacwès ki vnèt do motî Forir.
Li Wiccionaire a shuvou, tot dnant ossu les ortografeyes Forir come mwaissès
intrêyes.

Pondeû : peintre, qui exerce l'art de la peinture. - Pondeû del Sikol di Rom, di
li Skol flamintt : peintre de l'Ecole de Rome, de l'Ecole flamande. - Pondeû
d'istoir: peintre d'histoire - Pondeû d' païzech : paysagiste - Aprintt li
pondeû : apprendre la peinture - Mâva pondeû, pondeû d'essegne : mauvais
peintre, peintre d'enseigne - Ci n'è nin on pondeû, c'ess-t-on kraioneû : ce
n'est pas un peintre, c'est un crayonneur - Baguett di pondeû : appui-main

Pondeû-d'-batimint, s. peintre en bâtiment, peintureur, barbouilleur, ouvrier
qui peint le bois, les murs - Fé vni l'pondeû-d'-batimint po rpontt li poiss è
lè lanbri : faire venir le peintre en bâtiment pour badigeonner le vestibule et
les lambris.

Totafai, adv. Tout à fait, tout entièrement, générallement. Ji n' so nin totafai
rwèri Je ne suis pas tout à fait guéri. Apoirté l'hep, li fiermin, è totafai :
apportez la hache, la serpe et tous les accessoires, tout ce qui s'ensuit.
Totafai è kanji : Tout est changé.

Vierna, s. gouvernail, timon pour gouverner un navire, un bateau. Li bârai d' on
vierna : la barre du gouvernail. On paï sins rligion, c' ess-t on batai sins
vierna. : un état sans religion est un navire sans gouvernail. Dir ki lè peûp
son fai po lè roi, c' est dire ki lè batai sont fai po lè vierna. : dire que les
peuples sont faits pour les rois, c'est dire que les vaisseaux sont faits pour
les gouvernails. ritoûrné l' vierna : changer de langage, d'opinion.

Vierné, v. (manier le gouvernail) (Ji viernaie, nos viernan) Gouverner, diriger
le gouvernail, le timon ; conduire un bateau, piloter. Bodgîv, vos n' savé
vierné : ôtez-vous, vous ne savez pas manier le gouvernail.

Viernech, s. Direction du gouvernail, action de conduire un bateau. Vo knohé bin
l' viernech : vous connaissez la manière de bien conduire un bateau, le
pilotage.

Vierneû, s. Timonier, qui gouverne le timon, nautonnier, nocher, pilote,
pilotin. Ni lèî nin pârti voss batai sin on bon vierneû : ne laissez pas partir
votre bateau qu'accompagné d'un bon timonier, d'un bon pilote. Li vî vierneû des
moir : Caron, le vieux nocher des morts.

Ziblenn, s. Zibeline, martre (ou marte) de Sibérie, à poil très fin; martre
zibeline. Lè pu neûrè ziblenn c' è lè pu bel : les zibelines les plus noires
sont les plus belles.

Zinglé, v. (Ji zinguel et Ji zinglaie). Sangler, donner des coups de fouet, des
nguillades, rosser. On-z-a stu zinglé l' pôf biess pask' el hoûléf : on a été
sangler le pauvre animal parce qu'il mugissait.

Zultan, ânn, s. Sultan, titre qu'on donne à l'empereur des Turcs. Li palâ dè
Zultan : Le palais du Sultan. Il è fîr kom on zultan : Il est fier, absolu comme
un sultan Li zultânn favoritt: odalisque, femme du sérail destinée aux plaisir
du Sultan.



https://wa.wikipedia.org/wiki/Modeste_Gr%C3%A9try

André Ernest Modeste Grétry (e walon : Andrî Gretri, Modèsse Grètri) a skepyî a
Lidje li 8 di fevrî 1741, d' on pere k' esteut muzicyin, et mori a l' Ermitaedje
di Montmorency, el France, li 24 di setimbe 1813.

Eto, si prumire nåcionålité esteut lidjwesse. Après, il ebaga el France e 1767,
ovrer låvå, et prinde li nåcionålité francesse.

C' esteut on compôzeu d' muzike. Il a stî purade rilomé pa ses operas comikes
(Zémire et Azor, 1771 ; Richard Cœur de Lion, 1784).

Si tåye ki provneut d' Bolan, esteut on violoneu, et stombyî ses efants et
ptits-efants a l' esse eto.

Li ptit Andrî kimince a scrire des sinfoneyes, et les dner a schoûter a Simon de
Harlez.

A 18 ans, e 1759, i va a Rome po co studyî l' muzike, avou l' idêye di rivni a
Lidje et awè ene tote grande plaece come muzicyin.

E 1767, i dmeure 6 moes a Djneve, la k' i scrît a Voltaire. Pu il ebague a
Paris, po-z î viker pôvriteuzmint, å cmince, todi. Mins dedja e 1768, il est
aplodi po ene operå "Le Huron", atuzlé shuvant "L'Ingénu" da Voltaire.

Joseph Schetter sicrijha e 1975 èn operå comike so s' vicåreye (Gretri). I
fourit creyé a l' operå d' Lidje li 6 d' octôbe 2013.



https://wa.wikipedia.org/wiki/Marcel_Slangen

Marcel Slangen a skepyî diviè 1940. C' est on scrijheu et on bouteu pol walon, a
Lidje. Il a acvierné lontins li CRIWE.

I cmince pa-z eplaidî, e 1995, ene ramexhnêye di spots et ratourneures e walon
(Guide des expressions en wallon liégeois).

E 1999, i moussa foû, todi scrît d' lu, ene ramexhnêye d' arimeas foû-naturels
(et plaijhants) so les biesses, "Droles di biesses".

Il a metou so pîs li rvowe Djåzans walon e 1993, et nd esse li mwaisse-sicrijheu
disk' å djoû d' ouy. Insi, i fourit onk des prumîs scrijheus di prôze nén
racontrece. I fjheut des papîs so les lingaedjes dilérins, li teyåte e walon, li
politike di disfindaedje do walon el Walonreye, la k' il esteut foirt seur po
les cis del RTBF / Vivacité.

Il a lontins tnou ene coirnêye "So les Toeles", dins l' Walo + gazete, la k' i
corwaitive des fimes lanawaire rexhous el Walonreye.

Marcel Slangen a stî onk des enondeus di l' idêye do rfondaedje do walon. Dins
l' papî "Une langue pour la Wallonie ?" (raploû UCW di 1990), i dene cénk
mwaissès idêyes k' on stî shuvowes dispu don.

Il a dné tenawete l' ocåzion di djåzer do rfondou dins l' gazete "Djåzans
walon", mågré li hagnûlté di sacwants waloneus lidjwès disconte li pordjet. Mins
i n' a måy eployî lu-minme l' ortografeye rifondowe.

Droldimint, dins on papî dins "Djåzans walon", e moes d' decimbe 2007, i sotna
l' atake da På-Hinri Thomsin disconte do rfondou.



https://wa.wikipedia.org/wiki/Mamite_%C3%A5s_biesses

Come ås djins, li mamite, c' est l' efouwaedje do pés u des tetes des frumeles
des aclevåvès biesses biesses.

C' est ene maladeye foirt consecante po les modowès biesses, dj' ô bén les
vatches, aprume les laeçreces, les berbis et les gades. Ele compete les
årtisses, mins eto l' agro-industreye (laeceareyes), eyet l' santé publike.

Po les troyes, les cavales, les lexhes et less tchetes atrapèt des mamites, c'
est dpus ene maladeye ki n' rigårdêye ki les årtisses a leu boûsse.

Totes les mamites s' atrapèt d' ådfoû : les microbes avnèt e pés a pårti del
tere et des stiernixheures ki les vatches si coûtchnut dsu, tot rmontant l'
tchenå del tete. Gn a kel mamite pitizieuse ki vént do sonk.

Les streptocokes, aprume : Streptococcus agalactiae, sont mostrés dins 25 åcint
des mamites. Les streptos polèt esse rindjîs insi do pus laid å pus doûs :
Streptococcus uberis, S. disgalactiae, S. agalactiae.

L' ôristaf (Staphyllococcus aureus) est rtrové dins 10 a 15 åcintdes cas. Les
mamites a ôristaf ni rwerixhèt nén : el fåt vinde. Li rcrindowe mamite al
grangrinne, c' est ene mamite ås ôristafs.

Les colibaciles dinèt les pus laides des mamites. Les sôres di bactereyes, c'
est : Escherichia coli (50 åcint); Klebsiella pneunoniae, Pseudomonas aeruginosa
eyet Proteus spp.

Å pus sovint, li vatche k' a del mamite continowe a magnî. Mins nén dins les
colimamites, ni dins les ôtes awiyantès cogne del maladeye

Li laecea est pår candjî. Dins les mamites ås microbes gram +, gn a des matons
dins l' laecea. Dins les mamites ås colibaciles, li laecea est come di l' aiwe,
di djaene coleur. Dins l' mamite pitizieuse, li biesse toume raddimint setche,
et l' pés est deur come de pire.

Dins les mamites corantes, avou des streptocokes u des stafilocokes (mamites ås
matons), on fwait sovint avou des tubes di mamites, avou èn antibiyotike ki rote
disconte des bactereyes Gram + (ampicilene, clocsacilene, amocsicilene, seur
clavulanike).

Cwand gn a del five, u po les grandès dneuses, on pout radjouter ene pikeure
dins les tchås. Les antibiotikes del famile des macrolides vont mî ki ls ôtes,
ca i dmornut 48 eures dins les blankès globures do pés.

Les mamites ås colibaciles sont bråmint pus laides, et s' médièt ele avou des
ôtès droukes. Dins les tubes, on-z eploye purade del sitreptomicene, del
neyomicene, des tetraciclenes et del bacitracene, tos prodûts ki dzindjnèt les
bactereyes Gram -. Mins i fåt eto piker l' biesse deus troes djoûs d' erote. Onk
des prodûts ki va l' mî, c' est, sins manke, li marboflocsacene.

Li pus laide des mamites ås berbis, c' est, sins manke, li mamite al grangrinne.



https://wa.wikipedia.org/wiki/Lucien_Somme

Lucien Somme (on scrît eto Lucyin) a skepyî li 29 d' avri 1932 a Sint-Åbwin, et
mori li 27 di måss 2012 a Nameur.

C' esteut on scrijheu e walon, on rcwereu sol walon et on bouteu pol walon do
payis d' Nameur.

Il a stî rprins dins l' grosse antolodjeye da Piron eyet l' antolodjeye
«Scrire».

Il a scrît aprume des arimeas, a môde di powezeye imådjrece, tot shuvant l'
novele môde ki vneut di skepyî après Nameur so les passêyes da Jean Guillaume.

Lucyin Somme aveut moussî ås Relîs Namurwès 1963. Bénrade, i va divni li droet
bresse da Lucien Léonard, et l' aidî a ramexhner l' antolodjeye “Fleurs
dialectales” (1974).

Termetant, i boute so on rarindjmint alfabetike do motî walon ideyolodjike da
Léonard, ki c' esteut målåjhey d' î cweri après åk. Et ci serè li “Live di mots
d' après Nameur et avårla” (1997), li prumî gros motî walon avou on no e walon.
Si l' Chantal Denis l' a coplé po cist ovraedje la, el va rtriper tot l' aidant
a-z è rexhe avou si prôpe franwal di Nameur.

I scrît u redjårber kékès pîces di teyåte. Ene di zeles Andjele, c' est ene pîce
a mierdjin (avou on seu djouweu d' role), ene sacwè foû målåjhey a rprezinter.
Il a radapté e walon "Come el sospir" da Robert Lamoureux.

Moussî a djonds pîs e 21inme sieke, avou l' idêye kel walon î a co ene plaece,
po raconter kimint çk' on-z î vike, vo l' la, ki s' mete a scrire tote ene
riguilete di romans, onk pa an, et ki vont rascode des pris totavå. I seront-s
eplaidîs, a conte d' oteur, dins l' coleccion Somme-Denis.

Dins ses prumîs scrîts, i shût l' accint d' Sint-Åbwin, metou sol limodje do
walon do Mitan et do Coûtchant. Metans, les cåzeus di l' indicatif prezintrece
sont codjowés avou l' cawete -ons.

Tot-z adjinçnant si live di mots, i voet bén ki l' walon d' Nameur et d' avårla
doet esse recorinné purade so Nameur. Insi, i radjoute ås infinitifs da Léonard
les fômes di Nameur : prumire troke di viebes avou l' cawete -er (cawete -è dins
l' Motî da Léonard; deujhinme troke avou l' cawete -î (cawete -i après Dinant).

E 2006, i va sotni li pordjet d' ortografeye unifieye do Payis d' Nameur da
Chantal Denis.



https://wa.wikipedia.org/wiki/Louwis_d%27_Djer

Louwis d' Djer (fr: Louis de Geer, 1587-1652) fourit on walon, del Principåté d'
Lidje, ki meta so pî l' ebagaedje des Walons d' Suwede ki vont diswalper les
foidjes walones el Suwede. Ça fwait ki Louwis d' Djer est cnoxhou come li pere
di l' industreye suwedwesse.

I vina-st å monde li 17 di nôvimbe 1587, å tchestea d' Gayårmont, k' est asteure
pårteye do dominne del Clinike Notru-Dame des Brouwires, a Tchinnêye.

I cwita Lidje po les Bas-Payis, Dordrecht, poy Amsterdam, wice k' i s' mete come
courtî po les martchands walons. I s' va eto interesser eto ås åres et
amonucions, eyet esse mwaisse-batlî, pol tcheriaedje di martchandijhes inte li
Baltike eyet l' Portugal.

C' esteut èn ome capåbe pol comiece, k' aveut les toûs po-z apicî les bounès
ocåzions. Ça fwait ki, cwand i fourit-st atôtchî pa Wiyåme di Bexhe, ki s'
trovéve dedja el Suwede dispoy 1595 po diswalper les foidjes, i potcha so l'
ocåzion eyet s' astapler come comierçant et financî. Come d' efet, li Suwede
aveut tot çou k' i faleut pol diswalpaedje des foidjes: do minrai d' fier, des
grands bwès (po fé do tcherbon), bråmint des aiwes (po fé des bîs eyet î mete
les rowes po fé aler les macas).

I dvénrè l' waerant eyet l' soçon da Wiyåme di Bexhe po l' espwetaedje des
oujhenes di Finspång, ki fabriként des rlomés canons d' fier. Louwis d' Djer
adjinçna l' ebagaedje d' ovrîs walons po diswalper les foidjes, et divna mwaisse
di foidje e mo des plaeces el Suwede.

I va eto pruster des cwårs å rwè Guståve II Adofe di Suwede eyet divni l' bankî
da sinne, po-z ecwårler li modiernijhaedje do payis; come ricompinse i rçuva l'
nåcionålité suwedwesse e 1627.

Il ovra-st eto pol rwè d' Suwede, po s' ocuper des oujhenes royåles d' åres
eyet, ambedeus avou Erik Larsson, esse directeur do comiece di keuve eyet do sé.
Po-z aloyî co d' pus Louwis d' Djer al Suwede, i fourit-st anôbli e 1641 et
rçure des teres.

E 1643] i gn ourit-st ene guere avou l' Daenmåtche, eyet di Djer fourit-st evoyî
en Olande po-z î dmander d' l' aidance pol Suwede. Li dmande serè rfuzêye, mins
nerén, Louwis va-st ekiper, di s' taxhe, ene flote di bateas. Cisse flote ni
pola nén ariver do prumî côp el Suwede, ci n' est k' al deujhinme saye ki les
bateas ont polou passer l' blocusse eyet moussî a Göteborg. E 1644 li flote da
Louwis d' Djer, avou l' cene do rwè d' Suwede, ont wangnî ene grande bate
naiviåle.

Après l' sinaedje del påye, Louwis rivna a ses afwaires. Dins ses vîs djoûs, i
lijha bråmint, e s' dominne di Finspång, eyet s' interessa dins l' comiece eyet
les colneyes del Suwede. I cwita l' Suwede en on dierin voyaedje, eyet mora-st a
Amsterdam li 19 di djun 1652.



https://wa.wikipedia.org/wiki/Louis_Baijot

Louis Baijot (e walon Louwis Baidjot), c' esteut on scrijheu e walon k'
eplaidéve purade del prôze nén racontrece.

Di s' mestî il esteut mônî, matchand d' farenes po les biesses, pu tchîf d' ene
pitite eterprijhe a s' no.

Come bouteu pol walon, il esteut onk des mwaisses ovrîs del soce des rcåzeus di
l' Årdene nonnrece.

Il a rarindjî ene djivêye di mots raglenés pa gaston Lucy po ndè fé li "Motî d'
Bive".

Il a eto rcopyî ene peclêye di bokets da Gaston Lucy e "Feller-Rasgoutadje", et
da Pire-Djôzef Dosimont dins li scrijha des papîscrîts.

Pol rifondaedje do walon, i veyeut evi sacwants ponts tecnikes, come les
betchfessîs OE et OI. Mins i veyeut voltî li betchfessî å, k' il eployive minme
e Feller, po rascovri les accints do Payis d' ersè et d' après Bastogne po ç'
foninme la.

Mins i poleut foirt åjheymint lére on scrijhaedje e rfondou, et li rdire avou s'
prôpe accint. Come ezès scoles di rfondou walon d' Bive k' il a shuvou di 2003 a
2012.

I préjheut les rfondeus, et awè les pinses ki li rfondou esteut on bon sistinme
po les djonnes Walons poleur raprinde li lingaedje.



https://wa.wikipedia.org/wiki/Lingaedje_d%27_oyi

On-z î trove on grand lingaedje eternåcionå, li francès et des lingaedjes
coinreces: li walon, li picård, li galo, li pweturlin, li lorin, li bourguignon,
li morvandiô, li normand, li djersiyès, et co ds ôtes pus ptits.

Les lingaedjes d' oyi sont lomés insi, pask' on dit oyi po dire k' on vout bén,
eneviè les lingaedjes coinreces del Nonne di France, la k' on dit ok.

Tos les lingaedjes d' oyi vinèt d' on cmon vî lingaedje d' oyi. C' est dins ç'
lingaedje la kel Tchanson da Roland est scrîte.

Les lingaedjes d' oyi provnèt do novea latén del Hôte Moyinådje, et aparexhèt
inte les anêyes 700 eyèt 1100.

Il estént cåzés pa totes les ptitès djins, et minme les signeurs et les bordjoes
disk' al Revintreye francesse. El France, on va adon voleur dizindjner çou ki
les ehåyeus politikes do francès, avou a leu tiesse l' abé Grigwere, lomèt
"patwès", copurade ki les sconte-revinteus come les Vindeyins, djåzèt on
lingaedje d' oyi ôte kel francès.

El Walonreye, les novelès idêyes arivèt avou ene astådje d' a pô près 50 ans.
Mins, e 1830, l' amontaedje del Beldjike si fwait avou ene langue nåcionåle, li
francès, sins nole ricnoxhance di tos les ôtes lingaedjes, ni do payis flamind,
ni do payis walon, ni, a pårti di 1838, do payis d' Årlon.

Eto, les lingaedjes d' oyi disparexhèt des veyes francesses diviè 1850, et des
borks walons diviè 1900.

Dins les campagnes, i dmorront li prumî lingaedje d' atôtchance disk' e 1900 e
France et 1950 el Walonreye.

Li scrijhaedje a grandès aiwêyes des lingaedjes d' oyi kimince diviè 1880 pol
walon. Les tecses sont å pus sovint des fåves, des arimeas u do teyåte.

I fårè ratinde 1993 el Beldjike et diviè 2000 e France po-z aveur ene
ricnoxhance oficire des lingaedjes d' oyi coinreces.

Di l' ôte des costés del schåle, gn a des lingaedjes d' oyi ki sont moirts å
djoû d' ouy: bourguignon, beauçron. Li pweturlin (et ene miete li normand)
s' ont-st epoirté e Canada (et davance el Louwiziane), et ont stî on fel soûmint
pol motî et l' accint do francès coinrece do Kebek. Mins i n' s' î ont nén wårdé
tés kés.

Emey les pus vigreus ouy, gn a les troes lingaedjes d' oyi ki sont sol voye do
rfondaedje: pweturlin (les prumîs k' ont cmincî, aviè 1990), li walon (k' a
cmincî si rfondaedje diviè 1995) eyet l' picård (eviè 2000). Les troes sont li
lingaedje "nåcionå" d' ene intité politike: Walonreye (Redjon Walone),
Picårdeye, et l' redjon di Pwetou-Xharinte.

Li lorin (avou l' gåmès d' Beldjike), li tchampnwès et li morvandiô, ki dmorèt
cåzés dins les viyaedjes mins n' ont waire di moennance, shonnèt les pus må
metous po poleur passer houte do 21inme sieke.



https://wa.wikipedia.org/wiki/Li_Chw%C3%A8s_(gazete)

Li Chwès, c' est ene gazete e walon k' a skepyî e 1995 et k' a porshuvou al
vitesse di 10 limeros l' an disk' å moes d' djun 2016.

Li gazete a stî metowe so pî pa Charles Massaux. Ça a stî li prumire gazete a fé
bråmint del prôze nén racontrece : des noveles, do spôrt ucobén des
rapoirtaedjes touristikes. Çouci, addlé des coirnêyes pus classikes: powezeyes,
vîs mestîs, rireyes.

Li Chwès fourit eto li deujhinme gazete a pratiker li responda e walon, après
l' Rantoele.

Li dvize do Chwès, c' est: Lére “Li Chwès” c' est on bon rméde conte li
neurasteneye.

Li gazete kimince pa on ratacaedje (ki s' lome “ edito”), pu des biyets do Chwès
arnåjhe, li spot da Châle Massaux, ki c' est des rireyes so l' actouwalité
(namurwesse, dinantesse, walone), ki parexhèt eto dins des ptitès gazetes di
Nameur.

Li cotnou est aloyî a çou ki s' passe aprume a Nameur et dins l' province di
Nameur, mins eto e l' Årdene, et ene miete do costé d' Tchålerwè.

A pårt Tchåle Massaux, li Chwès a eto fwait soude des noveas scrijheus di prôze
nén racontrece, come :

Dilé çoula, des penes dedja bén afaiteyes, on siné dins l' Chwès, come Bernard
Louis eyet Emile Pècheur.

Å rvier des rvowes di belès letes come Les Cahiers Wallons, li Chwès n' a måy
sitî po fé ene foice po scrire avou on stîle literaire. Åresse, les sudjets ni
s' î prustént nén. Eto, li corant diyalectolodjike sipepieus a sovint critiké
les tecses do Chwès come estant foirt rifrancijhîs, ostant do costé do motî ki
do ci del croejhete.

D' èn ôte costé, li Chwès a l' merite d' aveur sipårdou sacwants noûmots, come
“tuzance” et “schålance”.

A dater di 2003, avou Michel Hubert come peneu, tos les tecses (minme di Hu, et
d' l' Årdene) ont stî rmetous e walon d' Nameur. Insi, li Chwès drouve li voye a
on rfondou namurwès ki n' dit nén s' no, mins k' est pratiké, eto, dins les
romans da Chantal Denis et Lucien Somme.

A dater di 2005, c' est bråmint Michel Piette ki sinrè les papîs d' prôze nén
racontrece, avou on motlî la k' on sint des rcwerances po trover des noûmots. Gn
a yeu eto ene rîlêye di tecses classikes da Léon Gengoux so l' vicåreye do vî
tins a Bouxhonveye.

C' est l' Soce Nén Recwårlante ki manaedje li gazete, et eto sacwants
eplaidaedjes. Li prezidint askepieu fourit Tchåle Massaux. E 2003, c' est Yves
Paquet k' a rprin l' posse. E 2004, Michel Hubert, ey e 2005, c' est Châle
Massaux k' î a rivnou å vierna. Elle a porshuvou s' bouye après l' djocaedje del
gazete.



https://wa.wikipedia.org/wiki/L._Hendschel

Laurent Hendschel (purade lomé Lorint emon les waloneus) a skepyî e 1966. C' est
on tchanteu et on scrijheu e walon, ey eto on rcwereu sol walon.

Deujhinme do Grand Pris del Tchanson Walone e 1989, il atake totossu rade a
studyî eyet scrire li walon. I håynêye ses nouvès idêyes en on livret “On walon
po dmwin” (1990) et s' comince-t i a ls apliker come mwaisse-adjinçneu do motî
Walo+ (1992), li prumî motî francès-walon po troes des cwate coines do payis.

Adonpwis, il eplaide “Ridaedjes” (1993), ene ramexhnêye di powezeyes
avanciveuses. Et mostrer comint, podbon, on pout foirdjî on rfondou walon divins
“Quelques propositions sur l'établissement d'une langue wallonne écrite commune”
(1993) et comint-z ahiver on diccionaire di tot l' walon (Å raploû-tot des
walons, 1994). E minme tins, il aponteye on sistinme live et cassete po-z
aprinde li walon (Li walon rade et bén, 1994).

C' est co lu k' enonde l' idêye del gazete “Li Rantoele” (1995), ki dvént ene
Soce Nén Recwårlante et rprinde les rcwerances so li rfondaedje. Adon, po
rawijhî ses couteas, et vey çou ki li rfondaedje dene podbon, Lorint Hendschel
sicrît sacwants bokets e rfondou: “Sacwantès fåviretes di houte did ci” (1994),
“Did lon” (1995) et li grand roman istorike “So l' anuti”, sicrît e 1994, eyet
eplaidî fok e 2006.

I va pus lon dins ses rcweraedjes et studeye les pondants et les djondants do
tchmin k' a shuvou l' walon e 20inme sieke, et les idêyes des waloneus so ces
trevéns la. I scrît on clapant corwaitaedje so ç' sudjet la e 1996, “Ecole
dialectologique et génération 48 - esquisse d'une analyse”.

Il est onk des prumîs a vey li consecance del revolucion Etrernete. Eto, i va
mete so les fyis, e 1996, on prezintaedje do walon (Les pådjes do lingaedje
walon) et e 1998 ene sinteze sol grammaire do walon: Li waibe del croejhete
walone.

A pårti di 1998, il overe sol ratournaedje e walon des sistinmes Linux, et
scrire si apriyesse a fwait so les fyis, dizo l' tite: Avou l' sistinme
Gnu/Linux, voste éndjole djåze walon. C' est s' papî la ki va enonder Pablo
Sarachaga sol voye do boutaedje pol lingaedje walon, et drovi l' ouxh des libes
programes sicrîts e rfondou walon.

Tot boutant di s' mestî, come ratourneu, i s' rimete ås scoles et disfinde, e
1999, on memwere di linwince “Vers la substitution linguistique en Wallonie”,
tot scrijhant troes tchaptrês do live di sinteze acvierné pa Lucyin Mahin, “Qué
walon po dmwin”

E 2002, i ratoûne li Djeneze, li prumî live del Bibe, e walon, dizo l' tite “Å
Cmince”.

Dispu l' moes d' djun 2003, Lorint Hendschel a prins on “condjî sabatike” po ses
boutaedjes pol walon. Mins on l' rivoerè tolminme a Bive, pol sitrimaedje di "So
l' anuti".

Lorint Hendschel a cmincî a bouter sol diccionairaedje a pårti del djivêye des
motîs do walon ramexhnêye pa Johan Viroux. I va esse li mwaisse adjinçneu do
prumî motî francès-walon ki dene les minmes mots dins sacwants accints do walon
Walo + : Mes 3000 prumîs mots walons. Après, i va rescontrer Tiri Dumont et
bouter sol DTW avou lu.

Come ricwereu, Lorint Hendschel fourit li mwaisse teyoricyin eyet l' enondeu do
rfondaedje et do linwe-ehåyaedje do walon. C' est les idêyes sipårdowes pa ci
ptit live la ki vont fé comprinde a Lucyin Mahin kel schapaedje do walon passe
parr la, et-z atôtchî Lorint Hendschel e 1993.

Djusse après, Lorint Hendschel fourit l' mwaisse viene del "Commission
normalizåcion" di l' UCW. Cwand cisse-ciale toûne a cou d' poyon, e 2000, i
renonde li Tåvlotêye rifondaedje del Rantoele, tot-z askepiant li Djåspinreye
Rifondaedje so Yahoo.

C' est lu ki saye di ratourner l' prumî li motlî infôrmatike po s' endè siervi å
cmince so Microsoft, pu so Linux. C' est tot fjhant ciste ovraedje la k' i va
rescontrer Pablo Sarachaga.



https://wa.wikipedia.org/wiki/Kulturkampf

Li Kulturkampf (lûte pol tuzance, en almand), c' est ene lûte politke,
relidjeuse et culturele k' i gn a yeu å cmince di l' Impire Almand, askepyî e
1871. Do pont d' vuwe walon on l' lome eto sipotchaedje culturel prûssyin.

Li tchançlî d' l' Impire, Otto von Bismarck, prûssyin eyet protestant, vout
unifyî l' Impire dizo ene minme tuzance, eyet i va intrer e conflit avou les
catolikes, eyet avou les minorités nén almandes (Polonès, Walons).

A pårti d' 1880 ces lwès sont-st adoûceyes, la ki l' cowalicion di pårtis
catolikes, li Zentrum, wangne bråmint des sidjes å pårlumint. Seules vont dmorer
li mariaedje civil eyet l' lwè (li Kanzelparagraf) ki disfind åzès priyesses di
critiker l' Estat (disk' e 1953).

Li Walonreye Prûssyinne va rsinti dobmint li Kulturkampf, come tere catolike
eyet come tere di tuzance walone; si bén ki sovint les Walons k' ont bouté
disconte do Kulturkampf sont eto des priyesses catolikes. Emey les rlomés Walons
k' ont bouté siconte do spotchaedje culturel prûssyin on pout citer Nicolas
Pietkin, Henri Bragard, Joseph Bastin.

Li shûte nén ratindowe del politike di spotchaedje do walon, c' est kel walon a
dmoré pus lontins bén vicant dins les viyaedjes walons des Redîmés Payis.



https://wa.wikipedia.org/wiki/K%C3%A9_walon_po_dmwin

Ké walon po dmwin ? (Qué walon po dmwin), c' est on live sol walon acvierné pa
Lucyin Mahin et k' a stî eplaidî ås Edicions "Quorum" a Djerpene e 1999. Si l'
tite do live est e walon, gn a on sortite e francès : Eradication et renaissance
de la langue wallonne.

Li live est scrît e francès, mins sovint avou on rascourti des tchaptrês e
walon.

Gn a 23 djins u soces k' ont scrît dins l' live. Sacwants scrijheus estént del
Rantoele, mins n aveut ossu bråmint des ôtes.

On-z a préjhî l' live paski c' esteut l' prumî côp k' on scrijheut d' on plin
côp so tos les costés do boutaedje pol walon. On-z a rilevé eto les loyéns k' on
leyive adviner inte li diswalpaedje u l' leyaedje-djus d' ene langue "nåcionåle"
eyet l' economeye et minme li skepiance dins on metou payis. Dins les scrijheus,
n aveut nou linwincieus, çou ki fwait kel tecse esteut bråmint pus "pratike", et
poleut esse léjhou pa bråmint des djins, nén scolés so les langues.

Des ôtes critikes ont codjåzé l' live, a cåze di sacwants tchaptrês ki n' avént
nén stî cinsurés (dabôrd, k' estént ene miete hagnants). Mins ci costé la di
"revintaedje" a stî bén veyou di des waloneus k' i gn a (metans, li gazete e
walon Intrez don).

Li live a permetou di fé cnoxhe les idêyes des rfondeus so l' linwe-ehåyaedje do
walon, et pus stroetmint, li rfondou walon. Sacwants waloneus ont-st adon bouté
avou l' "Rantoele".

Po les gazetes e francès del Walonreye, li live a eto fwait ki, dispu don, les
gaztîs n' ont pus waire discåzé l' walon, tot djhant ki ci n' esteut nén ene
langue, mins on "patwès".



https://wa.wikipedia.org/wiki/Julos_Beaucarne

Julos Beaucarne (on djheut purade Djulosse) a skepyî a Brussele, li 27 di djun
1936. Il esteut des Scåsenes. C' est on scrijheu-tchanteu-compôzeu di tchansons
e walon, ey eto e francès.

Il a cmincî a tchanter e walon diviè 1970, des rprinjhes di des tchanteus
classikes come "Les sinistrés" (Jean Baguet) u "Lolote" (Jacques Bertrand).

Mins c' est purade l' arindjmint di "Li ptite gayole", ene tchanson populaire,
kel va fé cnoxhe long et lådje come disfindeu do walon. C' est l' tchanson e
walon k' a stî l' pus schoûtêye å monde.

Tot doûçmint, i s' va mete a redjårber des scrijhaedjes di des ôtes tchanteus,
inte di zels, Georges Brassens ("Merci bråmint de côps, Flamind", so
L'Auvergnat). Et fé des tecses k' i dit dvant ses tchansons, la k' i vout spåde
on messaedje umanisse. Djulosse esteut vormint èn ideyalisse.

Èn ôte di ces tecses la (Nous sommes 600 millions de francophones dans le monde)
est scrît e francès mins å coron, gn a l' fameuse fråze e walon

Avou l' arivêye des stroetès plakes, i va rfé ene ramexhnêye di ses ancyins
bokets brint e walon, mins sacwants e francès, dizo l' tite Li ptite gayole
(1997). "Li ptite gayole". Li prumire tchanson k' a dné l' tite del plake, "Li
ptite gayole", c' est ene viye tchanson k' il aveut rprins, et k' a divnou l'
essegne des tchansons e walon da Djulosse.

E 2000, i rexhe si prumire plake pår e walon, "Co ene rawete", la k' i gn a, ç'
côp ci, des tchansons rén k' da sinne (Les leus ont des tiesses di bedot), todi
a costé di redjårbaedjes di tchansons des ôtes (Les catedråles, Anne Sylvestre)
et di rassonraedje di viyès tchansons (Co ene rawete).

Mågré k' il a stî lontins, dins les anêyes 1970 li grand ambassadeur do
lingaedje walon, Julos Beaucarne nel saveut djåzer coranmint.



https://wa.wikipedia.org/wiki/Jean_Lejeune_di_Djoupeye

Mins c' est avou ses deus romans ki Djihan Lejeune si va l' pus fé rconoxhe come
on grand scrijheu e walon, et on fén corwaiteu des dujhances des såvadjès
biesses. "Cadet" (1921) raconte l' istwere d' on live. Tant k' a "Avå trîxhes et
bwès" (live eplaidî e 1948, après l' moirt do scrijheu), c' est totès noveles so
les biesses des bwès, ki rprind "Cadet".

Al copete do martchî, Jean Lejeune a reyussi a rashonner 22 motîs so les nos d'
plaeces des viyaedjes do payis d' Lidje. Sacwants ont stî eplaidîs dins l'
Bultin del Societé d' Lidje.

A stî eto onk des grands aidants da Djan Haust po li scrijhaedje do Dictionnaire
liégeois

Riprins dins si grosse antolodjeye da Maurice Piron, et dins l' antolodjeye
"Moti, scrît, tchanté åtoû d' Derbu" (veyanmint k' il aléve sovint a Izire, la
k' il a morou et a Boumål.

Jean Lejeune di Djoupeye ni doet nén esse kimaxhî avou Jean Lejeune di Hesta
(nén rprins dins l' antolodjeye da Piron, ni avou Martin Lejeune (riprins eto
dins l' [[antolodjeye da Piron, mins k' esteut ene miete pus vî, mins k' a
ramexhné des motlîs tecnikes a pô près dins les minmès anêyes.



https://wa.wikipedia.org/wiki/Jean_Goffart

Jean Goffart a skepyî a Djilî li 28 di decimbe 1953. I scrît e walon dispu 1981.

Di s' pasmint d' tins, i ramexhnêye des plakes di tchansons e walon. Il a ddja
come 4000 tites.

Il a-st eplaidî deus u troes powezeyes dins l' Bourdon. Mins s' cwera-t i
timpesse après des novelès voyes po « fé do walon », inte di zeles, les
dijhaedjes di powinmes so on fond d' muzike, les tchansons, li binde d' imådjes,
li radio.

Ses scrijhaedjes ont stî eplaidîs dins toplin di ptitès gazetes, come « Belgique
n° 1 » (Les avinteures da Meliye Lès-aventures da Mèlîye). C' est ç' no la ki va
rivni dins s' prumî roman scrît e rfondant carolo : Dji m' lome Meliye (2008).

Il a todi sôrtou des lives avou bråmint des imådjes, k' ont stî fwaits å pus
sovint pa Jacques Raes : "Les avinteures des droles di zebes" (1983), "On cokea
å solea" (1989), "Les avinteures da Ray Hure" (2000). Apus k' po « Nadilesse »
la k' c' est Michel Bagerius ki fourit l' prumî dessineu.

"Nadilesse", c' est ene rîlêye di 8 romans, escrîts e francès, mins avou les
dijhaedjes e walon. I fourît eplaidîs dins "La Nouvelle Gazette", a môde di
fouyton. Il ont stî cmincîs e 1994.

E 1999, i prodût ene plake lazer avou ene peclêye di grands nos do walon come
Claudine Mahy, Jany Paquay, Marc Keizer, Dino Forlane, li Ceke di teyåte e Walon
del Ronsåt, Pascal Heringer, Ghislain Nicolas et les Pinsamis, eyet co ds ôtes.
C' est lu k' end a scrît tos les tecses.

Djhan Goffart a stî onk des prumîs scrijheus e walon coinrece a ricnoxhe li role
ki li rfondou pôreut aveur dins li rvicaedje do walon.

E 2006, i cmince ene rîlêye di scrijhaedjes so les spôrts pol Rantoele gazete,
tot-z askepiant on novea persounaedje, li Ptit Louwis.

Djhan Goffart esteut mimbe di l' ALWAC (et rprins dins l' antolodjeye « Po les
dijh ans do ptit »). Il a eto stî mimbe del Rantoele, et scrire on boket do live
« Ké walon po dmwin ? ».

E 2016, il produjha ene sitroete plake avou des tecses powetikes, ey ene muzike
di fond, «Raecene».

Dispu 2004, il a rprins ene emission e walon al radio so Radio Quartz di
Sombrefe. C' est l' prumire emission e walon evoyeye so les fyis, et aschoûtåve
pattavå l' daegn.



https://wa.wikipedia.org/wiki/Iye_di_P%C3%A5ke

L' iye di Påke, c' est ene pitite iye pierdowe e plin mitan do Pacifike, a 2000
kilometes do près payis vijhén.

A ç' moumint la, n' aveut pus nol åbe; djusse des waides di målès ptitès bassès
yebes. Et kékès cintinnes d’ åmes ki viként pôvriteuzmint di maiguès verdeures
et d’ poytreye.

Troes siekes di dvant, l’ iye ki contéve pus d’ cwinze meyes djins, esteut
coviete di grands åbes rimplis d’ oujheas di tere et d’ mer. Avou l’ åbe ås
grossès noejhes k’ on voeyeut totavå, i fjhént leus betchetes, leus måjhones,
leus coides et leus mousmints.

Mins les familes estént djalotes ene di l' ôte. Tchaeke voleut awè ene posteure,
todi al pus grande, todi al pus hôte, todi al pus pezante, ki rwaitive li mer.
Po ls amoenner des cårires disk’ å boird del mer, end a-t i falou des coides,
des bodjes, des strouks d’ åbes et d’ l’ ovraedje !

Bénvite, on s’ ritrova sins åbes, sins bwès. Les teres ni ratnént pus les aiwes
des plouves; pus d’ awousse, pus d’ råyaedje di legumes. Les oujheas d’ tere ont
bizé èvoye les prumîs. Les omes, onk après l’ ôte, ont disparexhou. 



https://wa.wikipedia.org/wiki/Guere_di_Crim%C3%AAye

Li guere di Crimêye, c’ est ene guere k’ i gn ava sol tere di Crimêye inte les
Rûsses et des Aloyîs, ki c’ esteut les Francès, les Inglès et les Trouks. Ele s’
a passé e 1854 a 1856.

Li guere di Crimêye fwait pårteye des accions des grandès pouxhances di l' Urope
d' adon po rprinde des bokets di l' Impire otoman ki cmincive a tourner a cou d'
poyon.

Elle est pa côp rwaiteye come li prumire di çou k' on-z a lomé "les gueres
modienes". 

Les gazetes inglesses ont brutyî ki les Rûsses avént trawé des bateas trouks sol
Bosfôre. Et saetchî å fizik so les marins k’ estént nedjant dins l’ aiwe po
waitî d’ schaper.

Li redjimint då djenerå Mac-Mahon a-st arivé e ranfôrt a li 24 d’ awousse 1855 a
onze eures å matén. Et-z enonder li Batreye di Sebastopol li 8 di setimbe 1855.

Les Rûsses estént sûtis : i fjhént les cwanses di piede les batreyes, mins les
ôtes avént ostant d’ moirts, si nén dpus. Mins i savént bén ki les Aloyîs mi
dmorrént nén advitam ossu lon d’ leus waibes.  

Li 2 d' måss 1856, li vî Tsår mora. Si valet n’ esteut nén po les gueres. I s’
dixhombra do siner li påye a Paris, li 31 di måss 1856.



https://wa.wikipedia.org/wiki/Goydelike

Li brantche Goydelike est ene des deus grandes familes des lingaedjes gayels d'
enute (l' ôte estant li Britonike). Lomé eto gayelike, ou Q-celtike la k' i
wårdèt co C ou K pol kiminces des mots k' on supôze k' i cmincèt pa Qu e vî
indo-uropeyin (al diferince do britonike, ki candja-st en on son P foirt
diferin).

Les troes lingaedjes goydelikes co vicants enute sont l' irlandès, li gayelike
escôswès, eyet l' gayelike di l' Iye di Man. Dins l' tins, les lingaedjes
goydelike estént limités a l' Irlande, mins å 6inme sieke des colons irlandès
ont cmincî a baguer viè l' Escôsse et displaecî l' lingaedje britonike ki s' î
troveut la. Li lingaedje di Man, lu, vént do gayelike escôswès, avou bråmint des
apoirts do vî norvedjyin do tins ki l' Iye di Man esteut dzo l' contrôle des
Vikignes Les lingaedjes goydelikes ont stî cmons sol coisse ouwess di l' Urope
celtike; i gn a des indices k' on djåzéve on lingaedje goydelike el Galice, å
nôrouwess di l' Espagne.

Li irlandès est onk des deus lingaedjes oficirs di l' Irlande ey est co lådjmint
cåzé, copurade e l' ouwess do payis. Ene redjon gayel-cåzante est lomêye on
Gaeltacht eyet on les trove dins les contés di Donegal, Mayo, Galway, Kerry
eyet, mins nerén ene miete di moens, a Waterford eyet Meath.

Li gayelike escôswès est co cåzé å nôr eyet a l' ouwess del Sicôsse, eyet ezès
Hebrides; mins e pårteye cåze do manke d' aspoya oficir, e pårteye cåze d' on
ebagaedje e grand nombe, i gn a nén ostant di cåzus natifs ki davance. On pinse
k' i gn a asteure (2003) kékès 1.000 cåzeus di gayelike escôssès el Nouve
Escôsse (å Canada) eyet 60.000 el Escôsse.

Li gayelike di l' Iye di Man aveut disparetou, mins des efoirts pol raviker sont
fwaits.

Les ôtes lingaedjes gayels, del brantche britonike, sont li walès, li burton,
eyet li cornike k' est cåzu stindou.



https://wa.wikipedia.org/wiki/Georges_Smal

Georges Smal a skepyî li 8 di djanvî 1928 ey a ndalé e 1988. C' esteut on fjheu
d' arimeas e walon, mimbe des Relîs Namurwès.

Il est rprins dins l' grosse antolodjeye da Piron, dins l' antolodjeye Fleurs
diyalectåles et dins "Scrire".

A pårti di 1999, ene bate di dijhaedjes di rimeas e walon a Nameur a stî lomêye
"Grand Pris Georges Smal".

A vudi troes ramexhnêyes di powezeyes: “Vint d' schoice” (Vint d' chwache)
(1953), “Al taxhlete” (Al tachlète) (1956) eyet “Cayôs d' aiwe” (Cayôs d' êwe)
(1992). Après s' moirt a co rexhou “Ene voye d' aiwe” (One vôye d' êwe) (1992).

Si ritche motlî, eyet ene cogne di powezeye azès finès imådjes fijhèt di Smal
onk des pus grands fjheus d' arimeas del deujhinme mitan do 20inme sieke. Po
toirtchî cisse powezeye imådjrece la, il aveut shuvou Jean Guillaume, mins a s'
toû, il a mostré des pus djonnes ki lu, come Lucyin Somme, René Clinias u Emile
Gilliard.

Nerén, å Relîs, i n' esteut nén veyou voltî pa Lucien Maréchal, ki vleut ki les
arimeas e walon soeyénxhe comprindous åjheymint di tertos.

Çou k' a fwait li pus verziner Smal, c' est les candjmints d' après l' guere di
1940-1945, avou li skepiaedje di deus societés: li cene des ptits viyaedjes ki
dmoréve avou ses viyès uzances, eyet li cene modiene, ki bodjive al cwatrinme
vitesse.

Veyou avou l' ouy do rfondaedje do walon, il est a rlever ki Djôr Smal si sieve
cobén di noûmots pa stindaedje di sinse, ey eto d' eprontaedjes di croejhete foû
payis.



https://wa.wikipedia.org/wiki/Gaston_Libiestreye_e_walon

Gaston l° 10, c' est ene binde d' imådjes ki avou Gaston Lagaffe (Gaston
Biestreye) ratourné e walon pa Yannick Bauthière.

I fourit eplaidî pa Yoran Embanner, e minme tins dins ene setinne di "ptits
lingaedjes".

Il a vudî a 5.000 egzimplaires, inte di zels, 4000 pol martchî del Walonreye.
Pår el Walonreye, il a stî cossemé pås Noer Dessin.

Gn a la cwarante fåves, nén pikêyes des viers, ratournêyes e walon (et rashiowes
e scrijhaedje rifondou).

Al copete do martchî, gn a cwate pådjes a môde di djournå, k' el tite, c' est
"Li ptit monde do biestreyofone". Ça raconte çou k' ariva a l' instrumint k' el
Gaston a adjinçné, on pô come les 40 Molons.

Li live esta cnoxhou long et lådje el Walonreye, pask' il a stî prezinté å
djournå televizé do 9 di setimbe 2007, et dmorer sacwants djoûs sol waibe di
Vivacité.

Li ratourneu, c' est on raprindisse ki s' a-st enondé dins ci albom la sins
waire d' aspalaedje di des "vîs scrijheus". Pol rashiaedje e rfondou, il a yeu
sacwants côps di spale da Pablo Sarachaga (mins ki n' a nén rlî tote l' ouve).



https://wa.wikipedia.org/wiki/GNU_Aspell

GNU Aspell, ou tot simplumint Aspell, c' est ene coridjrece e libe programe
diswalpêye po l' pordjet GNU.

Elle a stî fwaite po replaecî l' viye coridjrece libe Ispell, ki n' esteut pus
diwalpêye dispoy ene hope, et k' aveut des rujhes po les lingaedjes avou des
accints ou des alfabets nén laténs. C' est l' coridjrece sitandård sol sistinme
d' operance GNU/Linux, eyet foirt eployeye so les sistinmes di sôre Unix; on l'
pout copiler eto pol sistinme Windows. I gn a des motîs po cåzu ene cintinne di
lingaedjes — emey zels li walon (dispoy li 20 d' måss 2003) —, et c' est foirt
åjhey d' endè radjouter des ôtes.

Li programe est dzo l' Licinse LGPL, eyet l' mwaisse programeu c' est Kevin
Atkinson.

Ci fourit eto li prumire coridjrece libe lådje eployeye a sopoirter comifåt des
tecses en unicôde, eyet des lingaedjes k' ont mezåjhe d' unicôde po-z esse
sicrîts; li seule limite estant ki l' lingaedje si doet scrire avou moens di 210
letes diferinnes (soeye-t i ki les tecses sont-st ecôdés avou moens d' 210
caracteres, soeye-t i ki l' lingaedje pout esse kiviersé a èn ecôdaedje
divintrin di moens di 210), çoula permete li sopoirt di lingaedjes come l'
amarike ou l' corêyin, tot discôpant les caracteres sillabikes unicôde (des
cintinnes ou des meyes k' eployèt ces lingaedjes) sorlon des pwaires (ou
triplets) cossoune+voyale(+cossoune), ey insi ariver a fé rintrer l' tot pa dzo
210 senes diferins.

Tot çoula fwait ki l' plupårt des programes libes sopoirtèt aspell sins rén di
speciål a fé; li shûte burotike OpenOffice.org est l' seu grand programe libe ki
n' l' eploye nén, eployant "myspell" el plaece; c' est åjhey di cvierser on motî
aspell viè myspell, mins l' cwålité des propôzaedjes n' est nén l' minme.



https://wa.wikipedia.org/wiki/G217

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G215

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G203

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/Fredrik_II_do_Sint_Impire

Fredrik II do Sint Impire (eto : Frederik II d' Hohenstaufen, Derik II d'
Hohenstaufen; e-n almand, Friedrich II; po les cronikeus arabes "el-enboror"),
c' esteut on rwè d' Almagne, d' Itåleye, del Sicile et do Rweyåme crustin d'
Djeruzalem.

I s' fijha coroner impreur do Sint Impire Romin Djermanike på Påpe dizo l'
condicion k' il ireut evayi l' Edjipe e 1221 (et aspalé li croejhåde moennêye pa
èn eveke, Pegåze. Veyant k' i tårdjive, li Påpe li discomunia e 1225.

I djåzéve latén, grek, sicilyin, l' arabe, li normand, l' almand, et dandjreus
eto l' ebreu.

Frederik n' ala el Palestene k' e 1228, après aveur fwait camaeråde avou l'
zultan d' Edjipe, Al-Kamel. I lyi rinda Djeruzalem sins batreye, a cåze di
carculaedjes politikes.

I fourit don li deujhinme a adiercî li såme des croejhådes (après Godfrwèd d'
Bouyon, avou ça ki, lu, ni touwa nole djin so s' voye.

Il est discrît pa les Sibt Ben-Jawzi, on cronikeu arabe (cwand i vna a
Djeruzalem) come on ptit rossea, sins tchveas, “ki n' våreut nén ddja on dirham
s' i sereut vindou come esclåve”. 



https://wa.wikipedia.org/wiki/Fran%C3%A7ois_Walth%C3%A9ry

François Walthéry, c' est on dessineu d' binddimådjes k' a vnou-st å monde li 17
di djanvî 1946 a Årdjetea.

I rexhe del sicole di Mårcinele eyet cmince avou Peyo e 1962, pu askepyî si
prôpe persounaedje, l' otesse di l' air Natacha (1967). Mins c' est si
dessinaedje so les colebeus walon dins «Li vî bleu» (1974), k' el va fé moussî a
djonds pîs emey les cis k' on fwait bråmint pol rivicance do walon al fén do
20inme sieke. “Li vî bleu”, si modêye e walon est saetcheye a 20.000
egzimplåres, et va esse léjhowe pattavå l' Walonreye, årvier des ôtes
sicrijhaedjes e walon, ki n' si vindèt ki dins leu ptite coine.

Emey les ôtes alboms da Walthéry ratournés e walon: “Tchantchès” (1988), et l'
rîlêye “Li ptit bout d' tchike”, on persounaedje da Walthery, riprind e walon pa
Mitteï. Dins totes ses bindes d' imådjes, k' il est dessineu et sinnarisse, i
mete mo voltî des mots-brut e walon, come bardaf° (li no del copagneye d' avion
da Natacha), cwîk, evnd.

E 2011, li deujhinme tôme do Vî Bleu rexhe, al fén des féns (li sinnariou est
presse dispu 1981), ås Eplaidreyes Noer Dessén.

Ene di ses Natacha (La ceinture de Cherche-Midi) s' aspoye dissu "La ceinture
noire", on «Jacky et Célestin» k' a parexhou dins les anêyes 60 ezès pådjes do
«Soir Illustré». Li sinnariou come l' idêye estént da José Schoovaerts ki s'
muchive dizo l' no d' pene da "José-Charles Ghislain".



https://wa.wikipedia.org/wiki/Fraine-dil%C3%A9-Anvegn

Fraine-dilé-Anvegn (so plaece, on prononce Frêne-lè-Anvègn, F.
Frasnes-lez-Anvaing), c' est ene novele intité, e payis picård, askepieye li
prumî d' djanvî 1977 pa rebanaedje di sacwants viyaedjes di l' arondixhmint d'
Ate, el province do Hinnot, metous dilé Anvegn.

Fraine-dilé-Anvegn si trove dins l' province do Hinnot, ey a come vijhenes les
comenes walones d' Ate, Cele, Elziele, Leuze-e-Hinnot, Mont-d'-l'-Inclû eyet
Tournai et l' comene flaminde di Ronse. Ele si stind so 11.244 ectåres eyet ses
ponts les pus bas et pus hôts sont a 20 et 200 metes å dzeu do livea del mer.

Li comene est dins l' province do Hinnot, e l' arondixhmint administratif d'
Ate, eyet e l' arondixhmint djudiciåre di Tournai.

Å miercorin do Payis des Tienes, li comene a bråmint d' cwè assaetchî les
tourisses. Les tchmins mårkés di pormoennåde-dischoviete åd triviè des diferins
viyaedjes permetèt di dschovri les payizaedjes et les monumints.

Li tchestea d' Anvegn est ene plaece istorike la k' fourit sinêye li
capitulåcion d' l' årmêye bedje li 28 di may 1940. Ci tchestea la fourit basti e
1560, eyet l' tchestea, et ses cotoûs, sont classés. Tchaeke dierin vénrdi do
moes d' awousse on-z î djowe teyåte e plin air.

On î pout lodjî åjheymint, gråces ås djîsses rurås; i gn a-st eto sacwants
restorants, tchaeke avou si specialité.



https://wa.wikipedia.org/wiki/Fiesse_del_Sint-Nicolai

Li Sint-Nicolai, c' est ene fiesse des efants el Beldjike (Walonreye & Flande),
el Lorinne, el Holande, e l' Almagne. Ele si passe li 6 di decimbe, li djoû k'
on dit ki l' vraiy sint Nicolai a morou.

Li persounaedje da Sint-Nicolai est djouwé pa èn ome avou ene blanke båbe et on
rodje mantea. I vént so èn ågne, avou on bassa plin d' bistokes.

Il est acpagnté di Hanscroufe (ou Pere Fwetård), ki va scoryî les efants ki n'
ont nén stî saedjes.

Il apoite des djouwets et des gueuzreyes ås efants (leu sint-Nicolai) k' il a
tcherdjî so s' bådet.

I passe pal fouwire, et lzès mete å pî do feu e l' aisse. La, les efants ont
metou leus solés, et des raecenes por lu dner a si ågne.

Les ebagants holandès evoye e l' Amerike rivolît fiesti l' Sint-Nicolai après
kékès anêyes passêyes låvå. Mins i n' savént pus l' date. Ça fwait k' il ont
askepyî li persounaedje do Pere Noyé k' il ont fwait vni so Tere li 25 di
decimbe. Lu, i tchedje ses bistocaedjes so des renes.



https://wa.wikipedia.org/wiki/Falacha

Mins i s' lomnut Beta Israhel («Måjhon d' Israyel»), måy "Djwifs" ni "Falachas".

Ôte tchoi : on cåze d' on Djwif d' Etiopeye ås prumîs tins do cristianisse, dins
les Ouves des Apoisses. 

Cwand l' Timpe di Djeruzalem a stî remolou (e 586 divant l' Crisse), gn a
sacwants curés k' ont ebagué foû d' Djeruzalem, et prinde avou zels l' åtche di
l' aloyance et bråmint des agayons do timpe. Et lzès muchyî so l' iye Tana
Kircoss, e-n Etiopeye. C' est sfwaitmint k' i gn a yeu ene rilidjon israyelite
foirt diferinne di çki s' a passé pus tård e l' Palestene.

Li pus grande pårteye des Israyelites ont stî moennés evoye e Babilone, et
seulmint ene tote pitite pårteye, ki c' est l' peclêye del dischindance di Djuda
(les Djwifs), k' ont rebagué a Djeruzalem, foû d' Babilone. Termetant, les curés
k' estént muchîs e l' Etiopeye s' ont comaxhî avou les djins did la. Adon, cwand
l' Evandjîle a stî pretcheye e-n Etiopeye, ç' a stî åjheymint rçuvou. Mins ene
pårtêye did zels n' ont nén vlou. Co ouy, l' åtche di l' aloyance est wårdêye a
Acsoum, e l' tchapele di Nosse-Dame-di-Siyon. Et les cayets do Timpe da Salomon
sont co e l' abeye crustinne di Tana Kircoss. 

C' est les seus Djwifs k' ont co des curés (ou purade "ofrixheus"), adon k' tos
les ôtes n' ont fok des rabins. Il ont eto des timpes (k' i lomnut «masguide»,
ki c' est l' minme mot k' moskêye), come li vî timpe di Djeruzalem. Il avént
bråmint des abeyes (ouy, end a pus k' ene), ewou k' les moennes tchantént l'
ofice sete côp l' djournêye. Ezès pårotches, deus côps seulmint, å matén ey al
vesprêye tote basse.

Les curés falachas schoûtnut cofesse et dislaxhî les petchîs, a môde des
crustins. Leus ofices raviznut bråmint les cis des crustins etiopyins, mins les
vuzes des psåmes et des tchants n' sont nén les minmes.

Il ont bråmint des vî peres del fwè, k' ont scrît des lives di teyolodjeye al
dilongue des siekes.

Gn a yeu ût meye (8000) Falachas k' ont morou di scrandixhmint, di fwin et d'
soe, å Soudan, ou tot do long des 2000 km di voye. 



https://wa.wikipedia.org/wiki/Faeroy%C3%A8s

lingaedjes > indo-uropeyin > tîxhon bijhrece > dizo-groupe coûtchantrece >
faeroyès

Li faeroyès (Føroyskt e faeroyès) est on lingaedje escandinåve coûtchantrece
cåzé ezès iyes Faeroyé. Si pus près parint c' est l' izlandès. El est cåzé pa
moens d' 80.000 djins.

Li tcherpinte do faeroyès rishonne bråmint l' cene di l' izlandès, ki sont
ambedeus foirt wårdiveus et rshonnèt co assez bén å vî nôrrwès, li lingaedje des
Vikignes. Les faeroyès-cåzants polént åjheymint lére les tecses en izlandès et
årvierdimint, minme si pol cåzé lingaedje c' est ene miete pus diferin.

Etur les 9inme et 10inme siekes, les iyes Faeroyé sont evayeyes pås Vikignes ki
vnént del Norvedje et cåzént l' vî nôrrwès. C' est a pårti d' ci vî lingaedje la
ki va-st askepyî l' faeroyès, mins al diferince do norvedjin i n' va nén
diswalper ene culture di scrijhaedje, on n' a trové ki waire di scrijhaedjes,
copurade en alfabet runike, inte les 10inme et 15inme siekes.

A pårti do 14inme sieke, mins copurade do 15inme, on atake a scrire li lingaedje
avou l' alfabet latén, shûvant ene minme ortografeye ki l' izlandès ou l'
norvedjin. C' est dins l' plupårt des cas di scrijhaedjes di notåre ou
diplomatikes. Après l' Rifôme, li Daenmåtche (ki les iyes endè dipindèt) va
taper a l' abat l' faeroyès et eployi fok li daenwès come sicrît lingaedje
oficir; ça fwait ki so ene termene di 300 ans li faeroyès n' serè pus k' on cåzé
lingaedje. Ci n' est k' après 1937 ki l' faeroyès divént lingaedje oficir des
iyes, el plaece do daenwès.

Li prumî live a-z esse imprimé e faeroyès c' est “Faeroiske Qvaeder om Sigurd
Fofnersvane og hans Aet” (Balades Faeroyesses åd fwait di Sigurd
Touweu-d'-dragons eyet si parintêye), imprimé e 1822. Po vs fé ene idêye do
livea di spotchaedje do lingaedje påzès daenwès, dedja å 18inme sieke (e 1770)
Jens Christian Sbavo, preyocupé ki l' lingaedje poye disparexhe, va scrire on
motî daenwès-latén-faeroyès, on live d' ortografeye, onk d' ortofoneye (di bon
prononçaedje) eyet ene ramexhnêye di balades faeroyesses; mins i n' pola eplaidî
nouk di s' vicant. Les balades el seront e 1930 et les ovraedjes linwistikes
inte 1966 et 1970.

L' ortografeye eployeye asteure a stî atåvlêye e 1854 pa Venceslaus Ulricus
Hammershaimb ey eploye èn alfabet di 29 letes:



https://wa.wikipedia.org/wiki/Estats-Unis

Les Estats?Unis d' Amerike (en inglès : United States of America), c' est on
payis do nôr di l' Amerike. Li mwaisse veye est Washington. Les Estats Unis sont
pårtis e 50 estats.

Les dmorants sont purade lomés Estazunyins. Mins dins l' lingaedje corant, on
eploye bråmint li mot Amerikins, u, po lzès rabaxhî Amerloches.

Les Estats Unis ont stî askepyîs bråmint pa des abagants uropeyins, copurade les
Inglès. Il ont spotchî les peupes Indyins k' î viként, pacô a môde di
peupe-sipata.

Les Estats Unis ont divnou ene colneye inglesse. Adonpwis, i s' ont revinté
siconte les mwaisses inglès, avou l' aidance des Francès, k' ocupént des grandès
stindêyes å Sud-Ouwess (Acadeye).

Po-z ecwårler ses gueres, Napoleyon vinda l' Acadeye ås Estat Unis. Ci fourit l'
pus grand vindaedje di teres ki s' a måy passé.

Li guere di secession fourit ene guere civile inte les estats d' Bijhe, k'
estént sconte do sclavaedjisse et les estats d' Nonne k' estént po. C' est les
Nortisses k' ont wangnî.

Diviè l' difén do 19inme sieke, des tropes di Walons î alît eshonne, ey basti
låvå ene kiminålté ki wårda lontins l' cåzaedje walon, les Walons del
Wisconsene.

Les Estats-Unis ont vnou dner on fel côp di spale ås Aloyîs siconte des Almands
al guere 1914-1918 ey al guere 1940-1945.

Après l' guere di 1940, il ont volou tchessî les comunisses totavå. Ça a dné li
guere di Corêye, li guere do Viet-Nam. Et si rwaitî avou l' URSS come des tchéns
d' casson: c'est çou k' on-z a lomé li froede guere.

Après l' tcheyaedje do meur di Berlin, les Estats Unis s' ont rtrové tot seus
mwaisses so Daegn. Il ont cmincî a si cdure come si c' esteut leu-z impire
totavå (guere do Koweyt, guere d' Afganistan, guere d' Irak, evnd.). I vlént ki
tot çoula soeye bonzè bén po drener les terorisses k' els avént vnou ataker li
11 di setimbe 2001.



https://wa.wikipedia.org/wiki/Emile_Lempereur

Émile Lempereur (ki s' direut purade Mile Limpreur e walon) a skepyî li 16 d'
octôbe 1909 et mori li 10 d' awousse 2009. C' est on scrijheu e walon, on
rcwereu, et on bouteu pol walon.

Riprins dins l' Antolodjeye Fleurs Diyalectåles eyet dins l' pitite et l' grosse
antolodjeye da Piron, ey eto dins "Scrire".

Si spitch "Du renouvellement des sources d' inspiration dans la poésie wallonne"
prezinté å 11inme raploû di Literateure et d' Teyåte e walon (Tchålerwè, 1933) a
stombyî tos les scrijheus e walon, nén foû k' dins les tinmes mins eto dins li
rcweraedje di beas mots et d' emantchaedjes di fråzes pus walons. Il a scrît eto
e francès des ôtes papîs so les belès letes e walon : "Regards sur la jeune
littérature wallonne " (1937); "Les lettres dialectales en Hainaut, essai et
documents" (1963), "Le théâtre dialectal en Wallonie au XXe siècle" (1979).

Lu-minme a-st eplaidî des ramexhnêyes d' arimeas : "Åtoû d' mi" (1933), "Spites
d' åmes, Vizaedjes 1934 "(Spites d' âmes, Visâdjes 1934) (1935).

Des powinmes nén eplaidîs (sicrîts inte 1935 et 1940) ont stî rashonnés e 2012
dizo l' tite : «Spites di m' cour»; pu co ene ôte fournêye divins «Dji vôreu
tchanter Tcheslet», todi e 2012.

Ses powezeyes, ki dinnut des imådjes purade ki raconter ene sacwè, polnut esse
riwaiteyes come li prumire levêye di scrijhaedjes del djermêye 48.

Pus tård, i vudrè des lives di prôze, a cmincî pa ene novele "Discôpé dins on
cour" (Discôpé dins in coeûr) (1938, replaidî e 2006). Il aveut ddja scrît ene
ôte sipoûle e 1934, aveut stî scrîte "Do tcherbon dins les flates" (Dou tchèrbon
dins lès flates), la k' i conte a môde di ptit roman sicolodjike si apriyesse
come mwaisse di scole progressisse ("anartchisse") dins on viyaedje di cinsîs.
Mins ci-lale ni serè eplaideye k' e 1999.

Come Ben Genaux, èn ôte mwaisse di scole, i discrît ses scolîs dins "Tiesses
pelêyes" (Tièsses pèléyes) (1977).

Si dierin live, «Miytaedje» (Mîy'tâdje), ci rest des powinmes, mins avou kékes
bokets di prôze-powezeye, et on ptit racontaedje po fini : dj' ô bén : des
kistrûlêyès mietes di ses scrîts.

Il aveut rashonné des mots d' Nålene dins l' motî d' Nålene, eplaidî e 2000
(rahouca O103 dins l' djivêye des motîs do walon).

On lyi doet on catalogue des ouves e walon et picård, et sol foclore di
Walonreye, lomé li Cataloke Limpreur



https://wa.wikipedia.org/wiki/Emile_Gilliard

Émile Gilliard (e walon, on prononçreut purade Mile Jiyârd u Mimile Djiyåd), c'
est on scrijheu et on rcwereu sol walon k' a skepyî a Malonne li 12 d' avri
1928.

Il est rprins dins l' grosse antolodjeye da Piron, antolodjeye Fleurs
diyalectåles et dins l' Antolodjeye Scrire.

Di s' mestî, il a stî mwintès anêyes bibiotekî a Mont. Asteure, i s' a rtiré a
Lidje.

I cmince foirt matén a-z eplaidî des ramexhnêyes di powinmes, inte di zeles:
"Chimagrawes" (1955), «Påters po tote ene sôre di djins» (1959), «Veas d' måss»
(1961), «Roukes di tere» (1966), «Li dierinne såjhon» (1976); «Silicose valley»
(1989) «Vicaedje» (1992).

Ci n' est k' so l' tård k' i s' asprouve al prôze, dins ene airance classike so
l' vicaedje dins les ptits viyaedjes walons «Rodjimont, paskeyes di todi»
(1992).

Todi avou des ptits romans, dins «On vî fizik eruni» (1997), i passe foû payis
(e Tchekeye) u dins on monde des grandès veyes sins no. Po dire li veur, Mile
Gilliard aveut ddja fwait ene saye di rmete e walon ene sipoûle ki s' passe foû
d' Walonreye (dins l' Nonne di France), cwand i scrijha «So les tienes», on
ratournaedje di «Collines» da Jean Gionno.

Sifwaitmint dins «Del Ruwane å Bwès Djilet» (2000), «Des djins a pårt» (2001)
eyet «Les djoûs racourtixhnut» (2002).

Come ricwereu, Emile Gilliard a vudî, en on live sol codjowaedje di 5000 viebes
e walon do Mitan: «Conjugaison et lexique de 5000 verbes wallons» (2000). Mins
li tchîf d' ouve di ses rcwerances, ci fourit li gros spès motî walon-francès ki
vuda e 2008.

A rascodou deus côps li Pris del Cominålté Walonreye-Brussele : e 1995 po si
ramexhnêye di noveles "On vî fizik eruni" ey e 2007 po s' motî walon-francès.

Li lingaedje da Émile Gilliard est foirt ritche et, sapinse Tiri Dumont, i
screye e lidjwès avou l' accint d' Moustî, inte Nameur e Tchålerwè.

Émile Gilliard est on scrijheu ttossu bén di proze ki di powezeye, k' a stî
primé sacwants côps. Dispu lontins Relî Namurwès eyet mimbe del Societé d' Lidje
(S.L.L.W.), k' il î a stî prezidint eviè 1996.

Li ratournaedje di Collines da Giono replaideye ricoridjeye e 2004, fourit ene
di ses prumirès mwaissès ouves. C' esteut l' prumî côp k' on veyeut on
tchîf-d'-ouve des belès letes eternåcionåles rimetou e walon. Copurade rilevåve,
dabôrd ki li sinne si passe dins ene airance ki n' est nén li cene d' on ptit
viyaedje del Walonreye (c' est l' campagne do Nonne del France).

Mins, après çoula, i n' a pus waire cwité les boirds del Basse Sambe, ey edvinté
li forveyou viyaedje di Rodjimont po-z î plaecî toplin di ses romans et noveles
(Les djoûs racourtixhnut, On vî fizik eruni, Ene schandeye po les cis do Rabot
(novele), li Trô Fô Djåke, Noste Arcadeye da nozôtes (prôze-powezeye), So les
trîs des Goletes.



https://wa.wikipedia.org/wiki/Dji_vou_vir_Mioussev_(tey%C3%A5te)

Dji vou vir Mioussev (e rûsse "Где вы, месье Миуссов?"), c' est ene pîce di
teyåte, ene comedeye, sicrîte pa Valintin Katayev e 1947.

Li sinne si passe dins l' poice d' èn institut po si rpoizer des cotoûs d'
Moscou, ki s' lome « Les Soleas » do tins do comunisse.

On fonccionaire d' ene creche, Zaytsef, doet fé siner on bon po del coleur, po
rponde les léts d' efants orfulins. Si directeur, Mioussef, kel doet siner, s' a
djustumint vnou rpoizer ås Soleas ci dimegne la. Mins Zaytsef n' a nén si cwåte
di fonccionaire sor lu. Ça fwait k' on nel leye nén moussî.

Mins dizo ses ouys intere li feme Doutkine, ki si ome, c' est on grand
professeur. Zaytsef tuze di s' fé passer po l' ome da Clava Igniatchouk, on no
k' i trove dins l' gazete. C' est ene djonne agronomresse ki vént d' wangnî ene
medaye d' ôr di tractorisse e si academeye.

Et nosse Zaitsef adierceye si côp, tot payant les 55 roubes et 25 copeks pol
djournêye di rpoize. Apus ki : vo n' la-t i nén ki l' vraiye Clara Igniatchouk a
dné radjoû a s' galant ci dimegne la a l' Institut di rpoize « Les Soleas ». On
bea mixhe-maxhe s' aprestêye…

Nos estans e l' URSS di 1947. Gn a yeu des moirts timpesse al guere di 40 et
toplin des orfulins. Did la, li bastixhaedje d' orfulinats, come li ci ki va-z
esse sitrimé deus troes djoûs après l' accion del pîce.

On n' pout nén critiker li redjime stalinisse k' est la al tiesse di l' estat.
Les scrijheus d' teyåte ni polèt ki mostrer les biestreyes administratives, pal
voye di comedeyes.

Li ci k' a ene rilomêye (li professeur Doudkine, on grand sincieus u Clava
Ignatchouk, ene medaye d' ôr di l' academeye d' agricoûteure dins l' pîce) polèt
aveur åjheymint des faveurs, come s' aler rpoizer dins on "spå", ou tot biesmint
aveur on tiket d' cinema. 

On redjårbaedje da Jacques Barry, djouwé a Gochliye les 20, 21, 27 eyet 28 di
nôvimbe 2004. Droci, les nos et les fonccions des djins ont stî radaptés a ene
comene di Walonreye, avou Modesse Mignolet, on scabén, ki dvént Mioussev.

Zaitsev, c' est Linåd Dupont, eployî al comene, i va payî 114 uros et 50 cenes
pol djournêye ås « Tchabårêyes » Clava Igniatiouk divént Rôza Izadora, ene
cinsresse ki vént d' wangnî li concours del meyeute aclevresse di pourceas
Pîtrin d' l' anêye. Elle a rescontré si galant al fôre di Libråmont. 

Gn a des bokets do prumî ake sol tévé walon-cåzante (Youtube), dizo l' tite "Dji
vou vir Mignolet".

C' est Guy Brosteaux k' a metou l' pîce el sinne å Teyåte di Nameur, diviè 2005.

Tradûte a pårti do francès pa Willy Leroy, sins cnoxhance des ôtes modêyes e
walon, ele fourit djouwêye pal dramatike di Veskeveye e 2016.



https://wa.wikipedia.org/wiki/Djeneze

Li Djneze (do grek: Γένεσις, li cmince, l' oridjene; ratournaedje di l' ebreu
בראשׁית, bereshit) est li prumî live del Tora eyet del pårteye del Bibe ki les
crustins lomèt l' Vî Testamint.

Ele rasconter l' istwere do peupe ebreu dispoy l' askepiaedje do monde disk' a
l' arivêye des Ebreus e l' Edjipe.

El live kimince avou l' fijhaedje del Daegne på Bon Diè, li fijhaedje do prumî
ome, Adan, e djårdén d' Eden, eyet li dischovraedje på Bon Diè ki l' ome èn pout
nén esse binåjhe tot seu. Do côp, el bon Diè fwait l' prumire feme, Eve, por lu,
foû d' èn oxhea saetchî do coir d' Adan.

Pus lon i rasconte l' istwere des prumîs valets da Adan ey Eve: Cayin ey Abel,
et cmint k' i vont peupler l' Daegne.

Eyet les grossès aiwes evoyeyes sol Daegne po pûni les djins et disfacer
l' petchî et cmint ki Noyé schape ene cope di tchaekene des biesses ki vikèt,
avou eto si feme et ses troes valets: Sem, Xham et Djafet.

Après cwè, c' est l' istweres des påtriyåtches et des måtriyåtches : Abraham et
Sara, Izayak et Rébeca eyet Djåcob, Rachel et Leya.



https://wa.wikipedia.org/wiki/Dic%C3%A5ce

Ene dicåce (on dit eto fiesse del pårotche), c' est ene fiesse k' i gn aveut
dins on viyaedje, et k' esteut sovint metowe li dimegne après l' fiesse do sint
ki l' eglijhe do viyaedje lyi est dicåçtêye.

Dins tchaeke viyaedje, n aveut ene grande dicåce u grande fiesse (sovint ezès
moes d' octôbe et nôvimbe) ey ene pitite dicåce u ptite fiesse (sovint ezès moes
d' avri et d' may). Ût djoûs (pacô cwénze djoûs) après l' grande dicåce, gn
aveut les rlaxhådes.

Al dicåce, gn a des barakes ki vnént e viyaedje. Les efants et les grandès djins
î alént fé on toû a pårti do semdi, li dimegne, et l' londi, dinltins. Gn aveut
sovint on tire-pupes, on tchvå d' bwès, on tirlibibi. Après gn a yeu des
oto-scoters.

Des barakes k' i gn a, c' esteut po vinde des soukes. Ene des sôres si loméve
les "boleas" (des toirdous soukes fwaits avou del låme).

Gn aveut ossu des djeus po wangnî ene sacwè : li djeu d' pexhe, li tirlibibi.
Pacô, des djins k' i gn a (boss d' on cåbaret, captinne del djonnesse)
adjinçnént ene traireye.

Li dimegne, on fjheut sovint des dorêyes. Tos les parints ki dmorént dins des
ôtes viyaedjes estént priyîs a mareder (on djheut eto boere li cafe). Al nute,
on danséve.

Li londi, on djheut l' messe des trepassés. Di l' après-nonne, li djonnesse
tournéve li viyaedje, dizo l' moennance do mwaisse djonne ome ou bragård. A
tchaeke måjhon k' i gn aveut des cmeres, il intrént, et boere ene pitite gote,
et magnî on boket d' dorêye. Li londi al nute, gn è raveut co bal.

C' esteut eto l' londi k' on fjheut l' djeu d' l' åwe, k' a stî disfindou après
1920.

A des plaeces k' i gn a (come Côrbion), on rdansive co l' mierkidi, inte djonnes
do viyaedje (ça fjheut 5 djoûs d' dansaedjes).

Li dimegne d' après, on rmeteut ça : c' est çk' on loméve les rlaxhådes, u les
rleyes.

Tins del guere 1940-1945, gn a pont yeu d' dicåces. Elle ont ricmincî e 1945. On
danséve dins des gregnes, la k' i gn aveut pont d' cafès. Udonbén, on meteut des
soyoeres divant l' café, et on danséve divant l' ouxh. C' esteut des djins do
viyaedje ki djouwént bal (avou des årmonicas). Les danseus payént al danse (c'
est come ça k' les muzicyins estént payîs. On dneut 5 sôs del danse. Après, gn a
yeu des cwåtes : ene cwåte, c'esteut po 4 danses.

A ç' moumint la, gn a yeu des plantchîs. Adonpwis gn a yeu des guinguetes. Å
cmince, elle estént rondes, pu divni rectangulaires. On-z a priyî ene binde di
tchanteu. Li bal kimincive a 7 eures, et esse fwait a meynute. On payive l'
intrêye, et vs mete on catchet sol mwin. Après meynute, on moussive po rén.

A pårti des anêyes 1990, les guinguetes ont disparexhou, paski tchaeke viyaedje
a yeu ene såle cominåle. S' end aveut pont, les comenes atchtèt sovint des
tchapistreas et les amonter pol dicåce. Les bals sont moennés pa des
diss-djokès. Gn a des foitès loumires. Les bals kiminçnut a 11 eures, et
atchever a 5 eures å matén.

E Payis d' Lidje, les dicåces si lomèt "fiesse del pårotche". E payis d' Nameur
ey el province do Lussimbork, on dit "dicåce" (so plaece dicauce), come e Hinnot
(la k' on prononce ducace, et sovint scrire ducasse). Li pus cnoxhowe est l'
cene di Mont.

Les dicåces egzistèt el Flande, e l' Olande, el Grande-Dutcheye do Lussimbork,
ey el Walonreye. End a eto el Picårdeye, el Tchampagne, el Lorinne, ey e l'
Almagne.



https://wa.wikipedia.org/wiki/D.T.W.

Li Diccionaire di Tot l' Walon ou DTW (prononcî détéwé), c' est on pordjet k' a
stî enondé pa Johan Viroux diviè 1992 (so l' alomåcion DJW, Dicsionêre jènèrâl
do walon). Mins gn a måy yeu li Lorint Hendschel eyet Tiri Dumont k' ont tapé,
podbon, ene cåkêye d' intrêyes, eyet les cossemer emey les waloneus.

Li pordjet c' est di ramexhner tos les mots walons di tos les motîs walons k'
egzistèt, eyet d' endè fé ene båze di dnêyes infôrmatike ki permete des sûtis
rcweraedjes et des studiaedjes so les mots.

Dins l' djivêye des motîs do walon, il est rprins so les limeros [R1] (fitchî
1993 avou l' prumire ortografeye del kimince do rfondou), [R2] (fitchî des N,
minme sistinme) et [R10] (modêye e rfondou definitif, so les fyis).

Tiri Dumont aveut ddja fwait ene saye so aspougneu d' tecse so les N e 1993.
Adonpwis, il a fwait les B, ene pårtêye des C et les D. Lorint Hendschel a fwait
les A et ene pårteye des C. Lucyin Mahin a bouté so les Z e 1997.

Li fond di dnêyes a stî metou so les fyis, avou ene eterface waibe po fé des
cweraedjes, pa Lorint Hendschel e 2001. Poy baguer sol sierveu da Pablo
Sarachaga e 2003.

I gn a pus d' 37.504 intrêyes ki covrèt les letes A, B, C, D, E et sacwantès
intrêyes plik plok dins les ôtès letes. Avou les N (nén sol fond di dnêyes mins
so ene pådje zels tot seus, ça fwait cåzu 40.000 foyous.

Li cweraedje si pout fé so l' mot walon e rfondou (mins tot n' a nén co stî
rcoridjî), oudonbén so les scrijhaedjes Feller (d' après les scrijhaedjes dins
les motîs rwaitîs), ou co dins l' definixha (çoula permete a pô près di sayî des
rcweraedjes so des mots francès po trover les mots walons). Li cweraedje pout
eployî des erîlêyès ratourneures SQL po fé des spepieus rcweraedjes.

Asteure, Lucyin Mahin fwait co on cint d' mots tos les moes (totavå l' ôre
alfabetike), eyet les tiper so on ridant d' l' Aberteke. I les rmete eto dins l'
grand fitchî sourdant, sol cogne d' on tåvleu, aberwetåve.

E 2006, Pablo Sarachaga a rmetou totes les dnêyes eshonne, les Z et les N, avou.
Il a prezinté les rfondowès cognes des mots ki li rfondaedje aveut ddja stî bén
studyî. Il a radjouté des hårdêyes eviè l' esplicant motî, po les mots k' estént
ddja eplaidîs laddé.

Li DTW est on mwaisse sourdant pol construjhaedje di l' esplicant motî eyet po
l' ovraedje tecnike del Tåvlotêye Rifondaedje del Rantoele.

Pablo Sarachaga : Li Diccionaire di Tot l' walon, Li Rantoele 77 (bontins 2016).



https://wa.wikipedia.org/wiki/Cwadran_solaire

C' est sovint ene plate pire avou des royes disso, ki corespondèt ås eures do
djoû. Å mitan, gn a ene sôre di baston, u stipe, u montant, k' on lome e latén
gnomon (epronté å grek gnômôn, ki vout dire "conoxhance" ou "indicateur").

Li cwadran solaire est fwait di deus pårteyes : li gnomon et l' plan do cwadran.
Li gnomon est sovint fwait d' ene tidje di fier lomêye li stile, paralele a l’
aessi del Tere et pwintant eviè l' pôle celesse. Li plan do cwadran est on pan
dou çk' on a mårké les 24 meridyins, ou les royes des eures. On cwadran doet
esse adapté a l' latitude.

Li gnonom est djenerålmint èn aessi (ou l' cresse d' on plan) ki baxhe li tiesse
paralelmint a l' aessi del Daegn, pôle nord-pôle sud (mins i pout esse
simplumint d' astampé). Li valeur di l' inglêye di clitchmint dipind del
latitude del plaece, et permete di lére l' eure (c' est l' angue oraire do
solea) directumint e shuvant l' ombrire di l' aessi sol cwadran, gråce ås
inscripcions sol plan do cwadran. Les variåcions di l' ombrire so l' tins del
djournêye sont loyeyes al pôzucion aparinte do solea dins l' cir ki shût l'
rotåcion dol tere. Ele polèt si mzurer pa les cowordonêyes solaires : angue
oraire, hôteu et azimute. On årè don des cwadrans angulaires, di lon les cis k'
on rescontere li pus sovint, des cwadrans di hôteu, et des cwadrans d' azimute.
Troes coridjaedjes permetèt di passer di l' eure vraiye (eure do solea) a l'
eure legåle: l' ecwåcion do tins, l' ecart di londjitude et l' decalaedje oraire
(eure d' esté/eure d' ivier).

Li cwadran solaire est consideré come onk des tot prumîs cayets eployîs påzès
djins po mzurer li mouvmint do tins, la ki c' est on instrumint d' mezuraedje
foirt simpe. Mågré ça, l' eure do cwadran solaire est l' eure solaire vraiye del
plaece dou çk' il est metou, ça fwait ki l' eure k' on pout lére sol cwadran va
dipinde del londjitude del plaece, ele n' est nén rigoureuzmint constante sorlon
les såjhons, et co ele difere di l' eure moyene et d' l' eure legåle. Portant,
ces écarts la si plèt coridjî so des cwadrans ene miete pus sofistikés, metans
onk avou li gnomon k' a-st ene alure ki compinse l' ecwacion do tins ou ki les
lignes oraires ondulèt come li fameuse coube e 8. Avou ça, i n' dene pont d'
infôrmåcion utile cwand li solea n' lût nén, del nute et cwand li tins est
covrou. Mins i pout dner des indicåcions sol date. Sins dote est ç' li råjhon ki
les romins, s' i discôpént l’ djoû e 12 eures, i n' discôpént l' nute k' e
seulmint 4 « voeyes ». En efet, i n' ont cnoxhou des ôtes instrumints di mezure
do tins, come li « clepsydre » (ôrlodje a aiwe), ki foirt tård. L' adjinçemint
d' on cwadran solaire, ki pout aveur totès sôres di cognes, a permis di fé soude
tot èn årt do cwadran pal gåliotaedje – pa des côps foirt compliké – do plan do
cwadran, et pa l' ovraedje sovint fén di l' aessi. Maugré leu no, sacwants
cwadrans sont des vraiyès sculteures, ki plèt esse monumintåles, pa des côps
sins on plat plan, e pårticulî les sferes armilaires. Ene divize ou on spot
wårni sovint l' cwadran, les inscripcions les pus corantes estant « Carpe diem »
(Profite do tins prezint), « Tempus fugit » (Li timps fout l' camp) ou eco
« Vulnerant omnes, ultima necat » (Totes [les eures] coixhèt, li dierinne
touwe), mins i gn a eco bråmint des ôtes. Ele sont gaiyes ou chagrenes, atêyes
ou rilidjeuses mins ele volèt totes diner a tuzer åzès djins k' ont l' tchance
et l' tins di les sepe lére.

Les cwadrans primitifs estént lomés gnomons. Il estént fwaits d' on simpe baston
planté verticålmint e tere. Li cwadran solaire åreut stî edvinté å 5inme sieke
divant Dj.C. pal filozofe, matematikî eyet astronome grek Anaximande (547 divant
Dj.C. – 611 divant Dj.C) di Milet (veye ki s' trove dins l' Turkeye d' asteure).
Li pus vî cwadran solaire kinoxhou a-st a pô près 3500 ans. Il a stî ritrové en
Edjipe. C' est on cwadran k' a stî fwait e 1450 divant Dj.C. so ene schaye d'
agåjhe. On cwadran solaire emisferike a stî discrît å 2inme sieke divant Dj.C.
pa l' astronome Caldeyin Berossus. Å 14inme sieke, les arabes, e baxhant l'
tidje ou gnomon do cadran sorlon li latitude del plaece, end ont fwait on
instrumint fiyåve.



https://wa.wikipedia.org/wiki/Crawate

Ene crawate (on dit eto regate) , c' est ene ahesse di gåyotaedje, å pus sovint
des omes.

C' est ene binde di stofe, pacô d' soye, ki fwait l' toû do hatrea, si nukî
padvant (c' est l' flotchire ou nuk di crawate), pu vni pinde, tot s'
alårdjixhant å mitan del tchimijhe. Ele finixh sovint e ponte.

Les Crowates portént sovint on noret d' hatrea. Pa stindaedje di sinse, li mot
mousse dins les lingaedjes d' Urope, dandjreus avou ene novele môde di mete ci
gåyotaedje la e s' cô. Les prumîs ricoirdaedjes walons datèt di 1673, dins les
invintåres des notåres lidjwès. 

Les politikîs et traeyincieus des payis do Coûtchant ont prins l' pli di poirter
ene crawate dispu al boune li 17inme sieke. Pa xhinaedje del môde uropeyinne,
avou on costume, ella a divnou li mousmint des «gros-colés» dins cåzu l' monde
etir.

Sacwants unifômes di scole, aprume e l' Inglutere et dins les payis k' elle a
colnijhî, sont avou ene crawate.

A l' univiersité, e 20inme sieke, les valets s' sintént oblidjîs di mete ene
crawate po passer les egzamins orås.

Sol Daegne etire, les politikîs ki volèt mostrer k' i n' shuvèt nén les
Coûtchantrecîs come des ptits tchéns si moussèt sovint sins crawate (Mao
Tsétoung, Evo Morales)

E l' Urope, èn pont mete di crawate dins les grandès ocåzions mostere k' on n'
est nén d' acoird avou les mwaissès idêyes di l' eståvlixhmint do payis. Cisse
dujhance la a divnou pus corante a pårti des anêyes 1970.



https://wa.wikipedia.org/wiki/Conteye_di_L%C3%B4

Li conteye di Lô, c' est est onk des ût payis do 13inme sieke k' aléve diner des
bokets a çou k' a divnou l' Walonreye. Come li Conteye del Braibant eyet
l' Dutcheye do Limbork, li Conteye di Lô aveut eto bråmint des teres e çou
k' aléve divni l' Flande.

Divant 1480, li conteye va passer al Principåté d' Lidje. Pus tård, ces teres la
vont divni a pô près li Province do Limbork bedje, mins les viyaedjes walons del
Hesbaye (Rozou-Crinnwik, Bierlô, Grinnveye, Oreye, Lin-so-Djer, Tisse, Hacoû)
vont dmorer u rivni dizo moennance del Province di Lidje.

On vout ki ça soeye des contes di Lô k' åyénxhe amoenné so Lidje, pu so tote li
Walonreye, l' ahivaedje del boûkete, k' a-st on no did låvå (beukweit).

Li ptit mot "lô" (on vî vî mot e walon) provént do tîxhon lauha ki vout dire
"bwès". Mins ça a stî stindou å sinse "clairisse", pu "hé a brouyire". Li mot si
rtrove dins bråmint des viyaedjes di Flande: Lo e l' arondixmint d' Dismude, li
bwès d' Lo, dé Lovén, k' a dné li no des viyaedjes astok: Kessel-Lo, Korbeek-Lo,
Langelo, Bovenlo, Lo-Christi et Lo-ten-Hule e l' arondixmint d' Gand. El
Walonreye, on l' ritrove dins l' no des viyaedjes di Bierlô, et Pondlô. Inte les
deus, gn a li foirt rilomé "Waterlô".

Li "Z" k' i gn a e mot francès Looz et ni "N" do mot flamind Borgloon est on
sene do pluriyal (Carnoy, 1948). Dabôrd, li sinse est "ezès bwès". E walon, li
scrijha "ooz" a stî rcoprin come li betchfessô "ô", come dins Trooz , li vî
scrijha po "Trô".

Sacwants no d' familes di Walonreye et d' Flande, volnut dire "onk ki provént do
viyaedje u del Conteye di Lô": Lau, Loos, Loose, Looz, Looze, Delooz, de
Looz-Corswarem (riloukîz a: Cwareme), Deloz, Deloos, Deleau, Delleau, Delleaux,
Loosen, Loossens, Loozen, Loisen (Herbillon & Germain, 1996).



https://wa.wikipedia.org/wiki/Coigno%C3%BBl%C3%AE

Li coignoûlî (fr: cornouiller), c' est on gros bouxhon, deus a troes metes hôt,
avou des crawieusès coxhes.

Li coignoûlî pout crexhe e plinne loumire, u a l' ombrire di des pus grands
åbes. I n' vént nén voltî so des ansinêyès teres, ni sol foite tere
(årzeyixheuse tere). Eto, el Walonreye, on l' resconterrè pus voltî el Fåmene
(sol castinne) mins måy e l' Årdene (so schayisse).

Les coignoûlîs d' avårci dnèt on frut, li coignoûle, ki gostêye ene miete seur.
On s' endè sieve des coignoûles po fé des djelêyes.

Come c' esteut ene sacwè sins grande valeur, on-z a dit "ene coignoûle" po on
båbô, et did la, ça a divnou on no d' famile.

Li coignoûlî ås rodjès foyes est lomé insi paski ses foyes divegnnut rodjes å
waeyén-tins. I n' florit k' å moes d' djun, des ptitès blankinassès fleurs. Li
frut, 0,5 cm gros, rishonne a ene pitite noere purnale

Li coignoûlî ås djaenès fleurs, c' est èn åbe foirt timprou, ki florixh dedja al
fén do moes d' fevrî, et å moes d' måss. Li frut vént tot seu u pa trokets d'
deus. Li coignoûle a l' cogne d' ene olive, mins avou ene tchå purade come ene
ceréjhe. Elle est vete å cminçmint, pu rodje, pu noere, cwand el est maweure, e
moes d' setimbe.

Gn a eto des ôtes coignoûlîs , ki vnèt d' Azeye u d' Amerike, et k' on rplante
dins les courtis, come li coignoûlî-ås-fraijhes (Cornus kousa).



https://wa.wikipedia.org/wiki/Calcaedje_do_holand%C3%A8s

Li neyerlandès, c' est l' lomaedje des lingaedjes tîxhons do boird del Mer do
Nôr, hoûte del Frize et disk' a Dunkere.

Li neyerlandès djenerå (N.Dj., e neyerlandès Algemeen Nederlands u A.N.), c' est
on rfondou lingaedje k' a stî adjinçné pås Flaminds, Braibonîs tîxhwès-cåzants
et Holandès a cmincî do 15inme sieke. L' ortografeye d' asteure kiminça a-z esse
ehåyeye e 1849. Ey esse acceptêye come "bon scrijhaedje" del langue e 1864 el
Beldjike ey e 1883 ezès Bas Payis.

Li "neyerlandès djenerå" n' a stî ricnoxhou come lingaedje oficir el Beldjike k'
pårti di 1878 (lwè De Laet), 1883 (lwè De Vigne-Coremans) et 1898 (lwè d'
ewalisté). Cicial n' a stî possibe k' après on fel boutaedje do Mouvmint
flamind.

Li "neyerlandès djenerå" pout esse loukî come li prumî lingaedje oficir ki vént
tot droet do vî francike.

Les pårlers des payis metou atok del Mer do Nôr estént lomés e latén del
Moyinådje "theodiscus" k' a dné les mots locås "dietsch" u "duutsch" (tîxhwès),
et l' mot inglès "dutch". 

Do tins des Bas Payis borguignons, les djins d' avår la volît lomer leu
lingaedje diferinnmint do "hôt almand" (Hoch Deutsch). Did la li mot
"nederduytsch", pu, po mostrer l' diferince avou l' plat almand, "Nederlandsch"
(sicrît pol prumî côp e 1482).

A pårti del fén do 19inme siecle, po fé del reclame disconte di l' idêye tot
fwaite ki l' flamind esteut grossir, on l' loma : "Algemeen Beschaafd
Nederlands" ("A.B.N.", neyerlandès djenerå poli). On n' a leyî tchaire li
"Beschaafd" ki dins les anêyes 1970, po n' ritni ki l' alomåcion Algemeen
Nederlands (A.N., neyerlandès djenerå).

E walon, il est purade lomé "tîxhwès", did la les nos d' plaece "tîxhwès Payis"
(sipotchî e "tchèpayis'").

Do trevén do Redjime holandès, il est lomé "holandès", diferin do flamind come
li scrît C.N. Simonon dins s' boket "Li langue nåcionåle :

Avou li ricnoxhance do neyerlanfès come langue oficire el Beldjike al fén do
19inme s., on l' va aprinde dins les scoles. Mins adon, il est lomé "flamind".
Insi, li tite d' ene rîlêye d' årtikes sol croejhete walone da Lucien Léonard
parexhous e 1963 & 1966 dins les Cahiers wallons fourit

On n' trove li mot walon "neyerlandès" k' e 1985, dizo l' cogne "néèrlandès"
dins li gazete e walon "Noveles des Walons Scrijheus d' après l' Ban-Bwès", foû
del pene da Roger Viroux".

Li rfondowe "neyerlandès" avou ristopaedje di l' ahiket, a stî atåvlêye pås
rfondeus. Mins on l' lome co todi pa des côps rifondou flamind, å rgår do
"rfondou walon".

Li moyén neyerlandès, c' esteut li vî lingaedje sicrît el Holande ey el Flande.
Mins i fourit foirt abandné el Flande do tins des Bas Payis espagnols pu
otrichyins et do redjime francès.

Come rifondou lingaedje, il a stî diswalpé a pårti do 13inme sieke, avou les
scrijhaedjes da Jacob van Maerlant, inte di zels "Van den Vos Reynaerde" u
"Rijnart de Vos" (Rinåd, li rnåd, ene ridoblete), ki rprind des fåves do vî vî
tins so tinme do rnåd ki vout esse pus malén k' els ôtes, mins k' est todi
groujhî. Li "neyerlandès" d' adon saetche purade do flamind, ca c' est Brudje k'
st l' mwaisse veye economike do cotoû.

Avou l' askepiaedje des Bas Payis borguignon, Brussele et Lovén vont divni pus
rlomêyes. Adon, les traits do tîxhwès braibonî vont amoussî dins li scrît
"neyerlandès" (miråke "Mariken van Nieumeghem").

E 16inme sieke, gn a l' guere inte les Bas Payis espagnols et l' novele
Republike des Bas Payis ki vneut di si cvierser å protestantisse. Bråmint des
ritches martchands et cotuzeus del Flande et do Braibant si vnît astaler a
Misterdam. C' est vaila kel neyerlandès come on li cnoxhe asteure va vormint
askepyî. Come po l' almand, onk des lives ki va moenner a l' unité do
scrijhaedje serè ene Bibe li "Statenbijbel" ratournêye do l' ebreu et do grek,
et cmandêye des "Estats djenerås", li pus hôte instance administrative del
Holande. Ele fourit-st eplaideye a Leyde e 1637. Mins ci scrît neyerlandès la ni
si spårdeut ki sol Holande, et nén sol Flande d' asteure.

Li Holande et l' Flande d' asteure ni fourît rashonnêyes ki tins do Rweyåme Uni
des Bas Payis (1816-1830). Adon, li "holandès" divna li lingaedje administratif
di tot l' payis. Mins les "Bedjes" ni l' acceptît nén, çou ki moenna al
Revolucion bedje.

Les prumîs govienmints del Beldjike ni (ri)cnoxhît nén li neyerlandès come on
rfondou lingaedje. C' est l' atuze di diyalekes ki s' aplikéve a tos les
lingaedjes do payis del Beldjike. Li 26 di nôvimbe 1894, on djåze e neyerlandès
pol prumî côp e Pårlumint bedje.  E 1895, li deputé Schinler va responde e walon
å Pårlumint, mins c' est po dmostrer... k' i n' î fåreut nén cåzer e "flamind".
Ci n' est k' après li "lwè d' ewalisté" (1898) k' on-z apolou rinde djustice e
neyerlandès el Beldjike.

Adon, li rfondaedje pout felmint avancî. Les rfondeus ont bouté disk' aviè 1950.
Après, gn a yeu sacwantès refômes di l' ortografeye, li dierinne dins les anêyes
2000. Li grand motî do neyerlandès, kimincî al fén do 19inme sieke, avou des
subzides di l' Estat bedje, n' a vudî ki dins les anêyes 1990.

Li neyerlandès est onk des pus vayants lin gaedjes so l' eciclopedeye Wikipedia.



https://wa.wikipedia.org/wiki/Bote_di_Djivet_(diyalectolodjeye)

Li Walonreye di France, c' est djeyograficmint, on trô dins l' mape del
Walonreye, a Nonne, ki shût Mouze, et ki state a Djivet. C' est l' pårteye
bijhrece del Bote di Djivet.

Disk' å 20inme sieke, tos les djins des viyaedjes et eto des veyes di cisse
coine la djåzént walon.

Li Walonreye di France fwait pårteye del Walonreye walon-cåzante, mins nén del
Beldjike romane.

Les pårlers del Walonreye di France ont stî bén studyîs pa Charles Bruneau. On
pout eto rtrover mo des racsegnes linwistikes dins l' motî da A. Vauchelet.

Les nos d' plaeces des 18 viyaedjes walons ont stî studyîs pa Albert Doppagne,
dins on papî lomé «Enquête dialectale sur la toponymie des villages wallons de
France».

Divant 1679, li Bote di Djivet fijheut pårteye del conteye di Nameur. El
Moyinådje, li Conte di Nameur aveut l' håteu dissu tote l' aiwe di Mouze dispoy
"li tchinne di Rvin djusk' a Andene".

Elle a stî hapêye ås Bas Payis espagnols pås Francès tins des gueres
France-Espagne do 17inme sieke, et dnêye oficirmint al Påye di Nîmegue (1679).



https://wa.wikipedia.org/wiki/Bicoine

Li bicoine  (on dit eto : li cuzene  u l' olivî d' troufreye ), c' est ene
plante des fagnes et des troufires, avou ene pitite fene crawieuse tidje, come
ene rampe, ki crexhe dizeu les mosseas d’ fagne, ki dene des ptitès frambåjhes
k' on lome poes d’ fagne, poes d’ cok, poes d’ bourboe, poes d’ mossea, peme di
fagne, gurzale di fagne, gurzea d’ fagne  u olivete.

E moes d’ awousse, pol ritrover, i fåt greter dins les mosseas d’ fagne. On-z î
pout adon code li gurzale di fagne, k' est tapinêye blanc et rôze. 

C' est on poes bråmint pus ptit k' ene caclindje. I fåt do tins po nd aveur ene
djatlêye. Mins ça s' magne ttossu bén k' les ôtes frambåjhes. C' est po ça k'
elle est ahivêye dins les grands frexhs tchamps, livlés esprès, e l' Amerike
bijhrece.

Alez s' vey e splitchant motî po des linwincieusès racsegnes so les mots
"bicoine", "poes d' fagne", poes d' bourboe et "peme di fagne".

Cisse plante la ni s' trove ki dins les froeds et timperés payis del Dimeye Bole
bijhrece.

Elle est rprinjhe come yebe ås maladeyes dins l' live da Boxus so les plantes
come "rafroedixhante" et boune po lo scorbute.



https://wa.wikipedia.org/wiki/Betchfess%C3%AE_%C3%A5

C' est onk des prumîs betchfessîs do rfondou walon, avou l' betchfessî ô, la k'
il estént ddja cåzu decidés dins l' Franwal Walo +

Fonolodjicmint, li betchfessî å pout esse riwaitî come li rashiaedje d' on
foninme do walon, ki provént d' on stok latén, pu rålmint tîxhon di ces sôres
cial :

Il esteut eployî dins l' sistinme di scrijhaedje Feller po, teyoricmint,
riprezinter on son a mitan vôye inte /ô/ eyet /â/, tipike di sacwantès coines
del Hesbaye.

Mins, dins l' pratike, c' est eployî po les pårlers d' Lidje ossu bén po /ô/ (a
Lidje) ki po /â/ (a Serè). Insi, i sierveut ddja d' betchfessî scrijha sins l'
dire, dins ene sôre di rfondaedje naturel.

Sorlon les rawetes do motî da Cambresier (1757), i shonne k' å 18inme sieke, li
prononçaedje li pus corant a Lidje di l' oyon "å" esteut "â" (dins l' imådje
brå, bråcler, bråyete, breyåd). A Limbôr, a l' Ess di Lidje, l' oyon est scrît
come e 20inme sieke a Nameur (au).

Li prononçaedje ålwetrin, a môde daenwesse, ni datreut ki do [[19inme sieke a
Lidje minme.

A Nameur, c' est Jean Guillaume, tot carwaitant l' Motî da Léonard avou si
oteur, ki lyi fjha riscrire avou "au" tos les mots k' alént esse rifondous avou
l' betchfessî å. Les ôtes sicrijhaedjes "au" (tchaud, aute, on pau, on trau)  ,
ki corespondèt å betchfessî ô, serént scrîts avou "ô". Les Relîs namurwès alént
bénrade accepter cisse rîle la.

E 1992, avou l' Motî Walo +, on s' rinda conte ki bråmint des mots des cwate
coines del Walonreye estént les minmes, a pårt on prononçaedje d' ene longue
voyale, ki pleut esse â, å (ålwetrin) u ó. C' est tot naturelmint k' on-z atåvla
di scrire tos ces mots la avou l' lete å, k' aparexheut come oridjinåle, et ki
mostréve li pus pwès do lidjwès dins li rfondou walon. Li betchfessî å aveut
vnou å monde.

Li lete Å fourit acceptêye come sicrijha do rfondou å raploû d' Tchålerwè so li
rfondaedje e 1996.

Elle est eployeye e come betchfessî scrijha, avou les minmès valixhances k' elle
a po do bon dins les pårlers lidjwès. Ele riprezinte çou k' est scrît dins les
scrijhaedjes coinreces come â, å, ô, au.

Li troke latene "al" + Cossoune" (come dins "palma" (påme), "salvu" (såf)) va
divni [ó] (long O) e francès ey dins ene grande sitindowe des accints do walon.
Li troke a passé "al" a "aw" do 7inme sieke å 10inme sieke. Cisse troke la va
divni "ó" do 14inme å 16inme sieke. 

Dins l' payis d' Lidje et l' ci d' Bastogne, cisse troke la va divni soeye-t i
"â", soeye-t i "å" [à:].

Ci candjmint la est ddja bén la dispu l' 11inme sieke, come on l' voet pa des
"o" metous dins les vîs scrijhas po des bodjes laténs avou "a"



https://wa.wikipedia.org/wiki/Ben_Xhaldoun

Ben Xhaldoun (en arabe ابن خلدون, Ibn Khaldun), kel no etir, c' est Abderahman
Ibn Mohammed Ibn Khaldun, c' esteut on scrijheu en arabe. Et on filozofe et èn
istoryin. Il est eto rwaitî come li pere del sociolodjeye.

Il a vou å monde li 27 di may 1332 a Tunisse; il a dhoté li 19 di måss 1406 å
Caire.

Si mwaisse live si lome "Al Mouqaddima" (li prezintaedje, li dvant-z-ouve). C'
est ene divize so l' istwere di tos les peupes del Daegne et des des
civilizåcions, toirtcheye come divant-z-ouve d' on pus spès live so l' istwere
des Arabes, mins k' i n' a måy sicrît. Ciste estude la va esse riwaiteye come li
prumî mwaisse ovraedje di sociolodjeye.

C' est onk des prumîs a-z aveur cotuzé les rapoirts inte li rlidjon et l' estat.
I s' dimande si, ezès payis ki n' shuvèt nén li lwè del rilidjon muzulmande, gn
a moens di djustice ki dins les payis muzulmans, la kel droet est saetchî tot
droet foû di l' Alcoran. Et responde ki nonna, tot tuzant al Chine et a l' Inde.



https://wa.wikipedia.org/wiki/Belfontinne-dil%C3%A9-Bive

Belfontinne-dilé-Bive (fr: Bellefontaine, so plaece: Bèlfontin.ne) c' est èn
ancyinne comene del Walonreye, askepieye på Redjime francès, ki n' aveut co k'
25 måjhons e 1829. Elle aveut ddja stî rebanêye avou l' Moncea li 26 di djulete
1964, divant les grands rebanaedjes di 1977.

Belfontinne est conoxhowe dins tote li redjon pol cwålité di l' aiwe do sourdant
Sint Furzi (Saint Fursy). C' est l' patron d' l' eglijhe. Il a s' sourd padzo l'
viyaedje dins ene sitroete valêye ki les aiwes vont al Simwès.

Li ledjinde vout ki ci sereut Sint Furzi, ki voyaedjive dins l' Gåle diviè 650,
k' åreut fwait soude l' aiwe del fontinne, dilé l' molén.

Kékès måjhones ont stî basteyes dilé l' sourdant; mins, pus tård, li viyaedje a
rmonté so les dzeus et c' est Godfrwèd d' Bouyon k' åreut decidé d' î fé ene
eglijhe (1090).

Belfontinne apårtineut e 1290 a Djîle di Bôhan. Å 17inme sieke, les tchesturlins
estént des Maillet, k' onk a stî assaziné. Li veve Maillet, Catrene Tamison, a
dné s' no a on pré k' est dzo l' viyaedje et k' on conoxhe come "Pré Tamijhon".

Par après, les signeurs estént del famile des "de Vaux". Dins l' tchapistrê d'
l' eglijhe di Belfontinne, on pout co vey enute li pire tombale do Tchåle del Vå
et d' si feme Marie-Christine di Maucour.

C' est eto a Belfontinne ki les Francès evacouwént leus blessîs del batreye di
Bive (li 23 d' awousse 1914).



https://wa.wikipedia.org/wiki/Befrw%C3%A8

On befrwè ou befroe (sovint prononcî bèfwè) ou cloke-poite, c' est ene hôte tour
di pire, basteye el Moyinådje avou, al miercopete, les clotches ki sounèt les
moumints d' djoye u d' maleur des djins d' ene veye.

Onk des sounaedjes, c' esteut cwand on cloyeut les poites del veye, did la, li
spotchî aplacaedje "cloke po (clôre) les poites", cloke-poite.

On les eployive eto po houkî tos les dmanants do ban. Did la, li no del cloke do
befrwè : li ban-cloke.

Li befrwè riprezintéve les libertés kel sovrin aveut-st acoirdé ås bordjoes. C'
est po ça k' sovint, on trove les cloke-poites astok del Måjhon-Comene.

Li toet des befrwès est sovint avou des boles, k' on lome eto "agnons". N a
sovint ene ôrlodje après.

Li cloke-poite, c’ esteut l’ troejhinme tour del veye, après l' clotchî d’ l’
eglijhe et l' mwaisse-tour do tchestea

Sacwants befrwès del Walonreye vinèt d' esse ricnoxhous come patrimoenne
daegnrece pa l' UNESCO.

On ndè wèt des beazè grands k’ e l’ Walonreye, e l' Picårdeye ou dins les
Flandes.

Ådvins del Walonreye, c' esteut e l' ancyinne Conteye do Hinnot, Dutcheye do
Braibant, et Dutcheye di Nameur. End aveut pont el Principåté d' Lidje (la k' c'
esteut on peron), ni el Dutcheye do Lussimbork.

Gn a shijh befroes el Walonreye : Tchålerwè, Nameur, Tournai, Twin, Bince et
Mont

Li befrwè d' Djiblou n' est nén ene vraiye cloke-poite, mins èn ancyin clotchî
rarindjî. C’ esteut l’ eglijhe del pårotche Sint-Såveu, k' a stî distrûte è 1810
(tins do redjime francès). C' esteut ene eglijhe di stîle roman.

Metowe al copete d’ ene rotche ådzeu di l’ ewe d’ Ôrnô (k’ on n’ voet pus), li
cloke-poite domine tote li viye veye. E 1905, li feu a distrût l’ toet. Adon, on
nd a rfwait on novea e 1907, mins avou èn agnon, k’ on pout co voey audjourdu.

Li ban-cloke et l' ôrlodjes fourît distrûtes å sidje di Nameur (1695). Ele
fourît co distrûtes cwand l' coledjåle broûla, e 1746.



https://wa.wikipedia.org/wiki/Batreye_di_Waterl%C3%B4

Li batreye di Brinne-l'-Alou (la k' ça s' a passé) ou bataye di Waterlô (la k'
les Inglès avént leu cwårtî djenerå, did la, tchoezi l' no po l' lomer), c' est
l' dierinne batreye da Napoleyon Bonapåre, la k' i rçuva si deujhinme et
dierinne dispoûslêye. Ele si passa les 16, 17 et 18 di djun 1815.

C' est ene des pus rlomêyès batreyes ki s' a passé sol teritwere di çou k' est
asteure li Walonreye (avou l' cene di Bastogne, a l' Ofinsive da Von Rundstedt).

Gn aveut des Walons des deus costés. Les Otrichyins avént co tos des oficîs k'
avént cmincî sôdårds do tins des Bas Payis otrichyins (come li conte di Latour,
ki les revinteus francès lyi avént broûlé s' tchestea). Les Francès avént tos
les djonnes Walons ki s' avént egadjî dins l' grande årmêye da Bonapåre. Come
Tchårlî-djambe-di-bwès, k' î pierda ene djambe. Ou l' persounaedje do Lidjwès
egadjî.

Après l' batreye, end ava eto po-z aler ramasser l' ôr so les curêyes (come,
metans, Jean-Henri Géna).

Li batreye est rmimbrêye pa l' hourêye do Liyon d' Waterlô metowe
Brinne-l'-Alou.



https://wa.wikipedia.org/wiki/Av%C3%A9ns

Les Avéns, c' est l' termene des shijh u cwate samwinnes divant l’ Noyé. Dabôrd,
les Avéns si stårèt so les moes d' nôvimbe eyet decimbe.

Diviè l' 5inme sieke, c' est les moennes irlandès et scotches k' ont pinsé ki,
come Påke, k’ i gn a 40 djoûs d' cwareme divant, i sereut åjhey di fé ene sôre
di cwareme si 40 djoûs divant Noyé.

Did la, les Gålwès et les Catalans ont pris ç’ dujhance la å 6inme sieke, et
ataker les Avéns al Sint-Mårtén (li 11 di nôvimbe) et purade avou del djoye k'
avou des djunes, la ki por zels l' anêye d' eglijhe comincive li minme djoû.

A Rome, ons a dit k' c' esteut bén, et ons a apontyî les Avéns å 8inme sieke, et
prinde ene idêye des Irlandès: ki les Avéns fouxhénxhe des djoûs d' djune.

Pus tård, les Greks ont xhiné les Irlandès, les Roumins ont fwait come les
Gålwès, et des ôtes Eglijhes do Levant ont copyî purade les Roumins.

Après les bardouxhes rilidjeuses da Tchårlumagne, les Gålwès ont stî oblidjîs d'
fé les Avéns di cwate samwinnes, come a Rome.

Li dierene samwinne des Avéns, do 17 å 23 d' decimbe, on tchante les antyinnes
avou "Ô". C' est des antyinnes ki tchantnut des nos ki les profetes avént eployî
po profetijhî do Messeye. Li prumire, c' est "O Sapientia" ("Vos, Saedjesse"),
et l' dierene est "O Emmanuel".

Mins asteure, si les crustins priynut l' Messeye po k' i vegne, dins leu
teyolodjeye, c' est po k' i rvegne po l' deujhinme côp, po k' i mete so pîs si
rweyåme ki n' finixhrè måy:



https://wa.wikipedia.org/wiki/An%C3%AAye_bizete

En anêye bizete est ene anêye di 366 djoûs (el plaece di 365), dj' ô bén, ene
anêye k' a-st on 29 di fevrî. Li metôde d' eployî des anêyes bizetes c' est
paski les såjhons si repetèt sorlon l' anêye tropike (li tins kel Tere (bole)
fwait on tour etir åtoû do solea), k' est longowe di 365,2422 djoûs. Come ci
n' est nén on nombe etir di djoûs, i gn a-st èn adire ki s' fwait inte li
calindrî eployî pol contaedje des djoûs, et l' anêye tropike, po coridjî ci
adire la, on radjoute di tins in tins des djoûs d' rawete, ezès anêyes bizetes.

Li calindrî djulyin, k' esteut eployî dvant li grigoryin, n' eployive kel
prumiure rîle; çou ki fwait ki, so cwatre ans, li moyene esteut d' ene anêye di
365,24 djoûs, çou k' esteut moens kel vraiye longeu di 365,2422 djoûs; avou
l' tins i gn a-st avou on adire di pus a pus grand, çou k' a stî l' råjhon di fé
l' calindrî grigoryin. Mins li calindrî grigoryin nerén n' est nén djusse, il a
des anêyes di 365,2425 djoûs di moyene, çou ki dene 3 djoûs d' adire tos les
10.000 ans.

L' uzance di radjouter des djoûs d' rawete po ratraper li rtådje di l' anêye
civile so l' anêye solaire rimonte åzès Romins. Ces-ci, divant d' eployî
l' calindrî djulyin, eployént l' anêye di «Numa», di 355 djoûs, dj' ô bén doze
moes lunaires. Li rtådje avou l' calindrî solaire esteut compinsêye avou des
moes d' rawete, di longueu candjante et defineye på Grand Pontife. Ci sistinme
s' a tot l' minme disrîlé tins des gueres civiles rominnes.

E -45, Djules Cezåar, k' esteut adon dictateur romin eyet Grand Pontife del
Republike rominne, dimanda-st a l' astronome grek Sossidjinne d' Alegzandreye di
coridjî l' adire trop consecant k' i gn aveut-st inte l' anêye solaire eyet
l' anêye civile. Ci-ci askepia adon l' anêye di 365 djoûs ki nos cnoxhans
asteuteure, avou on djoû di rawete tos les cwatre ans (i fårè ratinde li
calindrî grigoryin po-z aveur on sistinme pus precis).

Li manire di conter les djoûs a l' epoke rominne esteut foirt diferinne di çou
k' on cnoxhe asteure; li 24 di fevrî metans esteut noté a. d. VI Cal. Mart.,
dj' ô bén ante diem sextum Calednas Martias, çou ki vout dire «li shijhinme djoû
di dvant les calindes di måss»; les Romins contént les djoûs «å rvier»: on
contéve li nombe di djoûs ki dmorént po-z ariver a ene dnêye date, come les
calindes (li 1î do moes — tot passant, c' est di ç' mot di calenda ki vént
l' mot walon calindrî), les nones (li 5 ou l' 7 do moes, sorlo les moes) eyet
les ides (li 13 ou l' 15, sorlon les moes). Do côp, li djoû di rawete radjouté
tos les ans, inte li 24 eyet l' 25 di fevrî, ci «24 di fevrî bis» esteut lomé
ante diem bis sextum Calendas Martias: «li shijhinme djoû bis di dvant les
calindes di måss» (dj' ô bén, li shijhinme djoû bis divant l' prumî d' måss).

Li mot bizete vént donk di cisse drole d' uzance rominne di conter les djoûs å
rvier: ene anêye bizete aveut deus côps li shijhinme djoû di dvant l' prumî
d' måss; «deus côps l' shijhinme» si djheut bis-sextus, avou l' cawete -ilis
on-z a l' addjectif bissextilis: «k' a deus côps on shijhinme (djoû)», et on
pout do côp djåzer di annus bissextilis, dj' ô bén, «anêye bizete».



https://wa.wikipedia.org/wiki/Amedaedje

On l' pratike co enute po des maladeyes (toirtiaedjes des tiesticure, magnant
må). On ndè cåze eto come margougnaedje a des prijhnîs.

L' amedaedje si fjheut dvinltins avou on simpe coutea (k' on loméve amedroûle),
et l' amedeu hagnive dins l' coirdon pol côper. L' amedeu, c' n' esteut nén si
mestî, mins il esteut cnoxhou long et lådje po cisse sepiance la.

Asteure, c' est les årtisses k' amednut les biesses, sovint avou des usteyes
esprès, inte di zeles li piçtrece di Burdizzo u l' amedrece.

Alez s' vey e splitchant motî po des linwincieusès racsegnes so les mots
"amedaedje", "amedrece" et "côpaedje".

L' amedaedje avou les dints s' a fwait coramint disk' al guere 1914-1918.
Bråmint moens inte les deus gueres. Les dierins amedeus ont ovré dosk' e 1956.

L' amedaedje des moulets avou ene amedrece si fwait coramint dins sacwants payis
del Mîtrinne Mer come li Marok. C' est les årtisses kel fijhèt.

L' edoirmaedje n' est nén oblidjî. On pout fé 5 cc d' aminopromazene dins l'
voenne.

Li tinaedje astok est foirt consecant. I s' pout fé avou diferins sistinmes di
coides. L' abataedje si fwait so on daegn, nén trop deur, mins foirt prôpe, et
frexhi dvant (po k' i gn åye pont d' poûssires k' avolexhe el crinneure d'
operåcion).

Sacwants årtisses fwaiynut ene pikeure di penicilene disconte do tetanosse. Des
ôtes pikèt avou ene dôze di serom siconte-tetanike.



https://wa.wikipedia.org/wiki/Abdel_Halim_Hafez

Abdel Halim Hafez (Aabdelhalim Hafizh, en arabe عبد الحليم حافظ; Halim po les
soçons), c' esteut on rlomé tchanteu edjipsyin. Il a skepyî li 21 di djun 1929
et a morou li 30 di måss 1977.

Il ataca a fé concert diviè 1954. Li prumî côp, i s' va fé xhufler, pask' i
tchantéve des tchansons da sinne, et nén do rlomé tchanteu d' adon, Mohammed
Abdel Wahab.

I s' fijha cnoxhe avou des tchansons patriyotikes, les prumires al revolucion da
Nasser, e 1952. Ci-cial el vina schoûter mwints côps a ses concerts, li prumî
côp, la k' i passéve djusse après Oum Kalthoum.

Pu i tchanta co po-z ecoraedjî l' årmêye edjipsyinne al Crijhe di Souwez (1956).
Adonpwis e 1967, tins del guere des shijh djoûs. K' a divnu rade ene coûte
djoye, cwand les årmêyes arabes ramassît ene dispoûslêye.

Al fén, cwand les Edjipsyins rprindît l' erive levantrece do tchenå d' Souwez e
1974. Après çoula, i tchanta po-z ecoraedjî li politike di påye avou Israyel da
Sadate.

Mins li pus grosse pårt di ses tchansons, c' est des tchansons d' amour, sovint
foirt peneuses. Come d' efet, i veya voltî ene comere, mins nel pola spozer, di
cåze del famile del feye, des gros ritches do Caire.

I mora del bilarziôze, k' il aveut atrapé tot djonne tot pexhotant dins les
cropantès aiwes di s' viyaedje, et k' il a trinné tote si veye.

Il a djouwé dins 16 fimes, di 1955 a 1969. Li dierin, c' esteut "Abi foq
ech-charara" ("Popa al copete di l' åbe").



https://wa.wikipedia.org/wiki/A%C3%A2choura

L' Aâchoura (eto scrijhåve : Âachoura u Achoura; arabe : عاشوراء, inglès Ashura;
pôreut esse riwalnijheye «chiråde»), c' est ene fiesse ki s' passe li dijhinne
djoû do prumî moes di l' anêye muzulmande. Si no (volant dire dijhinmresse) vént
di çk' on î dene li déme sol tcheté (zakate el mâl).

Li fiestixhaedje di l' Aâchoura est foirt diferin d' on payis a l' ôte, et
aprume, d' ene coxhe di l' islam a l' ôte.

Ezès payis chiyite, l' Aâchoura corespond ato l' moude da Hossin, li ptit-fi do
profete Mawoumet, et fi da Ali, riwaitî come li deujhinme askepieu del rilidjon
islamike.

Gn a bråmint des porcessions, la k' les djins bouxhèt so leu dos avou des
bastons. U minme si scoryî avou des scoreyes (Iran, Pakistan, Inde). Pourtant,
cisse pratike la est disconseye pa les mwaisses del rilidjon. 

El l' Iran, on pormoenne on sbara ki rprezinte Omar Ben Xhettab, et l' broûler
al fén del porcession. 

E Bareyn, on djowe ene pîce di teyåte ki rmostere li moude da Hossin, ene miete
a môde do djeu del Passion el l' Urope.

Li fiestixhaedje di l' Achoura deure tote ene termene ki va do novelan
muzulmande disk' å 10 di ç' moes la, l' Âachoura leye-minme.

Å Marok, les ptitès båsheles vont heyî les compagnes, tot taburinant so des
ptits taburins al mwin (târija).

Les roufions aloumnut des ptits feus, et zoupler ådzeu, po-z aveur del tchance
(djusse come el schiråde el Walonreye). 

Totes les familes atchtèt des setchs fruts (amandes, djaeyes, dates, setchès,
fikes, setchs poes d' souke). Por zels, et po ofri ås parints.

Li shijhe do djoû di dvant (li nouvinme djoû do moes), on va fé ene cråsse
eurêye, avou do rfîssa, ene poye d' îne ou on cokea do payis.

Les ptits feus d' l' Aâchoura shonnèt esse li cmon fiestixhaedje a bråmint des
moslimîs sunites.

Les feus rprezintèt li djoye ki les Sunites ont wangnî disconte les Chiyites.
Omar, li pere da Aycha, li pus djonne feme do profete, aveut divnou calife estô
di Ali. C' est po ça ki les Chiyites el voeynut evi.

Å djoû d 'ouy, come gn a waire di bwès dins bråmint d' ces payis la, c' est
bråmint des vîs pneus k' on broûle. Avou del mannixhance di l' air, copurade
dins les grandès veyes.



https://wa.wikipedia.org/wiki/%C3%94re_di_Grandmont

L' Ôre di Grandmont (on dit eto: les Granmontins u Granmontîs), c' est èn ôre di
moennes ki viként ene miete come des ermites, mins ki dmorént tot l' minme
eshonne dins ene pitite cominålté. Les Granmontîs estént cobén lomés les Bons
Omes, di cåze del grande bonté di leu askepieu, sint Stiene di Muret.

L' Ôre di Grandmont s' a diswalpé ezès 11inme et 12inme siekes, la kel vicaedje
a môde di moenne a rieu bråmint do succès emey les djonnes des ritches ki nd
avént leu sô di viker å mitan des ritchesses.

Di ces trevéns la, des moennes k' i gn a, come les Tchåtroûs, alént dmorer tot
seus e fén fond des bwès come les ermites des prumîs tins del crustinnté.

Les Granmontîs, zels, ont cwerou ene mitan-voye : viker å mitan des bwès, mins e
cminålté : magnî eshonne et s' ripoizer dins on dortwer, ossu bén po les frés
moennes ki les cviers.

L' Ôre di Grandmont a kécfeye des rapoirts avou des nos d' famile del Walonreye
come Grandmont et Grammont.

Sint Estiene di Muret aveut stî enondé tot lijhant dins l' Evandjîle li spoûle
do ritche djonne ome, ki Djezus-Cri lyi aveut dit :

Å cminçmint, li Stiene a viké come èn ermite dins l' Bwès d' Muret e Limouzin
(Sud-Ouwess del France). Adonpwis, gn a yeu sacwantès djins k' ont stî
assaetchîs pa si egzimpe, et ki l' ont stî rtrover.

Cwand sint Estienne mora, li 8 di fevrî 1124, ses dissipes fourît tchessîs evoye
do Bwès d' Muret pa les Benedictins d' Ambazac. Ces-la avént dné l' djouwixhance
del plaece a sint Stiene po s' veye durante, mins i n' ont nén vlou continouwer
avou ses shuveus.

Ça fwait kel kiminålté s' a dvou astaler 16 km pus å Nôr, so on platea d'
granite, en ene plaece lomêye Grandmont, sol pårotche di Sint-Silvesse.

Li rwè d' Inglutere, Hinri II Plantagenêt, adon mwaisse do Limouzin pa s'
mariaedje avou Aliénor d' Akitinne, a dné bråmint des cwårs al cominålté d'
Grandmont. Avou ces dnêyes la, les moennes bastixhît on priyuré ki si eglijhe
fourit consacrêye e 1166.

Li régue di l' Ôre di Grandmont a stî scrîte aviè 1140-1150 pa Estiene de
Liciac, li 4inme priyeu, e shuvant les scolaedjes da sint Stiene di Muret.
Ces-ci avént stî rapoirtés pa Hugues di Lacerta, onk di ses shuveus, li ci k' i
voeyeut l' pus voltî.

Les Granmontîs dvént viker dins l' disseulance, en ene retrôclêye plaece. Les
rlidjeus divént djuner et i n' plént nén cåzer. I n' avént nén l' droet do
coûtiver l' tere, ni do tni des biesses. I n' polént nén nerén aler bouter dins
ene pårotche, mins s' polént i rascoyî des pôves dins leu Måjhon.

L' ôre di Grandmont compurdeut des frés layikes, les cviers, po fé les ovraedjes
di tos les djoûs, et des frés rlidjeus, les clers, ki n' fijhént ki d' priyî.
Mins il estént metous tertos sol minme pî.

On "dispinseu" esteut tchoezi emey les cviers po moenner tchaeke Måjhon (k' on
loméve cele). Mins ci sistinme la aléve amoenner sacwantès margayes inte les
clers et les cviers.

Estiene di Muret fourit canonijhî e 1189 pa l' Påpe Clemint III. Li ceremoneye
si fjha-st a Grandmont, li 30 d' awousse 1189.

Les rwès d' France et d' Inglutere ont bén aspalé l' Ôre di Grandmont po l' fé
crexhe e France. Al fén do 13inme sieke, gn aveut sol payis pus di 160 måjhons
avou 1200 rlidjeus.

Cwand l' Ôre di Grandmont s' a yeu spårdou totavå, il a cmincî a rçure des
dnêyes tos costés: des rintes, des démes, des teres.

E 1216, les Måjhons ont stî plaeceyes dizo l' otorité d' on Coridjeu tchoezi
dins les clers. Mins les cviers n' estént nén d'acoird.

Dins on papî di 1317, li Påpe Djihan XXII rashonna les pus ptites des måjhons e
39 priyurés. Adon, li priyuré d' Grandmont divna ene abeye, ki dmana li mwaisse
plaece di l' Ôre.

Ezès 14inme et 15inme sieke, l'Ôre di Grandmont va discrexhe, a cåze del Guere
di Cint-z Ans e des Gueres di Rlidjon.

E 17inme sieke, li Påpe Leyon X aveut fwait on Concordat avou li Rwè d' France.
Ci-cial aveut l' droet do lomer lu-minme les abés (mwaisse d' ene abeye) et les
priyeus (mwaisse d' on priyuré). Il esteut metou clair et nete sol papî ki les
candidats dvént esse do minme ôre rilidjeus ki l' abeye dou çk' il estént lomés.
Mins on-z a radmint yeu roisté cisse rîle la.

Ci djin la, lomêye på rwè, n' estént nén l' tchîf spirituwel des rlidjeus, mins
ele toutchive ene pårt des rivnous (c' est çou k' on loméve li mense abbatiale
(po les abeyes) ou mense prieurale (po les priyurés). Les rivnous d' ene abeye u
d' on priyuré provnént do payaedje des messes ki les moennes dijhént po les
djins.

Insi, li cominde esteut come ene taeye so les rintrêyes des ôres monastikes, k'
aléve dins l' potche do rwè.

C' est l' årtchiveke di Toulouse et l' eveke di Limoges k' ont stî tcherdjîs do
likider l' Ôre di Grandmont. Onk des deus esteut rapoirteu divant l' Comission
des Réguliers metowe so pîs pa Louwis XV e 1765.

Li likidaedje di l' Ôre a stî prononcî li 6 d' awousse 1772 på Påpe Clemint XVI,
ki s' ployive insi ås ôres del Coû d' France. Li decidaedje n' a stî aveuri pa
Louwis XVI k' e moes d' may 1784, a cåze kel pårlumint d' Paris aveut metou des
pires el roye.

Mågré kel dierin abé d' Grandmont, Xavier Mondain de la Maison Rouge, a tot sayî
po schaper l' Ôre, l' abeye a stî serêye cwand il a morou, li 11 d' avri 1787.
Les dierins Grandmontins ont cwité l' abeye e moes d' djulete 1788. Les
bastimints d' l' abeye ont stî distrûts al Revolucion francesse. L' Ôre di
Grandmont aveut morou di s' bele moirt.



https://wa.wikipedia.org/wiki/Wikipedyisse

Wikipedia est ene libe et franke eciclopedeye avou tos des lingaedjes, sicrîte
pa des bénvlants so l' atuze Wiki. E setimbe 2003, pol pordjet en etir i gn
aveut dins les 300.000 pådjes e 41 lingaedjes diferins. C' est di ces trevéns la
k' a cmincî li li modêye e walon.

Ci no la di Wikipedia est eployî po l' eciclopedeye ey eto pol pordjet basti
ciste eciclopedeye la.

Tot come Nupedia, Wikipedia est sotnou pås libes programes eyet li Fondåcion po
les libes programes (Free Software Foundation) da Richard Stallman. Stallman est
l' ene des djins k' a spårdou lon et lådje l' idêye d' aveur ene «eciclopedeye
libe univiersele» (loukîz si scrijhaedje so les fyis, en inglès, sol sudjet:
"The Free Universal Encyclopedia and Learning Resource") divant ki Wikipedia et
Nupedia ni soeyexhe askepyîs.

Li pordjet Wikipedia a troes mwaissès piceures ki definixhèt si plaece sol
Daegntoele eyet ndè fjhèt ene sacwè d' unike:

note: li Wikipedia e walon (e motoit kékès ôtes pitits wikipedias) a ossu des
intrêyes di diccionaire; mins ele sont bén metowe erî des årtikes eciclopedikes
(les intrêyes di diccionaire kimincèt totes avou Motî:).

Come les bouteus sepèt pår ki leu bouye serè libmint spårdåve, i sont-st enondés
po tofer rimete ene paltêye. Loukîz eto: copyleft, GFDL eyet
Wikipedia:Abondroets.

Les pårticipants a Wikipedia emantchnut des sacwès eshonne, tot shuvant des
rîles et rcomandåcions po wårder l' pordjet d' assene.

Li pordjet fourit-st askepyî pa Jimmy Wales eyet Larry Sanger e djanvî 2001. Li
soce Bomis (bomis.com), on poirtay sol Daegntoele ki c' esteut da Jimmy Wales, a
dné on fel côp di spale, avou d' l' aidance et des aidants. Li prumire anêye, c'
esta Larry Sanger k' acvierna l' pordjet en inglès, come redacteu payî a plin
tins. Dispoy adon, li pordjet rote pa avou les uzeus ki s' arindjèt inte di
zels, tot shuvant les rîles et rcomandåcions k' ont skepyî fwait a fwait.

Li 20 d' djun 2003, li Fondåcion Wikimedia a stî metowe so pîs po manaedjî ey
ecwårler les diferins pordjets des Wikipedia.

Ene modêye papî et ene so plake lazer ont stî propôzêyes e moes d' awousse 2003
pa Jimbo Wales. Vey en:User:Jimbo Wales/Pushing To 1.0.

Wikipedia et ses pordjets paraleles sont des waibes wiki libes. Diswalpés å
cmince pa des cminåltés di programeus di libes programes, les wikis sont des
waibes dinamikes, ki tot viziteu pout candjî l' pådje k' il est ki lét. Li
sintacse wiki est bén pus simpe ki l' HTML, i sufixh d' on ptit moumint po
l' aprinde (deus apostrofes po mete e clintcheyès letes, troes po mete e cråxhès
letes, deus cwårêyès åtchetes po fé on loyén). So ene waibe wiki, li limite inte
li viziteu et l' oteur disparexhe. Askepyî e 1995 pa Ward Cunningham, li no Wiki
vént do hawayin «wikiwiki», ki vout dire «vite, raddimint».

Ritrovez cisse section, ki cåze di l' idêye di wårder li cnoxhance del djin
dispoy l' Antikité disk' asteure, sol wikipedia en inglès:
http://en.wikipedia.org/wiki/Wikipedia

Tant k' å wikipedia e walon, il aveut 300 årtikes. Li 19 di måss 2008, il
avindeut 9999 årtikes (loukîz l' waitroûlêye ciddé djondant).

Li walon fourit l' prumî lingaedje d' oyi dlérin a esse riprezinté so Wikipedia.
E 2005, gn ourit eto li normand.

Dins les ôtes pitits lingaedjes vijhéns do walon, les djins do lussimbordjwès et
minme les cis do limbordjwès sont vayants assez.

Les båzes di dnêyes, po tos les lingaedjes, polèt esse aberwetêyes a pårti del
hårdêye http://download.wikipedia.org



https://wa.wikipedia.org/wiki/Wikinoveles/%C3%85rtchives_2008

Li gazete "L'Avenir du Luxembourg" a-st eplaidî 2 contes di Noyé e walon ey onk
e gåmès dins ses rexhowes des 22, 23 et 24 di decimbe ci.

Gråces å gaztî Philippe Carozza et ås soçons di infoal@actu24.be ki vos ploz
rmerciyî direk pa emile.

Les Djiffs seront a Aiwêye (li 11 d' octôbe a 14e.30), a Buret (li 12 a 15e.30),
a Bastogne (li 18 a20e.) pu a Nuviè (li 26 a 16e.).

Gn a 6 batants : Eva Jane, Alain Simonis, Les droles di lodjeus, "Tchipote a m'
blouze", Angezya, Loù Ange.

« Å ratind-tot », on live di forveyous portaits di 40 "årtisses" del Province do
Lussimbork avou des courts tecses e walon da Djowel Tiri.

Sitrimaedje al Bibioteke di Måtche-el-Fåmene li 14 di nôvimbe 2008 a 6 e. et
dmey al nute. Racsegnes : museedelaparole@marche.be

Rindaedje do Singlé d' bwès a Rindeu li 25 d' octôbe 2008 a 5e. di l'
après-nonne.

Li semdi 18 d' octôbe a Bastogne a 3e. di l' aprè-nonne copinreye (aisse del
Tuzance), 6 e. messe e walon; 8e. al nute cåbaret walon. Racsegnes : Claudine
Voz : claudinevoz@hotmail.com

Po vs aidî eyet fé conoxhe l’ éndjolike e walon, nos avans metou sol Daegntoele
ene pådje waibe po esplikî pår comint astaler tos ces programes so voste
éndjole : comint aberweter li plake lazer, comint fé l’ astalaedje do sistinme,
on ptit motî des noûmots k’ on s’ sieve po ls ordinateurs evnd. :

Gn a bén ene septantinne di lingaedjes do payis el France. I vnèt d' esse
ricnoxhous come "patrimoenne" del France pa l' årtike 75-1 del nouve mwaisse lwè
vôtêye e moes d' djulete 2008.

L'oeuvre poétique wallonne de Henri Bragard (powezeye da Hinri Bragard relîtes
et corwaiteyes di Renée Sedyn).

Po l' aveur, virez 28 € + 5,5 € po l’ evoyaedje å conte 000-0102927-10 di l’
SLLW.

Sîse walone au Cwèrneû so l's-oujas èt lès voyadjes li maurdi 18 di maus' à 8 e.
al nêt.

Rilevez l' uzaedje bén erîlé dins l' croejhete walone do condicioneu après l'
aloyrece "si".

a Tcheyou (Chéoux) a 6 eures di l' après-nonne, sitrimaedje do live da Joël
Thiry Doze femes. Po-z aveur li live å pris d' soscrijhaedje, evoyîz 15 € sol
conte 068-2170822-86 do Muzêye do Pårlaedje e l' Årdene.

Sicoles di walon d' Bive les mårdis 11, 18 et 25 di måss eyet l' 1î d' avri a 2
eures di l' après-nonne.



https://wa.wikipedia.org/wiki/Waloneye

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Walon_do_Levant

Li walon do Payis d' Lidje u walon do Levant, u Ess-walon, el diyalectolodjeye
walone, c' est l' accint walon djåzé so ene sitindêye ki va a pô près come li
province di Lidje, mins ki rprind eto sacwants viyaedjes del Bijhe del Province
do Lussimbork, åtoû del Viye Såm.

C' est onk des cwate mwaisses accints do walon avou l' walon do Coûtchant, li
walon do Mitan, et l' ci del Basse Årdene.

Li walon do levant est sovint aroyî come li stindêye k' on-z î eployive li mot
noret e 20inme sieke.

L' accint do payis d' Lidje est l' ci k' a yeu l' pus d' pwès cwand on-z a
apontyî les sistinmes d' ortografeye do walon.

Li motlî do payis d' Lidje est onk des mî raspepyîs, metans dins li motî
walon-francès da Jean Haust, k' a sovint siervou come sistinme di rfondaedje po
tos les scrijheus di ces payis la.

E 20inme sieke, gn a yeu foirt waire di tecses sicrîts dins cisse sitindêye la,
et ki notèt l' accint di leu pårler, apus ki pol Payis d' Måmdey.

Les scrijhaedjes do payis d' Lidje sont-st eto dins les pus vîs. Bråmint des
paskeyes sont scrîtes avou des accints did la (nén todi li ci di Lidje minme).
Les Noyés walons eto.

Å 20inme sieke, li fjhaedje di pîces di teyåte e walon î a stî l' pus florixhant
di tote li Walonreye. Les belès letes les pus må rprezintêyes avou l' accint
lidjwès, c' est co les romans.

Å cmince do 21inme sieke, gn a cmincî on movmint di scrijhaedje di prôze nén
racontrece avou l' accint d' Lidje, purade åtoû des rivowes Nosse lingaedje eyet
Djåzans walon.

C' est eto avou des accints do Payis d' Lidje k' i gn a yeu les prumîs
rmetaedjes e walon des Evandjîles.



https://wa.wikipedia.org/wiki/Waisse

Li waisse, c' est ene croejhrecire k' a stî ahiveye e l' Urope do Coûtchant
dispu l' tins des Romins disk' å cmince do 17e sieke. So tot ç' trevén la, c'
est l' seu sourdant del bleuwe coleur, k' on s' sierveut po tinter les draps et
les stofes. Après, ele serè replaeceye pa l' indigo, ene plante di l' Inde.

Di 1200 a 1500, li martchî del waisse aléve å pére des pôces, ca c' esteut l'
seule bleuwe coleur pol tinteurreye a on moumint ki des veyes come Hu, Nameur,
Lidje, et eto Sint-Trond, Tongue, Hasse et Lovén si diswalpèt pår. Mins, li pus
grosse pratike des moléns al waisse, i shonne ki ça soeye l' Inglutere.

C' est eviè 1204 k' on trove les prumîs papîscrîts ki cåzèt del waisse. Dins onk
di ces-cial, a Viyé-Sint-Simeyon, e 1252, gn a deus bordjoes, Rawoul et Pire, k'
endè semèt catchetmint so des tchamps louwés a l' abeye di Sint Trond, ki c' est
da sinne les teres. Mins, on les va racuzer a l' abé, et ci-cial riclame 40
lives di Louwis po les damadjes.



https://wa.wikipedia.org/wiki/Voye_a_Sint-Dj%C3%A5ke-el-Galice

Li Voye a Sint-Djåke-el-Galice, c' est on perlinaedje ki s' fwait a pårti di tos
les payis catolikes, eviè l' tombe di Sint Djåke li Grand k' åreut stî trovêye å
11inme sieke e l' Galice, e-n on louwé ki va divni l' veye di
Sint-Djåke-el-Galice.

E 11inme sieke, li Galice esteut on ptit rweyåme crustin al Bijhe di l' Espagne.
Cåzu tot l' restant d' l' Espagne esteut ocupêye pås Muzulmans.

Li novele del discoviete del tombe da Sint Djåke, et l' perlinaedje ki s' eshuva
va decider bråmint des estats crustins d' Urope a ecoraedjî les rweyåmes del
Bijhe di l' Espagne a a asgurdi li voye di leus pelrins, tot rtchessant les
Muzulmans todi pus a Nonne. C' est l' kimince del Riconcwesse.

Gn a deus grandès voyes ki trevåtchnut l' Walonreye: ene ki passe pa Nameur, et
londjî Mouze, et l' ôte ki passe pa Lidje, et dischinde sol Lorinne. On pout
passer d' ene a l' ôte tot shuvant Mouze di Lidje a Nameur. Tot do long des deus
voyes, gn a des eglijhes u des moustîs Sint-Djåke.

Ene des voyes foirt pratikêye pa les perlins do 20inme sieke, c' est l' cene ki
cmince å Pwi-e-Vlai. Ele wangne li Sud-Ess tot passant pa Conke, Fidjak,
Rocamadour (pitite distoûne) po-z ariver a Sint-Djan-Pî-d'-Pôrt, pu did la
trevåtchî les Pirenés.

Les voyes ki vnèt del France evont bråmint so Bourgosse. Pu Leyone. Inte
Bourgosse et Leyone, gn a ene laide plaece, cåzu ene wastene, la ki l' solea
tape roed, sins èn åbe po s' mete a l' ombrire.

Ele passe pa Salamanke. Gn a des viyaedjes eto ki s' lomèt "…del camino" (do
tchmin Sint-Djåke).

Les perlins si rafiynut di co fé 80 a cint kilometes po ndaler disk' al Ponte
del Fén del Tere (Faro de Fistera), et hiner leu solés dins l' mer, eyet broûler
leu bordon.

Jean Breuskin, fé l' voye di Sint-Djåke-el-Galice, Li Rantoele 75, erî-såjhon
2015



https://wa.wikipedia.org/wiki/Victor_Georges

Victor Georges a skepyî li 27 d' octôbe 1937. I scrît foirt djonne (e 1966) des
arimés, sol piceure del peure powezeye a môde di Jean Guillaume.

C' est l' pus djonne des scrijheus ritnous po l' antolodjeye da Piron (1979).
Adon, il aveut ddja eplaidî "Adiu, cpagnon" (1963); "Gris pwin" (1965), "In
paradisium" (1976).

Pu ci fourit l' toû di l' SLLW del publiyî (Raecinêyes, 1977). Si dierene
ramexhnêye, "Totes les ameurs do monde" (1983), fourit replaideye ås Cayés
Walons.

Al fén, i n' sicrijheut pus, mins i bouteut fer avou les Relîs Namurwès eyet l'
SLLW, k' end esteut l' penleus.

Oubén, il a e s' mwaiye ene påsse k' i lait lever coetmint, påjhûlmint,
trankilmint... Et k' i n' metrè e s' fornea ki cwand i serè seur kel moumint del
cure serè vormint vnou. , 

Après 1985, Victor Georges s' a ocupé di l' administråcion di sacwantès soces di
belès letes e walon, les Relîs Namurwès et li SLLW. Il est eto djuri dins
bråmint des pris e walon. Dins ses bouyes administratives, Victor Georges shût
les atuzlêyes diyalectolodjikes del Djermêye 48. Mins, a l' årvier di ds ôtes
sicrijheus di ç' levêye la, i djåze co voltî walon e societé.



https://wa.wikipedia.org/wiki/Trer%C3%A5yaedje

Li treråyaedje ou intråyaedje (on dit eto : aclairixhaedje, asclairixhaedje,
raclairixhaedje, rasclairixhaedje, distoclaedje, distroclaedje, ploctaedje,
dispårtixhaedje) d' on semé, c' est l' råyaedje di sacwants djetes po k' les cis
ki dmornut crexhexhe mî.

C' est ene operåcion corante po les betråles, les raecenes, les agnons semés a
roye.

On treråye cwand les betråles ont cwate doets (5 cm). Mins s' i gn a bråmint des
crouwås, i fåt asclairi pus yeure. Plamor ki les betråles vont crexhe pus hôte,
pu, on côp distrokêyes, vont motoit flaxhî.

Li treråyaedje si fjheut sovint e famile. Li pa (lomé "plaeceu") va passer l'
razete po leyî des trokes di deus troes plantes. Après, li mame et les efants, a
djno, vont discopler, po ndè leyî k' ene.

C' esteut l' ovraedje li pus veyou-evi pa bråmint des efants des campagnes,
soeye-t i dins les payis avou des betråles å souke (Hesbaye, Roman Payis),
soeye-t i ôte pårt po les betråles-fôraedje (Condroz, Årdene, Fagne, Fåmene,
Payis d' Heve).

Les betråles råyeyes på treråyeu ou pås discopleus si lomnut des treråyes. On
les pout rprinde po rplanter s' i gn a des mankes.

I fåt fé on prumî aclairixhaedje ås sapinires après 25 ans.(a-z aveuri) Les
asclairis n' ont pont d' valeur. Pu on deujhinme après 30-35 ans. On lzès pout
vinde ou fé do bwès d' tchåfaedje.



https://wa.wikipedia.org/wiki/Transliteraedje_r%C3%BBsse

Li transliteraedje c' est l' manire di riscrire des mots ou on tecse sicrits
dins èn alfabet diferin.

Cisse pådje cial mostere li manire di transliterer les nos d' djins eyet
d' plaece rûsses, e caracteres cirilikes eviè des caracteres laténs, al môde do
scrijhaedje walon.

Li prumire eyet l' deujhinme colone mostrèt li grande eyet l' pitite lete di
l' alfabet rûsse. Li troejhinme colone mostere li syincieus transliteraedje (onk
avou on sene diferin po tchaeke lete cirilike, et ki dmeure li minme po tos les
lingaedjes) sorlon li nôme ISO 9. Li cwatrinme colone mostere li transliteraedje
eployî l' pus sovint pås rûsses zels minmes (c' est ossu a pô près çou k' est
eployî en inglès) Eyet li cénkinme colone mostere li cmon transliteraedje pol
walon; li manire di scrire les nos rûsses dins on tecse e walon. Pol
transliteraedje dins d' ôtes lingaedjes (francès, inglès, almand, evnd) alez vey
li wikipedia di ces lingaedjes la.

Li måke di palåtijhaedje est transliterêye come y pa dvant on i, ou come i pa
dvant ene ôte voyale; ou rén pa dvant ene cossoune.

L' alfabet cirilike est ossu eployî pa d' ôtes lingaedjes; mins li
transliteraedje po ces lingaedjes la pout esse diferin (pol Serbe par egzimpe)

NOTE: les transliteraedjes po Х (xh) et copurade Ш (sh) et Щ (ch) porént candjî;
si vos avoz des idêyes, dijhoz les sol pådje di copene



https://wa.wikipedia.org/wiki/Tintin_(binde_d%27_im%C3%A5djes)

Tintin et Milou, c' est les mwaisses persounaedjes del binde d' imådjes do minme
no askepieye pa Georges Remi.

Les "Tintin" ont stî ratournés dins ene peclêye di lingaedjes, minme des ptits
lingaedjes come li walon, li gåmès, li picård.

Tintin, c' est on gaztî rapoirteu, on djonne ome, k' a ene bizete dins les
tchveas et des marones di gofe. Mins dins totes ses avinteures, i gn a k' on seu
côp k' on l' voet fé s' mestî (dins Tintin å payis des Sovietes, onk des prumîs
alboms).

Tintin est tofer lomé insi, on n' sait ddja si c' est on ptit no ou on no d'
famile; motoit on såvaedje no. On n' lyi cnoxhe nole famile; on n' sait nerén l'
ådje k' il a.

A pårti do "Niyåd do Rodje Rékem", i s' vont redjîstrer, inte deus avinteures, e
tchestea d' Molénsårt, èn edvinté no.

Li dierin, ci fourit "Tintin et les Picarosses", rexhou e 1976. Hergé ni vola
nén k' on rdessene si persounaedje après lu.

Gn a yeu deus Tintin ki n' ont rexhou ki come fimes : "Tintin eyet l' cwacwa d'
l' ôritwezon" eyet "Tintin et les noerès orandjes". Les lives, ci n' esteut nén
des bindes d' imådjes. Pu, e 2011, ene nouzome produccion amerikinne, rashiowe
so "Li cwacwa del licoine", et prodûte a môde di fime d' imådjes e troes
diminsions pa Steven Spielberg.

Li seul Tintin ratourné e walon, c' est «Les ôrreyes del Castafiore (binde d'
imådjes)». Kécfeye paski l' sinne si passe, podbon, en on payizaedje come li ci
del Walonreye.



https://wa.wikipedia.org/wiki/Tifinar

Li scrijha tifinar (ⵜⵉⴼⵉⵏⴰⵖⵜ, tifinaght, en amazir) , c' est en alfabet speciål
po scrire les lingaedjes amazir u berbere.

Ci scrijhaedje la a stî eployî pås Touwaregs dispoy pus d' 2.500 ans. Il est co
pratiké asteure e Tchad ey e Nidjer, la k' ene pitite gazete culturele est
eplaidêye mitan e francès, mitan e tifinar.

Divant l' 3inme sieke il esteut pus lådje sipårdou, ey eployî pa tos les
Berberes so tote l' Afrike bijhrece, disk' ås Iyes Canareyes.

Å Marok, il esta ricnoxhou come alfabet po raprinde l' amazir dins les scoles e
2002.

L' alfabet tifinagh fourit-st ecôdé dins unicôde å mitan d' l' anêye 2004, dins
l' espåce d' ecôdaedje U+2D30—U+2D7F.

Les prumirès modêyes do scrijhaedje, k' on lome sicrijhaedje libike, ont
aparexhou å 6inme sieke divant Djezus-Cri. Toplin des sincieus pinsèt ki les
tifinars ont, come tos les ôtes alfabets di ces payis la, leu sourdant dins l'
alfabet fenicyin; mins i n' sont nén tertos d' acoird. End a ki pinsèt ki les
tifinars pôrént aveur copyî l' alfabet des fenicyins eyet co èn ôte sicrijhaedje
diferin. Ou co des cis ki pinsèt ki ça pôreut esse ene edvincion pår berbere et
k' i n' årént prin des Fenicyins fok l' ôre alfabetike. Po les cis ki pinsèt ki
ça åreut stî rcopyî des Fenicyins, l' etimolodjeye di tifinagh (k' est on
pluriyal), ça sereut les (letes) fenicyinnes.

Li cogne coûtchantrece a stî eployeye åd dilong del Mîtrinne Mer a pårti del
Cabileye disk' å Marok eyet les Iyes Canareyes, dismetant kel cogne ponantrece a
stî eployeye dins l' Constantinwès, en Aurès, ey el Tunizeye.

I gn a kel cogne ponantrece k' a stî dichifrêye pol moumint, plamor k' i gn a
bråmint di tecses bilinwes punike-libike. On cnoxhe li valixhance di 22 senes so
24.

Les tifinar do Sara, eto lomés libico-berbere ou co vî touwareg sont l' etape
shuvante do scrijhaedje. I gn a sacwants senes di pus, etur zels on trait d'
astampé po noter ene voyale /a/ al fén des mots.

C' est li scrijhaedje eployî co asteure påzès Touwaregs. I gn a des diferinces
dins les valixhances des letes, ki corespondèt åzès diferinces fonetikes inte
les diferins diyalekes, eyet kékès variantes di cogne, mins nouv côps so dijh,
c' est l' minme sistinme eployî totavå, eyet les cis ki savèt lére etindèt
åjheymint les tecses sicrîts dins èn ôte pårler touwareg.

Al fén des anêyes 1960 l' Academeye Berbere va diswalper on scrijhaedje pol
lingaedje berbere, a pårti des tifinars touwaregs tot radjoutant sacwantès
letes. I fourît spårdous emey les vicantisses del tuzance berbere, å Marok eyet
l' Aldjereye, et co emey les abagués e l' Urope (copurade a Paris).

A pårti del modêye 4.10 d' Unicôde, les tifinars sont-st ecôdés dans l'
fortchete di U+2D30 a U+2D7F.

I gn a-st avou des grandès bates po saveur ké scrijhaedje eployî; d' on costé
les wårdiveus ki vlént eployî l' alfabet arabe, come on a todi fwait dispoy la
ddja sacwants siekes, eyet les modierniveus ki volént eployî èn alfabet latén
ene miete candjî, paski, sapinse zels, on n' pôreut viker l' modienté k' avou
cist alfabet la. Å Marok, l' IRCAM a tchoezi ene troejhinme voye, li cene
purmint amazire des (noû-)tifinars. L' alfabet tifinar eployî å Marok a stî
normålijhî, eyet les tifinars (ossu bén les cis d' l' IRCAM, ki les letes
touwaregues eyet les ôtes noû-tifinars) ecodés dins unicôde å mitan d' l' anêye
2004, dins l' espåce d' ecôdaedje U+2D30—U+2D7F. Çoula drova grand å lådje les
ouxhs del modiernité po ci vî scrijhaedje la.

E l' anêye di scoles 2004-2005, bråmint des scoles di l' Estat l' acsegnnut, et
gn a des lives po fé. Les djins n' ont waire trové a rdire. I pinsèt ki li
scrijha di l' amazir a todi stî insi, a môde d' on "scrijhaedje chinwès". Les
tchinnes di tévé do payis ont sovint mostré des rpoirtaedjes la k' les scolîs et
scolresses sicrijhnut eyet prononcî des mots en amazir.

Dispu 2010, bråmint des scoles do Marok ont ene plake d' intrêye e tifinar,
ostant ezès payis arabe-cåzants ki dins les contrêyes djåzant l' amazir. Toplin
des institucions nåcionåles, des emissions d' tévé, evnd. ont-st on sortite e
tifinar.

Les tifinars touwaregs sont eployîs co e Tchad ey e Nidjer, la k' ene pitite
gazete culturele est eplaidêye mitan e francès, mitan e tifinar. Mins, al
diferince di çou k' si fwait asteure å Marok, i n' a nén di scolaedje, eyet pô
d' djins el savèt scrire (sovint d' pus d' femes ki d' ômes, ki ces cis scrijhèt
pus voltî en arabe)



https://wa.wikipedia.org/wiki/Tchv%C3%A5

Li tchvå, c' est ene biesse ås tetes avou cwate pates, et å coron, on seu doet,
rascovrou d' on shabot. Il a stî aclevé aprume dins les payis del Mîtrinne Azeye
diviè li 8inme meynaire divant Djezu-Cri.

Insi les tchvås sont les près-parints des ågnes. I s' polèt mopliyî avou; et ça
dene on moulet.

Li frumele d' on tchvå si lome ene cavale. Li måye ki potche sovint les cavales
si lome on roncén. Dinltins, li ci k' aveut on roncin tournéve les viyaedjes
avou s' biesse; on l' loméve li roncinî.

Li djonne d' ene cavale si lome on polin ou poûtrin; cwand ele li fwait, on dit
k' ele poûtnêye. Ene djonne cavale ki n' a nén co poûtné si dit ene poûte.

Les djonteures do tchvå ont tertoes on no; inte di zeles li djeret, li bolet, li
pasturon, li djno.

Les tchvås sont les seulès biesses a saveur hiner do cou (piter tot tapant les
deus pates di drî e-n erî e minme tins).

Cwand l' cavale est e tcholeurs, on dit k' ele roncene. Adon, el fåt moenner a
roncén oudonbén si fé covri pal (på, do) roncén.



https://wa.wikipedia.org/wiki/Tchantch%C3%A8s

Tchantchès (ki si scrijheut Chanchès u Chanchet disk' å cminçmint do 20inme
sieke), Prince di Dju d'là Mouze, c' est ene popinete di bwès, ki rprezinte li
Lidjwès, binamé, coraedjeus, todi presse a boere on plat-cou, mins k' a
l' tiesse toprès des tchveas, et cwand i s' måvele, ki dene des côps d' tiesse
epweznêye (on soucaedje dins l' vinte di l' ôte).

Tchantchès åreut vnou å monde inte deus pavés, e coulot d' Djus-d'la Mouze li 25
d' awousse 760. Mins, po Djhan Bosly, ci sereut li 15 d' awousse di l' an set
cint septante.

Dins l' teyåte ås popinetes di Lidje, il est todi acoplé a Tchårlumagne et a
Roland, sins rovyî si feme, Nanesse.

Li mot "Tchantchès" vénreut do limbordjwès Tjan'tjë (pitit Djhan, flamind
Janneke). C' esteut li ptit no passe-partot ki les ovrîs limbordjwès houként les
Lidjwès avou, come on Walon åreut yeu dit "Batisse".

Li mot a stî rcomprins come Tchantchès, pu, tot s' brouyant, rimetou å ptit no
"Françwès", l' essegne des Namurwès (les Chwès).



https://wa.wikipedia.org/wiki/Tahiya

Tahiya (e-n arabe, ديهيا Dîhiya), c' est l' vraiy no da Kahina, li tchîftinne
des tribus berberes, ki rbouta li prumire saye des Arabes di concweri l' Afrike
bijhrece.

Si istwere est cnoxhowe pa les scrîts des cronikeus arabes, ki l' lomît "Kahina"
(priestresse des viyès rlidjons, macrale, dabôrd).

Les Arabes n' atakît vormint l' concweraedje di l' Afrike bijhrece (Numideye) ki
cwand i bastixhît Cairouwan e 670. Li tchîf des årmêyes esteut Oqba ben Nafi3.

Si shuveu, Abou el Mouhajir Dinar, ala disk' a l' aschate coûtchantrece del
Numibeye e 681. La, i parvén a cvierser a l' islam on tchîf berbere, Kousseyla.
Mins Oqba riprinda l' moennance et, pus grandiveus, lu, fijha passer po rén li
tchîf Kousseyla, divant les sinnes. Did la, en shûte di moudes. Kousseyla
assazene Oqba (683); l' Arabe Zouhair ben Qayss rivindje Oqba tot vinkixhant
Kousseyla, et l' touwer (688). Zouhair est rtouwé pa les Amazirs e 690.

Ci fourit l' contråve, et l' ôte diveur peter å diale disk' après Tripoli. Et
ratinde on ricfoircixhaedje di si årmêye, evoyeye på Calife.

Elle a apicî 800 ostaedje arabes tins d' ses victweres. Ele ni les towe nén mins
les rlåtche tertos, ki onk, Xhalid Ben Yazid. Ele l' adoptêye, pu l' revoye mon
les Arabes avou ses fis, divnous les frés da Xhalid, et cviersîs a l' islam.

Dins l' guere ki shût, magré k' ele riçût dobleure so dobleure, ele ni s' rind
nén, et mori al bataye (diviè 698).



https://wa.wikipedia.org/wiki/Rozou-Crinnwik

Rozou-Crinnwik (fr: Rosoux-Crenwick, nl: Roost-Crenwick), c' est èn ancyin ptit
ban del Walonreye, rashonnés en ene seule comene e 1822 (dizo l' redjime
holandès), pu rebané avou Bierlô.

Po l' etimolodjeye et les vîs scrijhas, riwaitîz dins l' esplicant motî a Rozou
et Crinnwik.

Li signorreye di Rozou fourit dnêye e 1043 a sint Bietrumé d' Lidje pa l' eveke
Wazon. Après, c' est l' famile do minme no ki divna signeur (di 1220 a 1705, å
pus tård).

Li signorreye di Crinnwik rilevéve del Coû d' Curindje. Les prumîs signeurs
avént l' minme no kel viyaedje. Pu ci fourit les Cwareme (15inme & 16inme
sieke), pu les contes di Frezin (Vorsen), e l' ancyinne Conteye di Lô.

L' eglijhe di Rozou, dicåçtêye a sint Morice, esteut raloyeye al cene di
Goyî-e-Limbork (Jeuk). A Crinnwik, gn aveut ene tchapele Sint-Lorint, k' a
divnou ene pitite eglijhe.

Dins les anêyes 1935-1940, E. Legros a trové des djins ki si cfessént e flamind,
tot djhant l' ake di contricion e francès.



https://wa.wikipedia.org/wiki/Roman_e_walon

E 20inme sieke, end a nén co tant yeu, eneviè les eplaidaedjes di ramexhnêyes d'
arimeas.

Dilé les romans e walon, come live di prôze, gn a eto des otobiyografeyes e
walon, sicrîte, e pårteye, a môde di roman.

Les romans e walon ont stî å pus sovint eplaidîs come lives. Mins sacwants ont
djusse parexhou e fouyton dins des gazetes e walon. A dater di 1998, sacwants
romans e walon ont rexhou sol Daegntoele divant d' esse publiyîs so papî.

Dins Gabriyel eyet Gabriyel, les bates di dvizes des persounaedjes divnèt ene
vraiye assaye, avou citåcion des versets da Sint På.

Bråmint di ces scrijheus la fwaiynut pårteye di çou k' Lorint Hendschel loma li
"djermêye 48".

Li mwaisse persounaedje, c' est ene biesse. Metans, on live, dins "Cadet" da
Djhan Lejeune.

Les romans e walon sont sovint imprimés a conte d' oteur. Udonbén k' èn oteur ki
scrît bråmint fwait si prôpe pitite måjhon d' edicion. Emile Gilliard li lome
"Dire et scrire e walon"; dispu 2001, Chantal Denis et Lucien Somme fwaiynut ene
coleccion a zels deus. Nerén, les romans e walon ni s' vindèt nén foû di leu
coine (metans les romans namurwès a Nameur). Li vindaedje si fwait avou l'
aidance des soces di belès letes (ALWAC po "Mamjhele Chôze). Pacô, c' est ene
grande soce di belès letes ki s' ocupe d' eplaidî les romans, come li SLLW avou
les cis da Calozet. Udonbén "Micromania" po "Aline" ratourné pa Willy Bal. Adon,
i sont on pô dpus spårdous.

Des eplaideus a leu boûsses ont, pacô, rexhou des romans e walon: "Vos, mi, come
hasse et roy" a stî publiyî pa Dricot, pol martchî lidjwès. Li minme eplaideu
rimeta çoula e 2002, to fjhant moussî foû, après l' moirt do scrijheu, les deus
romans da Emile Sullon "L' ome ki n' dimandéve rén" eyet "Li famile Sinte". "Li
batreye des cwate vints", saetcheye a 400 egzimplaires, a vûdî did mon Weyrich
(å Tchestea), avou l' idêye kel live sereut léjhou so tote li Walonreye, poy ki
c' esteut l' prumî roman eplaidî e rfondou.



https://wa.wikipedia.org/wiki/Roger_Viroux

Di s' mestî, esteut prof di langues (a Tamene, Lovervå pu Fosse). I fjheut voltî
ratourner a ses scolîs on mot dins ene dijhinne di diferins lingaedjes.

Il a eto stî mayeur do Ban-Bwès et dire si siermint e walon (pu docô après e
francès, po shuve li lwè).

Come sicrijheu, il a purade fwait des arimeas, mins eto del prôze nén
racontrece, inte did zeles, del croejhete esplikêye e walon.

C' esteut l' enondeu (1963) del Soce "Les Walons Scrijheus d' après l' Ban-Bwès"
(WASAB), et del rivowe "Noveles" (1982)

Deus ramexhnêyes d' arimeas da sinne ont stî eplaidîs come limero especiås des
Cayés Walons : Li guere - Li famile (1991) eyet "Biessolodjeye" des powezeyes so
les biesses, k' a vudî e 1994.

I repetéve tofer kel walon, c' esteut ene vraiye langue, et mostrer, tot rmetant
l' walon ås ôtes lingaedjes, k' il esteut foirt ritche. I rabaxhive sovint li
lingaedje francès, po-z aler disconte des cis ki sont foirt rindous après l'
francofonreye. Eto, i s' fåt afranki do lingaedje francès, endaléve-t i, et s'
siervi do walon po totafwait.

Cwand il a stî å Consey a Fosse, on côp come mayeur (1989-1991), il a todi
prusté siermint e walon :

Il aveut metou dins s' testamint ki si messe d' etermint divreut esse pår e
walon. Çou ki fourit fwait, pa l' abé René Dardenne. Ci fourit l' prumire messe
d' etermint dijhowe rén k' e walon. Des bokets e walon ont stî léjhous tot
åddilon del messe : des cis da sinne ("Padrî l' pont", "I fåt semer"); onk da
Roger Tabareux, « li vî rôleu », léjhou på fi da Tabareux, et l' adiè a Rodjî,
ki Andrée Bacq aveut scrît esprès po ç' djoû la.

Il a bråmint bouté dins les scoles : adjinçner des programes, diner des cours
et-z emantchî des bates di recitaedjes.

Rodjî Viroux esteut cnoxhou long et lådje come on Don Kixhote do walon. Il a
sovint stî dins l' gazete, nén seulmint L' Avenir di Nameur, mins minme ene feye
dins li rlomêye rivowe francesse Paris-Match.



https://wa.wikipedia.org/wiki/Rodje_p%C3%BB_des_poyes

Li rodje pû des poyes ou pus biesmint rodje pû, rodje piou, c' est èn acåre
formagnant ki vént piker les poyes del nute, et les dsonner.

Årvier des vraiys pû, li rodje pû des poyes pout, po on moumint, viker so totès
sôres di biesses, et minme so les djins.

Dins les poytreyes industriyeles, c' est aprume ene pesse po les poyes ponresses
dins des cadjes (pask' i gn a tos des camoussåds inte les fiers po les pûs s' î
edjîstrer).

L' oû disclôt après 2 a 3 djoûs po divni halene, pu ninfe N1 e 24 eures, pu
ninfe N2 e 2 djoûs, pu biesse fwaite. Li tournante di mopliyaedje prind 8 djoûs
a 28° mins 30 djoûs a 7°C.

Les rodjes pûs rindèt les poyes sins rasta, ca ça lzî schôpeye ki l' diale. Ça
s' voet purade al nute.

Les rodjes pûs polèt forsonner les poyes, ki ndè crevèt. Cwand gn a a make, tot
cwerant des craeyes po s' î rmete do djoû, i plèt moussî divins l' betch et
stofer l' oujhea tot ristopant li tchenåle a l' air. 

On conte ki cisse rascråwe la costêye tchaeke anêye 130 miyons d' uros dins l'
Union uropeyinne. 

On l' trove dins les ptits poyîs, copurade la k' i n' î fwait nén foirt prôpe,
et s' il î fwait tchôd. Cwand ene djin s' ashît vola, ele pout esse epestiferêye
des rodjes pûs, ki cwerèt todi des craeye ou des plaeces sins loumire po s'
mete. On lzès rtrovrèt voltî dins les tchveas et dins l' båbe. Ou dizo l'
elaskite do scançon u les corietes do sotént-goidje.

Dins les poytreyes, c' est les poyes ponresses ezès cadjes ki sont l' pus sovint
rascråwêyes

Li frumele pout viker 6 a 9 moes sins amagnî. Pout viker disca 45° et sorvike a
l' edjalaedje disk' a -20°.

Trover les etroclas avou des adules, des ninfes, et des oûs so les djokes ou
dins les setchès polenes. Mete ene foite lampe di tiesse po les vey rimouwer.

Gn a ki focsim ki pout esse eployî tins do ponaedje. Les ôtes siconte-inseke
pôront siervi tins do vude inte deus ståvlêyes.

Li prodût do comiece do focsim est maxhî avou on frexhixhant prodût (pol fé
amoussî dins les craeyes). Il est stritchî al dôze di on lite dins 250 lites po
10000 poyes.

Gn a eto des prodûts avou del tere di diyatomêyes, di l' årzeye micronizêye et
des mierzôles siconte-inseke. Les crustås d' silice del schafote des diyatomêyes
s' aplake sol pea do pû et so les djonteures des pates. I va tant riper avou ki
l' pea si va trawer et l' formagnant si dzaiwer. I dvénrè tot roed des pates.
Tot letchant les micropiretes, i va tant fé k' ele lyi vont screper les boyeas.
Tantea ki l' pû va crever.



https://wa.wikipedia.org/wiki/Rifondaedje_d%27_ene_langue

Li rfondaedje d' ene langue (on dit eto: normålijhaedje u normålijhåcion), c'
est èn ovraedje tecnike so çou k' on lome li coir do lingaedje, dj' ô bén li
motlî eyet l' croejhete.

Li rfondaedje va moenner å pus sovint a ene ortografeye unifieye (on cmon
scrijhaedje). Li rfondou lingaedje si lome eto ene coyiné, do no d' ene ancyinne
langue del Grece, la k' les diferins pårlers s' avént acmaxhîs.

Ele si pout fé eto pal volté di sacwants bouteus po ç' lingaedje la, k' on lome
cobén les rfondeus. Les rfondeus, ça pout esse ene academeye, on linwincieus tot
seu, èn imprimeu, ene soce di disfinse do lingaedje.

On fwait l' diferince inte li rfondaedje, ki n' s' ocupe ki d' tecnike, et
l' linwe-ehåyaedje, ki fwait avancî li statut do lingaedje. C' est çou k' on
lome en inglès li status planning eneviè li rfondaedje lu-minme lomé corpus
planning.

Inte li rfondaedje et l' linwe-ehåyaedje, mins foirt consecant po les deus, gn a
li studiaedje, li rashonnaedje et l' askepiaedje et l' cossemaedje des noûmots.



https://wa.wikipedia.org/wiki/Revintreye_des_Simbas

Li revintreye des Simbas, c' est ene revintreye ki s' a passé e 1964 å
Congo-Yopôlveye di cåze des mambornaedjes do govienmint cintrå.

Li 5 d' awousse 1964, elle askepia ene republike ki l' mwaisse veye esteut
Stanleveye, et l' prezidint Christophe Gbenye (on ancyin captinne di l' årmêye
congolesse).

Ci estat la, li republike populaire do Congo, fourit ricnoxhou pa 7 payis, inte
di zels l' URSS et l' Edjipe.

Les tchîfs del revintreye (Pierre Mulele, Gaston Soumialot et Christophe Gbenye)
estént des militants d' gåtche (did la, li ricnoxhance pa les payis comunisses
et leus aloyîs).

Les guerîs estént des djins d' viyaedje des provinces do Kivou del province
levantrece. I croeyént ki, tot boevant des estchantêyès abwessons, il alént
divni des "Simbas" (liyon e kiswahili) et n' serént nén djondous des bales des
afronteus.

E moes d' djulete, Moyisse Tchombé divént l' tchîf d' on novea govienmint ki l'
såme est di spotchî li revintreye des Simbas.

Veyant k' i pierdèt do terén, les Simbas prindèt les blancs - bråmint des Bedjes
- come ostaedjes, a Stanleveye, et co pus lon.

Les Bedjes si vont ocuper des leurs ki sont reclôs come ostaedjes. Aprume
politicmint, dizo l' moennance da På-Hinri Spaak, minisse des dfoûtrinnès
afwaires d' adon.

Li 24 di nôvimbe 1964, 350 paras bedjes, epoirtés pa des avions amerikins, sont
paratchutés so Stanleveye, et l' riprindèt (operåcion Rodje Dragon). Dismetant,
gn aveut ene colone al tere k' avancive triviè del brousse (operåcion Ommegang).



https://wa.wikipedia.org/wiki/Raparexhaedje_di_l%27_Aviedje

On raparexhaedje di l' Aviedje u ene aparucion del sinte Viedje, c' est ene
croeyance di sacwants catolikes come cwè l' Aviedje Mareye åreut raparexhou a
des djins (todi des efants (a-z aveuri)), aprume al fén do 19inme sieke,
kiminçmint do 20inme sieke.

El France, l' Aviedje a raparexhou a Lourdes, a ene biedjresse lomêye Bernadette
Soubiroux.

El Beldjike, on est ene miete sibarés ki l' Aviedje n' a nén aparexhou el
Flande. Est ç' a mete e rapoirt avou l' fwait ki, di ces trevéns la, l'
eståvlixhmint catolike esteut bråmint ås mwins des francès-cåzants ? Oubén est
ç' ki les gazetes francesses cåzént toplin do canonijhaedje da Bernadette
Soubirous ki va ariver oficirmint li 8 di decimbe 1933.

Ôte tchoi : kimint s' fwait i ki, ni a Baneu, ni a Biarin, l' Aviedje n' åye
djåzé e walon, dabôrd ki les djins des viyaedjes, adon, cåzént a 95 åcint e
walon. A Lourdes, elle åreut djåzé occitan. Mins el Walonreye, li walon esteut
loukî come eriré pa les cis k' avént stî e scole (dabôrd, les evekes et
cardinås). 

Sacwants catolikes ont-st eto doté des raparexhaedjes di Biarin et d' Baneu
paski les efants k' årént veyou l' Aviedje ni s' ont nén fwait curés u beguenes.
Les dierinnès paroles da Mariette Beco, li veyeuse di Baneu. « Dji n' esteu k'
on messaedjî tcherdjî di rmete on messaedje. On côp l' messaedje rimetou, li
messaedjî n' a pus nole impôrtance ». 



https://wa.wikipedia.org/wiki/Pweturlin-sintondj%C3%A8s

lingaedjes > indo-uropeyin > italike > galo-roman > lingaedje d' oyi > pweturlin

Li pweturlin-sintondjès est on lingaedje d' oyi djåzé e Pwetou e Saintonge
(France).

C' est on lingaedje d' oyi metou a l' aschate des lingaedje d' ok. Li toponimeye
mostere k' i s' a spårdou eviè Nonne so des stindowes la k' on djåzéve, divant
çoula, on lingaedje d' ok.

Dins les rlomêyès djins k' ont djåzé pweturlin, on cite sovint François
Rabelais.

Come li walon avou li scrîta, on trove des prouves di l' egzistince do pweturlin
dispoy li 13inme sieke. Li pus vî scrijhaedje date di 1554.

Les belès letes e pweturlin, c' est aprume des pîces di teyåte et des monolokes.
Gn ourit eto del prôze nén racontrece dispu l' fén do 19inme sieke, aprume avou
li gazete samwinnrece "Le Subiet", ki cminça a parexhe e 1901.

Po des linwincieusès racsegnes sol mot "pweturlin", alez s' vey e splitchant
motî.

Li tecnike di rfondaedje, come li rfondou walon, c' est les betchfessîs scrijhas

Gn a e pweturlin li betchfessî “ea” avou les minmès valixhances k' e walon, -ê u
-ia.

C' est tot rescontrant les bouteus do pweturlin ki Lorint Hendschel, e 1994, a
avnou a l' atuze des betchfessîs scrijhas.



https://wa.wikipedia.org/wiki/Pr%C3%B4ze_n%C3%A9n_racontrece

Li prôze nén racontrece (PNR), c' est des scrijhaedjes di prôze ki n' sont nén
des belès letes.

Li prôze nén racontrece, c' est ene essegne ki l' lingaedje va bén. Dipus k' gn
a des sudjets diswalpés e prôze nén racontrece, dipus k' on ptit lingaedje si
raprepeye des grandès langues, ricnoxhowes come téles. Ci fonccion la est bén
mostrêye sol glindisse da Muljacic et Kloss.

C' est dandjreus Henri Forir k' a scrît li prumî tecse di prôze nén racontrece :
"So les bassès scoles di dvins l' tins".

E 1907, Nicolas Lequarré scrijha tot on sincieus papî sol manoye å vî payis d'
Lidje, k' est sovint rwaitî come li prumî sincieus scrijhaedje e walon.

Li 20inme sieke va vey li montêye des fjheus d' belès letes, et on-z a rovyî kel
walon poleut siervi a ôte tchoi.

Tolminme, on voet des mierdjins eplaidît del PNR e walon, come Jean Fievez avou
si Istwere di Biemreye.

Li prumire rivuwe a cmincî a eplaidî del prôze nén racontrece serè les Noveles
des Walons Scrijheus d' après l' Ban-Bwès, copurade avou les plantches di
biyolodjeye da Maurice Chapelle.

Di 1993 a 1995, gn a 3 rvowes ki vont skepyî, la k' on trovrè bråmint dpus di
PNR ki des ôtes scrijhaedjes : "Djåzans walon" (1993), "Li Chwès" (1995) et li
Rantoele gazete (1995).

Gn a eto li waibe e walon "L' Aberteke" enondêye e 1997 et k' eplaide del prôze
nén racontrece e minme tins ki des tcses di belès letes.

Les troes rvowes di PNR des anêyes 1990 continouwèt, mins gn a eto des årtikes
di PNR dins des ôtes gazetes e walon, come "Coutcouloudjoû", "Li ptite gazete di
Måmdey", et minme on côp u deus dins ene rivuwe foirt wårdiveuse come "Les Cayés
walons".

Mins foû des rvowes so papî, li 21inme sieke va vey sikepyî on nouzome ovraedje
di scrijhaedje di PNR so l' eciclopedeye Wikipedia e walon.



https://wa.wikipedia.org/wiki/Please_protect_your_page

Afrikaans • Alemannisch • አማርኛ (Amharic) • Aragonés • العربية (Araby) •
Armâneashti • অসমীয়া (Asamiya) • Asturianu • Avañe'ẽ • Azərbaycanca •
Bahasa Indonesia • Bahasa Melayu • Bahasa Sunda • Български (Balgarski) • বাংলা
(bangla) • Беларуская (Belaruskaya) • བོད་སྐད • Bosanski • Brezhoneg • Català •
Чӑваш • Česky • Corsu • Cymraeg • Dansk • Deutsch • Diné bizaad • Eesti •
Ekakairũ Naoero • Ελληνικά (Ellinika) • English • Español • Esperanto • Euskara
• فارسی (Farsi) • Føroyskt • Français • Frysk • Furlàn • Gaeilge • Gaelg •
Gàidhlig • Galego • ગુજરાતી (Gujarati) • 한국어 (Hangukeo) • Հայերեն (Hayeren) •
हिन्दी (Hindi) • Hō-ló-oē (閩南語) • Hrvatski • Ido • Interlingua • ᐃᓄᒃᑎᑐᑦ • Иронау
(Ossete) • Íslensk • Italiano • עברית (Ivrit) • Basa Jawa • ಕನ್ನಡ (Kannada) •
ქართული (Kartuli) • Kaszëbsczi • Қазақша (Kazakh) • Kernewek • ភាសាខ្មែរ (Khmer)
• кыргызча (Kirghiz) • Kiswahili • Kurdî • Latinum • Latviešu • Lëtzebuergesch •
Lietuvių • Limburgs • lojban • Magyar • Malagasy • Māori • Македонски
(Makedonski) • മലയാളം (Malayalam) • मराठी (Marathi) • Монгол (Mongol) • ဴမန္မာစာ
(Myanmasa) • Nahuatl • Naoero • Nederlands • नेपाली (Nepali) • 日本語 (Nihongo) •
Norsk (Bokmål) • Nynorsk • Occitan • (Oriya) • Oromo • پښتو (Pashto) • ພາສາລາວ •
Picard • Pilipino • ਪੰਜਾਬੀ (Panjabi) • Platdüütsch • Polski • Português • Română
• Rumantsch Grischun • Runa simi • Русский (Russkiy) • संस्कृतं (sanskrit) •
Sardu • Scots • seSotho • Shqip • Sicilianu • Simple English • Slovenčina •
Slovensko • Српски (Srpski) • Suomi • Svenska • தமிழ் (Tamil) • Tatarça • తెలుగు
(Telugu) • ไทย (Thai) • Tiếng Việt • tlhIngan Hol • Тоҷикӣ (Tojiki) • Tok Pisin
• ᏣᎳᎩ (Tsalagi) • Türkçe • Türkmençe • Українська (Ukrayins'ka) • اردو (Urdu) •
ئۇيغۇرچە (Uyghur) • Volapük • (Xhosa) • ייִדיש (Yidish) • 中文 (Zhongwen) • (Zulu)



https://wa.wikipedia.org/wiki/Pitit-Fayi

Pitit-Fayi (so plaece : lu Fayi, fr: Petit-Fays), c' est èn ancyinne comene del
Walonreye, rebanêye avou Bive (mins k' aveut ddja stî rebanêye avou l' Moncea li
26 di djulete 1964, divant les grands rebanaedjes di 1977).

Cwand on-z a dvou mete des nos diferins po tos les viyaedjes k' on djheut "å
Fayi", on-z a metou "Pitit", pask' i gn aveut on Gros Fayi (Grå-Fayi) addlé.
Pocwè "l' Fayi"? Paski Fayi vént di "få, faw". Fåt sawè ki l' sapén n' est
cnoxhou e l' Årdene ki tins do 19inme sieke. Divant, c' esteut des hesses et des
tchinnes ki fjhént l' sômî del foret, a costé des taeyîs d' bôles et d' sås et
des virêyes di djniesses. Nén etounant k' on rascontere a mwintès plaeces li no
d' Fayi dins les noms d' viyaedjes.

Sol ban do Fayi, gn a on site ki merite k' on s' î arestêye. Eter li Fayi et
Tchîplanes, c' est ene parfonde valêye avou l' ruxhea do Ruwåmolén ki vént d'
Bayamont et s' va taper e Smwès a Vresse. Dins ene ricoulêye di rotches, pus bas
ki l' pont des berbis, on voet li grote del Rotche-Mozele. C' est on crin d'
rotche k' a ddja siervou a catchî les curés ki les Francès avént tchessî al
revolucion di 1789, pwis après ås cis ki n' volént nén siervi dzo Napoleyon. Pus
près d' nozôtes, ç' a stî li catchete des cis do Moncea, k' avént abandoné leu
viyaedje tins del Bataye di Bive, li 23 d' awousse 1914. Li grote est å pî d'
ene hôte cresse si a pik k' on n' î såreut nén tni campé. C' est ç' cresse la ki
deus tchvås francès, sibarés pås côps d' canon, ont devalé vinte al tere po vni
s' abate divant l' grote so on tchår ki les efants vnént d' cwiter po-z aler
mougnî. Les djins ont criyî å miråke et èn åté a stî amenaedjî dins l' grote,
come a Lourdes. Tos ls ans, li djoû del dicåce di setimbe, on dit messe al
Rotche-Mozele.



https://wa.wikipedia.org/wiki/Pierre-Joseph_Dosimont

Pierre-Joseph Dosimont, ki sinéve voltî "Pirre Djônsef" ("Pire-Djôzef"), a
skepyî li 28 di måss 1868 a Årveye. S' î a-t i morou li 10 di måss 1954.

Di s' mestî, il esteut tonlî. Avou ses frés, il a metou so pås so fotches li
societé "Tomeca" ki fjheut des buteas d' bwès, et ki vike co ouy dins les
batweres di plastike.

Il a cmincî a scrire e walon k' il aveut passé swessante ans. Des tchansons k' i
fjheut so des cnoxhowès airs.

Cwand i cminça a scrire e walon, i n' kinoxheut nén Djôzef Calozet, portant do
viyaedje astok (Nåwinne). Cwand i l' a yeu rescontré, i s' a sintou ecoraedjî,
aprume k' i l' aveut metou e rlåcion avou Jean Haust et bouter avou lu so ses
rcweraedjes.

Adon, il a scrît des cints et des cints d' tecses, arimeas, teyåte, prôze. Tos
les papîscrîts da Pire-Djôzef Dosimont sont wårdés ås Vîs Papîs a Sint-Houbert.
C' est tot so des cayés di scole. End a 2 metes hôt. Portant gn a eto di ses
papîscrîts ki trinnént avå l' payis, come les troes cayés ritrovés a Vresse et
rcopyîs pa Louis Baijot e 2009.

Ses ouves sont co bén replaideyes dins les gazetes e walon "Coutcouloudjoû" eyet
Singuliers.

Sol fén di s' veye, il a volou fé on motî walon (mins sovint sins l' francès).
Mins gn a sacwants papîscrîts ki n' ont måy sitî rassonrés.



https://wa.wikipedia.org/wiki/Passaedje_N%C3%B4rouwess

Li Passaedje Nôrouwess est ene voye maritime inte l' Oceyan Atlantike eyet l'
Oceyan Pacifike, åd triviè d' l' artchipel artike do Canada.

Dispoy li fén do 15inme sieke disk' å 20inme sieke, les Uropeyins ont sayî d'
trover ene voye di handele ki passaxhe å Nôr do continint amerikin, po pleur
ariver avou les bateas directumint dins les poirts del coisse pacifike di l'
Amerike bijhrece. Les inglès lomént cisse rcwerowe voye la li Passaedje
Nôrouwess (Northwest Passage), dismetant k' les Espagnols el lomént sitroeteure
d' Anián. Li volté d' trover s' pasaedje la a stî pa drî bråmint des
esploraedjes des coisses al bijhe do continint.

E 1539, Francisco de Ulloa tcherdja Hernán Cortés di naivyî tot do long del
coisse del Californeye po sayî d' trover l' sitroeteure d' Anián. Li 8 d'
awousse 1585, l' esploreu inglès John Davis moussa el schavêye di Cumberland, so
l' Iye di Baffin. E 1609, Henry Hudson, tot cwerant après l' passaedje, rimonta
l' fleuve ki asteure poite si no (Aiwe di Hudson). Hudson esplora pus tård l'
Artike et s' dischovra-t i l' Baye di Hudson.

El prumire mitan do 19inme sieke, des bokets do Passaedje Nôrouwess ont stî
esplorêyes sepårumint pa sacwantès espedicions diferinnes, come les voyaedjes da
John Ross, William Edward Parry, James Clark Ross; eyet des esploraedjes sol
tere, moennés pa John Franklin, George Back, Peter Warren Dease, eyet Thomas
Simpson.

E 1845, ene espedicion bén enustiyeye di deus bateas, moennêye pa Sir John
Franklin saya di foircî on passaedje åd triviè des glaeces artikes dispoy li
Baye di Baffin disk' al Mer di Beaufort. Cwand on s' rinda conte ki l'
espedicion n' rintréve nén, on-z evoya des ôtès espediciones po sayî d' les
rtrover et s' les ramoenner; on n' pola nén schaper les 129 djins del prumire
espedicion, mins les espedicions d' secours ont metou sol mape bråmint del
plaece etur les deus boirds d' aiwe libe, çou ki permeta di fé l' mape d' on
passaedje possibe. On rtrova des traces di l' espedicion da Franklin, des
djournås indicant ki l' batea s' astoca emey les glaeces e 1846, nén lon d' l'
Iye do Rwè Wiyåme, a mitan voye d' leu tchmin, et k' i n' ont nén sepou s'
saetchî evoye zels-minmes. Franklin lu-minme mora-st e 1847, eyet l' restant d'
l' ekipaedje e 1848, après k' il euxhîxhe cwité l' batea po sayî d' eschaper åd
triviè del glaece avou des sployons.

Tins do cweraedje après Franklin et ses djins, ene espedicion moennêye pa Robert
McClure triviersa l' Passaedje Nôrouwess do Coûtchant å Levant, so ls anêyes di
1850 a 1854, mitan pa batea, mitan so des sployons. Li batea da McClure a stou
pris dins les glaeces so troes iviers nén lon d' l' Iye di Banks, åd dibout
coûtchantrece del schavêye di Viscount Melville. Finålmint McClure et ses djins
— ki cmincént a sofri del pômagne — ont stî trovés eyet scourîs pa ene ekipe so
sployons evoyeye do batea d' l' espedicion da Sir Edward Belcher; insi McClure
et ses djins ont polou rintrer, so les bateas da Belcher, k' aveut moussî el
schavêye på Sud.

Li Passaedje Nôrouwess n' a nén stî fwait ttafwaitmint e batea disk' e 1906,
cwand l' esploreu norvedjin Roald Amundsen — ki s' enaiwa djusse a tins la k' il
aveut des desses eyet les crediteus n' volént nén leyî ndaler l' espedicion –
completa on voyaedje di troes ans sol batea di 47 tones Gjøa. Al fén do
voyaedje, i stepa eyet aler disk' al veye di Circle, e l' Alaska, po-z evoyî on
telegrame ey anoncî si succès. Li voye n' esteut finålmint nén interessante pol
handele; nén seulmint ça prindéve bråmint do tins, mins pa des plaeces k' i gn a
les aiwes estént foirt pô parfondes çou ki n' permete li passaedje k' avou des
ptits bateas ki n' polèt nén transpoirter beacôp d' martchandijhes.

Li prumî passaedje d' on seu côp, sins ahote, ni s' fijha k' e 1944, pa li St.
Roch, on schooner del police montêye canadyinne.

Li Passaedje Nôrouwess fwait des bisbiyes inte li Canada eyet les Estats Unis;
po les Estats Unis c' est des aiwes eternåcionåles, dismetant k' pol Canada, ça
fwait pårteye des aiwes del zône coistrece candayinne.

E l' esté 2000, sacwants bateas ont shuvou l' passaedje, profitant kel glaece d'
esté esteut pårticulirmint tene so l' Oceyan Artike. C' est possibe ki l'
restchåfaedje del Daegn va drovi l' passaedje so des termenes di tins di pus a
pus longowes so l' esté, çou kel pôreut rinde pus interessant come voye di
naiviaedje; ene voye di l' Urope a l' Azeye Levantrece wagnreut kékès 4.000 km
tot shuvant l' Passaedje Nôrouwess purade ki d' passer på tchenå d' Panama come
asteure.



https://wa.wikipedia.org/wiki/P%C3%A5ye_di_N%C3%AEmegue

Li Påye di Nîmegue fourit sinêye li 10 d' awousse 1678 a Nîmegue (Bas Payis),
inte li France eyet les Provinces Uneyes (a ç' moumint la aloyeyes a l'
Espagne), po fini li guere di Holande. C' est adon ki les viyaedjes del
Walonreye di France (Bote di Djivet) vont divni francès.

I s' adjixha d' ene blanke påye; Louwis 14 rinda Måstrek eyet li principåté d'
Orandje, kel France ocupéve dispoy 1672, ey eto leyî les foites-plaeces di
Tchålerwè, Binche, Ate, Audenarde eyet Courtrai. Come compinsåcion, li France
riçuva del Sipagne li Franke Conteye, l' Artwès, Lonwi, Fribourg-en-Brisgau, les
foites-plaeces flamindes di Cassel, Bayeu, Ypres, Werwick eyet Warneton, avou
Cambrai, Bouchain, Condé-so-Escô eyet Bavai, e Hinnot. Çoula rinda li frontire
inte li France eyet les Bas Payis pus droete eyet avou moens d' inclawes.

Li påye di Nîmegue fourit completêye pa èn ôte traité siné li 5 di fevrî 1679
inte li France, li Suwede eyet l' Impreur, ki fjha li statu quo ante, eyet onk
kel France impôza å Daenmåtche e moes d' nôvimbe del minme anêye.



https://wa.wikipedia.org/wiki/P%C3%A5rlumint_walon

Li Pårlumint walon, c' est on bastimint metou a Nameur, sol Grognon, tot do long
d' Mouze, et l' institucion k' i edjîstreye dispu 1980.

Å cmince, les bastimints estént resserés emey les måjhones, raclapés onk conte
l' ôte. Ci n' est k' e 1868 k' on va dismoli les meurs, po fé l' boulvård tot do
long d' Mouze. Ça fwait k' les bastimints vont aveur ene miete dipus d' air do
costé d' Mouze. Pu, e 1949, on-z a co dismoli sacwants måjhons po fé li plaece
Keguelian. Et c' est viè les anêyes 1960 k' on va dismoli tot l' Coulot des
Sarazins.

On-z a insi agrandi e 1667, e 1699, pu e 1724, çou k' egzistêye todi do djoû d'
ådjourdu.

Ça va dmorer inla disk' aviè 1900. Adon, on va plaecî la les efants en èn
orfulinat. I n' dimorrè ki les viyès djins, et ça serè don "Li Catreye" u "Les
vîs omes", et ça dmeurrè disk' e 1965.

Après les vôtaedjes do moes d' djun 2004, li pårlumint walon est ahessî insi (po
75 plaeces):

Li Pårlumint walon, come institucion date di 1980, cwand on-z a ahivé çou k' on
loméve adon li Consey redjonå Walon, ki s' a astalé li 15 d' octôbe 1980 dins èn
oté d' Wépion. Pu, li 11 di decimbe 1986, i s' vont vni edjîstrer a l' anyinne
Boûsse di Comiece. Pu vni sol bastimint d' asteure e 1998.



https://wa.wikipedia.org/wiki/Oscar_Colson

Oscar Colson a vnou å monde a Votem li 10 di may 1866. Il a morou a Berlin li 14
di nôvimbe 1933.

C' esteut on bouteu pol walon k' amonta, avou Djôr Wiyame et Colas Defrexheus li
rvuwe Wallonia (1892). Mins c' est lu k' end esteut li doetoe.

Di s' mestî, il a cmincî mwaisse di scole. Pu fé do gaztî, pu ovrer come
fonccionaire.

I rashonna li motlî di sacwants mots do seke, dins on live lomé honteuzmint
(pudicmint) "Chez les Wallons de Belgique", ey eplaidî a Paris (amon l' editeu
H. Welter) e 1902. Ci live la est rindjî come limero G105 dins l' djivêye des
motîs walons.

I fourit on grand disfindeu d' l' otonomeye del Walonreye. I rprezinta Lidje a
l’ Assimblêye walonne dispu si askepiaedje e 1912.

E 1918, tins d' l' ocupåcion almande, i dvénrè directeur di l' acsegnmint
primaire et des Beas Årts a l' administråcion walone di Nameur. Mins cisse
tchedje la lyi a stî dnêye pås Almands dins l' cåde di leu politike di
schåyaedje administratif Flande-Walonreye.

Al liberåcion, tertos tape li hate so les fonccionaires di l' administråcion d'
Nameur. Colson (ey eto des ôtes walonisses come Arille Carlier, Frans Foulon,
Henry Henquinez) est porshuvou e-n on procès d' assijhes po "fijhaedje avou ls
Almands". Come il a stepé evoye foû d' Beldjike, il est codåné pa costumance a
20 ans di foircis travos.

Diviè 1921, il evoye on live "privé" a sacwants soçons, ki l' tite, c' est
"L'unionisme wallon pendant l'occupation allemande en belgique - 1917-1918",
eplaidî a Bårçulone (a l' Imprenta catalana, Cambo & co). Il î mostere ki,
wårder les administråcions ås mwins des Walons tins del guere, c' esteut lweyå
et nén ene traitrijhe, come les tribunås et toplin des efoufeyès djins el
pinsént.

Jean-Pierre Hiernaux, "Taper l' hate so Colson ?", Li Rantoele l° 70, esté 2014.

(fr) Live ki Colson î esplike si ovraedje tins del guere di 14 (avou comintåres
e walon da Jean-Pierre Hiernaux)



https://wa.wikipedia.org/wiki/Noy%C3%A9_walon

Les noyés walons, c' est emey les pus vîs tecses e peur walon (et nén e vî
scrijha). I fourît scrîts pa des djins ki n' ont nén metou leu no, aprume dins
l' payis d' Lidje, Vervî et l' Hôte Årdene. Avou les rlidjeuses di l' abeye di
Måtche-les-Dames (zeles k' estént di stok do payis d' Lidje), les heyes ont
moussî eto å Payis d' Nameur. Avå l' Walonreye on nd a rtrové les tecses po 46
diferins.

Årvier di çou k' on-z a croeyou aprume, les noyés walons sont purade des
tchansons do 18inme sieke ki di dvant.

Les vîs noyés walons sont diferins des tchansons d' heye k' on djheut tot
tournant les viyaedjes inte Noyé et les Rwès.

E walon, ele fourît lomêyes "Copene so l' fiesse do Noyé". C' esteut l' prumî
côpk' on moussive foû on ptit live avou l' minme no, eplaidî a Lidje pa C.
Humblet e 1862.

E l' Årmonak walon po l' an bizak 1888, po l' djoû d' 5 di djanvî, il est scrît:
"Les enfants vont héï." Adon, on voet ki c' est l' mot "heye" k' est eployî po
l' uzance del fiesse des Rwès. Les motîs dinront l' minme sinse å mot "heye",
defini come li tchant minme k' on tchante po-z aler heyî.

Pus tård, e 1902, l' institut Sint-Rmåke di Ståvleu rexha on live: "Resploes di
Noyé", et totavå ç' live la, les heyes sont lomêyes "resploes".

D' après «Les Noëls wallons», bråmint des heyes ont stî scrîtes på curés et ôtès
djins d' eglijhe, et c' est po ça k' sacwantès heyes ont des bokets e francès.
Mins Delbouille dit ki ça s' pout ki les bokets e francès åyexhe sitou radjoutés
pus tård. Tolminme, on voet ki l' walon des heyes est ene miete francijhî, la k'
les scrijheus avént sogne di nén dire des biestreyes teyolodjikes.

Toltins, ons eploye li ratourneure: "on sauveur [nos] est né" et "naissance",
çou k' n' est waire walon. Ons a balziné d' eployî "vini å monde", po n' nén fé
pinser a ene djin ki vént å monde sins awè egzisté divant. Po les crustins, c'
est l' Pere k' a fwait skepyî li Fi foû d' lu-minme dins l' eternité. Adon, ons
a prins on mot francès.

Li mot "skepyî" n' esteut nén co eployî a Lidje, et s' il l' åreut stî, il åreut
fwait l' minme aroke ki "vini å monde". Di ç' timp la, on n' dispårtive nén les
idêyes di "vini al veye" et "vini å monde", come el fwait l' filozofeye d'
asteure.

On trove sovint des indicatifs passé compôzé avou l' viebe «esse» (çou k' est
foû-rîle e walon) :

C' est li stoele ki cdût les perlins disk' a Betleyem la k' l' efant Djezu vént
do vni å monde.

Insi, les noyé walons nos racsegnèt eto so çou k' on magnive tot shijhant les
matenes: "del blanke et del noere tripe, des boûketes, des coisses, des spices
et do souke di pot.

Cisse tchandele la, on l' wådrê come ene erlike po spårgnî les manaedjes di bén
des mizeres.

Il ont stî ramexhnés, aprume, pa Auguste Doutrepont. I nd a fwait on live e
1909.

Maurice Delbouille les a ristudyî pår, et ndè rtrover des noveas. I nd a rexhou
on live e 1938 (Les Noëls wallons).

Ene sibarante sacwè, po les waloneus, c' est l' cåzaedje e francès des andjes et
d' l' Aviedje.

Sacwants eredjistrumints des Noyés walon ont stî fwait emey tchapele, dispu l'
fén do 20inme sieke.



https://wa.wikipedia.org/wiki/Notru-Dame_des_Av%C3%A9ns

Notru-Dame des Avéns est ene fiesse del Aviedje Mareye ki tchait li 8 ou 9 di
decimbe, tofer å timp des Avéns, et ki fiestixhe li djoû ki l' mame da Mareye l'
a yeu leye e s' vinte.

Cisse fiesse la a cmincî a esse fiesteye å 8inme sieke pås Greks, el 9 di
decimbe, so l' modeye del Notru-Dame do pretins, et esse lomêye "Li Cocevaedje
dal Sinte Ane, cwand k' ele a yeu e s' vinte li Foirt Sinte Mame do Bon Diu". Li
Notru-Dame do pretins, c' est l' 25 di måss, pår nouf moes divant Noyé. Come po
nén dner al Aviedje tolminme li minme oneur k' å Crisse, les Greks n' ont nén
fiestî l' Notru-Dame do pretins li 8 di decimbe (nouf moes divant l' 8 do
setime, li fiesse cwand k' ele åreut skepyî), mins on djoû pus tård, el 9.

Après les croejhådes, a Nåpe en Italeye ey a Liyon ons a cmincî a fiestî l'
Notru-Dame des Avéns eto, li 8 di decimbe, et l' lomer "Li Cocepcion di
Notru-Dame". Mins c' esteut ene fiesse nén pattavå å Coutchant, minme s' ele a
prins des racenes en Inglutere et a Båle e Swisse.

Li påpe Peye V, e 1570, a tapé evoye bråmint des fiesses del Aviedje: Notru-Dame
del Plovinete, Notru-Dame d' Awousse, etch etch.

Pus tård, en 1854, cwand l' påpe Peye IX a declaré l' idêye do cocevaedje sins
tatche del Aviedje, il a rmetou so pîs li fiesse del Notru-Dame des Avéns, la k'
tolminme ele n'aveut nén disparexhou, mågré Peye V. Asteure ele a divnou ene
grande fiesse.

Notru-Dame des Avéns est paralele a Notru-Dame do pretins. Li prumire tchait e
cwareme avår li dimegne Lætare, et c' est ces deus djoûs la do cwareme k' ons
eploye li coleur roze. Li deujhinme tchait ez Avéns avår li dimegne Gaudete, et
c' est co ces deus djoûs la des Avéns k' ons eploye li roze.



https://wa.wikipedia.org/wiki/Notdj%C3%AE

I vneut do Payis Souwabe. I fourit lomé eveke di Lidje pa l' impreur Oton II e
972.

Li 6 di djanvî 980, Oton II, sol dimande da Notdjî, riclame li Principåté d'
Lidje on dislaxhî payis. Ça fwait ki l' Notdjî divént l' prumî Prince-Eveke di
Lidje.

Tertos n' est nén d' acoird avou çoula, inte di zels des mwaisses tinants. Insi,
e 987, l' årmêye di Notdjî fwait l' sidje do tchestea d' Tchivrumont, li fé
toumer et l' distrure.

Mins, å pus sovint, i va atchter des teres po ragrandi l' principåté. Vizé e
983, Dinant e 985, Tîlmont e 987, Sint-Houbert eyet Cînè e 1006.

Li veye di Lidje divént insi l' mwaisse-veye del principåté, eyet Notdjî el va
diswalper pår. Les måjhones et les rowes, les meurs di retouraedje, eyet eto des
bastimints relidjeus: li catedråle Sint-Lambiet, set coledjåles et deus abeyes.
Eto, li comiece va esse florixhant ey et l' acsegnmint s' î rispåd.

Come li lingaedje walon s' a diswalpé åtoû des payis romans d' l' evetchî d'
Lidje et ki, pus tård, li Walonreye a prins s' no do no do lingaedje, on pout
dire ki c' est Notger li cåze di l' egzistince des deus sacwès. Eyet,
shuvanmint, i pout esse riwaitî come li pus vî ratayon morå del Walonreye. 

Li role da Notdjî n' est nén bén ricnoxhou, ca l' istwere del Beldjike, sicrîte
bråmint pa des sconte-waloneus, a todi rclamé ki Lidje vikéve a pårt des ôtes.

Insi, e 2008, gn ourit nole ceremoneye po 1000inme aniviersaire del moirt del
djin. 



https://wa.wikipedia.org/wiki/Nicolas_Bosret

Nicolas Bosret a vnou å monde li 5 di måss e 1799 (dizo l' redjime francès, ki
loméve oficirmint ç' djoû la 15 vintôze di l' an VII), et mori li 18 di nôvimbe
e 1876, c' esteut-st on scrijheu d' tchansons e walon d' Nameur, inte di zeles,
«Li Bea Bouket».

Nicolas Bosret tchantéve sins djamåy end awè s' sô. Et les djins el sipoter « l'
ålouwete do cwårtî » oudon-bén : li « råskignoû d' amon nozôtes ».

On djoû, a môde di rén, Matî preye Nicolas å djeu des tchuvalîs. Vo les la, nos
deus gaméns å djouwer a cori onk après l' ôte. Matî, k' est l' pus vî a totshûte
li dzeu... et tricter sol dos pu dsu l' tiesse di s' fré avou ene baguete ki
rshonne bén pus a ene åre k' a on boket d' bwès. Li scorieu tchentêye li
vizaedje do ptit. Les ouys sicoryîs, gn a rén yeu a fé. Nicolas a divnou
aveule !

L' efant tchantéve dedja come ene andje. L' abé d' Sint-Leu k' aveut do cour s'
a ocupé d' lu et lyi aprinde ses notes, l' årmonreye et a djouwer d' l' ôre.

On lyi djheut ene sacwè on seu côp, c' esteut la, et nel pus djamåy rovyî. Cwand
il a yeu s' vwès fwaite, il a tchanté å docså. Il a scrît des cantikes, des
pîces po l' eglijhe, et foiravant des tchansons. 

Diviè 1820, dizo l' moennance holandesse, il hantéve ene soce di «francs
fårceus» k' aléve divni, oficirmint, e 1826, li «Ceke des Minteus», pu li
«Cåbaret des Mintes» (1834) et co pus tård (1843) li soce Moncrabeau.

C' est Bosret ki va adjinçner, e 1857, l' orkesse Moncrabeaucyin. L' instumint
eployî est foirt simpe: c' est l' flûte a l' agnon. Mins elle est dguijheye dins
totes sôres di droles d' instrumints metans: li «tchén dal rimoye», les
«cougnous a piston», li «tiesse di tchvå», li «malton».

Li «bea bouket» fourit compôzé e 1851, et eplaidî dizo l' alomåcion «Li bouket
del marieye».

Si vicåreye est racontêye dins l' live Bosret di s' no d' famile da Joëlle
Spierkel.



https://wa.wikipedia.org/wiki/Neute_Teritwere_di_Moresnet

Moresnet ou li Neute Teritwere di Moresnet fourit, di 1816 a 1919, on ptit estat
uropeyin, d' a pô près 3,5 km², k' egzistéve a pårt paski ses deus vijhéns (li
Prûsse poy l' Almagne d' on costé, les Bas Payis poy li Beldjike di l' ôte) sel
disputént. On cossina eternåcionå decida k' adon ça n' sereut da nolu eyet esse
administré pås deus vijhéns eshonne.

I s' trovéve tot å Levant des redîmés payis d' asteure, a nonne (et djondant) do
pont wice ki les fontires inte les Bas Payis, l' Almagne eyet l' Beldjike si
rcôpèt.

Al Påye di Wîne di 1815, après l' tcheyaedje di l' impire da Napoleyon, les
frontires e l' Urope ont stî pår ricandjeyes po s' adapter al novele balance des
foices e l' Urope. Ene di ces frontires la, c' esteut l' cene inte li novea
Royåme des Bas Payis eyet l' Prûsse. So cåzu tote si longueur, les deus costés
estént d' acoird, la k' li frontire shuveut des vîs aroyaedjes; mins åtoû d'
Moresnet i gn ava-st ene margaye. Bråmint di cåze del mene di zénk Vieille
montagne/Altenberg (Viye Montinne), metowe etur les viyaedjes di Moresnet et
Neu-Moresnet (Noû Moresnet). Come di djusse, les deus payis volént aveur cisse
fosse la rén k' por zels.

E 1816 èn mitan-voye fourit trovêye: li viyaedje di Moresnet lu-minme sereut
olandès, li Noû Moresnet dimanreut-st el Prûsse, eyet li mene di zénk eyet l'
viyaedje di Kelmis djondant, divénrént on Neute Teritwere administré pås deus
payis, disk' a tant k' ene ôte rexhowe fouxhe trovêye.

Å cmince, li teritwere esteut govierné pa deus comissaires royås lomés pa
tchaeke des deus manaedjeus-eshonne. Mins avou l' tins, gn ourit on mayeur ey on
consey di dijh djins, li mayeur — k' esteut eto come li tchîf di l' Estat —
esteut lomé pås deus comissaires; ça fwait kel teritwere esteut foirt libe, on
pô come ene franke tere del Moyinådje.

Li novea teritwere, di 334 ha, aveut-st a pô près l' cogne d' on triyingue. A
nonne avou onk di ses costés sol mwaisse voye di Åxhe a Lidje; li mene di zénk
esteut djusse a bijhe del voye.

Cwand, e 1830 li Beldjike si dislaxha des Bas Payis, li viyaedje di Moresnet
divna bedje, eyet ci fourit li Beldjike ki prinda l' tchedje di co-manaedjeu,
mågré ki les Bas Payis n' ont måy formelmint passé l' mambornance di Moresnet.

Li fwait d' esse on teritwere "neute" aveut des avantaedjes, etur zeles li fwait
d' aveur des bassès tacses eyet pont d' droets d' douwane po l' abagaedje des
martchandijhes a pårti des deus payis vijhéns, eto, les pris estént pus bon
martchî. Li plupårt des siervices, come li posse, estént pårtaedjîs inte li
Beldjike eyet l' Prûsse (d' ene manire ene miete come Andore). Li populåcion
"neute" native aveut eto l' tchuze di dins ké payis fé s' siervice militåre ou
po çou k' est del djustice. Li mwais costé d' çoula c' est k' les djins do
teritwere estént veyous come estant sins payis et n' avént nén l' droet d' aveur
ene årmêye da zels.

Cwand l' mene si spoujha, e 1885, on cminça a doter ki l' teritwere di Moresnet
pôreut continouwer a viker del minme manire sins l' mene. Sacwantès idêyes
fourît-st atåvlêyes po rinde li Moresnet ene intité co pus dislaxheye, come di
fé on casino ou on siervice di posse avou ses prôpès timbes, mins cisse dierinne
idêye fourit metowe a l' abat på govienmint locå. Li pus rmårcåve iniciative
fourit atåvlêye på Dr. Wilhelm Molly, ki voléve fé do Moresnet li prumî Estat å
monde a-z eployî l' esperanto come lingaedje oficir, eyet lomer l' payis Amikejo
(plaece di l' amisté), avou come tchant nåcionå ene måtche en esperanto do minme
no. Mins li tins esteut conté pol pitit teritwere.

Ni l' Beldjike nerén l' Prûsse n' ont måy abandné leus rclamaedjes di prôpieté
sol teritwere, eyet åtoû di 1900 li Prûsse — après kel Beldjike rifuza d'
discuter so li statut do Moresnet — divna pus hagnante, alant disk' a fé des
sabotaedjes eyet des blocaedjes administratifs.

E 1914, å cmince del prumire guere daegnrece, l' Almagne evayixha l' teritwere
di Moresnet, eyet l' anecser e 1915. Li neutralité do teritwere n' egzista pus.

Après l' guere, li Traité d' Versailles di 1919 va mete fén po d' bon al
"neutralité timporaire" k' aveut stî decidêye cint ans pus timpe, tot decidant
ki l' teritwere, avou on boket del Prûsse (les redîmés payis) serè dné al
Beldjike, ki s' trovéve do costé des wangnants del guere, dismetant ki l'
Almagne l' aveut pierdou.

Tins del deujhinme guere daegnrece, li teritwere, avou tot l' restant des bans
tîxhon-cåzants des redîmés payis, vont esse ranecsés pa l' Almagne, disk' e
1944.



https://wa.wikipedia.org/wiki/Mot%C3%AE_walon-franc%C3%A8s

On motî walon-francès, c' est on motî (u on motlî) ki dene les mots, po tos les
tchamps do lingaedje walon, dins l' ôre alfabetike, et leu ratournaedje u leu-z
esplikêye e francès. I dene eto les ratourneures la ki ç' mot la aparexhe.

Les pus gros motîs mosternut eto des egzimpes d' eployaedje do mot dins des
fråzes u des bokets d' fråze.

Les motîs francès-walon sont les pus corants motîs walons. Disk' asteure, les
mots sont prezintés e sistinme Feller, et on n' riprind ki les mots k' estént
dits å 20inme sieke dins on metou viyaedje u ene coine dinêye del Walonreye.

Les motîs walon-francès sont sovint des lives, mins eto des simpes sillabusses
(motî d' Nålene, di Bive, di Perwé, di Viêpe), u des tezes di studiants, k' on-z
a totes les rujhes a trover (motî d' Andene).

Sacwants motîs ont parexhou a bokets dins des rvowes, come li motî d' Djivet, li
motî d' Hu, u li ci di Courcele et Souvret.

Gn a eto des motîs walon-francès ki n' egzistèt ki come papîscrîts (motî d'
Waime, motî do Tchestea da Haust et Goffinet, come fouyous (motî d' Warmich,
motî do payis do Tchestea), come u come båze di dnêye (Motî d' l' Årdene
nonnrece).

Po fini, gn a, totavå l' Walonreye, des pordjets d' motîs po des coines ki n'
sont nén télmint studeyes, come li payis d' Oufalijhe, di Veskeveye envd. Mins
ces pordjets la riskèt foirt di n' pont awè d' shûte, avou l' moirt des mwaisses
diccionairîs.

Gn a on motî so les fyis, li DTW (mins ki n' riprind kel cwårt des letes di l'
alfabet).

L' esplicant motî do walon pout eto roter come on motî francès walon, veyanmint
ki, po bråmint des intrêyes, gn a eto on ratournaedje e francès.



https://wa.wikipedia.org/wiki/Micoplasse

On micoplasse (dinltins on djheut eto on PPLO, po
Pleuro-Pneumoniae-Like-Organism), c' est on mo ptit microbe, sins paroesse, ki
s' sait mopliyî tot seu, come les ôtès bactereyes mins ki pout eto moussî dins
ene celure do coir (come les virûsses).

Les micoplasses ni mzurèt ki 200 a 500 nanometes, et, come il ont ene cogne ki
candje tofer (poy k' i n' ont nole måjhire), on n' les såreut ddja vey å
microscope optike.

Les micoplasses cåzèt des maladeyes azès djins et azès biesses, k' on lome des
micoplasmôzes. Il ont ptchî di s' aler edjîstrer dins l' peumon, les djonteures
et l' aparey djenitå. C' est po ça ki les micoplasses des poyes polèt passer del
covresse eviè les poyons.

Les micoplasses polèt sorviker di 5 a 7 djoûs dins d' l' aiwe di pousse (conte,
metans 14 djoûs po Pasteurella multocida).

Imunolodjicmint, les micoplasses polèt candjî raddimint les proteyenes di leu
paroese; eto, i divnèt rade nén ricnoxhåves pa les anti-coirs.

Deus maladeyes ås micoplasses sont sol djivêye des cenes ki dvèt esse diclarêyes
a l' O.I.E., c' est les micoplasmôzes a Mycoplasma galisepticum et Mycoplasma
meleagridis. Ambedeus sont rprinjhes dins les directives uropeyinnes po les
discandjes di poyes et poyons.

Les micoplasses polèt esse acsûs pa sacwants antibiyotikes, come les macrolides,
les tetraciclenes u les kinolones. Come di djusse, les antibiyotikes ki hiyèt li
paroese des bactereyes, come les penicilenes, ni sievront a rén, poy ki les
micolasses n' ont nole måjhire.



https://wa.wikipedia.org/wiki/Michel_Francard

Michel Francard (riwalnijhåve Mitchî Francård) a skepyî a Bastogne eli 17 di
måss 1952.

Il est prof d' univ di s' mestî, et pa ses rcwerances sol rissinta des
lingaedjes diléreces emey les djonnes (1988-1991), l' enondeu del sociolinwince
do walon. Foû do walon, il a studyî, avou, li francès del Walonreye.

Di 2004 a 2009, il a monté e gråde, et divni vice-recteur di l' Univ do
Noû-Lovén, et dveur leyî ouve å dfwaite di si ovraedje direk pol walon.

Il a metou so pås so fotches li Muzêye do Pårlaedje e Payis d' Bastogne (1982),
et-z î eplaidî ene peclêye di lives e walon, avou come cougnet : l' antolodjeye
Scrijheus d' Årdene (2002).

Priyî pa Lucien Mahin a on raploû so l' avni do walon a Rdû, e 1993, Michel
Francard si oize dimander : "Fåt i sacrifyî les vîs cåzeus d' walon so l' åté do
rfondaedje ?" Pu-z î raler : "Les vîs cåzeus, a Bastogne, c' est 9 djins." Il
aveut respondou al kesse sins l' dire platezak.

A cåze di ciste avuzion la, Michel Francård fourit rbouté pa l' SLLW, cwand on
dmanda po k' il î moussaxhe.

Å cmince (1984), Michel Francard ni djåzéve nén walon, emacralé pa l' idêye
diyalectolodjike k' i dveut pårler avou l' accint d' on seul viyaedje. Mins,
pitchote a midjote, i s' î a metou, copurade a cåze di ses rescontes avou des
Rantoelîs. Al shijhe k' il a dit årvey ås waloneus (2004), come bouteu direk
emey zels, c' esta lu ki cåza e walon, et èn ôte fé on spitch e francès.

Michel Francard a sovint fwait vni des studiants romanisses do Noû-Lovén po
rescontrer des walon-cåzants, å cmince e payis d' Bastogne, pus al Soce des
Rcåzeus d' Bietris.



https://wa.wikipedia.org/wiki/Martin_Lejeune

Martin Lejeune (e walon, on l' lomrè Mårtén Ledjunne u Mårtén L' Djonne), c'
esteut on scrijheu e walon k' a skepyî e 1859 et mori foirt djonne (a 43 ans) d'
ene laide peumoneye e 1902.

Mårtén L' Djonne a stî pacô djudjî come li pus grand scrijheu lirike e walon
dispu Colas Defrexheu.

Martin Lejeune ni doet nén esse kimaxhî avou Jean Lejeune di Djoupeye, k' esteut
ene miete pus djonne, mins k' a cmincî a ramexhner des motlîs tecnikes a pô près
dins les minmès anêyes.

Il a cmincî a scrire des arimeas e 1896, eplaidîs dins l' Annuaire du Caveau
verviétois. Il evoyive ene sacwè tchaeke côp ås bates di l' SLLW. So les 6 ans
(1896-1902), end a evoyî 38. Ci serè lu k' årè scrît l' pus et k' årè rascodou
li pus di prumîs pris di tote l' istwere des concours SLLW. On-z a conté ki ses
ovraedjes eplaidîs dins l' Bultén del Soce (belès letes et diccionairaedje)
faiynut 667 pådjes.

Mårtén l' Djonne serè ritnou el literateure walone purade po ses arimeas
lirikes. Sovint, i sont scrîts a môde di bate di dvize inte deus cåzeus. C' est
ç' boket la di si ouve k' a stî ramexhnêye en on gros live, eplaidî e 1923 pa
Jules Feller: Œuvres lyriques du poète wallon Martin Lejeune.

Jules Feller a eto conté long et lådje li vicåreye da Martin Lejeune dins l'
adrovaedje do live Œuvres lyriques.

Il a mostré comint k' Mårtén l' Djonne boutéve: i scrijheut tos les mots walons
k' il oyeut dire di ses malådes, dins l' payis d' Dizon, mins eto des djins k' i
rescontréve tins d' ses condjîs a Solire, a Meu, a Erezêye.

Il a eto bråmint lî des antolodjeyes di fjheus d' arimeas, e francès et en
itålyin, po studyî leus tinmes. (C' est Jules feller ki lyi aveut consyî).

Il a tchanté li tinrûlisté d' on pere, l' amour simpe, li compassion po les
pôves. I vos toitche on clapant tåvlea d' ene pormoennåde di des hanteus, do
prumî pas d' èn efant, del prumire djournêye di scole. I vos discrît come on
pondeu on bribeu, onk ki nolu ni rwaite, on djouweu d' ôre, li vî hierdî et l'
taeyeu d' legnes. I vos emantche des sinnes ki vikèt so les greves, so les
ramtaedjes et les margayes di cåbaret. I vos sait eto cåzer del nateure, do rew
ki court so les doyes des ôneas, des froedeures, des magriyetes, di Mouze a
Lidje, evnd.



https://wa.wikipedia.org/wiki/Marokinne

Li Marok est on dislaxhî payis å nôrouwess di l' Afrike. Si longowe coisse so
l' Oceyan Atlantike continouwe houte do stroet d' Djibraltar sol Mîtrinne Mer.

Les payis åtoû sont li Moritanreye å sudouwess eyet l' Aldjereye a l' ess ey å
sudesse. I gn a eto deus esserêyès teres espagnoles sol coisse Mediteraneyinne:
Cewta et Meliya.

Après ki l' ancyin Sara espagnol åye sitî dislaxhî del Sipagne ezès anêyes 1970,
il a stî anecsé på Marok, ki l' conte come pårteye di s' teritwere; mins çoula
n' a nén stî ricnoxhou eternåcionålmint åd triviè di l' ONU.

Sacwantès grandès veyes : Cazablanca, Agadir, Fess, Marakech, Mekness, Tandjî,
Tetouwane Asfi, El Djadida.

L' achoura kimince li prumî Moharem, ki c' est l' Djoû d' l' an moslimrece (Les
administråcions ont condjî). Dins les viyaedjes, do prumî å dijhinme djoû di ç'
moes la, les efants vont taburiner dé les djins ki passèt po k' on lzî dene ene
dringuele. Gn a eto, å minme moumint, ene uzance, ki rshonne al schiråde del
Walonreye: les efants il esprindèt des ptits feus et zoupler å dzeu. N a minme
des grandès djins ki potchèt avou. I pinsèt eto k' on n' serè nén malåde si on
fwait çoula.

Li londmwin u l' sorlondmwin del fiesse do bedot, gn a cobén on djonnea ki
s' disguijhe avou des peas d' moton, et aler heyî l' viyaejde, u l' long des
rotes. On l' lome sbaa btayn (setès peas d' moton) u bou jloud (li ci ås peas)
en arabe marokin et herma, bou ilmawn e lingaedje amazigh. Ça rshonne ene miete
a l' ancyinne uzance walone di tchessî l' vexhåd. L' uzance si piede ene miete.

Li dessinaedje so les mwins u so les pîs des femes et des båsheles avou do hené.
C' est des femes di mestî kel fijhèt (les naqqachat), a l' ocåzion d' ene fiesse
(noices, discalotaedje) u d' on djama.

dirham (MAD), k' i ndè fåt a pô près 10 po fé èn uro. Il est pårti e 100
cintimes. Li cintime est co purade lomé franc, e sovnance do vî tins.

Gn a ene viye unité d' manoye ki sieve co dins l' vicaedje di tos les djoûs so
tot l' Marok, apus k' a Bijhe. C' est l' riyal, ki c' est l' vintinmme d' on
MAD. C' est l' minme sistinme ki l' ancyin contaedjes avou les sôs el Walonreye,
et les douros e l' Espagne. Li riyal sieve po les contaedjes dizo 10.000 DH.

Gn a co ene pus ptite unité, k' on s' è sovént co, mins k' on n' eploye pus, li
gorch.



https://wa.wikipedia.org/wiki/Maladeye_del_bleuwe_linwe

Li maladeye del bleuwe linwe udonbén five å catåre des bedots, c' est ene
maladeye des bedots cåzêye pa on virûsse k' est poirtêye pa des picrons.

C' esteut ene maladeye des payis d' Afrike et del Mîtrinne Mer (inte 40 et 35
digrés Nôr). Mins e 2006, elle a acsût l' Walonreye, et s' î spåde, k' on n' s'
î atindeut nén. Et rascråwer les bovrins eto. C' est la k' i ava des grossès
pietes.

Pol minêyolodjince, i fåt bén vey dins tchaeke payis, li moumint et les plaeces
ki les picrons si mopliynut. C' est sovint al fén d' esté et å waeyén-tins. Come
di djusse, les biedjreyes metowes dilé les vevîs et les aiwes, cropante u
corantes, sont pus åjheymint djondowes.

Inte les minêyes, li virûsse dimeure vicant dins l' coir des vatches et des
gades kel vont rispåde ås bedots pal voye d' ene hagneure di picron. Did la, li
må si håynêye d' ene plaece a l' ôte pås malådès biesses et çou ki les aduze,
djins, biesses et usteyes.

Li rascråwance et di 5 à 10 åcint des bedots d' on tropea. Li morance n' est ki
di 1 à 2 åcint. Ele pout esse bråmint pus foite cwand l' maladeye arive dins on
payis pol prumî côp. Insi so 120 vatches dins ene cinse di Tchespire, e 2007, 26
ont tapé l' vea, et 6 n' ont nén ristî plinnes (timprou fordjetaeje). Gn a yeu 3
biesses di crevêyes. 

Gn a del five å cminçmint, mins ele pout esse ritoumêye cwand les ôtes sintomes
arivnut.

Mins les senes del maladeyes polèt esse foirt diferins d' ene minêye et d' ene
hiede a l' ôte. Pacô, gn a les biesses ki clepèt cråndimint. Ça pout esse paski
li boird des ongletes est tot efouwé. Mins eto pask' i gn a des ptits sonnaedjes
et des taetches di necrôze sitramés dins totes les tchås do coir. Des ôtes côps,
on-z a on houzaedje des orayes, des lepes, et di tote li tiesse et do do hatrea.

Çou k' est l' pus corant, c' est des clepaedjes, mins gn a nou må ås ongletes.
Adonpwis, des crapes sol muzea, et pa des côps dins les narenes, ki polnut
sonner.

Li maladeye est pus laide po les biesses ki sont må sogneyes. Ele polèt freyî di
100 kg et co hay.

Les biesses fordjetnut, des côps a ene troejhinne di moes, des côps a set ût
moes,  

Les bedots polèt eto atraper l' cocote, mins cisse maladeye la passe docô d' ene
biesse a l' ôte, et epestiferer les bovrins ki vikèt djondant. Li bleuwe-linwe
ni passe nén d' ene biesse a l' ôte.

L' ectima, c' est des simpès crapes so les lepes, sins maladeye djeneråle. Ele
riwerixhèt tot seules en ene cwénzinne di djoûs.

Li maladeye a cmincî e 2006. Elle a stî ricnoxhowe aprume a Rindeu so des
bedots. Mins après, elle a stî bråmmint trovêye dins l' payis d' Heve, pask' ele
vineut dandjreus del Holande.

Elle s' a stramé tocosté tot rascråwant les bovrins, aprume a cmincî do moes d'
avri 2007, la k' il a fwait doûs, et ki les rascråwants insekes s' ont bén
mopliyî.

E 2008, n' a nén yeu tant di noveas cas. Les acleveus d' grossès biesses ont stî
oblidjî d' eplocter leu bisteu divant l' fén d' l' anêye. Portant, on n' les a
nén co tant piké tins del campagne, et ratinde li raståvlaedje e moes d'
nôvimbe.

E 1980, ezès moes di djun, djulete et awousse 1999, li Tunizeye est djondowe.
Ele li rfourit do moes d' djun å moes d' octôbe 2000.

Li Daenmåtche et l' Suwede ont stî djondous sol fén di l' esté 2008 (al såjhon
la k' n a toplin des picrons).



https://wa.wikipedia.org/wiki/Lorint_Hendschel

Laurent Hendschel (purade lomé Lorint emon les waloneus) a skepyî e 1966. C' est
on tchanteu et on scrijheu e walon, ey eto on rcwereu sol walon.

Deujhinme do Grand Pris del Tchanson Walone e 1989, il atake totossu rade a
studyî eyet scrire li walon. I håynêye ses nouvès idêyes en on livret “On walon
po dmwin” (1990) et s' comince-t i a ls apliker come mwaisse-adjinçneu do motî
Walo+ (1992), li prumî motî francès-walon po troes des cwate coines do payis.

Adonpwis, il eplaide “Ridaedjes” (1993), ene ramexhnêye di powezeyes
avanciveuses. Et mostrer comint, podbon, on pout foirdjî on rfondou walon divins
“Quelques propositions sur l'établissement d'une langue wallonne écrite commune”
(1993) et comint-z ahiver on diccionaire di tot l' walon (Å raploû-tot des
walons, 1994). E minme tins, il aponteye on sistinme live et cassete po-z
aprinde li walon (Li walon rade et bén, 1994).

C' est co lu k' enonde l' idêye del gazete “Li Rantoele” (1995), ki dvént ene
Soce Nén Recwårlante et rprinde les rcwerances so li rfondaedje. Adon, po
rawijhî ses couteas, et vey çou ki li rfondaedje dene podbon, Lorint Hendschel
sicrît sacwants bokets e rfondou: “Sacwantès fåviretes di houte did ci” (1994),
“Did lon” (1995) et li grand roman istorike “So l' anuti”, sicrît e 1994, eyet
eplaidî fok e 2006.

I va pus lon dins ses rcweraedjes et studeye les pondants et les djondants do
tchmin k' a shuvou l' walon e 20inme sieke, et les idêyes des waloneus so ces
trevéns la. I scrît on clapant corwaitaedje so ç' sudjet la e 1996, “Ecole
dialectologique et génération 48 - esquisse d'une analyse”.

Il est onk des prumîs a vey li consecance del revolucion Etrernete. Eto, i va
mete so les fyis, e 1996, on prezintaedje do walon (Les pådjes do lingaedje
walon) et e 1998 ene sinteze sol grammaire do walon: Li waibe del croejhete
walone.

A pårti di 1998, il overe sol ratournaedje e walon des sistinmes Linux, et
scrire si apriyesse a fwait so les fyis, dizo l' tite: Avou l' sistinme
Gnu/Linux, voste éndjole djåze walon. C' est s' papî la ki va enonder Pablo
Sarachaga sol voye do boutaedje pol lingaedje walon, et drovi l' ouxh des libes
programes sicrîts e rfondou walon.

Tot boutant di s' mestî, come ratourneu, i s' rimete ås scoles et disfinde, e
1999, on memwere di linwince “Vers la substitution linguistique en Wallonie”,
tot scrijhant troes tchaptrês do live di sinteze acvierné pa Lucyin Mahin, “Qué
walon po dmwin”

E 2002, i ratoûne li Djeneze, li prumî live del Bibe, e walon, dizo l' tite “Å
Cmince”.

Dispu l' moes d' djun 2003, Lorint Hendschel a prins on “condjî sabatike” po ses
boutaedjes pol walon. Mins on l' rivoerè tolminme a Bive, pol sitrimaedje di "So
l' anuti".

Lorint Hendschel a cmincî a bouter sol diccionairaedje a pårti del djivêye des
motîs do walon ramexhnêye pa Johan Viroux. I va esse li mwaisse adjinçneu do
prumî motî francès-walon ki dene les minmes mots dins sacwants accints do walon
Walo + : Mes 3000 prumîs mots walons. Après, i va rescontrer Tiri Dumont et
bouter sol DTW avou lu.

Come ricwereu, Lorint Hendschel fourit li mwaisse teyoricyin eyet l' enondeu do
rfondaedje et do linwe-ehåyaedje do walon. C' est les idêyes sipårdowes pa ci
ptit live la ki vont fé comprinde a Lucyin Mahin kel schapaedje do walon passe
parr la, et-z atôtchî Lorint Hendschel e 1993.

Djusse après, Lorint Hendschel fourit l' mwaisse viene del "Commission
normalizåcion" di l' UCW. Cwand cisse-ciale toûne a cou d' poyon, e 2000, i
renonde li Tåvlotêye rifondaedje del Rantoele, tot-z askepiant li Djåspinreye
Rifondaedje so Yahoo.

C' est lu ki saye di ratourner l' prumî li motlî infôrmatike po s' endè siervi å
cmince so Microsoft, pu so Linux. C' est tot fjhant ciste ovraedje la k' i va
rescontrer Pablo Sarachaga.



https://wa.wikipedia.org/wiki/Li_langue_%C3%A5d_dibout_del_linwe_(fime)

«Li langue åd dibout del linwe», ki l' vraiy tite e francès, c' est «Le bout de
la langue», c' est on fime di racsegne da Xavier Istasse k' a rexhou e 2015.

Pol teyåte e walon, li cineyasse a shuvou, inte des ôtès sacwès, «Les vwès del
nute». Gn a eto des djonnes acteurs del dramatike ki sont filmés dins les
coulisses, so sinne, et eto dins leu veye di tos les djoûs. Aprume Jean-Claude
Dermont et Adrien Decloux. C' est zels k' edåmèt et ki cloynut l' fime.

Pol tchanson e walon, il a stî filmé li Fiesse del tchanson e walon. Il î a
fwait responde Michel Azais. Adon, il a shuvou e leu måjhone li binde «Luttig
Transopera» et Jean-Pierre Vandel et s' feye. Mins gn a ds ôtes tchansons e
walon tot åd dilong do fime, des cenes da William Dunker, Elmore D, Guy Cabay.
Julos Beaucarne est lu ossu dins l' fime, mins ki dit si rlomêye fråze «Li
walon, c' est l' latén vinou a pî do fond des ådjes».

Tant k' ås gazetes e walon, li fime cåze do Chwès tot mostrant Châle Massaux ki
fwait del riclame po si rvuwe. I mostere eto on forbataedje inte les mimbes des
Rantoele so l' enimådjaedje del coviete di leu gazete.

Po les cåzaedjes sincieus, aprume sol sociolinwince, gn a les féns cnoxheus
shuvant k' ont vnou dire li leur, e francès :

Esther Baiwir acertene ki, la 100 ans, les nouv dijhinmes des cåzaedjes di tos
les djoûs si fjhént e walon. Lon do bôraedje di cråne d’ on Félix Rousseau ki
nos bassinéve ki « les Walons avént adopté l’ francès dispu l’ 13inme sieke ».

Michel Francard endè radjoute sol grandiveusté di sacwants Walons ki vos petèt
l’ francès sins saveur ki leus grands-parints ‒ ou leus erî-grands-parints, todi
‒ cåzént tofer walon.

Jean-Luc Fauconnier rivént so l’ indiferince des politikîs eneviè l’ moraedje
des langues. Cwand on distrût on monumint istorike, gn a do herleme dins les
gazetes. Cwand l’ dierin cåzeu d’ on ptit lingaedje mourt, c’ est l’ silince !

Joseph Dewez cåze do « bôreataedje simbolike » subi pal djermêye k’ on lzî a dit
ki leu langue ni valeut rén, et k’ il è faleut dvizer ene ôte avou leus efants.
Do pirlodjaedje vinant des scoles. Adon, c’ est des scoles eto ki l’ ravicaedje
do walon, a grande eschåle, divreut vni. Ôtrumint ci serè « foû målåjhey ».

Emile Gilliard, al fén d’ on raploû di l’ SLLW, vént rhåyner li teze oficire
vî-waloneuse come cwè on n’ pout nén bodjî ene faflote a nosse langue.

E foû-vuzaedje, li produjheu cominte tot rotant so des oûs come cwè ci pont la
est «dispitiveus». Mins i dene li craetchoe docô après a Djan Cayron, k’ esplike
foirt binamêymint l’ ovraedje des rfondeus. Pu shuve troes noû-waloneus el
Burtaegne, la k’ i rescontrèt Yoran ‒ l’ eplaideu do Gaston e walon ‒ dins ses
monceas d’ lives so les noûmots e burton. Pu fé responde des djonnetes e burton,
ki ene dit k' ele ni tchantreut ddja li «Marseyesse».

Li filmeu a saizi Jean-Pierre Vandevandel k’ asprove di fé passer ene miete di
mots walons a s’ feye.

On voet eto Lucyin Mahin et Djan Cayron divizer walon avou tchaeke si ptite
feye. L’ efant a l’ air di esse contin di saveur ene ôte langue, et l’ dire a
scole, sapinse a Djan. Lucyin, prezinté cial come èn egzilé linwistike ‒ i
dmeure å Marok ‒ a sogne di rivni el Walonreye avou s’ feye. I dit k’ bråmint
des Walons si cdujhnut come ene police linwistike disconte do lingaedje di leus
tåyes. Et poleur dizôrner les aprindants efants, tot lzî fjhant sinti, motoit
nén ddja voltrûlmint, ki ci n’ est nén bén d’ cåzer walon.

Li fime maxhe tofer des djins ki djåzèt co walon po des sudjets d' tos les djoûs
— inte di zels, des djonnes — avou des sincieus k' esplicnut bråmint des sûteyès
afwaires sol disparexhaedje di ç' lingaedje la.

Li fime fourit prezinté a l' Aisse del Tuzance di Nameur e moes d' måss 2015, e
dvant-prumire.

I serè rmostré a Nameur, todi al Måjhon del Culteure et a Lidje, ås Grignous, å
cmince do moes d' djun 2015



https://wa.wikipedia.org/wiki/Leuc%C3%B4ze_inzotike_des_bovrins

Li leucôze inzotike des bovrins, c' est ene maladeye des bovrins avou des
crexhioûles a totes les glandes al linfe et dins les ôtes texhous avou des
blankès globures.

Li maladeye est cåzêye pa on virûsse, li virûsse del leucôze inzotike des
bovrins.

Li leucôze e inzotike ås vatches a stî discrîte pol prumî côp dins les anêyes
1860. 

Elle esteut aprume sipårdowe dins les contrêyes di l' Ess di l' Almagne d' adon
(li Prûsse levantrece, li Pomeraneye, li Meclenbork, [li [Brandenbork]] et l'
Sake (c' est po çoula k' on l' loméve, e-n almand, “ostelbische Krankheit”,
maladeye å Levant di l' Ele).

Al fén del deujhinme guere daegnerece, les cinsîs d' avår la, ki n' vlént nén
dmorer dizo l' mambornance des Rûsses (askepiaedje di l' Almagne di l' Es)
afoujhît viè l' Almagne di l' Ouwess avou leus biesses, ey amoenner li rascråwe
e Chlechvik-Osteyn ey el Basse Sake.

Dispu l' tins, li maladeye s' aveut eto ståré, avou l' martchandaedje des bounès
vatches di ces payis la (come li raece “Ostene”), dins les ôtes payis del Mer
baltike, Daenmåtche, Suwede eyet Finlande. 

C' est dandjreus pal minme voye (l' apoirtaedje di vatches a laecea po-z amidrer
les cenes do payis) ki l' leucôze si stitcha ezès Stats Unis, pu, did la, totavå
les Amerikes (Canada, Amerike nonnrece, et kécfeye ossu rivni e l' Urope).

Lacobén k' on n' l' a måy conoxhou el Walonreye, wice k' i gn a nén tant d'
vatches laeçreces ki ça.

Li må passe d' ene rascråwêye vatche a ses veas pal voye do laecea. Mins li tins
d' covaedje del maladeye est foirt long (di 9 moes a 9 ans). Ça fwait ki, å pus
sovint, c' est des vatches di 5 a 8 ans ki vont esse malådes clinicmint.

So 300 cas studyîs al sicole veterinaire di Hanôve, n aveut 2 åcint di biesses
di 2 ans, 8 % di 3 ans, 11 % di 4 ans, 24 % di 5 ans, 21 % di 6 ans, 11 % di 7
ans, 12 % di 8 ans, 7 % di 9 ans, 4 % di 10 ans et pus vî. 

Gn a k' on torea d' acsût po 150 vatches dins les statistikes, tot biesmint
paski les måyes sont touwés po leu tchå estant co djonne. Les gayets ni sont pus
waire wårdés po siervi les vatches laeçreces dispu l' diswalpaedje di l'
esminçaedje artificiel.

Totes les biesses avou des senes ricnoxhåves clinicmint vont crever, après on
tins ki dipind del fôme clinike. Ça pout aler foirt rade, moirt subite u må ki
deure on djoû u deus (maladeye awiyante k' atake ki cour u ki råye li misse). Po
l' acsujhaedje des glandes did dizo l' pea, li maladeye pout durer sacwants moes
dispu k' on-z a veyou li prumire crexhioûle.

Li pus åjheymint ricnoxhåve, come di djusse, c' est les crexhoûles di dzo l'
pea : babetchreces, sipalreces, coxhreces, dirîtetreces.



https://wa.wikipedia.org/wiki/Lafayette

Lafayette, di s' plin no, Marie-Joseph Paul Yves Roch Gilbert du Motier, marquis
de la Fayette (6 di setimbe 1757 - 20 di may 1834), c' esteut on nôbe francès,
divnou militaire.

Il a stî evoyî e l' Amerike po-z aidî les Amerikins a s' dislaxhî d' l'
Inglutere.

Al Revolucion francesse, il a stepé evoye ezès Bas Payis otrichyins, mins il a
stî ramassé a Rotchfoirt.

E 1792, Lafayette aveut stî codåné come "traite al nåcion pås revinteus francès.
I s' vola aler catchî el Prûsse. Avou ds ôtes pareys a lu, il arivît a
Rotchfoirt et dmander po trevåtchî dins les Bas Payis otrichyins. Les otorités
otrichyinnes ont bén vlou, mins les oficîs francès si dvît dner a conoxhe. Cwand
l' fel-marixhå otrichyin Moitelle, ki cmandéve a Nameur, a savou cwè po
Lafayette, i lyi fjha dire kel prince Tchåle di Lorinne aléve vini a Brussele et
l' vôreut bén vni trover po dvizer avou lu del sitouwåcion el France. Adon,
Lafayette fourit emoenné a Lussimbork, et-z î esse reclôs.



https://wa.wikipedia.org/wiki/Kur%C3%B3w

Kurów ( prononçaedje) est on viyaedje di Pologne, metou etur Puławy eyet Lublin
so ene aiwe lomêye Kurówka.

Etur 1431 et 1442, li viyaedje obtént les droets del lwè di Magdibork. Come c'
esteut ene privêye veye i gn î aveut on martchî d' amagnîs et des fjheus d'
fôreures et d' peas d' biesses. Å 16inme sieke, c' est on cinte do Calvinisse
adon-pwis disk' e 1660, bråmint des djins s' toûnnut a l' arianisse.

E 1670 li pesse s' abate sol veye ey ele piede on moumint s' tchåte. Dispu
çoula, ele pårtaedje si istwere avou l' restant del redjon.

Après l' pårtixhaedje del Pologne è 1795 ele est rprinde pa l' Ôtriche. E 1809
ele rdjond l' Dutcheye di Varsoveye et divni ttafwait polonesse è 1815. E fevrî
1831 les foices del djenerål Józef Dwernicki batnut des unités rûsses. E 1870 li
veye piede ttafwait s' tchåte di veye et rinte podbon el Pologne e 1918.

Å cmince del Deujhinme guere daegnrece, li 9 di setimbe 1939, li Luftwaffe tape
bråmint d' bombes dissu l' veye. Li bombårdumint distrujha èn ospitå civil, po
n' dire ki çoula. Tins del guere, l' Almagne mete so pîs deus camps di foircé
ovraedje nén lon d' drola. E 1942 on ptit gheto est metou e plaece, mins bråmint
d' prijhnîs parvnît a s' schaper et rdjonde li rezistance dins les coinreces
foresses.

Po çou k' est do tourisse, i gn a-st el veye ene eglijhe del rinexhance,
rifwaite e 1692 avou ene tombe del famile Zbąski eyet des sculteures da Santi
Gucci. C' est ossu drola k' el djenerå Wojciech Jaruzelski a vnou-st å monde.



https://wa.wikipedia.org/wiki/Jules_Herbillon

Jules Herbillon a skepyî e 1896 ey a morou e 1987. C' esteut aprume on rcwereu
sol walon, k' a bråmint fwait so l' antroponimeye et sol toponimeye.

I rashonne ses cnoxhances so les nos d' famile dins on motî k' i lome Un nouveau
traité sur les noms da famille belges. I n' a måy yeu l' ådjeu di l' atchever.
C' est l' Djihan Djermwin ki l' eplaida, bråmint a pårti des scrîts da
Herbillon, et siner avou lu li rlomé "Dictionnaire des noms de famille en
Belgique romane". L' ovraedje n' a vudî k' e 1996, après l' moirt da Herbillon.

E 2005, gn a on live sor lu k' a rexhou dins l' colecccion "Memwere walone" del
SLLW, sol tite Jules Herbillon, ou la quête inlassable de l' origine des mots
wallons.

Di s' mestî, il esteut prof di latén grek. Si aveut i fwait des rcwerances so
les rlidjons des Greks et des Romins.

Di 1945 a 1978, i studia a pô près 1300 nos d' plaeces di Hesbaye, eplaidîs dins
l' Bulletin de la commission royale de toponymie et de dialectologie.

Po les viyaedjes del Hesbaye dilé Lidje, il aléve fé ses rcweraedjes a velo. Il
a studyî 5861 ectares di teres so les ancyins ptits bans di :

E rawete, i splitcha 210 nos d' plaeces do payis d' Nameur, et publiyî ses
trovas, di 1968 a 1987, dins le Guetteur wallon. Ces notes la estît replaideyes
e 2006 pa l' SLLW en on live Notes de toponymie namuroise.

Dins ses rcweraedjes la, i rmeta les nos d' plaeces so des mapes a 1/10.000inme.
Ci fourit l' prumî toponimisse do walon a bouter sifwaitmint.

Il a bouté, di 1952 a 1987 a l' tåvlotêye po les nos des rowes do grand
Brussele. Laddé, i waitive todi k' on rindaxhe li vî no (k' esteut todi e
flamind). Si a-t i sovint cåzé disconte do lomaedje des rowes avou des nos d'
politikîs.

Il a eto rashonné tot les pondants et les djondants des etimolodjeyes des nos
walons des viyaedjes del Walonreye en on live eplaidî å Crédit Communal.

Jules Herbillon est on des råles a-z aveur fwait des rcweraedjes lo les
calcaedjes di l' espagnol e walon, mins les rzultats fourît foirt tenes. Elzès
publiya dins on sillabusse "Eléments espagnols en wallon et dans le français des
anciens Pays-Bas", k' il evoya on côp al royinne Fabiola.



https://wa.wikipedia.org/wiki/Joseph_Dufrane

Joseph Dufrane a skepyî a Framriye li 23 d' decimbe 1833 ey a morou a Mont li 16
di decimbe 1906. C' esteut on scrijheu e picård borin.

Di s' mestî, il esteut dins l' houyreye, et divni l' directeur d' on gros
tcherbonaedje do Cinte.

Il a eto scrît des tchansons, li pus cnoxhowe, c' est "Èç n' est nén co
Framriye" (èn c' est nî co Framrîe).

Il a redjårbé troes pîces da Molière e walo-picård: Le cocu imaginaire, le
médecin malgré lui eyet le misantrope.

I pout esse riwaitî come l' enondeu des scrijhaedjes e borin. Il aveut cmincî pa
eplaidî troes ans en erote l' "Årmonak borin" (1880 a 1992).

Di 1885 a 1888, ses scrijhaedjes seront publiyîs dins ene gazete avanciveuse :
li Tambour-battant.

Si fi a rashonné totes ses ouves dins troes gros lives, eplaidîs e 1908 :
"Oeuvres de Joseph Dufrane". I cmince ddja a-z î eployî les rîles do tot djonne
sistinme Feller.

Po dire li veur, Djôzef Dufrane èn pout nén esse rindjî emey les scrijheus e
walon, ca l' diyaleke di Framreye est metou e mitan do Borinaedje, la k' on
djåze picård.



https://wa.wikipedia.org/wiki/Jean_Germain

Jean Germain, c' est on rcwereu sol walon, k' a bråmint bouté so l'
antroponimeye. Il a skepyî diviè 1951.

Il aveut cmincî pa on memwere so les cårires di Spontin (Teze so les cårires di
Spontin, å rahouca l° C11 dins l' djivêye des motîs do walon). E 2005, il a eto
fwait rexhe on live so les nos d' plaeces di Spontin.

C' est eto lu l' prumî k' a enondé, e 1989, l' idêye pratike do rfondaedje do
walon, et minme l' atuze des betchfessîs scrijhas (betchfessî ea). Mins il a do
côp rsaetchî cist atåvla la, ki n' serè rprins k' e 1994 pa Lorint Hendschel.

Pol rifondaedje do walon, il a co bouté sol Motî Walo pluss, et scrire l'
adrovaedje di ç' live la li 13 di may 1992. Mins, après çoula, il a leyî ouve
avou l' linwe-ehåyaedje po-z ovrer so des rcweraedjes classikes di toponimeye et
antroponimeye.

Li cougnet d' ses scrijhaedjes, ci fourit, sins manke, li Motî des nos d' famile
del Walonreye, eplaidî e 1996, et k' il aveut rashonné a cmincî des eplaidaedjes
et des fitchîs da Jules Herbillon.

Come si bea-pere Willy Bal, Jean Germain djåzéve voltî walon avou sacwants
waloneus, et lzî emiler e walon. Foû råle po on sincieus del SLLW (il î a moussî
e 1983).

Di s' mestî, il est directeur del Bibioteke Djeneråle des Syinces Uminnes a l'
Univiersité do Noû-Lovén, cåzu l' pus grande bibioteke del Waloneye. I dmeure a
Sovet.

Quel avenir pour nos dialectes ? L'exemple du «Rumantsch Grischun», divins Toudi
l° 3, 1989, pp. 211-219.



https://wa.wikipedia.org/wiki/Israyel%C3%AE

L' estat d' Israyel, c' est èn estat do Moyén Levant askepyî e 1948 pa les
Djwifs siyonisses, avou l' acoird des Inglès ki colnijhént li Palestene.

E 1968, li Cnessete vola kel mwaisse veye d' Israyel fourit Djeruzalem. Mins gn
a bråmint des ôtes payis ki n' sont nén d' acoird so çoula.

Po-z aveur tant des cwårs po fé l'guere, Israyel est sotnou pa bråmint des
Djwifs di totavå. Ey eto, il a rçû ene banslêye di çanses di l' Almagne et des
payis k' avént aidî a l' olocosse des Djwifs tins del deujhinme guere daegnrece.

Israyel, c' ene republike avou on pårlumint, li "Cnessete", ey on govienmint
moenné pa on prumî minisse. Li prezidint n' a nén grand tchoi a dire, ene miete
come e l' Almagne.

Li decidaedje fourit prins a l' ONU li 29 di nôvimbe 1947 d' askepyî deus
estats : onk djwif, l' ôte arabe, et Djeruzalem dizo mambornance eternåcionåle.

L' estat d' Israyel est rwaitî pa les sconte-siyonisses, et co des ôtès djins,
come onk des pus grands risses pol påye e Moyén Levant eyet sol Daegne etire.

Po les ene pårteye des Djwifs foirt rilidjeus, ci fourit est on petchî disconte
do Bon Diu, di fé èn estat ki rashonne les Djwifs el Palestene divant l' arivêye
do Messeye.



https://wa.wikipedia.org/wiki/Idje

Idje (on prononce erîlêymint Îtch; fr: Hierges), c' est on pitit ban del
Walonreye di France (Bote di Djivet).

Li viyaedje est metou so les Hôteurs di Mouze, sol hintche erive, djusse astok
del frontire bedje.

Idje fjheut pårteye d' ene baroneye di ût viyaedjes; et k' esteut tere di Lidje,
disk' e 1774, la k' i fourit metou avou l' France.

Al Moyinådje on î bastixha ene foite plaece, replaeceye pa on tchesta au 16inme
sieke. Ci tchestea la fourit foitmint acsût e 1792.

C' est do viyaedje d' Idje ki vénreut Meluzene d' Idje (ossu lomêye Sibile di
Lusignant), ki divna royinne di Djeruzalem. Li ledjinde dit k' ele sereut ene
dischindante direke del fêye Meluzene, k' åreut basti l' tchestea, di 365
finiesses, so ene nute. Si pere Manassé d' Idje, si fjha cnoxhe tins des
Croejhådes.

Ele si maria avou Guy d' Lusignant, eyet fourit eto tchesturlinne di Samson (so
l' aiwe di Samson, nén lon erî d' Nametche, di l' ôte costé d' Mouze), wice ki,
dit-st on, ele prinda pårt al disfinse do tchestea. D' après des sourdants k' i
gn a, elle åreut morou del pesse e 1190, divant Sint Djhan d' Ake; d' après ds
ôtes sourdants, elle åreut morou e 1187, dins ses teres di Samson.

Ele fourit eterêye e l' eglijhe di Nametche, wice k' on pout vey ene pire avou
l' sicrijhaedje: «YCI REPOSE LES OSSEMENTS DE SYBILLE DE LVSIGNANT REINE DE
YERVSALEM DECEDEE L' AN 1187» (chal ripoizèt les oxheas da Sibile di Lusignant
royinne di Djeruzalem, moite l' an 1187).



https://wa.wikipedia.org/wiki/Idintit%C3%A9_(tuzance)

L' idintité, dins l' tuzance d' on peupe, d' ene nåcion, end., c' est tot çou ki
fwait k' i (ele) n' est nén come èn (ene) ôte.

Li lingaedje, c' est ene mwaisse pîce di l' idintité. Mins eto les amagnîs, les
dujhances sociåles, li rlidjon et les doûcès croeyances, evnd.

L' idintité n' est nén loyeye a l' insctruccion. Årvierdimint, on rprotche
sovint a l' inscruccion di distrure l' idintité d' on peupe, metans si li
scolaedje des efants si fwait e-n on lingaedje etrindjir. Insi, on dit sovint ki
l' idintité, c' est çou ki dmeure cwand on-z rovyî ttafwait di çou k' on-z
aprinda e scole.

Cwand gn a bråmint des abagants e-n on payis, sacwants politikîs polnut rimete
valeur l' idintité nåcionåle po dmander a ces novea-vnous la di s' mete avå les
djins.

Mins li definixha d' ene idintité nåcionåle est pacô ene aroke abominåbe.
Metans, el Beldjike, defini ene idintité bedje (foirt al môde di 1850 a 1950),
ene idintité flamande (acceptêye cåzu totavå el Flande dispu les anêyes 1960) ey
ene idintité walone (foirt kischoyowe, el Walonreye minme). Sins cåzer d' ene
idintité brusselwesse...

N a todi d' pus d' cåzaedjes, dispu li cminçmint do 20inme sieke so l' idintité
walone. Çou k' est pår drole, didins ç' cas ci, c' est ki l' consyince d' ene
idintité del Walonreye ala avou li dzartaedje del langue walone pa les djins d'
ses djins.



https://wa.wikipedia.org/wiki/Ibn_Batouta

Ben Batouta (en arabe : ابن بطوطة, Ibn Batouta, di s' no etir Abou Abdallah
Mohammed ibn Abdallah al-Rawatî al-Tanjî ibn Batouta), ci fourit on grand
voyaedjeu berbere marokin, sikepyî e 1304 a Tandjî et moirt diviè 1368.

C' est minme onk des pus grands voyaedjeus dispu kel monde est monde. Il a minme
fwait dipus d' kilometes ki Madjellan (a l' avirance 120.000 km). Il a stî so
troes continints: l' Afrike, l' Azeye, l' Urope.

Il a pårtou d' Tandjî (asteure e Marok), pu passer pa Tlemcen (asteure e
l' Aldjereye), Tripoli, på Caire et pa Damasse (Sireye) la k' a dmoré èn an.
Après, il a fwait li perlinaedje al Meke, pu eraler a Bagdet et Damasse.
Adonpwis, on l' ritrova e Yemen, pu el Turkeye, e l' Ouzbekistan, e l' Inde, la
k' va dmorer ût ans amon on rwè d' Inde. Did la, i serè-st evoyî dins les Iyes
Maldives, pu a Soumatra, pu el Chine. Al fén di s' veye, i va rivnou å Marok,
tot rpassant pal Meke.

Il a mostré ås Arabes et ås Uropeyins kimint k' les Aziyatikes viként. Ben
Batouta esteut on cortizan (sicrijheu di platchtaedjes po les rwès), mins il
esteut sovint evoyî come ambassadeur. Pa ses scrijhaedjes, on-z aprind a cnoxhe
dipus d' meye diferints persounaedjes istorikes, et eto dipus d' meye diferinnès
plaeces. I dene dedja les kilometraedjes, çou ki va aidî les djeyografes des
siekes d' après. Metans: il est l' prumî a-z avirer a pô près d' accion li
distance Marok-Mali, u di Bagdet al Meke. I nos va eto apoirter on spès motî so
totes les sacwès ki rintrèt dins l' vicaedje d' ene cåkêye di peupes di ces
trevéns la.

Les scrijheus arabes di s' tins ont bråmint djåzé d' lu, inte di zels, Abou
Aynem, Ben Xhaldoun eyet Ibn Juzay, di Gurnåde. Il a stî racsegnî ås Uropeyins
aprume pås scrijheus almands del deujhinme mitan do 19inme sieke. Li prumî live
a stî «Les flåwixhants voyaedjes da Ibn Batouta» parexhou e 1854. Å djoû d' ouy,
il est bén studyî på rcwereu marokin Abdelaq Tazi.



https://wa.wikipedia.org/wiki/Houzeau_de_Lehaie

Jean-Charles Houzeau de Lehaie (di s' plin no, Jean-Charles Hippolyte, Joseph
Houzeau de Lehaie) a vnou å monde a Avrè e 1820 (do trevén holandès). Il a morou
li 12 di djulete 1888 a Brussele.

Si biyografeye e walon a stî enondêye pa Jean-Pol Grandmont dins l' Rantoele l°
41 (2007).

Li Walonreye a yeu èn ôte efant dins l' monde di l' astronomeye : Georges
Lemaître.

Adonpwis, i dvént gaztî et intere come volontaire a l' Observatwere Rweyål di
Beldjike. Il î boute avou Adolphe Quételet disk' e 1848.

Cwand i leye ouve avou si ovraedje a l' Observatwere, i cwite li Beljike po l'
Grande Burtaegne. I voyaedje åd triviè d' sacwants payis d' Urope. I s' arestêye
a Paris dou çk' i dmeure ene cénkinne d' anêyes a travayî avou Abbadie.

E 1854, on l' rahouke el Beldjike po-z ovrer å Ministere del Guere. Il î faît
des rilevés topografikes do payis.

E 1856, il est lomé mimbe del section "syinces, fizike et matematikes" di l'
Academeye rweyåle di Beldjike. C' est ciste anêye la k' il eplaide si live
Histoire du sol de l' Europe.

E 1857, bén seur disbeli pa one nominåcion ki lyi shonne indjusse, il s'
ebarkêye pol Novele Orleyan.

Arivé sol tere amerikinne, i tchoezit l' rude vicaedje di piyonî et d' esploreu
etot dmorant èn astronome, on meterolodjisse et on zolodjisse plin d' alant.

Termetant, i boute eto come egadjî gaztî. E 1861, a poenne arivé, il est onk des
prumîs blancs a disfinde les droets des noers (lontins dvant Joseph Anciaux). Il
s' ritrove melé did près al guere di Secession. Pus tård, i dvént directeur del
prumire gazete sicrîte po les noers dizo l' tite e deus lingaedjes "New Orleans
Tribune - La Tribune de la Nouvelle-Orléans".

Ladvins, i scrît des clapants årtikes po l' abolixhaedje di l' esclavaedje. Mins
si manire d' ovrer et ses prijhes di pôzicion po les "Unionisses" l' oblidge a
moussî foû des Estats Unis po s' mete a l' abouche å Mecsike. Mins il î arive å
moumint di l' Espedicion do Mecsike. Adon, i doet rebizer evoye.

E 1868, i wangne li Djamayike et î lowe one pitite cinse dins ene cominålté
noere, nén lon erî d' Kingston. C' est did la k' i moenne sacwants sincieusès
spedicions so l' iye.

E 1876, Yopôl II lyi ofrixh li posse di deujhinme directeur di l' Observatwere
rweyål di Beldjike. I vout bén, et rintrer å payis et-z ataker a modiernijhî l'
Observatwere. Po cmincî, el va fé baguer di Sint-Djosse eviè Uke (1890).

E 1882, i va-st enonder les espedicions bedjes po corwaitî l' eclipe di Venusse.
I va lu-minme a San Antonio, e Tecsasse, et-z evoyî des pareys a lu a Sint-Djåke
e Tchili.

E 1883, i fwait on dierin voyaedje eviè l' Panama eyet l' Perou po-z atchever si
"Atlasse des Stoeles".

Il a dmoré a San Antonio en XVIth Range East (e Tecsassse), al Novele Orleyan
(el Louwiziane), a Matamoros (e Mecsike), a Filadelfeye (el Pensilvaneye) ey e
Ross View et Gordon Town (el Djamayike).



https://wa.wikipedia.org/wiki/Henri_P%C3%A9trez

Henri Pétrez, on scrijheu e walon, sipoté el Baron d' Fleuru a skepyî e 1886 et
mori e 1967.

Il a moussî dessineu dins ene casrolreye a l' ådje di 13 ans. I va aprinde a
scrire e walon avou Jean Wijns et rexhe docô des pîces di teyåte eyet des
tchansons. Li prumire did zeles, "On concours di galants", fourit ene operete,
djouwêye e 1909. I moussa-st a l' A.L.W.A.C. e 1908 et ås Relîs Namurwès e 1920.
Il a bråmint eplaidî dins l' Bourdon. E 1948, i vude on limero des Cahiers
Wallons rén k' por lu, avou deus ramexhnêyes di powinmes "L' an cwarante" eyet
"Fleurs et fruts". On rmete ça e 1953 et c' est "Moman" ene longue powezeye po
s' mame.

Mins Hinri Pétrez, c' est aprume les "Fåves do Baron d' Fleuru", des fåves ki li
prumire volêye mousse foû e 1928, li deujhinme e 1933, li troejhinme e 1950, li
cwatrinme e 1956 eyet li cénkinme e 1999, après si moirt. C' est des fåves å pus
sovint a môde da Lafontinne avou des biesses, mins måy ricopieyes so Lafontinne.
Li deujhinme eyet l' cénkinme volêye sont wårnis di beas dessins e coleur da
Elizabeth Ivanovsky.

Si a-t i scrît troes lives di prôze: "Fleuru dins m' vicåreye", publiyî e 1960,
eyet "Tambu Tambe, blanc negue" et "Mi testamint di scrijheu", les deus
dierinnes nén eplaideyes. A stî relî come mimbe del S.L.L.W. e 1932 et a
rascodou li pris do govienmint po "Fleuru dins m' vicåreye" e 1962.



https://wa.wikipedia.org/wiki/Henri_Bragard

Henri Bragard a skepyî li 27 di djanvî 1877, ey a morou come prijhnî des nazis e
l' Almagne li 5 di måss 1944.

Henri Bragard, c' est l' neveu da Nicolas Pietkin, et l' continouweu d' ses
idêyes. C' esteut on scrijheu do payis d' Måmdey, et on bateu pol dislaxhaedje
del Walonreye Prûsyinne, et après 1919, siconte do raloyaedje des Redîmés Payis
a l' Almagne da Hitler.

I mousse å Club walon e 1898 (dizo l' no d' pene di Fré Matî), et do côp endè
divni prezidint (1899). I va adon scrire dins l' "Årmonak del Samwinne", et dins
"Lu vî sprâwe", k' il eplaide lu-minme di 1927 a 1931.

Dedja tot djonne, il aveut scrît ene epopêye “Djerome Savonarole” (1900), mins
bråmint avou s' mononke. Çou k' on-z a purade ritnou d' lu, come mwaisses
sicrijhaedjes, c' est des nozés ptits arimeas, ki si rsintèt des tchansons
almandes. C' est po ces arimeas la, eplaidîs après s' moirt, kel Hinri Bragard a
stî relî dins grosse antolodjeye da Piron.

Pask' i s' a eto bråmint batou pol Walonreye et prinde pårt å Mouvmint walon, il
est eto metou dins l' Eciclopedeye do Movmint walon.

Les scrijhaedjes da Hinri Bragard estént stramés håre et hote. I n' avént måy
sitî ramexhnés, disk' e 2008. C' est adon ki l' SLLW va vudî "L'oeuvre poétique
wallonne de Henri Bragard". Li live atake pa ene biyografeye foirt sipepieuse,
et on corwaitaedje di ses arimeas sicrîts pa Renée Sedyn.

Il est ramassé li 2 d' djun 1943 pås Nazis et fwait prijhnî e l' Almagne å camp
di Sachsenhausen-Orianbourg. I n' î pasrè nén l'anêye, foirt halotche k' il est
des crokes k' il a yeu al guere di 14.



https://wa.wikipedia.org/wiki/Hakima_Himmich

Hakima Himmich, c' est ene rilomêye Marokinne, ene doctoresse, k' a skepyî e
1944.

Ele situdia et cminça a ovrer el France. Mins e 1980, ele rivna e Marok, et
moussî el fak di medcene di Rabat. Lavola, pitchote a midjote, ele divént l'
tchîftinne del seccion des maladeyes ki s' prindèt. C' est la k' ele voet li
prumî cas d' sida e 1986.

Dispu don, elle a metou so pî so fotches, et moenner leye-minme ene soce di
lûtaedje disconte do sida (Association Marocaine de Lutte contre le Sida).

C' est ene des rålès sincieuses ki dene des vraiys chifes, et oizeur dire kel
maladeye wangne do terén. Eyet k' ene des cåzes c' est li spårdaedje del
prostitucion, nén seulmint dins les veyes mins eto dins les grandès cinses k'
espoirtèt des fruts, avou des crapådes k' î boutnut po des foirt pititès
cwinzinnes. Et eto oizeur djåzer di ces djins la, respectiveuzmint, come di des
"bouteuses avou leu seke po nouri leus efants", estô di des manires pus
rabaxhantes come dire k' ele tinèt camaedje di leu coir. Çou ki n' est nén åjhey
dins ene societé foirt wårdiveuse.



https://wa.wikipedia.org/wiki/Goliate_(novele)

Goliate, c' est on roman sicrît pa Robert Boxus tot notant l’ accint d’ après
Hu.

C' est des oujheas ki djåzèt, çou k' endè fwait onk des råles romans d' cåzantès
biesses e walon.

Tchipene et Tchipåd, deus moxhons d' toet sont disbåtchîs, ca i n' savèt nén
wårder leu niyêye. Soeye-t i k' el ni berôle, soeye-t i des biesses lezî vnèt
haper leus djonnes. I vont trover Goliate, on gros såverdea plin d' sepiance, k'
a s' ni sol clotchî di l' eglijhe Sint-Mingô. Mins divant d' î aler, Tchipene
vout kinoxhe cisse "djin" la, et dmander a Tchipåd.

- Ki c' est èn oujhea ki lireut minme divins les gros lives. K' il est télmint
vî k' i gn a nou Schitåd-e-Mouze a dire si ådje. K' i vike come on tchåtrou
dvins on n' sait ddja bén ké trô å djusse, cial a Hu. Il est rlomé po sepe li
passé, li tins d' asteure et co çou k' pout advini. On respond ossu k' i tént
des rmédes po tos les mås et les meyeusès piceures po dismacraler.

- Po n' nén tourner åtoû, dji n' inme nén k' on vegne herer s' narene divins mes
potêyes.

- Feme, marmoya Tchipåd, on s' segnreut bén des pîs et des mwins d' ôre vos
macåds ! 



https://wa.wikipedia.org/wiki/Gabriyel_eyet_Gabriyel

Gabriyel eyet Gabriyel, c' est on roman e walon sicrît pa Djôr Sfasie et Nicolas
Staelens et k' a rexhou e 2012. D' on costé, c' est l' pus long roman k' a måy
sitî eplaidî e walon; d' on ôte costé, c' est on roman d' amour et on roman
teyolodjike.

Li dzo-tite, c' est: De eerste LGBT roman in het Waals. Li prumî roman LGBT e
walon.

Gabriyel Delwaeye, di Lavervå va rescontrer on djoû Gabriyel Maier, di Valeni,
el Roumaneye. Il avént ût nouv ans. C' esteut tins d' ene operåcion viyaedjes
roumins (e 1991).

Les deus råpéns si scriront des letes e francès (ratournêyes e walon ezès
pî-notes), cåzu tos les ans a Påke et Novelan. Pu des emiles di 1999 a 2000 (il
avént don 18 ans). Après, i n' s' ont pus scrît.

I rtoumèt onk so l' ôte e-n rotaedje a Brussele e 2006. I s' sintnut assaetchî
onk pa l' ôte. Gabriyel Delwaeye a ddja des hantreyes omosecsuweles. Gabriyel
Maier, k' a håbité les pårtis del foite droete roumins, est teyoricmint
disconte. Disk' a tant k' i discovere si clintcha...

Asteure, li novele cope ni vout nén viker raplakêy, mins s' maryî. Li mariaedje
gaiy est lweyå el Beldjike dispu 2006; gn a don nole rujhe po al comene. Mins
come Gabriyel Maier est foirt catolike, i vout eto on mariaedje e l' eglijhe.
Mins kimint fé çoula el Beldjike ?

Les deus djonnes djins vont tourner mon les curés avanciveus catolikes, pu les
protestants, pårotche pa pårotche. Pu al fén des féns, fé leu mariaedje
rilidjeus e-n ene eglijhe e l' Suwede.

Gn a eto ene deujhinme siploûle d' amour, ki c' est inte Maricica Maier ey on
valet d' Lonzene.

Li tecse n' a nén stî rlît pås ôtes Rantoelîs divant d’ rexhe so papî. Çou k'
endè fwait li prumire grosse ouve di Belès Letes pa des scrijheus k' ont raprins
l' walon aprume pal voye do rfondou.

Po çk' est rekis pa li lwè, gn a do neyerlandès dins les prumirès pådjes, pår
sol coviete difoûtrinne, ca l' ISBN a stî yeu a Misterdame, avou lingaedje =
walon.

Li roman fwait 232 pådjes. Gn a èn esplicant motlî å coron avou 373 djivions,
riprins dins l' djivêye des motîs do walon sol limero [R16]. Mins bråmint des
mots nén classikes eployîs dins l' live n' î sont nén.

N a ene erî-ouve, 4 pådjes d' esplikêyes del sôre di rfondaedje eployî cial
(sorrifondowes), et cmint k' on pôreut co aler pus lon. Ces tecnikes la n' ont
nén passé al passete del tåvlotêye rifondaedje del Rantoele, et sont vormint ene
saye do scrijheu e walon.

Li cou-coviete, c' est on tecse d' agritche, la k' on dit platezak ki les deus
Gabriyel sont des gaiys et k' i s' volnut maryî.

Les sinnes si pasnut el Roumaneye (Transilvaneye), el Almagne, el e Beldjike
(Walonreye, Brussele, Redîmés Payis eyet l' coisse bedje), ey e Suwede.

Gabriyel Delwaeye va rescontrer on prumî côp Gabriyel Maier el Roumaneye, li 21
d' awousse 1992. I s' vont scrire a tos les djamas disk' a l' arivêye des
emiles, e 1999. I s' vont rtrover a Brussele li 16 di setimbe 2006. I s'
mareyront a l' comene, a Brussele, li 14 di djun 2006, ey a l' eglijhe, e l'
Suwede, li 22 d' djun 2006.

Les Maier, c' est des waeraxhes nåcionalisses roumins. Tolminme, paret k' leus
ratayons ont ebagué foû do Benelusse. Avou Gabriyel, Maricica et s' fi Pôl, «l'
anweye erva après mer», ki c'est: li famile rivént å payis des ratayons.

Les cis k' ont d' l' agrès po les langues vieront eto les persounaedjes djåzer
hongue, roumin, almand, francès, lussimbordjwès, ripuwaryin, brusselåre,
suwedwès, castiyan, tchitcholyin, latén, mins todi avou l' ratournaedje e walon
a môde di pî-note. Gn a eto des mots e vî inglès, inglès, grek, guze, amharike,
arabe, berbere.

Bråmint des sayes di noveas rfondaedjes sont des sorrifondowes. Dj' ô bén : ki
n' aspitèt nén d' ene des tecnikes classikes do rfondou (pus lådje oyowes,
betchfessîs scrijhas, sorwalondes, rîle des rîlêyes). Li tecnike eployeye est l'
cene do rmetaedjes ås ôtes lingaedjes romans (åré do francès). Çou ki fwait
piede, pacô, des mwaissès piceures del fonolodjeye walone (metans l' betchfessî
ai pol foninme /ɛ/ come dins "tcheyou" (sicrît "tchaiyou").

I sont sovint bastis avou l' cawete -resse. Sacwants sont pår des noûmots do
walon. Des ôtes, minme s' i n' si rtovèt motoit nén ezès motîs sont "otomatikes"
veyanmint les rîles d' aparintaedje.

Al difén do roman, i gn a on forveyou live: Fåves et paskeyes po les glawenes et
les råpéns.

Li strimaedje do live s' a fwait li 24 di måss 2012 al måjhon "Airdiè", rowe
Foû-Tchestea, a Lidje.



https://wa.wikipedia.org/wiki/G209

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G206

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G204

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/Fyodor_Mixhaylovitch_Dostoyevskiy

Fyodor Mixhaylovitch Dostoyevskiy (Фёдор Михайлович Достоевский) (1821-1881)
esteut-st on scrijheu rûsse, onk des pus impôrtants del literateure rûsse. Il
est veyou come l' askepieu di l' egzistincialisse.

I vna-st å monde li 11 di nôvimbe 1821 a Moscou, li deujhinme d' ene famile di
set efants da Mixhail Andreyevitch Dostoyevskiy (Михаил Андреевич Достоевский)
eyet Mariya Fyodorovna Netchayeva (Мария Фёдоровна Нечаева).

Fyodor Mixhaylovitch si mame mora di maldeye e 1837. Fyodor eyet si fré Mixhail
ont stî evoyîs a l' Academeye d' Indjenireye Militåre di Sint Petersbork pô
d' tins après l' moirt da leu mame, mins c' esteut ddja plané dispoy lontins.

Et çoula n' a nén stî long divant ki leu pa, on cridujyin militåre, moraxhe eto,
e 1839. I gn a pont d' prouves, mins on pinse k' il åreut stî touwé pa ses
prôpes sieves, après ene margaye cåze di l' alcol.

Fyodor Dostoevsky a divnou oficir di l' årmêye e 1843 i dna si demission e 1944.

E 1848 i radjond on groupe di djonnes tuzeus ki volént poûsser les payizans a fé
ene revolucion socialisse. Il a stî aresté ey eprijhnî e 1849, avou tot
l' groupe, po des activités revolucionåres siconte do Tsar Nicolas I. Codåné a
moirt, il est amoenné dvant on peloton po-z esse fuziyî; mins al dierinne munute
si codonåcion est candjeye po cwate anêyes d' abanaedje eyet ovraedje foircî el
Sibereye. Si sintince finixhe e 1854, a ç' moumint i s' egadje dins l' Redjiment
di Sibereye ey esse evoyî e garnizon el Mongoleye po cénk ans.

Si sintince di prijhon finixhe e 1854, a ç' moumint il est evoyî come simpe
sôdård dins l' Redjiment di Sibereye e garnizon el Mongoleye po cénk ans. I
cminça-st ene relåcion avou Mariya Dmitriyevna Isayeva (Мария Дмитриевна
Исаева), li feme d' ene kinoxhance del Sibereye, k' i s' va maryî avou e 1861,
après k' ele åye divnou veve.

E 1860, i rivna-st a Sint Petersbork, wice k' i saye d' enonder, sins succès,
sacwantès gazetes di belès letes avou s' grand fré Mixhail. Dostoyevskiy a stî
foû disbåtchî del moirt di s' feme e 1864, shuvowe pô d' tins après del moirt da
s' fré. Di pus, avou des desses a rlaye, i n' aveut pupont d' cwårs po-z aidî
l' veve et ls efants da s' fré. Dostoyevskiy si disloujha pår, eyet djouwer eyet
fé des paris, çou k' agrandixheut co ses desses.

Po s' schaper foû di ses crediteus a Sint Petersbork, Dostoyevskiy voyaedja avå
l' Urope; Berlin, Varsoveye, Paris. I rascontra Apollinaria (Pollina) Suslova,
ene djonne situdiante d' univiersité, poy Anna Snitkiva, ene sitenografresse di
19 ans, k' il a maryî e 1867. C' est so ç' periode la k' i scrijha ses meyeus
lives. Anna Snitkiva l' aidive dins ses scrijhaedjes, et c' est co leye ki va-st
eplaidî les letes da Dostoyevskiy après s' moirt.

Fyodor Dostoyevskiy mora li 28 di djanvî 1881 ey esse eteré e l' Aite Tixhvine
do Mostî Aleksander Nevskiy a Sint Petersbork, Rûsseye.



https://wa.wikipedia.org/wiki/Floreye_P%C3%A5ke

Li Floreye Påke, c' est ene fiesse des Crustins k' atake les fiesses di Påke
eyet l' poenneuse samwinne.

I rmimbere on passaedje di l' Evandjîle la k' Djezus-Cri mousse dins Djeruzalem
et les djins l' riçuvèt come on triyonfeu, tot schoyant des coxheas d' olivî et
d' påmîs.

Li rmimbrance di ces coxheas la, ki n' egzistèt nén el Walonreye, s' a fwait tot
prindant les cis d' on bouxhon ki dmeure bén vete di l' ivier, et k' a stî
rbatijhî "påkî".

Al floreye Påke, li curé mousse foû d' l' eglijhe (cwand c' est possibe), et
beni les coxheas d' påkî, k' on lome eto påke u påkete.

Après messe ou d' l' après-nonne, on va påker (u rpåcter) les moirts, dj' ô bén
elzî mete ene påke so leu fosse. On meteut eto on boket d' påkete so les
bons-dius sol djivå.

Dinltins, on-z è meteut ossu dins les ståves, dins les tchamps, å gorea des
tchvås, å vierna des bateas, ås tchetoeres et vos nd åroz. Dins les tchamps,
on-z aléve ripåcter li speate, k' est l' pus timprowe des dinrêyes. Sovint, elle
est ddja dijh, vint cintimetes hôte al Floreye Påke.

E l' Espagne, dins bråmint des veyes, li floreye Påke si fwait avou on grand
cortedje di djins blanc-moussîs, ki poitnut des coxhes di påmî. C' est li cmince
di tot l' foclore del poenneuse samwinne, li semana sancta, foirt fiesti avårla.



https://wa.wikipedia.org/wiki/Filiberto_Ojeda_R%C3%ADos

Filiberto Ojeda Ríos (26 d' avri 1933- 23 d' setimbe 2005), esteut-st èn
indepindintisse portorikin, moenneu del gueriya indepinditinsse Ejército Popular
Boricua (Årmêye Populaire Portorikinne, ossu cnoxhou come Macheteros).

Filiberto askepia li 26 d' avri 1933 dins ene famile di payizans di Porto Rico
(dizo manbornance des Estats Unis dispoy 1899), dins l' localité di Naguabo. I
n' pola nén aler pus lon kel cwatrinme anêye di segondaire, mins nerén i studia
en otodidake ey aveur des grandès cnoxhances di l' istwere eyet les movimints
politikes del Daegn; il djouwéve eto del trompete eyet del guitåre.

Colneye des espagnols disk' e 1899, poy divnant colneye des Estats Unis, Porto
Rico n' ourit ses prumîs vôtaedjes libes k' e 1945, et i ci n' est k' e 1952 ki
l' payis, todi dizo mambornance, wangne ene miete d' otonomeye. Ça fwait k' avou
l' revolucion cubinne di 1959 i gn årè on ravicaedje des movmints
indepindintisses revolucionaires (d' ostant pus ki Porto Rico a des foirts
loyéns culturels ey istorikes avou Cuba).

C' est dins ç' contecse di tinsions politikes la ki Filiberto bague avou s'
famile, e 1961, viè Cuba, wice ki ses cwate efants ont dmoré viker. Låvå, i va
rçure di l' etrinnmint pol gueriya, et motoit eto ovrer po les siervices di
racsegnmints cubins.

I rvént a Porto Rico, eyet s' mete avou les movmints indepindintisses
clandestins, ey e 1967 il askepeye li Movmint Indepindintisse Revolucionåre Årmé
(Movimiento Independentista Revolucionario Armado, MIRA) k' aveut l' såme di
discolnijhî Porto Rico tot fjhant ene guere di gueriya; li minme anêye, i mete
so pî, a Noû York, li groupe di gueriya urbinne Front Årmé di Liberåcion
Nåcionåle (Frente Armado de Liberación Nacional, FALN). Li MIRA sereut disfwait
pal police etazunyinne dins les anêyes 1970, eyet Filiberto va esse aresté pol
prumî côp e 1970.

Li 26 di djulete 1977 (date eto di l' atake do cazer Moncada a Cuba), Filiberto
askepeye l' EPB, (Ejército Popular Boricua, Årmêye Populaire Portorikinne), mî
cnoxhou come Los Macheteros.

Ojeda Ríos a stî aresté pal police etazunyinne (FBI) li 30 d' octôbe 1985, avou
des ôtes mimbes des Macheteros (onk des adjints do FBI fourit coixhî d' ene bale
a ç' moumint la) ey eprijhnî sins droet al liberté dzo côcion. Mins ses
camaerådes arivèt-st a dmander å govienmint des Estats-Unis ene liberté
condicionele dizo côcion, ki serè metowe a on miyon d' dolårs; ele serè payeye,
eyet on côp å dfoû, Filiberto va-st ovrer a orgånizer li cminålté portorikinne
do Connecticut.

E 1989, a San Juan, å Porto Rico, i fwait lu mimne si disfinse å procès, k' il
est ametou po 19 tchedjes. I derit åzès djuris «ci n' est nén seulmint mi k' vos
alez djudjî, mins eto vos minmes, vos efants et les djermêyes a vni [...] di
vozotes dipind li djustice po ç' peupe»; après l' deliberåcion, li djuri l'
declara enocin des dijh-nouv tchedjes k' on l' ameteut. Li FBI l' vola amete di
novelès tchedjes, mins l' djudje Vargas de Cerezo n' vola nén, eyet fjha k' on
lyi dene liberté condicionele. Avou cisse liberté condicionele la, Filiberto
dveut poirter on braçlet electronike, eyet s' vini declarer regulirmint åzès
otorités.

E 1990, li 23 d' setimbe — djoû do Grito de Lares (criyaedje di Lares), ki
cminça, e 1868, li revole siconte des espagnols —, Filiberto Ojeda côpa s'
braçlet elecronike eyet rintrer cor on côp el clandestinité, k' il î dmorrèt
disk' a s' moirt. Les otorités etazunyinnes n' l' ont måy trové disk' e 2005. So
ces 15 ans la d' clandestinité, i fjha tchaeke anêye sacwants respondas po des
gaztîs portorikins, eyet ovrer avou les movmints indepindintisses clandestins ou
nén.

Li 23 d' setimbe 2005, des adjints do FBI ont ecerclé l' måjhone d' Hormigueros
wice ki l' moenneu indepindintisse si catchîve avou s' feme; si feme pola moussî
foû, mins lu fourit acçût d' ene bale di franc-tireu, et leyî s' dissonnter
disk' a s' moirt, sins ki l' FBI ni permete a nolu d' s' aprepyî del måjhone so
24 eures.

Ça fwait ki bråmint pinsèt ki l' såme di l' FBI c' esteut del touwer et nén d'
l' apicî; çoula, radjouté å fwait ki ça c' est fwait on 23 d' setimbe, a foirt
måvlé les Portorikins, les secteus indepindintisses cåzant d' «assazinat
politike», mins minme li govienmint portorikin a stî foirt måvlé et dmander des
kesses å FBI. On-z a eto dmandé di fé on doû nåcionå, avou l' drapea portorikin
a dmeye hampe, mins çoula fourit rfuzé.



https://wa.wikipedia.org/wiki/Fier_a_w%C3%A5fes

C' est å pus sovint deus plakes di metå, avou des mouleures po fé les ptits
cwårés des wåfes, ki s' raclapèt l' ene so l' ôte. Les plakes sont tchåfêyes,
eyet on mete li cadon so ene des deus eyet raclaper l' ôte, pu leyî cure ene
miete.

Dins l' tins les fiers a wåfe si metén sol feu d' ene sitouve (el plaece des
cekes); on nd a eployî des sfwaits disk' ås anêyes 1970. Ces fiers la avént on
longou mantche so tchake plake, po les poleur fé bodjî sins s' broûler.

Li grandeu eyet l' cogne des wåfes pout candjî foirt, sorlon les redjons et les
sôres di wåfes; ça fwait k' i gn a eto des fiers a wåfes foirt diferins; des cis
po des rondès wåfes, des cwårêyès wåfes, et co des triyangulåres; et po des
fenes ou co des spesses. Des wåflîs k' i gn a sont fwaits po les poleur
ritourner do côp ki l' cadon est metou dvins, çoula fwait rintrer di pus d' air
dins l' påsse eyet rind les wåfes pus spesses et ledjires.

E l' Itåleye on trove des rshonnantès usteyes po cure des galetes lomêyes
pizzelle.



https://wa.wikipedia.org/wiki/FEW

Li Motî etimolodjike von Wartburg, e l' almand Französisches Etymologisches
Wörterbuch, pus cnoxhou dizo l' acourtixha F.E.W., c' est on motî etimolodjike
ki corwaite tos les sourdants des mots do francès et des ôtes pitits lingaedjes
do payis galo-roman.

C' est on nouzome ovraedje enondé pa Walther von Wartburg et porshû po ses
shuvants.

Li FEW, c' est 25 gros spès volumes, k' ont cmincî a rexhe e 1922, et k' ont stî
eplaidîs a Bonn, a Leipzig, a Båle, et co ôte pårt.

C' est ene ouve etcherpintêye eshonne pa tos linwincieus ki s' î cnoxhèt. Pol
walon, l' ovraedje a stî bråmint fwait u rcoridjeye pa Jean Haust, Elisée
Legros, Jules Herbillon et Louis Remacle. Tos les conte-rindous ont stî edjivlés
pa Reine Mantou, dizo l' tite Index des comptes rendus du F.E.W., eplaidî dins
l' Bulletin de Commission royale de Toponymie & Dialectologie e 1969 (p.
165-169).

Gn a vormint bråmint dpus d' racsegnes sol walon ki so les ôtes lingaedjes
diléreces di Beldjike, France et Swisse.

Des motîs walon francès foirt sipepieus dinèt li pådje do FEW la ki l'
etimolodjeye des mots walons est a trover. Metans li Motî d' Bastogne u li
replaidaedje pa J. Lechanteur do Motî da Villers. Eto, å pus sovint, l' ALW.



https://wa.wikipedia.org/wiki/F%C3%A5tcheuse

Ene fåtcheuse, c' est ene machine po fåtchî (on dit eto : soyî) å four u ås
dinrêyes, al fenåjhe u a l' awousse. Divant çoula, on soyive al mwin, avou des
fåjheles, pu al seye, pu al få.

Li prumire fåtcheuse, ç' a stî l' raezete k' on loméve eto machine a fåtchî u,
pus tård, pitite machine. Dins les plaeces les pus målåjheyes, ezès prés, par
egzimpe, on fåtchive co al mwin disk' aviè 1960.

Po des dinrêyes, les fåtcheuses ont stî aeplaeceyes pa les loyeuses ki fåtchént
et mete e djåbes. Pu pa les mexhneuses-bateuses, ki batèt l' grin do côp k' il
est fåtchî.

Po les fours, les raezete fourit replaeceye pal båre côpeuse u båre fåtcheuse
agritcheye å tracteur. Pu pa les rotatives. Cwand on-z a ataker avou les silos,
li fåtchaedje esteut fwait pa l' essileuse, ki broyive li waide do côp après.

Ene raezete esteut saetcheye pa onk u deus tchvås. Dabôrd, divant d' fåtchî al
raezete, i faleut fé les voyes al få.

Si l' tins esteut å setch, i gn av' wai d' problinmes. Mins cwand l' tins esteut
al plouve et k' i gn av' des formoujhes, la tere plakéve inter les dints et pu
on bôréve tos les dijh, cwinze metes !

Po les beas foures di trimblene, on meteut l' tonea padri l' båre del raezete po
fé des djougås k' on loyive unikmint al tiesse.

On-z a vindou on pô des raezetes avou on moteur ogziliaire Bemard (A.E.B.I.) et
des ôtes avou deus lames. Vola ene rîlêye di markes di raezetes ki s' ont trové
sol martchî : Mac Cormick, Deering, Osborne, Skurup, Knotec, Puzenat, Lanz,
Hagedorn, Båtz, Aktiv, Fahr, Fella, Dolle, Massey Harris, Albion, Triumph,
Hercules Viking, Ideal New. .

Les båres fåtcheuses u båres côpeuses, c' est des båres avou des lames ås dints,
come sol raezete, minqs k' on-z atele so on tracteur.

Les båres fåtcheuses corantes el Walonreye estént : Busatis, Mortl, J.F., Stokey
et Schmit, Mac Cormick, Rasspe, Kuhn, Fella, Bamfords, Vicon, New Holland,
Welger, Zweegers.

Li revolucion dins les fåtcheuses, ç' a î bén seur les "rotatives" ås tabeurs ou
ås assîtes.

Cisse machine la, rén n' l' arestêye: ni formoujhes, ni pires, ni l' flaxhî,
rén!

Les rotatifes orantes el Walonreye estént : Kuhn, Busatis, P.Z., Claas, Vico n,
Fahr, Båtz, Krone, Niemeyer, Nicolas, Mac Cormick, Kemper.



https://wa.wikipedia.org/wiki/F%C3%A5kinreye

Li fåkinreye u wôtoûsreye, c' est l' aclevaedje des fåcons, po poleur tchessî
avou.

Les cis k' aclevnut des fåcons sont lomés des wôtoursîs u fåcnîs (wôtoûsresses,
fåkinresses).

Li mot wôteu est li rfondowe do vî vî mot houteux, ki respond å francès
(v)autour; les mots wôturrî et wôturreye, c' est des noûmots fwaits sol prumî,
ki respondèt å francès autoursier.

Li wôturreye a leyî å moens on no d' plaece el Walonreye : li ni do vôteu a
Årveye.

Li wôturreye est on foirt vî spôrt, dedja pratiké pås Kirkizes 1500 ans divant
Djezus-Cri. Les Romins et les Greks nel pratiként nén. Les Gålwès el kinoxhént
des Djermwins, mins sins bråmint l' pratiker, nerén.

E l' Urope, li wôtoûsreye a stî foirt al môde après les croejhådes, la k' les
nôbes uropeyins l' avént-st aprins des Arabes.

C' est l' Impreu Fredrik II d' Hohenstaufen ki meta so papî les cnoxhances des
Arabes sol fåkinreye, en on live e latén : "De arte venandi cum avibus".

Li fåconreye a passé d' môde a pårti do 17inme sieke, cwand on s' sierva todi
dpus des fiziks po-z aler al tchesse

L' apiçaedje des fåcons (djonnes di fåcon perlin) si fwait al fén du moes d'
djulete (å Marok). Cwand on voet on ni d' fåcons, i s' fåt mete a l' awaite, et
ça po veye k' i gn a on ptit moxhet dins l' ni ki sait voler et tchessî. C' est
ci-la k' on dvreut apicî.



https://wa.wikipedia.org/wiki/Eug%C3%A8ne_Ysa%C3%BFe

Eugène Ysaÿe (Lidje, 16 di djulete 1858 – Brussele, 12 di may 1931) fourit-st on
rilomé compôzeu eyet violonisse walon.

I vna-st å monde a Lidje, li 16 di djulete 1858, eyet ataca a studyî l' violon a
cénk ans, avou s' pa. A set ans, i mousse a Conservatwere di Lidje, mins si
fwait taper a l' ouxh après cwatre ans, la k' i dit l' sinne åd fwait des cours.
Henri Vieuxtimps va divni adon si mwaisse, eyet ariver a l' fé rmoussî å
Conservatwere, dins l' classe da Rodolphe Massart. Il ourit s' diplome a cwénze
ans, eyet avou l' aidance da Vieuxtemps, i va rçure ene boûsse po-z aler ovrer
avou Henryk Wieniawski a Brussele. Deus ans pus tård, i va po Paris, radjonde
Hinri Vieuxtemps po-z ovrer avou lu.

E 1879, li violonisse almand Joseph Joachim el va fé moussî dins l' vicaedje
muzicå del veye di Cologne, wice k' i va interpreter, avou Clara Schumann, li
Sonate en ut mineur da Ludwig van Beethoven. E 1880, i dvént prumî violoneu a l'
Orkesse da Benjamin Bilse, a Berlin, orkesse ki pus tård va divni li filarmonike
di Berlin. Låvå, des grands muzicyins el vinént schoûter, come Franz Liszt et
Anton Rubinstein. A pårti d' 1881, i va fé des tournêyes di concerts avou Anton
Rubinstein, i vont aler a Rûsseye, e Norvedje, wice k' i rascontere Edvard
Grieg, eyet co a Paris. Låvå, i dvént soçon avou si compatriyote lidjwès César
Franck ki compôza por lu si fameuse sonate (come bistoke di mariaedje). Bråmint
des rlomés muzicyins lyi vont dedyî des ouves.

E 1894, i va-st amonter, eyet moenner, les Concerts Ysaÿe a Brussele, eyet on
Cwatuwor a coides Ysaÿe, avou Mathieu Crickboom come deujhinme violoneu. Li
minme anêye, i va djouwer åzès Estats Unis. Di 1886 a 1898, il est professeur å
Conservatwere Royå d' Brussele. Emey ses eleves, i gn a Josef Gingold, William
Primrose, Louis Persinger, Alberto Bachmann eyet Mathieu Crickboom. Di 1918 a
1922, il overe come tchîf permanint di l' orkesse di Cincinnati.

I fourit eto li conseyî d' muzike del royinne Elizabet di Beldjike, leye-minme
violoneuse; eyet lyi dmander d' fé on concours po-z aidî les djonnes violoneus
(eyet piyanisses) a s' fé cnoxhe. Ci concours, k' ataca-st e 1937, si loméve
“Concours Eugène Ysaÿe”, mins cwand i rataca e 1951, après l' guere, i fourit
rlomé e “Concours Royinne Elizabet”.

Avou s' santé ki dvént mwaijhen i va moens fé d' concerts, et pus di
compôzaedjes. Emey zels des sonates po violon sins acompagnmint, Op.27, on
cwårtet, Harmonies di soir, op.31 eyet èn operå e walon, Pire li Houyeu, k' i
scrijha dins les dierinnès anêyes di s' vicåreye.

Come violonisse, Ysaÿe esteut foir oridjinnå. Pablo Casals a dit n' aveur måy
schoûté on violonisse djouwer avou on bon acoirdaedje divant d' Ysaÿe, eyet Carl
Flesch el definixhe come «li pus eminint et caracteristike violoneus ki dj' åye
måye schoûté e m' vicårêye».

Surmint li caracteristike li pus mårcante des interpretaedjes da Ysaÿe ci fourit
si rubato. Li rubato ça vout dire hapé, scroté, dj' ô bén do tins k' est hapé;
normålmint c' est djusse on strindaedje do tins po des efets espressifs. Mins l'
rubato da Ysaÿe c' est ene sacwè d' diferin: tchaeke côp k' i hapéve ene note,
ci tins hapé la el ridnéve a ene ôte note ôte pårt, çou ki permetéve insi a l'
acompagnmint di mintni l' tempo mågré ki l' djouwaedje do violon soeye pus libe.
Cisse sôre di rubato la shût l' definixha dné pa Frédéric Chopin mins, di tos
les violonisses, ci fourit Ysaÿe l' prumî al mete vraiymint e pratike.

Ysaÿe fourit-st èn årtisse caracterijhî pa des preferinces bén precises po s'
repertwere; on l' admiréve po ses eterpretaedjes des ouves da Bach et da
Beethoven, mins i dnéve li meyeus d' lu-minme avou les ouves di compôzeus pus
modienes, come Max Bruch, Camille Saint-Saëns eyet Franck. Il est veyou come li
prumî violonisse modiene, dins l' manire di mete li tecnike å siervice del
muzike.

Et co ene Fantaisie pour violon et orchestre, Op. 43, on Divertimento, Op. 24,
et bråmint d' ôtes ouves pus ptites

Il ovréve eto, mins nel pola nén fini, so on deujhinme operå e walon, L' aviedje
di pire (L’avièrge di pièr).



https://wa.wikipedia.org/wiki/Etermint

L' etermint, c' est l' metaedje dins on trô fwait esprès do coir d' on moirt, d'
ene moite. I pout esse dins on waxhea ou nén.

Mins, come les eures ki les curés sont la ont bråmint candjî, on dit puvite,
asteure : etermint rlidjeus (a l' eglijhe), etermint civil (al cimintire, a l'
aite).

On mete ene anonce di moirt dins les gazete. On pout eto evoyî des biyets d' doû
(fwaire-pårt di moirt).

Dinltins, on fjheut tourner ene djin dins les måjhons po-z anoncî l' etermint :
on priyeu (ene priyeuse) d' etermint ki djheut : "On vs fwait priyî a l'
etermint da X a l' pårotche po dmwin nouv et dmey".

Li waxhea est å mitan d' l' eglijhe. Dinltins, il esteut pacô retouré d' on
bîle.

Li messe atake et, après l' pretchmint, les djins del famile vinèt voltî dire on
ptit mot pol moirt. Po les waloneus ou les parints d' waloneus, ces pårlaedjes
la si fwaiynut cobén e walon.

Adon, gn a l' ofrande, la k' totes les djins passèt et mete ene pîce dins l'
platene. I plèt eto mete leu cwåte di vizite. I rçuvèt co sovint on sovni do
moirt.

So l' aite, i gn a eto des cåzaedjes, aprume po les cis ki n' sont nén etérés a
l' eglijhe. Ces cåzaedjes la si fwaiynut eto sovint e walon, po les waloneus
moirts.

Al rexhowe di l' aite, les djins vont serer l' mwin des parints, et prezinter
leus condoleyances.

Après l' aite, les parints et près-soçons sont priyîs a boere ene djate di cafè,
et magnî des mitchots (crené) ou on rouyot. Des côps, on boet eto l' gote. C'
est l' ocåzion di rvey des parints did lon, ou des plankets k' on-z aveut
pierdou d' vuwe. On roveye sovint si poenne, et l' airance pout minme esse
djoyeuse.

E Marok, gn a å pus sovint k' les omes ki vont poirter li coir a l' aite, sins
waxhea, mins rascovrou d' on drap d' essevli.

Après, gn a ene eurêye avou totes les djins k' estént la, les vijhéns, les
soçons. Sovint do couscousse.

Dins les ôtes payis arabes, gn a ossu k' les omes ki shuvèt l' waxhea, rascovrou
d' on linçoû.



https://wa.wikipedia.org/wiki/Emission_e_walon

Ene emission e walon, c' est ene emission al radio u al tévé la k' on cåze e
walon. On î radjoute eto les emissions k' on î cåze do walon, mins e francès.

Les emissions e walon sol RTBF ont-st ataké diviè les anêyes 1960 al radio. A
Nameur, ça a stî 900.000 Walons, ki l' prumî mwaisse adjinçneu fourit Gilbert
Renson. Paul Gilles î a bouté lontins, come tecnicyin, pu come prezinteu. Avou
Charles Massaux et Jean Bauduin.

A Lidje, li "Shijhe walone" est l' pindant di "900.000 Walons". Les deus
emissions continouwnut disk' å djoû d' ouy (avou Jany Paquay a Nameur eyet
Jacques Warnier a Lidje).

Mins do côp après, gn a yeu des emissions e walon so les libès radios . Inte di
zels, "Jumet 600" a Djumet eyet totes sôres d' emissions prezintêyes di Jean
Goffart. Si dierinne, "El tchant d' nosse cok" so Radio-Quartz a Sombrefe, a stî
ene des prumire a-z esse evoyeye so les fyis.

Après Lidje, gn a yeu lontins les "Mots walons" da Guy Fontaine. Asteure, gn a
eto les biyets d' oumeur walons da Paul-Henri Thomsin (Liège-matin).

Do costé d' Nameur, gn a des emissions da Bernard Louis et sol Walonreye di
France da Charles Massaux.

Al tévé, gn a yeu ene clapante emission so Lidje, "Radjoû", la ki totafwait
esteut e walon, les kesses, et sovint les responses des priyîs. Li
prezinteu-dmandeu, c' esteut Claude Balthazar. Elle a stî shuvowe di
"Wallons-nous", produte å cmince pa Guy Fontaine, pu pa Ludovic Bastin. Mins,
pitchote a midjote, les kesses (et, dabôrd, les responses) ont stî dmandêyes e
francès. Wice alans dj' ?

Les tévés coinreces emantchèt eto des emissions e walon. Gn a yeu so "Canalzoom"
Kè diss ? adjinçnêye pa Yves Paquet. Sol Hinnot, gn a Berdelaedjes, la k' on-z a
prezinté li prumî tévéfime e walon (da Albert Volral).

Li prumire k' a stî redjiblêye sol Daegntoele fourit l' emission "Li tchant d'
nosse cok" da Jean Goffart (so Radio-quartz, di Sombrefe, dispu 2005).

Dispu 2007, gn a eto deus emissions da Bernard Louis, (« Eshonne » Emission
walone et francesse avou èn årmonak walon, del literateure, des spots et des
ratourneures eyet « Vive Nameur po tot » avou des tchansons e walon) ki passèt
so Cyclone-RCF di Sint-Mår ki rpasnut après sol Toele (Waibe musicadeon).



https://wa.wikipedia.org/wiki/Djineze

Li Djneze (do grek: Γένεσις, li cmince, l' oridjene; ratournaedje di l' ebreu
בראשׁית, bereshit) est li prumî live del Tora eyet del pårteye del Bibe ki les
crustins lomèt l' Vî Testamint.

Ele rasconter l' istwere do peupe ebreu dispoy l' askepiaedje do monde disk' a
l' arivêye des Ebreus e l' Edjipe.

El live kimince avou l' fijhaedje del Daegne på Bon Diè, li fijhaedje do prumî
ome, Adan, e djårdén d' Eden, eyet li dischovraedje på Bon Diè ki l' ome èn pout
nén esse binåjhe tot seu. Do côp, el bon Diè fwait l' prumire feme, Eve, por lu,
foû d' èn oxhea saetchî do coir d' Adan.

Pus lon i rasconte l' istwere des prumîs valets da Adan ey Eve: Cayin ey Abel,
et cmint k' i vont peupler l' Daegne.

Eyet les grossès aiwes evoyeyes sol Daegne po pûni les djins et disfacer
l' petchî et cmint ki Noyé schape ene cope di tchaekene des biesses ki vikèt,
avou eto si feme et ses troes valets: Sem, Xham et Djafet.

Après cwè, c' est l' istweres des påtriyåtches et des måtriyåtches : Abraham et
Sara, Izayak et Rébeca eyet Djåcob, Rachel et Leya.



https://wa.wikipedia.org/wiki/Disploctaedje_des_dob%C3%A8s_cossounes_%C3%A5_coron

Li disploctaedje des trokes di cossounes å coron, c' est cwand gn a ene u deus
tcheyantès cossounes, dj' ô bén : ene cossoune etimolodjike ki n' si rtrove nén
å coron d' on mot. C' est ene aplicåcion del rîle des troes cossounes.

Li fonolodjeye walone ni vout nén k' i gn åye ene dobe cossoune å coron des
mots.

S' i gn a deus cossounes divant l' bodje di codjowaedje (tchicter, shofler,
wårder, adiersî, li viebe ni pout esse codjowé rîlêymint e l' indicatif et
suddjonctif prezintreces et cmandeu singulîs (on-z åreut deus cossounes å
coron). C' est eto l' cas avou les dmeye cossoune "y" tcheryî.

Li candjmint do statut do walon al fén do 20inme sieke, et l' askepiance di
gazetes etires di prôze nén racontrece a fwait aspiter e walon ene peclêye di
calcaedjes do francès, inte di zels, sacwants mots avou ene dobe cossoune å
coron.

Dins l' djåzé walon, les trokes di cossounes å coron si wådnut pus åjheymint
dispu l' 20inme sieke, veyanmint ki les Walons s' ont adû a lzès prononcî e
francès.



https://wa.wikipedia.org/wiki/Diccionaire_walon_franc%C3%A8s

On motî walon-francès, c' est on motî (u on motlî) ki dene les mots, po tos les
tchamps do lingaedje walon, dins l' ôre alfabetike, et leu ratournaedje u leu-z
esplikêye e francès. I dene eto les ratourneures la ki ç' mot la aparexhe.

Les pus gros motîs mosternut eto des egzimpes d' eployaedje do mot dins des
fråzes u des bokets d' fråze.

Les motîs francès-walon sont les pus corants motîs walons. Disk' asteure, les
mots sont prezintés e sistinme Feller, et on n' riprind ki les mots k' estént
dits å 20inme sieke dins on metou viyaedje u ene coine dinêye del Walonreye.

Les motîs walon-francès sont sovint des lives, mins eto des simpes sillabusses
(motî d' Nålene, di Bive, di Perwé, di Viêpe), u des tezes di studiants, k' on-z
a totes les rujhes a trover (motî d' Andene).

Sacwants motîs ont parexhou a bokets dins des rvowes, come li motî d' Djivet, li
motî d' Hu, u li ci di Courcele et Souvret.

Gn a eto des motîs walon-francès ki n' egzistèt ki come papîscrîts (motî d'
Waime, motî do Tchestea da Haust et Goffinet, come fouyous (motî d' Warmich,
motî do payis do Tchestea), come u come båze di dnêye (Motî d' l' Årdene
nonnrece).

Po fini, gn a, totavå l' Walonreye, des pordjets d' motîs po des coines ki n'
sont nén télmint studeyes, come li payis d' Oufalijhe, di Veskeveye envd. Mins
ces pordjets la riskèt foirt di n' pont awè d' shûte, avou l' moirt des mwaisses
diccionairîs.

Gn a on motî so les fyis, li DTW (mins ki n' riprind kel cwårt des letes di l'
alfabet).

L' esplicant motî do walon pout eto roter come on motî francès walon, veyanmint
ki, po bråmint des intrêyes, gn a eto on ratournaedje e francès.



https://wa.wikipedia.org/wiki/Cwareme_muzulman

Li ramdinne ou ramada ou cwareme muzulman ou cwareme moslimî, c' est ene termene
di djune et d' rastinance po les muzulmans.

Li mot "ramdinne" shuvant l' prononçaedje d' Afrike bijhrece, a dné e francès li
cmon no «ramdam», ricalké e walon.

Les cénk priyires muzulmandes sont les minmes ki do restant d' l' anêye. Ki :
les djins vont leus pus bråmint al moskêye ki les ôtes moes.

Après l' cene di l' anuti, gn a ene shijhe di priyire (arabe tarâwiH). Li 27inme
djoû, c' est l' nute do messaedje. On preye tote li nute, et rpasser totes les
60 sourates di l' Alcoran.

Dispu l' fén do houcaedje al priyire des aireurs disk' å cmince do houcaedje al
priyire di l' anuti, les djins ni vont :

Adon, les ramdinnîs et ramdinnresses meskoyèt leu soumay. Aprume s' i vicnut
dins on payis nén muzulman, la k' i doevnut bouter ås minmès eures ki ls ôtes.

Ça fwait ki les accidints d' rôlaedje rhåssèt sovint tins do ramdinne, divins
les payis muzulmans. Et emey les tchåfeus moslimîs ki djunnut dins les payis nén
muzulmans.

Les vizites si fwaiynut ossu li djoû del fén do cwareme, k' on lome li ptite
fiesse ou fiesse do disdjunaedje.

Sacwants sinnes do roman «Vera» da Lucyin Mahin si passèt tins do cwareme
moslimî.



https://wa.wikipedia.org/wiki/Corone_des_Av%C3%A9ns

Li corone des Avéns, c' est ene uzance k' a ataké e l' Almagne e 19inme sieke,
et si spåde après.

C' est ene corone fwaite avou des vetès coxhes, et des tchandeles sitampêyes
dissu, et k' ons emantche po les Avéns. L' idêye, c' est d' esprinde ene
tchandele di pus tchaeke djoû, u tchaeke samwinne ki raprepeye les croeyants do
Noyé.

Li corone des Avéns pout esse basteye avou des coxhes di sapén, di spenes, di
seucea u di des ôtes bouxhons des håyes.

Les tchandeles sont normålmint des minmès coleurs ki les mousmints di messe do
tins des Avéns : viyolé ou bleu. Mins, po troejhinme dimegne des Avéns - li
Gaudete - gn a ene rôze tchandele, come les abiymints do curé et les drapreyes
di l' åté po ç' dimegne la.

Asteure, on n' fwait pus des corones avou ene loumire po tchaeke djoû, mins
seulmint po les dimegnes, et ça fwait cwate tchandeles, ou cénk, si on mete co
ene blanke å mitan, pol djoû do Noyé. Li cene k' on aloume li prumî dimegne, on
l' lome li tchandele do profete, a cåze des lijhaedjes, la k' on lét li profete
Izayî dins les eglijhes. Li deujhinme, c' est l' tchandele di Betleyem, li
troejhinme li cene do bierdjî, li cwatrinme li cene di l' andje.

Li prumire corone des Avéns a stî fwaite pa Johann Hinrich Wichern (1808–1881),
èn acsegnant d' efants et teyolodjin luteryin d' Ambôr. I purda avou lu sacwants
efants foirt pôves et mete so pîs ene måjhone d' orfulins, lomêye "Rauhe Haus".

Les efants dmandént sovint cwantes djoûs gn aveut i co disk' å Noyé. Po k' les
enfants n' el dimandénxhe pus, e 1839, il a fwait ene corone di legne, avou 19
pititès rodjès tchandeles et 4 grandes et blankes. Tos les djoûs, les enfants
aloumént ene tchandele di pus, po pleur conter les djoûs, tantea k' a Noyé, elle
estént esprindowes tertotes.

E 1860, il a rfwait li minme corone, mins avou des vetès coxhes et dispoy, cisse
corone a moussî ezès måjhones.

Dins les anêyes 1930, ons a cmincî a l' mete dins les eglijhes e l' Ôtriche ey e
l' Bavire, et adon pattavå.



https://wa.wikipedia.org/wiki/Coltchike

Li cizete (on dit eto : cizete do waeyén, fleur do waeyén, cizrece,
vatche-e-vea, towe-tchén, coltchike) , c' est ene plante ki fouye e bontins et
florit e waeyén-tins d' ene bele bleuwe fleur ki les grandès petales rishonnèt a
ene cizete (usteye).

Ele fwait ses longuès cråssès rlujhantès foyes å prétins, pu flori e
waeyén-tins.

C' est ene drole di fleur: cwand k' ele florixh, a l' erî-såjhon, ele n' a nole
foye. Li pistil, la k' les grinnes vont vni, a dmoré dins tere. Ça fwait k' les
epweznantès grinnes sont dins l' raecinêye, k' on s' endè sieve po touwer les
tchéns (did la si no di towe-tchén).

Li fleur va flani e l' ivier, et å bontins, les foyes crexhèt foû d' l' agnon
k' est dins tere. Les grinnes ki poirtèt l' pwezon, sont-st å mitan des foyes.
Ça fwait ki l' plante wåde si pwezon, minme fåtcheye et fenêye.

Ele pout sorvini e l' erî-såjhon paski c' est les grinnes ki c' est on pwezon.
Ele arivéve a l' erî-såjhon, cwand on meteut les biesses dins les prés kékes
djoûs po ramasser les ptits waeyéns.

Ça pleut ariver l' ivier, cwand les vatches estént fôrêyes avou do four di pré
k' i gn aveut des grinnes divins.

Li pwezon si rtape so les boyeas: l' epweznêye biesse glete, schite, et atrape
des trintchêyes. Les biesses boschetèt. I les fåt trawer å trocård. 



https://wa.wikipedia.org/wiki/Codjowaedjes_da_Stasse

Les "Codjowaedjes Stasse", c' est on live di codjowaedje des viebes walons fwait
pa Simon Stasse. C' est l' deujhinme live di s' croejhete ki poite come tite Po
scrire d' adrame li walon d' Lidje (deuxième partie : conjugaisons).

Les viebes sont dnés avou l' accint d' Lidje et sacwantès cognes e cotoû, et
arindjîs divins 134 tåvleas d' codjowaedjes ki tchaeke prind ene pådje. I gn a
6.350 estudyîs viebes, mins bråmint des intrêyes sont djusse des rdobletes
ortografikes (metans pol viebe adjinçner 4 intrêyes sont dnêyes: adjincener,
adjinsener, adjancener, adjansener) ou des totes pitites diferinces d' accint
(metans, distribouwer, distribuwer); si on rsaetche foû ces dobletes la, i gn a
5.600 viebes diferins.

Bråmint di ces tåvleas d' codjowaedje la (123) seront rprins dins l' "rawete
codjowaedje" metowe al fén do Motî da Stasse.

Eto, bråmint des tåvleas diferins nel sont ki pa des ptits candjmints d'
prononçaedje fonolodjike (dj' ô bén, sins rapoirt avou l' codjowaedje lu-minme,
mins purade al fonetike) ou di scrijhaedje (metans, on tåvlea diferin po les
viebes -C-ler sicrits avou on mouwea e, et onk po les cis scrîts avou ene
crole).

Vochal li djivêye; etur åtchetes i gn a l' limero del pådje dins l' live (c' est
l' sistinme eployî po les rahouker), eyet l' intrêye leye-minme metowe etur
cwårêyès åtchetes cwand c' est ene intrêye ki n' egzistêye ki po on candjmint d'
ortografeye (dj' ô bén, nén on vraiy modele diferin, et ki n' åreut nén stî la
si, come el dimande l' oteur, li nombe di façons di scrire on mot sreut rdût ås
necessités d' on prononçaedje cowerant.

Les viebes del troejhinme troke, sont des côps revoyîs eviè l' «codjowaedje
ecoraedjî» (l° 45) (come «schôpyî», dabôrd k' i dvrént esse tertos rdjiblés sol
Codjowaedje gruzî (l° 55), cwand l' parintaedje mosteye on ristitchî "i" (cial :
"hôpièdje", "schôpiaedje").



https://wa.wikipedia.org/wiki/Codjowaedje_shofler

Li codjowaedje di shofler, c' est l' ci d' on viebe "erîlêymint disrîlé", dj' ô
bén å deus bodjes, del prumire troke da Hendschel.

Po-z espaitchî d' aveur deus cossounes /fl/ al fén, çou ki n' est nén prononçåve
e walon, on radjoute pa drî ene sititcheye voyale e:

Sacwants viebes del prumire troke k' ont l' minme rujhe avou deus cossounes å
coron si codjownut come "tchicter", et des ôtes come wårder.

Les fråze di dmandaedje ås ôtès djins si fjhèt tot metant les pronos sudjets
padrî l' viebe (sins loyeure). Li prono "vos" metou padrî, si pout rsaetchî
evoye.

Li suddjonctif erirece si fwait tot rprindant les cawetes do Nén Durant
Indicatif Erirece (passé simpe) et-z î racawer ene cawete -xhe

Li condicioneu, c' est on tins ki s' fwait avou li prumire dobe cawete do
futurrece, et ene djeujhinme cawete, li minme kel cene do NDIE des viebes del
cénkinme troke.

On-z a l' minme ristitcheye voyale "e" (è) po les modeles "bindler", "dobler",
"botner", "tingler" (codjowaedje 15, 16, 17 & 18 do Motî da Stasse). Pol modele
"intrer", on-z a ene ristitcheye voyale "-eû- (codjowaedje 19). Ces cénk sôres
di viebes la fwaiynut 120 cas des 2200 viebes des codjowaedjes da Stasse (5,5
åcint).

On-z a l' minme ristitcheye voyale "e" (è) pol modele "shofler" (sofler;
codjowaedje 13 des Codjowaedjes da Gilliard). Pol modele "intrer", on-z a ene
ristitcheye voyale "-ê- (codjowaedje 9). Ces deus sôres di viebes la fwaiynut 60
cas des 5000 viebes ramexhnés pa Gilliard (1,2 åcint).

Dins l' croejhete da Coppens, gn a deus modeles avou l' ristitcheye voyale "e"
(è)  : "xhufler" (chufler) et "grazner" (graz'ner). Coppens dene 42 viebes po
"xhufler" eyet 10 viebes po "grazner".

Dins l' motî d' Bastogne, on-z a bén 16 modeles avou l' ristitcheye voyale "e"
(è) : "dobler", "combler", "regler", "djigler", "infler", "rapåmler", "bråyler",
"fujhner", "botner", "ecombrer", "soucrer", "cofrer", "intrer", "mostrer",
"måvler", "maneuvrer", avou co èn ôte avou ene ristitchêye voyale "i" : coujhner
(cûjner; i cûjine).

Li ristitcheye voyale est "u" ou "ë", po les modeles shofler (choufler; dju
choufule, djë choufële), "mostrer" (moustrer; dju mousture, djë moustëre) et
"abotner" (aboutner; dj' aboutune, dj' aboutëne).



https://wa.wikipedia.org/wiki/Charles_Grandgagnage

Charles Grandgagnage a skepyî e 1812 et mori e 1878. C' esteut-st on linwincieus
lidjwès ki s' a metou a rcweri les etimolodjeyes des mots walons (c' est l' fén
prumî a l' aveur fwait). Eto, i mostréve kel walon esteut on vraiy lingaedje.

Il esteut rintî di s' mestî, et fourit senateu; mins c' est po si ovraedje sol
walon k' on l' rimimbere. Grand atôtcheu, il esteut ricnoxhou long et lådje,
aprume el France et e l' Almagne. A costé des cmons nos, il a eto studyî les nos
d' plaeces et les nos d' djins. C' est lu k' a foirdî, e 1844, les noûmots
"Walonreye" (e walon) eyet "Wallonie" (e francès).

Dins si live “Dictionnaire étymologique de la langue wallonne”, i mostere ki l'
walon n' est nén on patwès francès mins èn ôte lingaedje, skepyî sol minme esto
latén, nerén avou bråmint des hapaedjes vinant des lingaedjes tîxhons. C' est
bråmint a cåze di l' ovraedje da Grandgagnage ki l' walon divént ricnoxhou come
té, pa tos les sincieus d' Urope, et esse situdyî pa sacwants linwincieus nén
Walons, a pårti di 1850.

Sovint, po n' nén repeter s' no dins les papîs d' linwincieus, on mete l'
acourtixheure Ggg.

I fourit onk des askepieus del Soce di Langue et Literateure Walone (1856) et si
prezidint di 1856 a 1876. I djha ki l' lingaedje walon esteut li seu simbole
capåbe di rashonner tos les Walons di totes les ådjes eyet tos les payis.
Målureuzmint, i n' cåzéve nén walon, et l' åbitude esteut prinjhe po lonmint ki
les grands disfindeus et ehåyeus do walon l' alént fé e francès.

I gn a-st a Nameur ene rowe Grandgagnage dispoy 1868; mins ele n' a nén stî
lomêye après Tchåle, mins après si mononke Djôzef, askepyî a Nameur e 1797 et ki
fourit on notåbe di Nameur.



https://wa.wikipedia.org/wiki/Charles-Nicolas_Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/Cawete_-isse_2

Li cawete -isse 2, c' est ene cawete copieye di calcaedjes do francès,
leye-minme copieye do latén, po des noûmots k' ont aspité bråmint a cmincî do
19inme sieke : "anårtchisse", "socialisse", "comunisse", "terorisse",
"estremisse", "rweyalisse", "ciclisse".

E walon, di cåze do disploctaedje des dobès cossounes å coron, les deus cawetes
francesses -isme et -iste dinèt ene seule cawete : -isse.

Li cawete -isse 2 a si bén stî ascoyeye e walon, k' elle a rsiervou po des
noûmots nén calkés do francès : "fotbalisse", u avou on candjmint d' sinse e
walon : "buralisse". Mins il egzistént motoit e minme tins e francès d'
Beldjike.

Li cawete -isse est omofone d' ene ôte cawete -isse, sovint po des plaeces, et
veyowe do mwais costé ("flaxhisse", "frexhisse", "tchinisse").

Les scrijheus n' ont nole eguegne po-z eployî li cawete -isse po les mots ki s'
sicrijhnut avou -iste e francès.

Mins po les mots avou isme, c' est pus rujhûle. Bråmint des scrijheus wårdèt li
scrijha "-isme", mågré k' i n' est nén prononçåve dins l' fonolodjeye classike
do walon.

Les ôtes (Motîs do Coûtchant walon, Motî d' Nivele, Franwal di Nameur tapnut l'
côp foû : i n' dinèt rén po "comunisme" u "socialisme".

Adon, po on stîle rissintou come pus "peur", on årè ptchî di replaecî li mot
avou -isme på mot avou -iste.

Les noûmots po replaecî l' cawete -iste si front spontamêymint des cåzeus et
scrijheus.

Les noûmots po replaecî l' cawete -isme divront esse ehåyîs, et spårdous pa les
rfondeus : "crustinnisse", "payinnisse", "islamisse", "atletisse".



https://wa.wikipedia.org/wiki/Cawete_-isse_1

Li cawete -isse 1, c' est ene cawete, nén foirt vicante mins pår walone, ki si
stitche après on no u après on viebe, et dene on no u èn addjectif.

Li cawete -isse provént del cawete latene -iciu. Ele respond a ene cawete
francesse -is, la k' on n' prononce nén li "S", di des mots comme "fouillis",
"clapotis".

On tuze k' on mot come "endalisse" pôreut aveur stî foirdjî pa A. Laloux.
Kécfeye bén ossu "djivisse".

Gn a waire yeu d' noûmots askepyîs påzès rfondeus avou l' cawete -isse,
dandjreus paski c' est ene cawete ki dene on sintumint sol sacwè. Tolminme, on
pout rilever : candjisse

Dins l' sicrîta, ci n' esteut nén åjhey di ricnoxhe li cawete -isse, ca les mots
estént sovint scrîts is ki pout esse eto li cawete -i (Stockis, Stoquis).
Rilevans kel cawete -î, dins le scrîta, est pus sovint ortografieye -y (Stoky)

Dins les scrijhaedjes di dvant Feller, li cawete est ortografieye -iss dins l'
Motî da Forir.

E sistinme Feller, li cawete -isse si scrît avou ene coron-faflote : -is´ po les
addjectifs et les mots omrins, et -isse po les addjectifs et mots femrins.

E rfondou walon, shûte å disfaflotaedje, li coron-faflote n' est pus eployeye :
on scrît li cawete omrinne et femrinne -isse.



https://wa.wikipedia.org/wiki/Catalan

Li catalan (català) est on lingaedje roman djåzé pa 8-9 miyons d' djins sol
boird del Mîtrinne Mer des deus costés del tchinne des Pirinêyes; dins çou k' on
lome les Payis Catalans: dins les cminåltés otonomes espagnoles di Valince,
Catalogne eyet des Iyes Baleyares, wice ki l' lingaedje est oficir avou l'
castiyan et cåzé pa 70 a 95 å cint des dmorants; el Principåté d' Andore, wice
ki c' est l' lingaedje oficir; el Catalogne Nôr (Rossiyon), el France, eyet dins
l' veye d' Alguer el Sardegne, ki fourit peuplêye d' abagants catalans; eyet
dins li Franja de Ponent el cminålté otonome d' Aragon e l' Espagne, wice ki l'
lingaedje n' a pont d' sitatut rconoxhou.

Li catalan (català) est, avou l' occitan, on mimbe del famile occitano-catalane,
ene des pus viyès familes di lingaedjes romans avou l' galo-roman. Å cmince li
catalan eyet l' occitan n' fijhèt k' on seu lingaedje, çou ki fwait k' on dit
ossu bén «vî catalan» ki «vî occitan» po lomer ci vî lingaedje la. Catalan ey
occitan sont co asteure foirt près l' onk di l' ôte.



https://wa.wikipedia.org/wiki/Cat%C3%A5re_mal%C3%A9n

Li catåre malén, c' est ene maladeye des djonnès biesses et des vatches, avou on
catåre (nåze, ouy rodje) et l' efouwaedje del boke, k' elle è crevèt al fén.

Li microbe sereut spårdou pås berbis ki fjhèt les djonnes dins les minmès
cinses. E l' Afrike nonnrece (Nonne-Afrike, Botswana, Malawi, Mozambike) li
virûsse est edjîstré pås gnous, ene sôre d' antilope avou des grandès coines

Li maladeye si rescontere el Walonreye, ôte pårt e l' Urope, ey e l' Afrike
bijhrece et nonnrece. Èn årtisse a s' boûsse e l' Afrike bijhrece, endè voet
cénk a dijh cas so èn an. E l' Årdene, on ndè voeyeut cobén on cas d' tenawete,
diviè ls anêyes 1970.

Gn a des crexhoûles ås glandes sipalreces et coxhreces. Eto, e l' Afrike
bijhrece, on s' brouye sovint, å cminçmint, avou l' five ås crexhoûles.

Li muzea est plin d' crapes, ki rmontèt å dvins do nez (did la, li lomaedje di
"catåre"). C' est del moite tchå, di cåze del grangrinne les finès pea do nez.
Eto, gn a ene måle alinne ki rexhe foû do nez, k' on pout sinte deus metes lon.

Å pus sovint, nosse biesse va malårder ût dijh djoû divant d' crever. Rålmint,
li maladeye durrè ene cwénzinne di djoûs. Ene biesse so 20 pout schaper mins ele
dimeure mwinre et tchêpieuse ene shijhinne di moes å long.



https://wa.wikipedia.org/wiki/Camilo_Cienfuegos

Camilo Cienfuegos Gorriarán (6 di fevrî 1932 - 28 d' octôbe 1959), fourit-st on
revolucionaire cubin, i pårticipa dins les activités siconte do dictateu coubin
Fulgencio Batista eyet ourit on role foirt important dins l' Revolucion cubinne.

C' est onk des pus cnoxhous k' ont fwait cisse revolucion, avou Fidel Castro
eyet Che Guevara.

I n' pårticipa nén di l' assôt do cazer Moncada e 1953, la k' il ebague ås
Estats-Unis.

Adon i s' mete dins les revoles des studiants siconte di Batista, eyet est acsû
pa ene bale. E 1956 il est aresté et boreaté, poy i rva åzès Estats-Unis, et,
did la, å Mecsike.

Tot d' shûte après, i rdjond li ptit groupe ki Fidel Castro meteut so pîs po l'
espedicion do Granma.

Après l' acoistaedje a Alegría de Pío, il arive a griper l' Sierra Maestra, li
grande tchinne di montinnes ki triviesse l' iye di Couba, eyet radjonde les ôtes
mimbes di l' espedicion. E 1958 il est lomé comandant, eyet ezès moes d' avri et
may del minme anêye i cmande ene trope ki dschind des monts el plinne di Bayamo.

Divant l' siconte-ofinsive di l' årmêye da Batista i rtoûne dins les montinnes,
eyet, on côp l' siconte-ofinzive batowe, Fidel Castro lyi dene li mission di fé
ene ofinsive disk' al province di Pinar del Río, çou k' i fwait, avou l'
deujhinme colonne “Antonio Maceo”, eyet ariver al mwaisse-veye del province li 7
d' octôbe.

Il esteut d' ene famile d' anarchisses espagnols, eyet veyou foirt voltî des
djins po si simplicisté eyet si sorire, çou ki lyi dna li spot di Comandant do
Peupe.

Mins nerén, les cubins siconte do govienmint d' Couba, copurade les cis ki vikèt
ås Estats-Unis, dijhèt sovint ki ça sereut Fidel Castro kel åreut fwait touwer;
mins i n' a rén ki vegne acertiner cisse rumeur la. Eto, i gn a des cis ki
pinsèt ki ça pôreut esse èn ôte complot, mins del CIA, k' åreut bouxhî djus l'
avion; les cis ki pinsèt çoula el fijhèt sol soûmint des nombreus atintats
siconte des revolucionaires k' on pårticipé al guere siconte do dictateu Batista
(ki rçujheut des aidants del CIA).



https://wa.wikipedia.org/wiki/Calindr%C3%AE_gregoryin

Li Calindrî grigoryin est, pol moumint, li mwaisse-calindrî dins bråmint des
payis del Daegn, et est cnoxhou totavå, minme dins les payis k' eployèt èn ôte
contaedje do tins (calindrî arabe, chinwès...).

Il est båzé sol calindrî djulyin di l' ancyinne Rome. C' est on calindrî
solrece, ki s' båze sol revolucion del Tere åtoû do solea so ene anêye di
365,2422 djoûs di 24 eures di 60 munutes di 60 sigondes metrikes.

Li calindrî grigoryin dene on tins moyén po èn an di 365,2425 djoûs; po-z aveur
on nombe etir di djoûs tchaeke anêye, on fwait des anêyes di 365 djoûs, avou a
tinzayeure on djoû bizete di pus, li 29 di fevrî.

Tchaeke termene di set djoûs est lomêye ene samwinne, et ses djoûs riçuvèt les
nos shuvants:

Come dit cial padzeu, l' anêye tropike moyene, dj' ô bén, li periode d' on toû
etir åtoû do solea, est di 365,2422 djoûs. Tot stitchant on djoû bizete tos les
cwatre ans, li calindrî djulyin aveut-st ene longueur di 365,25 djoûs. Il esteut
trop long. Avou l' tins, li discalaedje s' agrandixha. Ça fwait ki, diviè ls
anêyes 1580, il esteut tårdou di ût djoûs pa rapoirt å vraiy tins.

E 1582, li påpe Grigwere XIII decida di soprimer les anêyes bizetes po les
anêyes ki respondèt-st a ces deus condicions:

I decida eto kel 4 d' octôbe 1582 serè shuvou do côp do 15 d' octôbe po ratraper
li diferince di djoûs ki s' aveut ramonçlé avou l' tins.

Mins li passaedje å calindrî grigoryin ni s' fijha nén å minme moumint avå l'
Europe. Dins les Estats kel påpe Grigwere XIII end esteut l' sovrin pontife, ç'
a stî oblidjî sol pî sol tchamp. L' Espagne, li Portugal eyet li Pologne l'
adoptît do côp. Des ôtes (France,...) ont shuvou co bénrade. Mins l' Inglutere
(protestante) ni l' adopta k' å 18inme sieke. Eyet l' Rûsseye nel fijha k' après
li Revolucion d' octôbe di 1917. Ça fwait kel Revolution d' octôbe s' a vormint
passé... å cmince di nôvimbe! Li Grece ni candja k' e 1924.

Ces candjmints di calindrî a des moumints diferins sont-st ene aroke po les
istoryins, la k' on documint inglès metans avou ene date di 10 di djanvî 1603,
est pus vî k' on documint francès ou espagnol avou ene date di 15 di djanvî del
minme anêye. Par egzimpe, William Shakespeare eyet Miguel de Cervantes ont morou
al minme date (23 d' avri 1616), mins nén l' minme djoû.

Calindrî | les 366 djoûs do calindrî grigoryin | anêye bizete | calindrî djulyin



https://wa.wikipedia.org/wiki/Burton

Li burton (Brezhoneg e burton) est on lingaedje gayel del brantche britonike
djåzé el Burtaegne coûtchantrece, parint do walès.

Li burton est cåzé å coûtchant del Burtaegne (å nôrdouwess del France); li
lingaedje n' î a pont di statut oficire, mins nerén, on trove bråmint des plakes
di rowe, paneas sol boird des voyes, evnd. e burton. Ossu, on esteme a 300.000
li nombe di cåzants.

On prumî rfondaedje do burton si fjha e 1908, li burton KLT (des letes des troes
diyalekes k' i rascovreut, les scrijheus e burton vanetès, n' ont nén volou
radjonde li rfondaedje). Etur 1910 et 1930 on fjha sacwants propôzaedjes po
trover on rfondou di tot l' burton, emey ces propôzaedjes i gn ourit e 1911 li
ci do betchfessî scrijha zh ki rascovreut li prononçaedje z des diyalekes KLT,
eyet li prononçaedje h do vanetès; mins i fårè ratinde co ene trintinne d'
anêyes divant k' ene comone ortografeye, lomêye adon KLTG po les cwate pårlers
ou co peurunvan (ki vout dire unifyî pår), soeye finålmint adoptêye. On lome
ossu pa des côps ci rfondou burton la “sicrijhaedje «zh»”, li betchfessî zh
åyant ene grande tchedje emocionele.

L' ortografeye do burton eploye l' alfabet latén, avou les letes a accints ñ
eyet ù. Li lete c ni s' eploye nén tote seule, mins dins les ratroclas ch eyet
c'h.



https://wa.wikipedia.org/wiki/Bo%C3%BBkete_(plante)

No d' l' indje e sincieus latén : Fagopyrum esculentum (dinltins, ele si loméve
Polygonum fagopyrum).

On seme li boûkete e moes d' may et djun, 40 a 50 kilo di sminces a l' ectåre.
C' est ene foirt voltrûle dinrêye, k' arive raddimint a grinnes, diviè l' moes
d' awousse, setimbe. 

Li boûkete florixh å moes d' awousse. Gn a ene dijhêye ki dit, a Waime k' i
n' fåt nén k' alome å moes d' awousse ca i n' è dinreut rén.

Gn a k' a l' boûkete bén dner èn an so set po rpayî l' cinsî d' ses poennes,
dijheut on divins l' tins e l' Årdene.Li boûkete a stî coûtivêye el Walonreye
disk' å cmince do 20inme sieke. End aveut co 4.000 ectåres adon, mins li
stindêye s' aveut ratchitchî a 150 ectåres e 1960.

Gn a co ene dimande di farene di boûkete; on payis come li France end a apoirté
10.000 tones e 1988. . On l' ahive dins li dmeye-bole bijhrece.

Li boûkete si plait bén ezès pôvès teres, minme dins les froedès plaeces del
Hôte Årdene, sol payis d' Måmdey et ezès Redîmés payis . Ele ni dmande waire
d' ecråxhes.

Avou l' farene di boûkete, on fwait ene sôre di vôte, k' on lome des groumetes,
des berdeles, u biesmint: des boûketes.

Po sognî les biesses, on les pout rafôrer avou del waide di boûkete, mins i n' è
fåt nén dner dtrop, ca adon, les vatches atrapèt do fotosinsiûlijhaedje. Tote li
blanke pea va tourner a crapes, pu s' discoler a grossès takes di cur.

En inglès (buckwheat), flamind (beukweit) et almand (buchweizen), li no vout
dire hesse-frumint (faw-frumint), pask' el grin rishonne ene fayene, li frut do
faw. C' est ç' no la k' a moussî e walon. On vout k' ça fouxhe on conte di Lô, e
payis Flamind k' ågaxhe sipårdou l' boûkete el Principåté d' Lidje et ezès
djondants payis. .

Li no e francès (sarrasin) ey en itålyin (grano saraceno), c' est paski c' est
on noer grin. Les sarazins, c' est des Mores avou on noer vizaedje.

Li no latén ratuze å faw (fago) et å fotosinsiûlijhaedje des vatches kel magnèt
(pyrum).



https://wa.wikipedia.org/wiki/Binam%C3%AAye_Revolucion

Li binamêye revolucion, u Revolucion lidjwesse, c' est ene revintreye el
Principåté d' Lidje k' est l' prumire d' ene longue rîlêye.

Elle a cmincî li 18 d' awousse 1789. Les conseyîs del comene fourît pités a
l' ouxh del Viyolete. Li peupe loma deus noveas borguimwaisses Fabry et
Tchestret.

Li captinne Ransonnet, avou ene pougneye di sôdårds, s' a rindou mwaisse del
citadele on-z a fwait ene croes so les reglumints k' el Prince Eveke aveut ponou
et ki bouxhént les mestîs djus.

Li binamêye revolucion a stî shuvowe d' on prumî radjocaedje, del deujhinme
revolucion, do deujhinme radjocaedje (1792).

Dins les Bas Payis otrichyins (li restant del Walonreye d' ouy), gn a yeu so les
minmes trevéns li Revolucion Braibançone.

Ci côp la, les Francès ont-st abroké el Principåté (1795). Ci fourit li
cminçmint do redjime francès.

Li Revolucion lidjwesse esta on tins di rmowe-manaedje : e shijh anêyes, les
Lidjwès potchît do redjime des Prince-evekes al republike francesse, tot passant
pa ene Republike lidjwesse e pa sacwants radjocaedje do povwer do Prince-Eveke.
Nos avans dandjî di rmete li cronolodjeye po bén comprindre les pondants et les
djondants di l' istwere del Principåté d' Lidje ces anêyes la di grand
coschoyaedje.



https://wa.wikipedia.org/wiki/Betchfess%C3%AE_%C3%B4

Li betchfessî ô, c' est on betchfessî scrijha ki rascovere des prononçaedjes ô,
on eyet oû.

Les mots les pus corants, c' est trô, côp, sô, sôle (k' a boevou dtrop), sô 2
(cwårs), ôre : dj' ô bén, il ôt deur, ôte, hôt.

Li prononçaedje est foirt naziålijhî e l' Årdene (cåzu on, a té pont ki sacwants
scrijheus scrijhèt "ON") eyet al bijhe di Tchålerwè eyet di Nameur (cåzu tot l'
walon Braibant).

A Nameur, il est prononcî come on long O; dabôrd omofone do prononçaedje do
betchfessî å dins l' minme payis. Il a stî lontins scrît "au" (on trau, on "aute
cau"). Il a stî rmetou dizo li scrijhaedje "ô" pa Jean Guillaume. Les mots k' el
contnèt fourît-st eplaidî insi dins l' Motî namurwès da Lucyin Léonard.

Dins l' Payis d' Nivele eyet d' Vå-addé-Rozire, il est todi prononcî "oû" a tot
côp bon.

E l' Årdene nonnrece, po sacwants mots, il est prononcî come e francès (coup,
trou).

Li betchfessî ô si pout vey al tiesse d' on mot (ôre), come åy å coron
(Wikt:trô).

C' est onk des prumîs betchfessîs. Il aveut ddja stî atåvlé oficirmint dins l'
franwal Walo + pa Jean Germain eyet Lorint Hendschel (1992).

Gn a kékès foû rîles, ki vnèt etimolodjicmint d' on bodje avou l' shuvion "AL"
k' a fornaivyî : divni "au" (aw), adon "o", adon "ô"...



https://wa.wikipedia.org/wiki/Bernard_Louis

Bernard Louis, ' est on scrijheu e walon k' a skepyî li 3 d' fevrî 1947 a
Nametche.

Il a shû les cours di walon ås Relîs Namurwès e 1992. Il atake do côp avou des
ptits bokets ki seront-st eplaidîs dins les Cayés Walons a cmincî di 1995.

Il prindeut pårt eto ås copinreyes come li Soce des rcåzeus del Basse Årdene a
Bietris. Did la i mousrè al Rantoele, et-z î esse penleu èn an å lon (1999). I
va eto ås raploûs des "Walons Scrijheus d' après l' Ban-Bwès" (di 1998 disk' al
fén del soce e 2005). Il fourit ossu administrateur å Coirneu a Hu.

Dispu l' moes d' djanvî 2003, il cåze dins l' posse a l' emission radio e walon
"eshonne" (èchone) a "Cyclone RCF" (98.7 FM a Nameur), ki rpasse so les fyis a
"Radio Musicadeon" dispu 2006.

Il a stî publiyî dins l' pitite coleccion del SLLW : Tot fiant betchî l' coq,
ene ramexhnêye di noveles (2003).

E 2010, il est rçû al SLLW. Dispu 2 ans, aveut rarindjî Pa totès stroetès voyes
da Auguste Laloux ki rexhrè come live li minme anêye.

I ratoûnrè sacwants lives d' imådjes e walon, come «Miyin et Morice», ou co «Li
nute divant l' Noyé», Li ptit prince.

E 2013, i rprind l' sicretariat des Relîs namurwès et esse lomé prezidint di l'
SLLW. I boute so on live di totes les ouves da André Henin.



https://wa.wikipedia.org/wiki/Ber%C3%A5

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Belaire

Belaire (F. Bellaire), c' est èn ancyin ptit ban del Walonreye rebané avou
Binne-Heuzea, el province di Lidje.

Å cmince Belaire fwait pårteye del pårotche et do royå dominne di Djoupeye, diné
e 1008 pa l' impreur Hinri II a l' eveke di Verdun. Li 26 di djun 1266, Robiet,
eveke di Verdun, cede li dominne di Djoupeye et ses depindinces (emey zeles,
Belaire) al catedråle di Lidje. Li 6 di måss 1278, li tchapite di Sint Lambiet
ceda Belaire å prince-eveke Djan d' Inguî. Li 28 di måss 1393 les dmorants di
Djoupeye, Fléron, Wé, Tchinnêye et Péveye riclamèt-st al djustice do Pont
d' Amecour on rcoird dijhant ki les dmorants di ces plaeces la ont des droets
d' uzaedje dizo Bwès-d'-Breu eyet Belaire.

Li prince-eveke Louwis di Bourbon fwait basti ene tchapele e 1482, i gn årè-st
eto èn ermitaedje et minme èn ospitå (po lodjî les voaedjeus k' estént pôves); å
15inme sieke ele seront distrûtes cåze des disduts k' i gn a-st avou el
principåté d' Lidje; et s' riconstrure pus tård. Li tchapele di Belaire fourit
sierveye a pårti di 1625 på curé ou vicåre di Djoupeye, k' î fjheut messe les
dimegnes et les djoûs d' obligåcion.

Après l' «edit di concwesse» di 1582 da Ernesse di Bavire, on cmince a cweri
après del hoye ezès bwès. C' est l' discovraedje di hoye ki va-st amoenner des
djins dins çou ki n'&bsp;esteut co k' on cwårtî.

Les princes-evekes di Lidje louwént åzès djins di Djoupeye, Fléron, Sint-Rmåke
et Tchinnêye des virêyes di bwès et des åjhminces å Bwès d' Breu et a Belaire.
Inte 1640 eyet 1650, les dmanants des cwate pårotches fijhît mezurer li dmorant
do bwès; tchaeke pårotche aveut l' cwårt des rivnous des bwès k' estént rindous
åzès pårticulîs. Come prôpieté des princes-evekes, Belaire et Cawe-do-Bwès
fourît sacwants côps wadjîs pa Ferdinand eyet Macsimiyin di Bavire. Li cwårtî di
Belaire est distaetchî del kiminålté di Djoupeye viè 1690 et divni cminålté da
sinne.

Li ban d' Belaire est askepyî e 1799, dizo l' redjime francès, tot shuvant a pô
près l' aroyaedje del kiminålté di Belaire.

E 1803 li tchapele di Belaire est metowe avou l' pårotche di Saive, mins les
dmorants do viyaedje dimandèt po k' ele rivegne a Djoupeye, çou ki fourit fwait
e 1808

E 1835 li tchapele divént eglijhe di pårotche, dediyeye a Nosse Dame di Belaire.
Dins l' eglijhe, rifwaite e 1726, i gn a-st ene Pieta del fén do 14inme sieke.

A pårtî do 17inme sieke li fijhaedje di clås va prinde di l' importance; li
viyaedje est d' ayeurs sipoté «li viyaedje des clawtîs»; mins li nombe di
clawtîs foirdjant des clås al miwn va discrexhe, la kel clawtreye si va
industrialijhî.

Li vî tchaboté frinne (frågne) metou al croejhlåde des voyes ki dischindèt so
Coyî, et so Djoupeye.



https://wa.wikipedia.org/wiki/Bedje

Li Beldjike, c' est on payis di l' Urope do Coûtchant, k' a skepyî e 1831, après
ene revintreye siconte do dierin mwaisse do payis, li Rwè do Rweyåme Uni des Bas
Payis, Wiyåme d' Orandje.

Les dmanants el Beldjike sont lomés les Bedjes (on prononce pus sovint come e
francès d' Walonreye les Belch).

Les ancyinnes comenes (pitits bans) ont stî rebanés po fé des "intités
comunåles" li 1î d' djanvî 1977. Divant çoula, gn aveut ddja yeu des ptits
rebanaedjes. C' est l' minisse Joseph Michel k' a yeu l' no d' aveur metou ene
alaedje çou k' on lome co sovint li "fuzion des comenes".

Li Beldjike est dins l' cwatrinne di payis del Daegn k' ont wårdé l' minme
mwaisse lwè dispu 175 ans (1831).

Dins l' mwaisse lwè, il est eto metou ki tote lwè doet esse sinêye på rwè eyet
onk di ses minisses. E 1831, c'esteut pår avanciveus, et sacwants payis, par
après, ont rcopyî ci hagnon la.

I djhèt ki l' estat et les eglijhes ricnoxhowes ni si dvèt nén meler des
afwaires di n' onk l' ôte. Mins l' estat paye les priyesses des diferinnès
rlidjons.



https://wa.wikipedia.org/wiki/Baloujhe

Li baloujhe u balowe u åbalowe (on dit eto: arnicot, brouwant) , c' est on gros
inseke eschaerbotrece, ki voléve tot zûnant e moes d' may el Walonreye,
disparexhou al fén des anêyes 1950.

Divant d' voler evoye, li baloujhe infele ses saetchs a l' air, et sorlever ses
ailetes. On dit k' ele «conte les eures» ou: k' ele «conte ses cwårs» ou k' ele
«fwait ses pakets». 

Li baloujhe dene on gros blanc vier, k' on lome li tchalon ou waerbå ou molon ,
ki magne les raecinêyes di totes les plantes. I sierveut come amoice al pexhe.

Les poyes les magnèt voltî ossu; les bokets del carapace rivnèt dins les
polenes.=== come djeu d' efant ===

Disk' e l' eter-deus-gueres, les efants alént scheure les tiyoûs po-z aler ås
baloujhes. Ou adon les apicî k' ele volént tot les djondant avou ene djiniesse. 
I loyént on fyis åd triviè des grossès aiyes des baloujhes, et les taper e l'
air. Ele catournént, tot volant e zûnant. On djheut "aler fé zûner les
baloujhes". 

Les pus traites el metént dins ene boesse avou on costri kel magnive tot lyi
trawant l' vinte. 

C' est l' pouverizaedje des dinrêyes et des canadas å DDT et ås ôtes
contrinsekes, k' a cmincî après l' guere di 40, k' a bråmint dzindjné les
baloujhes. Les dierinnes ont ndalé eviè 1960, çou k' a fwait dire ki c' esteut
Gargarene ki les aveut prins avou lu dins l' prumî spoutnik. 

Dins les anêyes 2000, on a sayî di rmete des baloujhes, metans dins l' grand
bwès d' Sint-Houbert. 

«baloujhner», c' est trinner tot s' pormoennant. Li deujhinme live d' Ene båke
so les bwès d' l' Årdene si lome «Baloujhnaedje dins les bwès did la cint-z
ans».



https://wa.wikipedia.org/wiki/Atake_di_Mers-el-Kebir

L' atake di Mers-el-Kebir, c' est ene atake k' i gn a yeu a Mers-el-Kebir dilé
Waradinne (Oran).

L' aviyåcion inglesse î a vnou distrure li flote francesse, paski les Francès
avént siné ene årmistice avou les Almands, ki markéve å 8inme hagnon :

Li flote francesse serè rashonnêye dins des pôrts k' on dirè po-z î esse
dimobilizêye et dzårmêye dizo l' controle des Almands u des Itålyins. 

L' atake a stî decidêye pa Winston Churchill. Elle a touwé 1.297 marins francès.

Churchill aveut peu ki les troes flotes almande, itålyinne et francesse metowes
eshonne, alénxhe ataker l' Inglutere. Li 17 di djun, il a dmandé a Pétain, a
Weygand a l' amirå Darlan di ramoenner tote li flote francesse dins les pôrts
inglès. On lyi aveut respondou ki l' flote ni serè djamåy dinêye ås Almands.

Ça va s' fé ricrester l' Inglutere, k' on dnéve dedja come batowe pås pouxhances
di l' "Aessi". Et ça lyi va rinde li mwaistrijhe des mers.

Les Francès, zels, sont disbåtchîs pår. Li 5 di djulete, Petin côpe les
"rlåcions diplomatikes" avou l' Inglutere.

Li 9 di djulete, l' assimblêye nåcionåle dene å djenerå Petin li tite di "Chef
de l' Etat Français" avou TOS les droets, såf li ci di dclårer l' guere. Li no
"republike" n' est pus prononcî. On fwait saveur å prezidint Lebrun k' i n' est
pus rén di to. Les ancyins, Paul Reynaud, Edouard Daladier, Georges Mandel, li
djenerå Maurice Gamelin, Léon Blum... sont metou el cadje a Chazeron et seront
djudjîs. De Gaulle est codåné a moirt. Ça vou dire ki nosse vî marixhå Petin va
prinde e mwin li destinêye do payis. C' est li cminçmint do Redjime di Vichy.



https://wa.wikipedia.org/wiki/Arnica

L' arnica ou såvaedje toubak  ou ouy-di-boû , ou toubak adjok , ou yebe di
petchî , c' est come ene grosse djaene magrite ki vént so les hôtès plaeces (les
"djoks"), copurade dins les fagnes.

C' est ene rilomêye yebe ås maladeyes, k' espaitche li sonk di vni foû e-n ene
moudrixheure, et k' i gn åye on bleu.

Djaenès fleurs; fruts avou ene blanke houpete come les cis del såvaedje
cécoreye; grossès cråssès foyes come les ceyes do toubak.

Diviè 1900, end aveut ås Alinnes (Fayis-les-Vneus), Libråmont,
Ricogne-dilé-Libråmont, Sint-Houbert, Ôtchamp, Glaireuse, Transene, Telin, Ortô,
al Rotche, Hodrémont, Ôlwè, Wegniye, al Viye Såm ey a Djinne. 

End a pupont dispu les anêyes 1930 dins bråmint d' ces plaeces la, ca on-z î a
rplanté des sapéns. Endè dvreut co aveur dins les rezieves come li cene des
troufreyes di Libin.

Mete ripoizer les fleurs 24 eures å long dvins do bon peket. Ça fwait ene
tinteure ki sieve e pansmint so les metchantès coixheures.

Conte les lourdijhes el tiesse, prinde sacwants gotes del tinteure dins on vere
d' aiwe ou so on boket d' souke. 



https://wa.wikipedia.org/wiki/Arile_Carlier

Arile Carlier a skepyî li 26 d' octôbe 1887 å Moncea et mori a Tchålerwè li 17
di may 1963.

C' esteut on scrijheu e walon et on rcwereu sol walon, mins eto on bouteu
politike pol dislaxhaedje del Walonreye.

A 15 ans, i scrijheut ddja des contes e walon, estant co a l' atenêye, et les fé
rexhe dins li Tonea d' Tchålerwè, so l' no d' pene di Lyra do Moncea (Lyra du
Moncha). Mins, ddja adon, i va eplaidî lu-minme ene pitite gazete e walon l'
Arozoe (l' arozwè).

Pus tård, i va l' ULB et awè s' rôlea di docteur e droet (1911). I fwait si
stadje d' avocåt dé Jules Destrée (1911-1914). So ç' tins la, i cacha après les
mots walons a Måtche-dilé-Scåssene, copurade les cis des carioteus, et-z eplaidî
Glossaire de Marche-lez-Ecaussines (rahouca "O51" dins l' djivêye des motîs do
walon).

Après, i scrirè e walon dins l' Tonea, dins l' Cok d' Awousse et dins l' Houlåd,
la k' i sinéve El Machinisse.

Il a scrît eto e francès sol walon so les vîs cayets, les nos d' djins et
l'istwere des belès letes e walon.

So tote si veye, i n' a nén låtchî do ramexhner des mots walons so tot l'
Coûtchant walon. Ci n' est k' après s' moirt k' i fourît relîs et arindjîs pa
Willy Bal po divni li Dictionnaire de l' Ouest-wallon.

E 1919, il est ametou al coû d' assijhes di Nameur, po-z aveur sitî fonccionaire
dizo l' redjime di schåyaedje administratif del Beldjike pa les Almands. I serè
onk des råles a-z awè on non-leu.

A pårti di 1934, i sotént l' abé Mahieu k' est e margaye avou les evekes.
Ambedeus, il ahivèt li Soce Istorike pol Disfinse et l' Conoxhance del Walonreye
(1938), ki dvénrè l' Institut Destrée (1960).

Tins del guere di 40, i s' egadje el «Walonreye Libe», on mouvmint clandestin.
Il est ramassé e moes d' awousse 1941, et evoyî el prijhon e l' Almagne disk' å
moes d' awousse 1943.

Carlier esteut po l' otonomeye del Walonreye, ey eto po tos les dislaxhiveus
mouvmints ki lûtént po l' indepindance.



https://wa.wikipedia.org/wiki/Apriyesse_do_c%C3%A5zu-moraedje

Ene esperyince di cåzu-moraedje ou apriyesse del cåzu-moirt, c' est çou k' ene
djin a viké a on moumint k' elle esteut clinicmint moite, dj' ô bén ki s' cour
et s' cervea, come mostrés pa l' ECG et l' EEG s’ avént aresté. Mins k’ ont
après çoula “raviké”. Divant, on dit k' il esteut cåzu moirt

Li cåze del cåzu-moirt pout esse ene maladeye, èn accidint, èn electrocutaedje,
on neyaedje.

Les cwereus ki studièt l’ fenominne avirèt k’ i gn a a pô près 60.000 di sfwaits
cas k’ ont stou rascoyîs divins l’ monde disk’ asteure. Des djins bén comifåt,
di tos les payis, di totes les culteures, di totes les rlidjons.

Les specialisses volèt k’ end åye minme avou a totes les epokes, çou k’ il ont
rtrové avou ls istoryins dins des cronikes do tins passé.

So on boket d' sigonde, ele pout rvey tote si vicåreye lyi rpasser dvant ses
ouys.

Ele pout vey di tos les costés e minme tins, a 360 digrés, å triviè del matire. 

Sins rin decider leye-minme, ele si sint voyaedjî roetabale come dins on
«tunel». Al fén fond do tunel, elle aporçût ene pitite loumrote ki blawtêye por
lu come po l’ houkî. 

Les sincieus esplicnut ene pårteye des sintåcions di l' après-moirt clinike på
stombiaedje do cervea cwand on lyi rsaetche si ocsidjinne. Mins bråmint des
dnêyes ni serént nén esplicåves medicålmint.

Racontaedje romantrece del cåzu-moirt d' on persounaedje do roman Vera (so l'
Aberteke)



https://wa.wikipedia.org/wiki/Anloe

Anloe (avårla, on prononce Anlè u Anlë; fr: Anloy) c' est èn ancyin ptit ban del
Walonreye, rebané avou Libin.

Po les vîs scrijhas, les disfondowes et l' etimolodjeye, alez s' vey e
splitchant motî.

Padzeu li Rotchete, li long di l' Aiwe-di-Lesse, on pout vey on grand crin d'
rotche k' on dit ki lodjeut dinltins les Nûtons (Pépés). Dins l' mitolodjeye
walone, les nûtons c' ere des ptits omes ki dmorént dins les rotches et k' on n'
voeyeut jamwais, ca i n' rexhént ki tins d' par nute. Il estént foirt serviåves
po les djins. Gn aveut k' a lzî poirter des solés a rassavter et lzî mete di l'
amougnî et del låme et li londmwin å matén, les solés estént rarivés bén
rfwaits. Mins, i n' faleut nén les manker, ca, adon, il avént vite fwait di s'
rivindjî. On pout co vey divant l' rotche dilé l' aiwe, creuzés dins l' pire,
des trôs come des schieles k' on dit k' i vnèt do rawijhaedje di leus usteyes.
On menir di 5-6 metes est coûtchî dlé l' intrêye del grote. Gaston Lucy raconte
dins La coumére ki pètot li spoûle d' on nûton k' aveut volou vni vey les
comeres a Our.



https://wa.wikipedia.org/wiki/Amanite_towe-moxhe

L' amanite towe-moxhe  (on lome eto "tchapea d' macrale" , mins ci mot la est
emacralé), c' est èn epweznant tchampion del famile des amanites ki vént dins
les bwès.

Si tchapea si stind et s' agrandi avou l' ådje. Et fé vormint tuzer a on tchapea
come les macrales avént. 

C' est on tchampion avou on tchapea 20 cm lådje, di rodje coleur. Mins i pout
tourner a l' orandje, et minme å djaene e divnant pus vî. Come dit pus hôt, li
tchapea s' alårdjixh et s' racroler tot divnant vî.

Sol tchapea, gn a des toplin di blankès taetches, ki c' est des peas plakêyes
après l' tiesse do tchimpion. Asteme ! l’ åbusson pout aveur sitî rlavé del
plouve, et les blankès peas evoye.

Li pî fwait 25 cm di hôt so 3 cm di lådje. Il est blanc et lisse, et a èn anea.
Mins, pa des côps, ci-ci manke.

I vént al tere dins les bwès, ttossu bén dins les sapinires, ki les bwès d' åbes
ås foyes, aprume so des surès teres.

C' est èn epwezoné tchampion, a cåze des foitès dôzes di totès sôres di pwezons
inte di zels li muscarene. Did la si no e sincieus latén Amanita muscaria.



https://wa.wikipedia.org/wiki/Alfabet_tifinar

Li scrijha tifinar (ⵜⵉⴼⵉⵏⴰⵖⵜ, tifinaght, en amazir) , c' est en alfabet speciål
po scrire les lingaedjes amazir u berbere.

Ci scrijhaedje la a stî eployî pås Touwaregs dispoy pus d' 2.500 ans. Il est co
pratiké asteure e Tchad ey e Nidjer, la k' ene pitite gazete culturele est
eplaidêye mitan e francès, mitan e tifinar.

Divant l' 3inme sieke il esteut pus lådje sipårdou, ey eployî pa tos les
Berberes so tote l' Afrike bijhrece, disk' ås Iyes Canareyes.

Å Marok, il esta ricnoxhou come alfabet po raprinde l' amazir dins les scoles e
2002.

L' alfabet tifinagh fourit-st ecôdé dins unicôde å mitan d' l' anêye 2004, dins
l' espåce d' ecôdaedje U+2D30—U+2D7F.

Les prumirès modêyes do scrijhaedje, k' on lome sicrijhaedje libike, ont
aparexhou å 6inme sieke divant Djezus-Cri. Toplin des sincieus pinsèt ki les
tifinars ont, come tos les ôtes alfabets di ces payis la, leu sourdant dins l'
alfabet fenicyin; mins i n' sont nén tertos d' acoird. End a ki pinsèt ki les
tifinars pôrént aveur copyî l' alfabet des fenicyins eyet co èn ôte sicrijhaedje
diferin. Ou co des cis ki pinsèt ki ça pôreut esse ene edvincion pår berbere et
k' i n' årént prin des Fenicyins fok l' ôre alfabetike. Po les cis ki pinsèt ki
ça åreut stî rcopyî des Fenicyins, l' etimolodjeye di tifinagh (k' est on
pluriyal), ça sereut les (letes) fenicyinnes.

Li cogne coûtchantrece a stî eployeye åd dilong del Mîtrinne Mer a pårti del
Cabileye disk' å Marok eyet les Iyes Canareyes, dismetant kel cogne ponantrece a
stî eployeye dins l' Constantinwès, en Aurès, ey el Tunizeye.

I gn a kel cogne ponantrece k' a stî dichifrêye pol moumint, plamor k' i gn a
bråmint di tecses bilinwes punike-libike. On cnoxhe li valixhance di 22 senes so
24.

Les tifinar do Sara, eto lomés libico-berbere ou co vî touwareg sont l' etape
shuvante do scrijhaedje. I gn a sacwants senes di pus, etur zels on trait d'
astampé po noter ene voyale /a/ al fén des mots.

C' est li scrijhaedje eployî co asteure påzès Touwaregs. I gn a des diferinces
dins les valixhances des letes, ki corespondèt åzès diferinces fonetikes inte
les diferins diyalekes, eyet kékès variantes di cogne, mins nouv côps so dijh,
c' est l' minme sistinme eployî totavå, eyet les cis ki savèt lére etindèt
åjheymint les tecses sicrîts dins èn ôte pårler touwareg.

Al fén des anêyes 1960 l' Academeye Berbere va diswalper on scrijhaedje pol
lingaedje berbere, a pårti des tifinars touwaregs tot radjoutant sacwantès
letes. I fourît spårdous emey les vicantisses del tuzance berbere, å Marok eyet
l' Aldjereye, et co emey les abagués e l' Urope (copurade a Paris).

A pårti del modêye 4.10 d' Unicôde, les tifinars sont-st ecôdés dans l'
fortchete di U+2D30 a U+2D7F.

I gn a-st avou des grandès bates po saveur ké scrijhaedje eployî; d' on costé
les wårdiveus ki vlént eployî l' alfabet arabe, come on a todi fwait dispoy la
ddja sacwants siekes, eyet les modierniveus ki volént eployî èn alfabet latén
ene miete candjî, paski, sapinse zels, on n' pôreut viker l' modienté k' avou
cist alfabet la. Å Marok, l' IRCAM a tchoezi ene troejhinme voye, li cene
purmint amazire des (noû-)tifinars. L' alfabet tifinar eployî å Marok a stî
normålijhî, eyet les tifinars (ossu bén les cis d' l' IRCAM, ki les letes
touwaregues eyet les ôtes noû-tifinars) ecodés dins unicôde å mitan d' l' anêye
2004, dins l' espåce d' ecôdaedje U+2D30—U+2D7F. Çoula drova grand å lådje les
ouxhs del modiernité po ci vî scrijhaedje la.

E l' anêye di scoles 2004-2005, bråmint des scoles di l' Estat l' acsegnnut, et
gn a des lives po fé. Les djins n' ont waire trové a rdire. I pinsèt ki li
scrijha di l' amazir a todi stî insi, a môde d' on "scrijhaedje chinwès". Les
tchinnes di tévé do payis ont sovint mostré des rpoirtaedjes la k' les scolîs et
scolresses sicrijhnut eyet prononcî des mots en amazir.

Dispu 2010, bråmint des scoles do Marok ont ene plake d' intrêye e tifinar,
ostant ezès payis arabe-cåzants ki dins les contrêyes djåzant l' amazir. Toplin
des institucions nåcionåles, des emissions d' tévé, evnd. ont-st on sortite e
tifinar.

Les tifinars touwaregs sont eployîs co e Tchad ey e Nidjer, la k' ene pitite
gazete culturele est eplaidêye mitan e francès, mitan e tifinar. Mins, al
diferince di çou k' si fwait asteure å Marok, i n' a nén di scolaedje, eyet pô
d' djins el savèt scrire (sovint d' pus d' femes ki d' ômes, ki ces cis scrijhèt
pus voltî en arabe)



https://wa.wikipedia.org/wiki/Aiwe_di_Bieme

On-z è cåze cåze dins ene tchåte di 1226, wice ki l' rixhot ki s' va taper dins
Sambe, est lomé Bevena. Po les Romins ça a stî Bebrona (rixhot des bives).

L' aiwe di Bieme, ki sourd a Ôret, passe pa... Bieme et vni fé tourner ene
machine dins l' Park do Conte d' Oûtmont a Préle.

Di l' eståcion d' alimintaedje d' Åjhô ele court viè l' bate. La, avant d'
plonkî pus bas, on bresse si diridjive po s' vudî dins les basses di "l' Etang",
passer pa pa-dvant l' Eglijhe k' est la ådjourdu et fé tourner l' rowe d' on
molén d' l' abeye. Après awè ridé pa padzo, ele rivnéve å djoû eter li Glaçreye
et les "Prodûts Tchimikes". L' ôte bresse, pus stocaesse, après awè tcheyou d'
set a ût metes a l' bate, aléve aiwer les paxhis d' Åjhô et d' Menonri, l' tere
del "Couturele", s' fåfiler dzo l' grande voye et fé l' frontire inte les waibes
do tcherbonaedje di Labiye-Åjhô et l' Glaçreye avant di s' plonkî e Sambe inte
les cais d' tchedje et distchedje des deus oujhenes. Si coûsse fijhéve dins les
vint kilometes.



https://wa.wikipedia.org/wiki/40_Molons

Li Soce "Moncrabeau" ou Les Cwarante Molons (Quarante Molons), c' est ene soce
di bénfjhance di Nameur.

Li soce fout metowe so pî oficirmint li 27 di setimbe 1843 a Nameur pa Nicolas
Bosret, Charles Wérotte, Philippe Lagrange et Julien Colson, a pårti del
Cofréreye des Minteus.

Li no "Moncrabeau" vént d' on viyaedje di Gascogne, la k' gn aveut eto ene
cofrereye di minteus.

Ele a stî rlomêye "les 40 Molons°", ca les molons sont come les Namurwès :
londjins.

Les prumîs Molons n' ont nén meskeyou leus foices po fé rviker li lingaedje
walon a Nameur.

Ås fiesses, les Molons si mostrèt so on tchår avou des droles d' instrumints d'
muzike, mins sovint avou ene flûte a l' agnon padrî ki les fwait roter.

Disk' å djoû d' ouy, il adjinçnèt, ås Fiesses del Walonreye, ene bate di mintes.
Li wangnant est lomé li "Rwè des Minteus" po èn an. Charles Massaux a wangnî l'
bate sacwants côps.

Les bate di mintes et l' siermint des Molons si dveut fé e walon. Mins il
acceptèt eto l' francès.

Bosret di s' no d' famile : live da Joëlle Spierkel ki raconte l' askepiaedje
des «Cwarante Molons».



https://wa.wikipedia.org/wiki/%C3%89mile_Lempereur

Émile Lempereur (ki s' direut purade Mile Limpreur e walon) a skepyî li 16 d'
octôbe 1909 et mori li 10 d' awousse 2009. C' est on scrijheu e walon, on
rcwereu, et on bouteu pol walon.

Riprins dins l' Antolodjeye Fleurs Diyalectåles eyet dins l' pitite et l' grosse
antolodjeye da Piron, ey eto dins "Scrire".

Si spitch "Du renouvellement des sources d' inspiration dans la poésie wallonne"
prezinté å 11inme raploû di Literateure et d' Teyåte e walon (Tchålerwè, 1933) a
stombyî tos les scrijheus e walon, nén foû k' dins les tinmes mins eto dins li
rcweraedje di beas mots et d' emantchaedjes di fråzes pus walons. Il a scrît eto
e francès des ôtes papîs so les belès letes e walon : "Regards sur la jeune
littérature wallonne " (1937); "Les lettres dialectales en Hainaut, essai et
documents" (1963), "Le théâtre dialectal en Wallonie au XXe siècle" (1979).

Lu-minme a-st eplaidî des ramexhnêyes d' arimeas : "Åtoû d' mi" (1933), "Spites
d' åmes, Vizaedjes 1934 "(Spites d' âmes, Visâdjes 1934) (1935).

Des powinmes nén eplaidîs (sicrîts inte 1935 et 1940) ont stî rashonnés e 2012
dizo l' tite : «Spites di m' cour»; pu co ene ôte fournêye divins «Dji vôreu
tchanter Tcheslet», todi e 2012.

Ses powezeyes, ki dinnut des imådjes purade ki raconter ene sacwè, polnut esse
riwaiteyes come li prumire levêye di scrijhaedjes del djermêye 48.

Pus tård, i vudrè des lives di prôze, a cmincî pa ene novele "Discôpé dins on
cour" (Discôpé dins in coeûr) (1938, replaidî e 2006). Il aveut ddja scrît ene
ôte sipoûle e 1934, aveut stî scrîte "Do tcherbon dins les flates" (Dou tchèrbon
dins lès flates), la k' i conte a môde di ptit roman sicolodjike si apriyesse
come mwaisse di scole progressisse ("anartchisse") dins on viyaedje di cinsîs.
Mins ci-lale ni serè eplaideye k' e 1999.

Come Ben Genaux, èn ôte mwaisse di scole, i discrît ses scolîs dins "Tiesses
pelêyes" (Tièsses pèléyes) (1977).

Si dierin live, «Miytaedje» (Mîy'tâdje), ci rest des powinmes, mins avou kékes
bokets di prôze-powezeye, et on ptit racontaedje po fini : dj' ô bén : des
kistrûlêyès mietes di ses scrîts.

Il aveut rashonné des mots d' Nålene dins l' motî d' Nålene, eplaidî e 2000
(rahouca O103 dins l' djivêye des motîs do walon).

On lyi doet on catalogue des ouves e walon et picård, et sol foclore di
Walonreye, lomé li Cataloke Limpreur



https://wa.wikipedia.org/wiki/%C3%85_ratind-tot_(live)

"Å ratind-tot" ("Â ratind tot, le bal démasqué"), c' est on live e walon ene
miete sipeciål. Il est fwait di ptits tecses da Joël Thiry metous djondant des
portraits a l’ fene intche da Maggy Destrée di 40 rilomêyès djins del Province
do Lussimbork. Rilomêye paski c' est des årtisses u k' il ovrèt dins des
ovraedjes sociås ou culturels.

Li live a vudî e 2008 dins l' coleccion Paroles do teroe do Muzêye do pårlaedje
e l' Årdene.

Li strimaedje s’ a fwait a Måtche-el-Fåmene, avou ene pitite fiesse et ene
espôzicion di tchinisses sintimintås des 40 vudetes.

Po des linwincieusès racsegnes sol mot "ratind-tot", alez s' vey e splitchant
motî.

Li mwaisse idêye, c' est do rashonner des djins ki n' ont rén a vey avou l'
walon, avou les waloneus. Po fé rexhe li walon di si "gueto".

C’ est totès ptitès noveles ki volnut raconter li veye d’ ene djin. Insi, gn a
40 persounaedjes di roman.

Olivier Gourmet djowe li role do galant ki vént vey si amresse tins k' l' ome n'
est nén la.

Jean-Claude Servais djowe li role d' on vî ome ki s' va reschandi å solea, cwans
l' bontins rarive.



https://wa.wikipedia.org/wiki/%C3%85_(lete)

Li lete Å (lomêye A-bole), c' est ene lete di l' alfabet latén fwaite d' on on A
avou on ptit rond å dzeu, lomé accint-bole. Si côde unicôde est U+00E5 pol
pitite lete eyet U+00C5 pol grande lete.

Divant çoula, a Lidje, on eployive li lete Â (Cambresier, Forir). E 1898, Joseph
Kinable eployive co "Â".

E 1901, li lete Å est acceptêye pa J. Haust come sicrijha pol long A d' Lidje,
foirt ålwetrin. Mins, po Vervî, J. Feller eploye co on scrijha ki rshonne å "ó".
Portant, e 1947, J. Wisimus, dins s' motî, va prezinter l' accint d' Vervî avou
l' lete Å.

Tot al dilongue do 20inme sieke, gn ava todi pus di scrijheus do Payis d' Lidje
k' eployît l' lete Å, minme s' i vnént di viyaedjes la kel prononçaedje esteut
Â.

A dater di 1992, ele va esse acceptêye come betchfessî scrijha : li betchfessî
å. Adon, ele serè rconoxhowe eternåcionålmint come on sene ortografike do walon.

C' est L. Mahin k' atåvla l' alomåcion d' "A-bole" e walon, a cåze do minme
houcaedje e daenwès. El Basse Årdene ey e Coûtchant walon, on prononce
"A-boule".

Elle est co eployeye po noter des accints ås aschates walon-picård, come a
Courcele.

Dins si alfabet fonetike, Charles Bruneau l' eployive eto po sacwants accints di
des viyaedjes metous so Smwès.

Foû do walon, cisse lete la est eto eployeye e daenwès, suwedwès, norvedjin,
istro-roumin eyet tchamoro.



https://wa.wikipedia.org/wiki/Walonreye_politike

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Waj%C3%AE

Wajî (fr: Oizy), c' est èn ancyin ptit ban del Walonreye, rebané avou Bive. Wajî
aveut ddja stî rebané li 26 di djulete 1964 avou Coirnîmont, Grå-Fayi et
Bayamont.

On cåzéve dedja d' Wajî do tins d' Pepin l' Bref, tot come Bive, Graide et
Nayômé. L' eglijhe di Wajî (adon, Sint Mårtén) ricovreut å 9inme sieke:
Bayamont, Moncea, Pitit-Fayi, Tchairire, Grå-Fayi, Coirnîmont et Tchîplane. Ele
dipindeut adon di Ståvleu, mins å 13inme sieke, c' ere les moennes do Bork (Sint
Houbert, li sint patron d' asteure) ki racoedént les dîmes, avou li monastere di
Laval-Dieu (Monthermé, Ård. franc.) et les peres di Rotchfoirt.

E 1635, tins del guere eter li France et L' Espagne, li tchestea d' Orcîmont a
stî metou a feu et tos les viyaedjes alintoû ont stî sacadjîs et greyîs. Les
djins s' ont såvé dins les bwès et abandné leus viyaedjes durant 25 ans. C' est
d' adon ki les ptits viyaedjes di dvant li pesse ont disparexhou (Brèchôt,
Timon, Mwêjnètes).

Viè 1660, on-z a rataké a rbasti li viyaedje et l' eglijhe. Li tour date di
1673-1674. Schôdés pa çk' il avént sofrou durant 30 ans, i l' ont basti po
siervi di rfudje et di moyén d' disfinse. Gn aveut k' on ptit ouxh d' intrêye et
kékes craeyes dins les meurs po tirer. Li çmintire est todi åtoû d' l' eglijhe.
Di ç' tins la, li curé dveut etertini l' bastimint å raeze do keur et les
pårotchîs dvént etertini tot çk' esteut dvant. Po-z eviter les margayes, ene
pire mårkêye «NEF | CHOEUR, 1758» a stî ecastrêye dins l' meur di gåtche di l'
eglijhe et dins l' ci d' droete. On les pout co vey enute, cwand on-z est dins
li çmintire.

Si Wajî n' fwait pus k' onk enute, dins l' tins, li ban esteut pårti e deus; li
Dutcheye et li Province. D' après li voye k' on dmeureut, on-z aveut droet a ene
pårt di bwès dins onk u l' ôte des bans. Ci n' est ki dins les anêyes 1960, k'
on-z a aresté l' sistinme.

A l' liberåcion, gn a ene årmêye amerikinne k' a arivé d' Bôhan, et ki dveut
aler a Mnou Tchenoe. Li maki les a moenné pa les ptits tchmins po s' schouwer
des Almands k' estént co a Vresse et a Mambe. Pa Erisson, Conrate, Orcîmont,
Ptit-Fayi. Arivés a Wajî, il ont vlou aler vey disca Modjimont. Mins cwand il
ont rarivé a Wajî, les Almands estént la. Et i s' ont plouzé. Gn a yeu deus
tanks almands d' broûlés. 

A deus kilometes do viyaedje, sol platea, å mitan des tchamps, i gn a-st ene
pitite tchapele ki date del pesse. C' ere ene tchapele "a repit"; ça vout dire
k' on-z î apoirtéve les efants ki morént dvant l' bateme, et i rpurdént coleur,
li tins d' les batijhî. Li tchapele di Wajî est conoxhowe lon et lådje. I n' si
passe nén on djôu sins k' on n' î rascontere kékin ki vént î fé ses devôcions.

Wajî a deus moléns, li molén d' Mitådje sol ruxhea ki dschind so Mouzaive et
Ru-å-molén, sol ruxhea d' Bayamont ki s' tape dins li Smwès a Vresse.

A Mitådje, gn aveut ossu ene soyreye a pires. On saetchive å chisse dins ene
schayire vijhene. On amoennéve les grossès pires k' on soyive po fé des pavêyes
et des glacîs (éviers).



https://wa.wikipedia.org/wiki/Waerbea

Ene moxhe ås waerbeas , c' est ene cafloreye moxhe ås deus aiyes ki prodût des
waerbeas ou waerbåds.

On waerbea, c' est on gros vier ki vént dizo l' pea do dos des bovrins, et ki
mousse foû pa on ptit trô k' i fwait dins l' cur, ezès moes d' måss, avri et d'
may el Walonreye. Mins gn a des ôtes sôres po des ôtès biesses.

Dedja dins l' Odissêye, Omer aveut discrît l' bizaedje des vatches kitchesseyes
des moxhes ås waerbeas k' î volèt ponre leus oûs. 

Li moxhe ås waerbeas, c' est ene poyowe moxhe, ki n' si nourixh nén. Ele ni vike
ki sacwants djoûs. Ele va voler totåtoû des vatches, ki vont bizer, po k' ele ni
les aduzénxhe nén. Tolminme, ele parvénront a ponre des oûs, agritchés a on pwel
del pate di dvant. Adon, li vatche va rletchî s' pate, et avaler les oûs.

El Walonreye ey ezès contrêyes dilé, li bizåjhe va do moes d' djun å moes d'
awousse.

Les oûs vont disclôre e l' avala, et les ptits viers vont viker on moumint
eterés ins les musses del paroejhe do buzea d' avala. Après, i vont voyaedjî e
coir del vatche, et si vni edjîstrer dins l' trô del schene. Il î dmorront
sacwants moes (el Walonreye, do 15 d' awousse å 15 di fevrî). Adonpwis, ele
riprindèt leu voyaedje eviè dzo l' pea do dos. Elle î vont fé tos des ptits
nocrês, deus cintimetes gros. Ele vont co crexhe dizo l' pea deus moes å lon.
Adon, ele vont trawer l' cur, et rexhe ådfoû, å bontins (el Walonreye, do 15 d'
avri å 15 di may).

On côp toumêyes al tere, ele vont divni des påpåds-lôlô, pu disclôre e moes d'
may et djun, al bizåjhe.

Les waerbeas vicnut pus voltî dins les pus froeds payis del dimeye-bole bijhrece
(inte 25 and 60 grés d' latitude). End a eto e l' Afrike bijhrece ey el
Nonne-Afrike. End a cåzu pont dins les payis tropicås.

Les waerbeas ont stî dzindjnés di sacwants payis d' Urope coûtchantrece a cmincî
des anêyes 1960. Aprume e Daenmåtche, pu e l' Almagne di l' Ouwess. Li Beldjike
adierça l' minme côp dins les anêyes 1970, e minme tins kel Rweyåme Uni.

Li rascråwe egzistêye co, å djoû d' ouy, dins tos les payis d' Afrike bijhrece.
Mins a cåze di l' eployaedje di l' ivermectene pa bråmint des cinsîs, so les
åmeas al laxhe po-z ecråxhî, li maladeye va dandjreus rastrinde a l' avni.



https://wa.wikipedia.org/wiki/W%C3%B4to%C3%BBsreye

Li fåkinreye u wôtoûsreye, c' est l' aclevaedje des fåcons, po poleur tchessî
avou.

Les cis k' aclevnut des fåcons sont lomés des wôtoursîs u fåcnîs (wôtoûsresses,
fåkinresses).

Li mot wôteu est li rfondowe do vî vî mot houteux, ki respond å francès
(v)autour; les mots wôturrî et wôturreye, c' est des noûmots fwaits sol prumî,
ki respondèt å francès autoursier.

Li wôturreye a leyî å moens on no d' plaece el Walonreye : li ni do vôteu a
Årveye.

Li wôturreye est on foirt vî spôrt, dedja pratiké pås Kirkizes 1500 ans divant
Djezus-Cri. Les Romins et les Greks nel pratiként nén. Les Gålwès el kinoxhént
des Djermwins, mins sins bråmint l' pratiker, nerén.

E l' Urope, li wôtoûsreye a stî foirt al môde après les croejhådes, la k' les
nôbes uropeyins l' avént-st aprins des Arabes.

C' est l' Impreu Fredrik II d' Hohenstaufen ki meta so papî les cnoxhances des
Arabes sol fåkinreye, en on live e latén : "De arte venandi cum avibus".

Li fåconreye a passé d' môde a pårti do 17inme sieke, cwand on s' sierva todi
dpus des fiziks po-z aler al tchesse

L' apiçaedje des fåcons (djonnes di fåcon perlin) si fwait al fén du moes d'
djulete (å Marok). Cwand on voet on ni d' fåcons, i s' fåt mete a l' awaite, et
ça po veye k' i gn a on ptit moxhet dins l' ni ki sait voler et tchessî. C' est
ci-la k' on dvreut apicî.



https://wa.wikipedia.org/wiki/Vuzl%C3%AAye_cossoune

Ene vuzlêye cossoune ou doûce cossoune (on pôreut dire eto : sounante cossoune
ou mole cossoune) (e francès : consonne sonore ou voisée; e-n inglès voiced
consonant; e neyerlandès : zachte medeklinker, gestemde medeklinker,
stemhebbende medeklinker; ezès romans lingaedjes : sonora...), c' est ene
cossoune ki s' prononce tot fjhant aler les coides del vwès.

Asteme, l' atuze inglesse di "soft consonant", li ratournaedje mot po mot di
"doûce cossoune", vout dire ôte tchoi.

Li passaedje do prononçaedje /d/ => /t/ dins on mot come /gade/ si lome :
adurixhmint ou divuzlaedje des doûcès cossounes å coron. C' est ene piceure di
tote li Walonreye, apus k' après l' payis tchampnwès, so Smwès.

Mins cist atåvla la del grosse croejehte da Hendschel n' a nén stî ritnou e
rfondou walon après 2000. Come po les sustantifs a cloyowe sillabe å coron, li
scrijhaedje del cossoune ni candje nén.

E rfondou walon, on-z a profité di cist otomatisse la po disfafloter ces voyales
la metowe e-n ene sifwaite plaece.



https://wa.wikipedia.org/wiki/Vos,_tchv%C3%A5s_d%C3%A5_Bon_Diu_(fime)

Vos, tchvås då Bon Diu ! (e francès : Les chevaux de Dieu, e-n arabe ya khîl
el-lah"), c' est on fime da Nabil Ayouch, ki mostere li tchminmint di cénk
djonneas d' on coulot d' barakes di Cazablanca, et ki vont divni cwate des
camicåzes do 16 di may 2003.

Li fime est sortitré « On n’ vént nén å monde mårtir ». Ca po les islamisses,
« mårtir », c’ est l’ manire di lomer les cis ki s’ fwaiynut sclater po leu
cåze.

Li prumire pårteye kimince a Sidi Moumen, on coulot d’ barakes k’ a crexhou dins
des ancyinnès cårires. Kimint viker dins ç’ monde la : vinde des orandjes so ene
tcherete ? Mins fåt ddja dner ene pårteye di t’ wangne a on « pårén » po poleur
awè ene bele plaece.

Bouter po on gåraedjisse pédé ? Vinde del drouke ? Adon, c’ est ås viereus
policîs k’ i t’ fårè dner des dringueles.

Pu, ene kiminålté islamisse les ascoya. Lezî dner a magnî leu sô, a zels et leus
familes ; sognî leus parints malådes ; et lzî espliker li droete voye.
Adon-pwis : li pactêye politike : li lûte disconte des "innmis" djwifs et
crustins.

Li fime a rçû l' pris « un autre regard » (avou on louca diferin) a Cane. Pu
esse prumé a Nameur. 

Mins il a yeu eto des pris a Cartadje, a Bayadolid, a Roterdam, a Bzançon, a
Brussele, a Mont-Pelî, a Doha (mins nén a Marakech, dins s' prôpe payis, la k' i
concoreut e moes d' fevrî 2013). 



https://wa.wikipedia.org/wiki/Vizit%C3%A5cion

Notru-Dame des Avéns est ene fiesse del Aviedje Mareye ki tchait li 8 ou 9 di
decimbe, tofer å timp des Avéns, et ki fiestixhe li djoû ki l' mame da Mareye l'
a yeu leye e s' vinte.

Cisse fiesse la a cmincî a esse fiesteye å 8inme sieke pås Greks, el 9 di
decimbe, so l' modeye del Notru-Dame do pretins, et esse lomêye "Li Cocevaedje
dal Sinte Ane, cwand k' ele a yeu e s' vinte li Foirt Sinte Mame do Bon Diu". Li
Notru-Dame do pretins, c' est l' 25 di måss, pår nouf moes divant Noyé. Come po
nén dner al Aviedje tolminme li minme oneur k' å Crisse, les Greks n' ont nén
fiestî l' Notru-Dame do pretins li 8 di decimbe (nouf moes divant l' 8 do
setime, li fiesse cwand k' ele åreut skepyî), mins on djoû pus tård, el 9.

Après les croejhådes, a Nåpe en Italeye ey a Liyon ons a cmincî a fiestî l'
Notru-Dame des Avéns eto, li 8 di decimbe, et l' lomer "Li Cocepcion di
Notru-Dame". Mins c' esteut ene fiesse nén pattavå å Coutchant, minme s' ele a
prins des racenes en Inglutere et a Båle e Swisse.

Li påpe Peye V, e 1570, a tapé evoye bråmint des fiesses del Aviedje: Notru-Dame
del Plovinete, Notru-Dame d' Awousse, etch etch.

Pus tård, en 1854, cwand l' påpe Peye IX a declaré l' idêye do cocevaedje sins
tatche del Aviedje, il a rmetou so pîs li fiesse del Notru-Dame des Avéns, la k'
tolminme ele n'aveut nén disparexhou, mågré Peye V. Asteure ele a divnou ene
grande fiesse.

Notru-Dame des Avéns est paralele a Notru-Dame do pretins. Li prumire tchait e
cwareme avår li dimegne Lætare, et c' est ces deus djoûs la do cwareme k' ons
eploye li coleur roze. Li deujhinme tchait ez Avéns avår li dimegne Gaudete, et
c' est co ces deus djoûs la des Avéns k' ons eploye li roze.



https://wa.wikipedia.org/wiki/Vive_Nameur_po_tot_(tchanson)

Vive Nameur po tot, c' est ene tchanson foirt kinoxhowe des Namurwès k' a stî
scrîte et compôzêye pa Joseph Dethy e 1893.

Ene racourteye modêye, come dins li tchansnî do Chwès, eploye fok les coplets I,
II, V, VII, X, XI, XII, XIII.

Viv' Nameur, Nameur po tot ! Viv' Nameur, Nameur po tot ! Viv' Nameur, Nameur po
tot ! Viv' Nameur po tot !

Ji sos dè l'reue Piconette, Mi papa si nomm' Colas Mi manman s'appell' Tonette
Des èfants, c'est mi l'pus bia

Ja stî bein longteimps es scole Enn allant voie les batias Mais volà c'qui gna
d'pus drôle Ji n'sos nein pus biess' pos ça !

A l'foer didains l'moes d'julette Nos courainns'sus l'Grand-Marchî Nos
attrapainn' dè l'baguette Quand nos èraillain n'couchî !

Tot l'monde dit : "Nameur li glotte" Mais, po sûr, ça n'nos fais rein : Est-ce
pass qui avou noss' jotte On met des sauciss' didains ?

Viv Nameur po l'tiess'pressée, Po l'tripp' dè l'reue des Bochîs Viv Nameur po
l'fricassée Po les neug's di bolègîs !

On met sus l'taute aux grusalles Dè l'siropp' di bolègî On dauborr' ses deux
maçalles On voreuve bein si rlèchi

Nous mougnans des babilaires Nos suçans jusqu'au papî Ell's fill'nu a mode di
glaires Ell's plaq'nu comme di l'ôrpi

C'est l'Vie Keut' qui nos fait rire On pous ès boir' comme i faut Car sept, huit
pintes di bonn' bire Ni saurainn' nos fèr do mau !

Nos chantans soveint èchonne Li belle chanson da Bosret C'est l'bia bouquet qui
rachonne Dins leûs fiess's les Namurwets

Quand on est dissus l'pont d'Jambe On voet l'Mouse passer pa d'sos Elle èva
rabressi l'Sambe Elles èvont brês d'seus brès d'sos

Mais on côp qu'on est stèvoie On n'est pus jamais plaigeant Car on brait quand
on n'pout voie Lî pôv' vî clôchî d'Saint-Jean

Viv Nameur po l'paix, po l'joie Todis nos rians vaici Quand n's aurans fait
l'deirenn' boie Nos chantrans au Paradis

Po des modêyes rashiowes e sistinme Feller, loukîz so l' "Antolodjeye des
powetes namurwès"; tecse riprins et "rcoridjî" dins Les Cayés walons
setimbe-octôbe 2008.



https://wa.wikipedia.org/wiki/Vierzeye

Vierziye (la-minme, Vièrzîe, F.: Willerzie), c' est èn ancyin ptit ban del
Walonreye, rebané avou Djedene, el province di Nameur.

Eglijje di 1880, broûlêye pås Almands li 23 d'awousse 1914; novele eglijhe e
1928.

Li tere di Vierziye a stî franke tere disk' e 1680. Adon, li viyaedje a stî
rmetou avou l' France. I serè rindou ås Bas Payis otrichyins e 1699. Adon, i
serè raloyî dins l' dutcheye do Lussimbork.

Divant li XIII° s., li viaedje esteut, come Fagnole, dins l' djeron des
Rumigny-Florenne, ene foite måjhon ki les aveut assudjetis al costume di Ranwé.

Sol ban d' Vierzie, gn aveut on ptit fî " Li Foyete" ki depindeut d' Pwelvatche.
Gn a yeu ossu, nén lon rî do viyaedje, on moustî basti dins les tchamps al
plaece k' on lome co asteure : Ås carmes.

E 1914, gn ava ene batreye etur les Almands et les Francès, avou bråmint des
touwés. Tot l' viyaedje a stî metou a feu, a pårt 2 måjhons. Les Almands djhént
ki les civils avént tiré sor zels, motif k' il ont invoké partot adon.

Tins del guere di 40, Vierzie estot sol voye del tchinne d' evåzion po voyî so
Djibraltår les pilotes des avions inglès et amerikins k' avént stî abatous el
Walonreye. Li curé d' Vierzie et l' mayeur di Riene, k' estént dins l' fiyire,
ont stî hapés pås Almands et ont morou dins les camps d' concintråcion e 1944.

C' est dlé Vierzie k' e moes d' setimbe 1944, les prumîs paratchutisses bedjes
do Coronel Blondeel ont stî paratchutés po-z aidî, avou l' Maki, les Amerikins
k' alint liberer l' payis walon kékes djoûs pus tård.

Michel Piette sicrît des prôzes so ç' payis la. Il a ratourné li live so Antoine
Quinay, on dzarteu el guere di 14, ki s' a catchî lontins dins les bwès inte
France et Beldjike.



https://wa.wikipedia.org/wiki/Viebe_%C3%A5_spitron_e_walon

On viebe å spitron, e walon, c' est des vierbires fwaite avou èn
adviebe-sipitron, ki rotèt pår come les viebes ås spitrons di l' inglès, di l'
almand et des ôtes lingaedjes tîxhons.

Les adviebes evoye, djus, foû sont les pus corants dins les viebes ås spitron.
Mins sacwants sont bastis avou houte, divant et avou.

Gn a eto ene piceye di viebes walons ki rshonnèt ås viebes ås spitrons do
flamind et d' l' almand, mins ki n' si dismantchnut nén (foû-waidyî,
foû-moenner, foû-wårder, si houte-diner).

Les viebes ås spitrons polèt aveur des parints fwaits avou les cawetes corantes,
come -aedje et -eu. Les sfwaits parints si scrijhnut avou ene loyeure.

Les linwincieus classikes ont bråmint corwaitî l' walon a pårti des croejhetes
do francès. I n' ont nén fwait on hagnon a pårt avou les spitrons, la k' c' est
ene tuze del croejhete des lingaedjes tîxhons. Dins bråmint des motîs, les
vierbires ås spitrons sont metowes come des ratourneures do mwaisse-viebe. Dins
l' Motî da Haust, e Motî d' Bastogne et dins l' edicion da J. Lechanteur do Motî
da Villers, å hagnon "foû", on va revoyî a tos les viebes la k' gn a des
eployaedjes avou ci adviebe la.

L' atuze ki des vierbires e walon rotnut come des sfwaites ezès lingaedjes
tîxhons fourit eplaidêye pol prumî côp pa Lucyin Mahin divins Ene båke so les
bwès d' l' Årdene e 1993.



https://wa.wikipedia.org/wiki/Vera_%28roman%29

Li roman a rexhou so papî e 2011, eplaidî do Muzêye do Pårlaedje e l' Årdene
dins l' rîlêye di live «Pårlaedjes do teroe». Mins les prumîs tchaptrês avént
ddja parexhou sol waibe "L' Aberteke" dispu 2001.

Li tecse walon est rashiou e francès vizon vizu, ratourné avou l' aidance da
Thierry Dumont, Olivier Esnault, Jean Cayron, José Schoovaerts, Willy Leroy,
Mady d'Orchymont, Georges Sfasie, Louis Baijot, Joseph Docquier, Yannick
Bauthière, André Gauditiaubois, Jeanne-Marie Frédérickx, Ernest Benoit, Bernard
Louis, Chantal Denis, Jean Goffart, Christine Tombeur et Serge Fontaine (dins l'
ôre des tchaptrês).

Li spoûle si passe el Crimêye, dins les anêyes 1990, mins, pa les viyès matenes
k' on ndè cåze dins l' live, on rmonte al guere di Crimêye, ås campagnes di
Rûsseye da Napoleyon Bonapåre pu da Hitler, et ås investixhmints bedjes el
Rûsseye des Tsårs å cminçmint do 20inme sieke.

Vera (Aminievna Tchoubarov) vént d' aveur si diplome d' infôrmaticresse. Ele
mousse come estadjaire å Buro Marinov, ene pitite societé d' éndjolike. Ké
binamêye pitite djin, avnante ki l' diale, et djinteye a l' ovraedje. I l' inmèt
bén tertos, al societé. Tertos ? Nén todi Tansou, li feme do patron eyet
Natacha, ene pareye a leye.

Batisse Tchårlinov, on dintisse, c' est l' grand cama do patron (Zande Marinov).
I provént d' ebagants walons. C' est lu ki tént l' pot droet cwand Zande n' est
nén la. Tini l' pot droet, oyi, mins parvini a wårder l’ eglijhe e mitan do
viyaedje ?

Les "lives" sont come les "samwinnes" d' ene "Båke so les bwès d' l' Årdene". Si
ça sereut on fouyton al tévé, c' est des des emissions k' i fåreut fé passer ene
après l' ôte. Mins inte deus lives, on pout, li lijheu(se) rprinde alinne.

Li live ni tchereye nén dins l' ôre cronolodjike. Mins tchaeke tchatrê est daté,
et on rapele todi les paskeyes ki s' ont ddja passé inte les côps. Al fén, gn a
ene tåve avou les tchaptrês dins l' ôre cronolodjike.

Dji so-st ocupé a mete vosse live e pådjes. Dji m' rafeye a tchaeke côp del
rilére. Si dji sereu meye djins, dji l' atchtêyreu meye côps. (Joël Thiry).

Di l' egzotisse, di l' erotisse, des spitants persounaedjes, on walon ki croxhe,
on ctaeyaedje a hikets, vola li rcete do dierin roman da Lucyin Mahin. (Singulîs
4/2010, p. 10).

Gn a ene pitite flotche dins les nos rûsse : dins l' deujhinme no, on n' va måy
riprinde li no del mame (Vera Arqiyevna); si l' mame n' est nén marieye, on
prind l' no do grand-popa (Mohammed Soleih).



https://wa.wikipedia.org/wiki/V%C3%AE_Noy%C3%A9_walon

Les noyés walons, c' est emey les pus vîs tecses e peur walon (et nén e vî
scrijha). I fourît scrîts pa des djins ki n' ont nén metou leu no, aprume dins
l' payis d' Lidje, Vervî et l' Hôte Årdene. Avou les rlidjeuses di l' abeye di
Måtche-les-Dames (zeles k' estént di stok do payis d' Lidje), les heyes ont
moussî eto å Payis d' Nameur. Avå l' Walonreye on nd a rtrové les tecses po 46
diferins.

Årvier di çou k' on-z a croeyou aprume, les noyés walons sont purade des
tchansons do 18inme sieke ki di dvant.

Les vîs noyés walons sont diferins des tchansons d' heye k' on djheut tot
tournant les viyaedjes inte Noyé et les Rwès.

E walon, ele fourît lomêyes "Copene so l' fiesse do Noyé". C' esteut l' prumî
côpk' on moussive foû on ptit live avou l' minme no, eplaidî a Lidje pa C.
Humblet e 1862.

E l' Årmonak walon po l' an bizak 1888, po l' djoû d' 5 di djanvî, il est scrît:
"Les enfants vont héï." Adon, on voet ki c' est l' mot "heye" k' est eployî po
l' uzance del fiesse des Rwès. Les motîs dinront l' minme sinse å mot "heye",
defini come li tchant minme k' on tchante po-z aler heyî.

Pus tård, e 1902, l' institut Sint-Rmåke di Ståvleu rexha on live: "Resploes di
Noyé", et totavå ç' live la, les heyes sont lomêyes "resploes".

D' après «Les Noëls wallons», bråmint des heyes ont stî scrîtes på curés et ôtès
djins d' eglijhe, et c' est po ça k' sacwantès heyes ont des bokets e francès.
Mins Delbouille dit ki ça s' pout ki les bokets e francès åyexhe sitou radjoutés
pus tård. Tolminme, on voet ki l' walon des heyes est ene miete francijhî, la k'
les scrijheus avént sogne di nén dire des biestreyes teyolodjikes.

Toltins, ons eploye li ratourneure: "on sauveur [nos] est né" et "naissance",
çou k' n' est waire walon. Ons a balziné d' eployî "vini å monde", po n' nén fé
pinser a ene djin ki vént å monde sins awè egzisté divant. Po les crustins, c'
est l' Pere k' a fwait skepyî li Fi foû d' lu-minme dins l' eternité. Adon, ons
a prins on mot francès.

Li mot "skepyî" n' esteut nén co eployî a Lidje, et s' il l' åreut stî, il åreut
fwait l' minme aroke ki "vini å monde". Di ç' timp la, on n' dispårtive nén les
idêyes di "vini al veye" et "vini å monde", come el fwait l' filozofeye d'
asteure.

On trove sovint des indicatifs passé compôzé avou l' viebe «esse» (çou k' est
foû-rîle e walon) :

C' est li stoele ki cdût les perlins disk' a Betleyem la k' l' efant Djezu vént
do vni å monde.

Insi, les noyé walons nos racsegnèt eto so çou k' on magnive tot shijhant les
matenes: "del blanke et del noere tripe, des boûketes, des coisses, des spices
et do souke di pot.

Cisse tchandele la, on l' wådrê come ene erlike po spårgnî les manaedjes di bén
des mizeres.

Il ont stî ramexhnés, aprume, pa Auguste Doutrepont. I nd a fwait on live e
1909.

Maurice Delbouille les a ristudyî pår, et ndè rtrover des noveas. I nd a rexhou
on live e 1938 (Les Noëls wallons).

Ene sibarante sacwè, po les waloneus, c' est l' cåzaedje e francès des andjes et
d' l' Aviedje.

Sacwants eredjistrumints des Noyés walon ont stî fwait emey tchapele, dispu l'
fén do 20inme sieke.



https://wa.wikipedia.org/wiki/USA

Les Estats?Unis d' Amerike (en inglès : United States of America), c' est on
payis do nôr di l' Amerike. Li mwaisse veye est Washington. Les Estats Unis sont
pårtis e 50 estats.

Les dmorants sont purade lomés Estazunyins. Mins dins l' lingaedje corant, on
eploye bråmint li mot Amerikins, u, po lzès rabaxhî Amerloches.

Les Estats Unis ont stî askepyîs bråmint pa des abagants uropeyins, copurade les
Inglès. Il ont spotchî les peupes Indyins k' î viként, pacô a môde di
peupe-sipata.

Les Estats Unis ont divnou ene colneye inglesse. Adonpwis, i s' ont revinté
siconte les mwaisses inglès, avou l' aidance des Francès, k' ocupént des grandès
stindêyes å Sud-Ouwess (Acadeye).

Po-z ecwårler ses gueres, Napoleyon vinda l' Acadeye ås Estat Unis. Ci fourit l'
pus grand vindaedje di teres ki s' a måy passé.

Li guere di secession fourit ene guere civile inte les estats d' Bijhe, k'
estént sconte do sclavaedjisse et les estats d' Nonne k' estént po. C' est les
Nortisses k' ont wangnî.

Diviè l' difén do 19inme sieke, des tropes di Walons î alît eshonne, ey basti
låvå ene kiminålté ki wårda lontins l' cåzaedje walon, les Walons del
Wisconsene.

Les Estats-Unis ont vnou dner on fel côp di spale ås Aloyîs siconte des Almands
al guere 1914-1918 ey al guere 1940-1945.

Après l' guere di 1940, il ont volou tchessî les comunisses totavå. Ça a dné li
guere di Corêye, li guere do Viet-Nam. Et si rwaitî avou l' URSS come des tchéns
d' casson: c'est çou k' on-z a lomé li froede guere.

Après l' tcheyaedje do meur di Berlin, les Estats Unis s' ont rtrové tot seus
mwaisses so Daegn. Il ont cmincî a si cdure come si c' esteut leu-z impire
totavå (guere do Koweyt, guere d' Afganistan, guere d' Irak, evnd.). I vlént ki
tot çoula soeye bonzè bén po drener les terorisses k' els avént vnou ataker li
11 di setimbe 2001.



https://wa.wikipedia.org/wiki/Thomas_Malthus

Thomas Malthus (riwalnijhåve Toumas Maltusse), di s' plin no, Thomas Robert
Malthus, c' esteut on sincieus inglès ki skepia li 13 di fevrî e 1766 et mora li
29 di decimbe l' an 1834.

Come sicrijheu, i n' esteut nén foirt kinoxhou disca tant k’ il eplaidaxhe
(anonimmint), e 1798 on live etitré « An Essay on the Principle of Population as
it affects the future improvements of society » (ene saye so l’ atuze del
ripeuplåcion, et vey kimint k’ ça djowrè so l’ amidraedje del societé dins les
anêyes a vni).

Di s’ mestî, il esteut pasteur inglican, adon-pwis, professeur d' economeye
politike.

Li mopliyaedje del djin shût ene crexhance djeyometrike (come li shûte di chifes
1, 2, 4, 8, 16...), dabôrd ki l’ crexhaedje di l’ amagnî ni pout shuve k’ ene
crexhance aritmetike (come li shûte di chifes 1, 2, 3, 4, 5...).

Bén seur, gn a des ôtes moyéns ki l’ manke d’ amagnî po fé discrexhe li
peuplåcion : les gueres et les maladeyes. Mins les societés divrént espaitchî
ces rascråwes la.

Adon, n’ a k’ ene rexhowe : li rastrindance moråle. I vleut dire par la li
mariaedje sol tård, li « nén-cougnaedje » divant di s’ maryî, et l’ waire di
rapoirt secsuwel après. Mins, come i n’ esteut nén pus biesse k’ èn ôte,
Maltusse saveut bén ki grosse pårt des djins ni shuvrént måy ces idêyes la. L’
avni d’ l’ umånité sereut don li sorpeuplåcion del tere et l’ mizere des ptitès
djins.

Li teyoreye Maltusse aléve moenner a l’ uzaedje di moyéns d’ espaitchmint des
nexhances.

I fourît rclamés a pårti des anêyes 1820 e l’ Inglutere, mins puvite dins les
anêyes 1860 ås Estats Unis (ligues maltuzyinnes).

Mins come Maltusse, rilidjeuzmint, esteut disconte les moyéns disconte-nexhance,
les cis ki spårdît ces idêyes la, fourît lomés noû-maltuzyins.

L’ economisse inglès David Ricardo, on soçon da Maltusse sicrijha : « li pris
normå di l’ ovraedje, c’ est l’ ci ki permete ås ovrîs d’ sorviker, et di s’
produre li raece, sins baxhaedje ni crexhaedje ». On loma çoula li « lwè d’ fier
des salåres ». Li Karl Marx el prinda come assene po diswalper ses tuzaedjes
sociås.

Tchåle Darwine lu-minme diclåra k’ il aveut lî li live Maltusse, et k’ ça l’
aveut bråmint aidî a-z atuzlé si teyoreye di l’ evolucion. 



https://wa.wikipedia.org/wiki/Temoen_(diyalectolodjeye)

Li diyalectolodjeye, c' est ene coxhe del linwince ki studeye les diferinces
inte les diyalekes d' ene plaece a l' ôte, k' i soeyénxhe u nén dins l' minme
lingaedje.

Les diyalectolodjisses vont trover des djins skepyîs dins l' payis, et ki djåzèt
coramint l' pårler. I les lomèt des "temoens". I lzî dmandèt di ratourner des
mots, sovint dins li spotchant lingaedje, eviè l' pårler do payis. Les
diyalectolodjisse ki cnoxhnut eto li mancî lingaedje polèt ovrer avou les
temoens a môde di responda.

Après, i dessinèt des mapes tot croylant les plaeces la k' i gn a li pus d'
adire inte deus pårlers vijhén. C' est les faxhenes d' izoglosses.

L' ovraedje tecnikes des diyalectolodjisses vént todi bén a pont po les
rfondeus. C' est zels, metans, ki mostrèt les limodjes d' on pårler k' on vout
rfonde.

Mins l' diyalectolodjeye sipåde ossu dins on lingaedje nén co ehåyî ki l' idêye
tote fwaite ki les pårlers sont foirt diferins inte n' on l' ôte. Ciste idêye la
divént on fel arayoe po li rfondaedje d' ene langue.

Po bén fé, li temoen diyalectolodjike, c' est ene djin k' a vnou å monde el
plaece ki li diyalectolodjisse situdeye. Et ki n' l' awè nén bråmint cwité. Et
ki c' est l' lingaedje di s' mame. Et ki cåze å pus sovint dins ç' lingaedje la
avou les djins k' i vike avou zels, ki divrént eto esse do minme payis.

Les diyalectolodjisses bastixhnut voltî des mapes la k' i rpoirtèt li spårdaedje
des diferins sinonimes, u les diferins prononçaedjes d' on mot.



https://wa.wikipedia.org/wiki/Techelheyt

Li chleu ou techelheyt ou lingaedje echleu, c' est on lingaedje amazir del Nonne
do Marok.

C' est l' lingaedje berbere li pus cåzé å monde (8 a 10 miyons d' djåzants et
djåzantes). Å Maroc, so les 30 åcint del djin ki dviznut amazir, 52 åcint cåzèt
techelheyt.. 

C' est l' techelheyt ki rvént li pus sovint dins l' motlî corant do cmon amazir
marokin.

Tot l' payis covrou pa les montinnes do Grand Atlasse et do Ptit Atlasse, disk'
a l' Oceyan Atlantike a Nonne d' Asfi. Avou, inte les deus, li vå do Sousse.

Å Nôr-Ess, les pårlers amazirs do costé d' Tinrir et do Mîtrin Hôt Atlasse
passèt tot doûçmint do techelheyt eviè l' tamazir do Mîtrin Atlasse, sins k' on
n' poye royler ene limodje nete (on pô come li walon et l' picård e Hinnot,
metans).

Accints do chleu : Haha (inte Eswira et Agadir), Sousse (li contrêye li pus
pouxhante på nombe di djins et pal ritchesse), erî-payis d' Marakech, vås do
Dadesse, vås do Draa.

Veyes k' on î cåze bråmint chleu: Agadir, Taroudante, Tiznite, Biyougra,
Tafrawoute, Warzazate, Imi n tanoute, Demnate. Mins gn a ossu beacôp des
chleu-cåzant dins les grandès veyes do Marok: Cazablanca, Rabat, Mecnesse, Fez,
Tandjî.

Gn a, avou, toplin des djins ki djåznut techelheyt l' ont-st ebagué eviè l'
Urope coûtchantrece.

El politike linwistike d' asteure å Marok, li chleu est scrît avou des
caracteres tifinars. Dins l' acsegnmint di l' amazir, i n' est nén schåyî des
ôtes lingaedjes amazirs do Marok, li tamazir do Mîtrin Atlasse eyet l' rifin. L'
acsegnmint e scrijha tifinar shonne diveur moenner a on cmon amazir marokin. C'
est l' lomaedje ki s' a spårdou po si studia e Wiccionaire walon, todi. Mins l'
atuze n' est nén håynêye noer so blanc.

Li Wiccionaire walon shût l' minme piceure, les mots chleus ni sont nén metous a
pårt des ôtes. Mins i sont notés come chleus dins l' hagnon "Spårdaedje". C' est
insi k' on les pout aveur so ene categoreye tote seule. Come les ôtes mots
amazirs, i sont ralfabetijhîs e caracteres laténs et, pacô, e caracteres arabes.

Sol Wiccionaire inglès, les mots chleus polét esse sicrîts e l' alfabet latén. I
sont loukîs come on lingaedje a påt, diferin do tamazir do Mîtrin Atlasse.



https://wa.wikipedia.org/wiki/Tchansons_e_walon

Ene tchanson e walon, c' est ene tchanson ki les paroles sont pår e walon. Li ci
(cene) k' elzès tchante divant les djins u fé des plakes avou, c' est on
tchanteu e walon (ene tchanteuse e walon).

Sacwantès viyès tchansons e walon ont stî rashonnêyes dins des lives di
tchansons e walon.

Les tchansons e walon sont les pus vîs cnoxhous tecses e walon. Les prumires
datèt d' aviè 1600.

Tot on tins, on tchantéve les tchansons e walon so des airs al môde di des
tchansons e francès. On pleut aveur deus u troes diferins tecses sol minme air.
Metans Lolote eyet l' pantalon trawé.

Gn a des rlomêyès bates di tchanson e walon, come li Grand Pris del Tchanson e
walon, k' a stî replaecî pal fiesse del tchanson e walon (a cmincî di 1999).

Li cene k' a stî l' pus hôt dins les hit-parådes, c' est sins manke Djhan
Pinson, k' a stî limero onk tot on tins e Kebek (divant Céline Dion).

C' est ene tchanson e walon, li Tchant des Walons k' a divnou l' ime nåcionå del
Walonreye.



https://wa.wikipedia.org/wiki/Tchampnw%C3%A8s

Li tchampnwès (champaignat e tchampnwès), c' est on mancî lingaedje d' oyi k'
esteut cåzé coramint el France, dins l' Tchampagne eyet e Walonreye, mins k' est
cåzu on moirt lingaedje, å djoû d' ouy.

Li frontire bijhrece do tchampnwès a stî studieye aprume pa Charles Bruneau ey
eplaideye e-n on live "La limite des dialectes wallon, champenois et lorrain en
Ardenne" parexhou e 1913.

Li pus gros des viyaedjes del Walonreye k' on-z î cåzéve tchampnwès est metou so
Smwès : Bôhan, Vresse , Mambe, Suni, Badjimont et Pusmadje, tertos metous
asteure sol rebanêye comene di Vresse, el Province di Nameur. Portant, disk' e
1960 (a-z aveuri), les troes viyaedjes di Suni, Pusmadje et Badjimont estént sol
Province do Lussimbork (did la li limero diyalectolodjike "N63", avou N come
"Neufchâteau" po Badjimont).

Portant, di l' ôte costé del Bote di Djivet gn a eto Cou-des-Sårts, sol comene
di Couvén. Ci n' est ki d' lanawaire k' on s' a abaiti di çoula (avou l' rexhowe
do Motî tchampnwès d' Cou-des-Sårts).

Li gazete e walon "Li Rantoele" a-st eplaidî 2 tecses di prôze nén racontrece da
Roger Nicolas sicrîts e tchampnwès avou l' accint d' Suni.

Les durès cossounes å coron do mot divnut voltî doûces; les doûcès cossounes ni
s' edurixhèt nén, come e walon.

Les "û" ki vnès d' ene rîlêye francès walon UI => Û divnèt "oû" : loûre (lure),
coure (cure).



https://wa.wikipedia.org/wiki/Tch%C3%A5rl%C3%AE

On tchår u tcheriot  , c' est èn ekipaedje ås cwate rowes, saetchî pa des boûs,
des tchvås ou on tracteur, po tcherdjî dso des dinrêyes, de bwès, des pires,
evnd.

Les voyes la k' les tchårs polént passer, divins l' tins, si lomént des tcherås.

L' ome di mestî ki fjheut des tchårs si loméve on tchårlî u on tcheron. Fé on
tchår si djehut tchårloter.

Li mot "Tchårlî" (rifrancijhî Charlier) a divnou on no d' famile corant del
Walonreye.

Les cis ki moennént des tchedjes å lon avou des tchårs si lomént tcherons ås
longs voyaedjes.

Les tchårs sont vîs vîs. Li mot vént do gayel "carro-" ki vout bén dire on tchår
ås cwate rowes.  C' est l' mot gålwès k' a dné l' mot latén, et nén å rvier.

Ça fwait k' les rowes di bwès n' ont waire candjî dispu dvant Djezus-Cri, disk'
al kimince do 20inme sieke. Diviè les anêyes 1950, tos les tchårs ont stî
ahessîs avou des rowes di cawoutchou. Come po tos le candjmints, gn aveut des
cis ki lzès discåzént : i djhént k' on n' oyeut pus les tchårs ariver so les
voyes (les rowes di bwès fijhént on dero d' tos les diales), et k' adon, on
riskéve des accidints.

Al fenåjhe ey a l' awousse, li tchår esteut todi rcwesté po tcheryî å four et ås
djåbes. C' est adon k' on-z aveut dandjî do bancåd et des pikets.

Po tni eshonne ene tcherêye di four u d' djåbe, on l' pircive. Li pîce di bwès
esteut metowe ådzeu, et tnowe pa ene tchinne padvant. Padrî, on l' tinkyive avou
l' tire-djus.



https://wa.wikipedia.org/wiki/Tch%C3%A5le_V_do_Sint_Impire

Tchårlukin (Gand 25 di fevrî 1500-Cuacos de Yuste (Espagne) 21 di setimbe 1558)
esteut impreur do Sint Impire (1519-1555), dizo l' no di Tchåle V, rwè d'
Espagne, oficirmin dizo l' no di Tchåle I mins cnoxhou purade come Carlos Quinto
(Tchårlukin, Tchåle li cénkinme), eyet rwè di Sicile, dizo l' no di Tchåle IV
(1516-1558).

Tchåle esteut l' valet da Flipe li Bea eyet da Djihinne li Fole eyet ptit-fi da
Ferdinand II d' Aragon eyet d' Izabele di Castile. Il a vnou å monde a Gand
(Gent), el Flande, eyet disk' e 1517 i fourit-st acleve åzès Bas Payis wice k' i
fourit acsegnî da Adriyin d' Utrecht, ki dvénrè pus tård li påpe Adriyin VI.

E 1506, après l' moirt da s' pa, Tchåle erita des Bas Payis eyet del Franke
Conteye. E 1515 il est dclaré madjeur, eyet s' ocupa do govienmint d' Flande. Al
moirt di s' grand-pere Ferdinand, li 30 di may1516, Tchåle divént rwè
d' Castile, avou s' mame, ey eriter avou l' Aragon, li Navare, Grenåde, Naples,
li Sicile, li Sardegne eyet les teritweres espagnols d' Amerike. E 1519, al
moirt di s' grand-pere Macsimilyin, il erita co des teritweres des Hazbours en
Otriche et fourit eléjhou impreur do Sint Impire Romin Djermanike.

I s' maria avou l' infante Izabele, li sour da Djihan III do Portugal, ki
s' aveut maryî ene miete divant avou Catrene, li sour da Tchåle.

Tins di s' ringne Tchårlukin fjha cwate côps l' guere siconte Françwès I d'
France, ki lu avou djéryive après l' tite d' impreur. Li prumire si fjha å nôr
di l' Itåleye di 1521 a 1526; Tchårlukin prinda l' redjon d' Milan eyet bate et
fé prijhnî li rwè francès a Paviye e 1525, eyet l' foircî a siner l' Traité d'
Madrid, kel France î rnonce a prinde des teres å nôr di l' Italeye. Mins on côp
rlåtchî, Françwès va rnoyî l' traité.

Come impreur do Sint Impire, i priya Martin Luther al diyete di Worms e 1521,
lyi waerantixhant l' liberté s' i vneut. Li minme anêye, i codåna Luther eyet
ses sujheus, mins ocupe avou ds ôtes problinmes, i n' ariva nén a-z arester li
protestantisse.

Di 1524 a 1526 i gn ourit on revintaedje di payizans e l' Almagne, eyet
l' askepiaedje del Ligue di Schmalkalden (lutheryinne); Tchårlukin leya di pus a
pus li responsåvisté des afwaires almandes a s' fré Ferdinand.

Tins del deujhinme guere siconte del France (1526-1529), ses tropes ont sacadjî
Rome e 1527, oblidjant l' påpe Clemint VII, k' esteut aloyî a Françwès I, a
s' refudjî e tchestea di Sant Angelo; çoula lyi fjha kékès rujhes, mins lyi
permeta eto d' espaitchî kel påpe anulaxhe li mariaedje da Hinri VIII d'
Inglutere avou Catrene d' Aragon, k' esteut si matante.

En 1529, li Traité d' Cambrai, siné avou l' France, eyet li Påye di Bårçulone,
sinêye avou l' påpe, acertinît Tchårlukin come impreur et lyi permete di wårder
les teres prijhes e l' Itåleye. E 1530 il est finålmint coroné impreur pa l'
påpe.

Des anêyes å lon, Tchårlukin s' bata eto siconte di l' Impire Otoman eyet
s' sultan, Soleymane li Magnifike; les espedicions otomanes el Mitrinne Mer
mançant les possession des Hazbours eyet l' påye dins l' Urope coûtchantrece.

Tins del troejhinme guere inte li France eyet Tchårlukin (1535-1538), ci-ci
wangna ene impôrtante bataye siconte des Otomans a Tunisse, mins e 1536
Françwès I s' aloya avou Soleymane siconte di Tchåle. E 1538 Françwès dva siner
l' Treve di Nice po mete fén al guere.

Mins e 1542 Françwès si raloya avou ls Otomans, ci fourit li cwatrinme guere
inte li France eyet Tchårlukin (1542-1544). L' anêye shuvante Tchårlukin
s' aloya avou Hinri VIII et foircî l' France a siner l' Påye di Crépy On pô pus
tård Tchårlukin sina ene påye avou ls Otomans.

E 1545, l' adrovaedje do concile di Trente måke li cmince del siconte-rifôme
eyet Tchårlukin wangna kékès princes do Sint Impire al cåze catolike. Il ataca
eto li Ligue di Schmalkalden e 1546 et disfé Djihan-Fredrik di Sacse et egayoler
Filipe di Hesse e 1547. Al Diyete d' Augsbourg, e 1547, il askepia on compromis
doctrinå, k' i pinsa convénreut ossu bén åzès catolikes k' åzès protestants.

E 1548, i fjha des dijh-set provinces des Bas-Payis ene intité diferinte ossu
bén del France ki do Sint Impire.

E 1556, Tchåle abdica di ses fonccions, i dna si impire personel a s' valet
Filipe II d' Espagne eyet li Sint Impire Djermanike a s' fré Ferdinand, eyet
s' retirer dins on moustî a Yuste, e l' Espagne, wice k' i mora-st e 1558.

Tchårlukin est on persounaedje di sacwantès fåves classikes e walon; i rprezinte
li rwè, foirt malén, mins ki des ptitès djins, come on hierdî, polnut esse ossu
sûteyes ki lu.



https://wa.wikipedia.org/wiki/Tch%C3%A5le-Nicolai_Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/T%C3%A5vlea_Mendeleyev

Li tåvlea periodike des elemints (ossu lomé Tåvlea Mendeleyev, classifiaedje
periodike des elemints, ou simplument tåvlea periodike) riprezinte tos les
elemints tchimikes, classés sistematicmint pa leu limero atomike. Il est båzé so
l' idêye do tchimikî rûsse Dmitriy Ivanovitch Mendeleyev, kel prezinta e s' live
Principes del Tchimeye (1869).

Li tåvlea est lomé tåvlea periodike ca tos les atomes metous dins ene minme
colone (di 1 a 18) ont des rshonnantès prôpietés. Dans l' colone 1, el litiom Li
eyet l' sodiom Na ont ene dujhance tchimike rishonnante.

L' esplikêye d' ene sifwaite dujhance c' est k' il ont l' minme nombe
d' electrons sol coûtche li pus å dfoû. Li eyet Na ont fok on electron ki
s' pormoenne sol pus difoûtrinne coûtche; et c' est cist electron la ki srè
disponibe po les reyaccions tchimikes avou ds ôtes atomes. Did la des prôprietés
tchimikes rishonnantes, et leu-z etroclaedje pa colones.

Å pus ki Z (li nom d' electrons) est grand, å pus ki les naweas sont gros ey
inståbes: il ont adon on clintcha a s' pårti (li fission) po fé des atomes pus
ptits et ståbes: c' est des atomes radioactifs. E tåvlea periodike, les atomes
radioactifs sont:



https://wa.wikipedia.org/wiki/Sordjo%C3%BB

On sordjoû, e fotografeye, c' est on portrait saetchî cwand ene loumire loume
did pa padrî so çou k' on vout fotografyî, dismetant ki l' aparey (u l' fimrece)
riwaite li sourdant del loumire. Ça fwait ki çou k' on vout prinde e portrait
est metou inte les deus. Dabôrd, i va rexhe come ene ombrire.

A cåze del loumance do sourdant d' loumire, i fåt pa côps djouwer avou l'
båcnire di l' aparey po bén fé les fotos:

So ls apareys k' on pout regler lu-minme, vos ecådrez vosse portrait, eyet li
loumire k' arive sol celure di mzurmint vos va mostrer li drovaedje del båkete
di vost aparey. Mins si vos l' leyîz insi, les plaeces avou del loumire seront
bråmint trop claires. I fåt passer å reglaedje al mwin (ki va bouter å pus
sovint å cintinme di sgonde), et fé on drovaedje deus a cwate côps pus stroet
kel ci ki vos åreut dné ene foto otomatike å cintinme di sgonde. Les ombraedjes
seront co bråmint pus noers (mins ça, on nd a d' keure), mins adon, les plaeces
avou del loumire åront leus vraiyès coleurs. Si c' est l' sudjet ki vos vloz bén
nete, i fåt fé å rvier (diyafrague deus côps pus lådje drovou).

Po des sudjets dins l' sordjoû, gn a èn ôte reglaedje lomé spot. Vos l' boutez;
vos schapez vosse tchuze, pus vos metoz vosse sudjet bén å mitan del waitroûle.
L' aparey ni va aconter kel loumire k' i gn a å mitan do sudjet.



https://wa.wikipedia.org/wiki/Soces_di_scrijheus_e_walon

Ene soce di scrijheus e walon, c' est ene soce ki s' mwaisse såme, c' est di
rabindler des scrijheus e walon, di ramidrer, pu d' eplaidî leus scrijhaedjes.

Sovint, les soces di scrijheus vont-st eplaidî ene gazete e walon. C' est eto
zels ki metront do walon dins les coirnêyes e walon des gazetes grand publik.

Sacwantès soces, come li Rweyål Club Walon d' Måmdey, eplaidnut èn anuwaire
(live ki rexhe on côp l' an).

Li prumire soce di scrijheus e walon fourit li SLLW. Mins, après côp, elle a
divnou aprume ene soce di studiaedje do walon.

So Lidje, gn ourit bråmint d' soces di scrijheus a pårti del fén do 19inme
sieke. I nos fåt cial citer les nos da Toussaint Brahy, askepieu do Cåvô lidjwès
eyet Jean Bury, k' a metou La Walonne so pås so fotches.

So Tchålerwè, li prumire saye di fé ene soce di scrijheus, ça a stî e 1898. Ele
si loma : Les Wallons d’ Chârlèrwèt. Elle aveut stî askepieye pa Jules
Vandereuse et gn aveut ladvins eto Oscar Lefèvre, Joseph Modave, Félicien Molle
et Jean Wyns. Mins ça n' a waire duré. Ene deujhinme saye, l' Association des
auteurs dramatiques et chansonniers wallons du Pays noir (1908) a rade sitî so
s' cou, leye avou. Mins, come c' est å troejhinme côp k' on voet les mwaisses, e
1908, l' ALWAC serè metowe so pås so fotches. Ele vike co enute.

Li prumire soce di scrijheus e walon do Payis d' Nameur, ci serè les Relîs
Namurwès, askepyîs e 1929.

Li prumire soce di scrijheus do Roman Payis fourit li Corporåcion des Romans
scrijheus, k' a skepyî a Åve e 1969.

El Basse Årdene, li prumire soce di scrijheus, li Groupement des Auteurs
Dialectaux Luxembourgeois, G.A.D.L. a stî amonté diviè 1978, et lontins moenné
pa Willy Leroy.

Tipicmint, les mimbes d' ene soce di scrijheus si rapoûlèt on côp par moes. Il
apoirtèt leus scrijhaedjes, et ndè passer ene foye a tos les cis ki sont la. On
lét li scrijhaedje, et fé des rmåkes, soeye-t i so l' ortografeye (li cene
relîte del soce), soeye-t i sol motlî, soeye-t i sol croejhete.

Les tecses insi ramidrés, on dit k' il ont "passé al passete". I seront
dandjreus eplaidîs ene sadju, les meyeus dins l' gazete del soce, les ôtes dins
sacwantès coirnêyes e walon des grandès u des ptitès gazetes.

Droldimint assez, nouv côps so dijh, li splitchaedje des tecses et les
ramidraedjes si fwaiynut e francès. Li rapoirt anuwel si lét eto e francès.
Sovint, les mimbes djåznut inte di zels e francès. C' est ene des råjhons ki les
soces di scrijheus n' ont nén trop adiercî leu côp, rapoirt å linwe-ehåyaejde do
walon.

Sacwants scrijheus e walon ont critiké cisse laide manire la. Gn a cwand minme
yeu ene soce k' a todi ovré e walon, c' est les Walons Scrijheus d' après l'
Ban-Bwès.

Cwand l' novea mimbe a stî rcû, il a l' droet di mete, dirî s' siné, li sike del
soce : R.N. (Relî Namurwès), S. (Såverdea), evnd..

Di 1959 (l° 59) a 1975 (l° 198), gn ava 163 diferins scrijheus a fé eplaidî on
scr$ît d' zels dins l' "Pompe ås Ramons".

Les scrijheus e walon ezès Bourdons (li rvowe di l' ALWAC]]) di 1986 (l° 372) a
1995 (l° 471) estént a 152 (co vicants al fén del termene).

N aveut 41 sicrijheus inte 1989 et 2004 dins soce "Nosse Lingaedje" (riprins
dins leu-z antolodjeye Rispitaedjes).

Inte 1997 et 2000, les "Scrijheus walons do Lussimbork", ki n' riprezintèt k'
ene pitite coine del province, do costé d' Årvaye, estént zels 20. Les meyeus
des scrijheus e walon di tote l' Årdene lussimbordjesse et namurwesse, riprins
dins l' Antolodjeye Scrijheus d' Årdene, estént a 23 co vicants li djoû del
rexhowe do live e 2002.

Li soce "Les Relîs Namurwès" shonne li cene li pus vicante, dispu des razanêyes,
et disk' å djoû d' ouy. Tot fjhant des scoles di walon, il ont parvinou a
rapexhî sacwants djonnes sicrijheus. Ces-ci ont candjî ene miete li stîle des
tecses. Gn a asteure kékes biyets d' oumeur et, afeye, del prôze nén racontrece.

So Lidje, ene des soces ki s' diswalpêye, pol moumint, c' est les scrijheus di
"Intrez don.



https://wa.wikipedia.org/wiki/Smw%C3%A8s

Simwès (dirî voyale : Smwès; fr: Semois, Semoy, de: Sasbach, lussimbordjwès d'
après Årlon Setzbaach), c' est ene grosse aiwe del Walonreye, 210 km longue.

Ele prind sourd e Payis d' Årlon pu passe el Gåme pu e l' Årdene, pu endè va so
France, la k' ele si tape e Mouze a Montermé.

E Payis walon, les viyaedjes metous al dilongue di Smwès sont lomés li Rivaedje.
Les cis metous pus hôt, c' est les Hôteurs (la-minme, les Yôteurs).

Ele prind sourd nén lon erî d' Årlon, pu va e payis Gåmet, et cori a Etale,
Tintni, Djamogne, Tchini, Floravile, Tchespire). Drola, ele si lome Simwès
somrinne (Hôte Simwès).

Adonpwis, d' Arbûmont, Dôhan a Bouyon, ele fwait frontire inte li payis walon
eyet l' payis Gåmet.

Djus d' Bouyon, on djåze del Simwès djuzrinne (Basse Simwès). Ele raiwe Pouphan
(droete erive), Rotchô (d.), Frôhan (hintche erive), Yåle (h.), Mouzaive (h.),
Li Foret (h.).

Après l' Foret, ele passe e payis tchampnwès: Vresse, Mimbe, Bôhan, wice k' ele
mousse e France ås Rivires. Après, ele bagne co Nohan et Tîlai, po s' aler
egoliner e droet costé d' Mouze a Montermé, 10 km djus del frontire.



https://wa.wikipedia.org/wiki/Sipayisse

Les Spayisses (sipahi e trouk, li no vént do farsi سپاهی, sepâhi, sôdård), c'
esteut des sôdårds d' elite a tchvå dins l' Impire Otoman.

Pus tård, cwand les Francès ont-st abroké so l' Aldjereye et l' Marok, il ont-st
amonté des unités d' cavalreye des tropes coloniåles, eyet les lomer eto
Spayisses.

Les Spayisses, c' esteut des sôdårds a tchvå di l' Impire Otoman, avou on statut
ene miete come li ci des cavlîs e l' Urope del Moyinådje.

Il avént des fîs (lomés timar), dinés direk på Zultan. Po redîmer, i dvént aler
sôdårds tchaeke côp k' el Zultan elzî dmandéve.

C' esteut l' pus grande des shijh divizions di cavalreye; eyet li corespondant a
tchvå des Djanissåres (ki, zels, si batént-st a pî). I siervént ossu di wåde a
tchvå do Zultan, eyet, e tins d' påye, i rascodént les taeyes.

Li boket d' tere li pus ptit d' on Spayisse, c' esteut l' timar, ki lyi dneut on
rivnou so èn an di 10.000 akçe (prononcîz aktché), çou k' esteut adon di deus a
cwate côps dpus ki çou k' on professeur wangnive.

On ziamet, lu, dinéve disk' a 100.000 akçe, et c' esteut po les Spayisses k'
estént des oficîs.

On hass dinéve des rivnous di pus d' 100.000 akçe, et c' esteut seulmint po les
pus hôts gradés.

On Spayisse avou on timar diveut ahessî l' årmêye di onk a cénk sôdårds. Li ci
k' aveut-st on ziamet disk' a vint sôdårds, eyet l' ci avou on hass bén pus d'
vint sôdårds.

Po dire li vraiy, les Spayisses estént purade come des esclåves do Zultan. Il
estént prins sorlon li sistinme do devşirme (prins tot djonnes, sovint emey les
peupes crustins di l' Impire, po-z esse etrinnés sôdårds ou scolés po divni hôts
fonccionaires di l' Impire); di cisse manire li Zultan esteut a pô près seur k'
i n' si revintrént nén.

A pårti del mitan do 16inme sieke, les Djanissåres ont cmincî a-z esse les pus
impôrtants dins l' årmêye, mins les Spayisses ont tot l' minme wårdé ene fele
plaece dins l' economeye eyet l' politike di l' Impire.

Diviè l' 17inme sieke, les Spayisses estént, avou leus frés innmis les
Djanissåres, les vraiys moenneus d' l' Impire Otoman.

Cwand, å 19inme sieke, les Zultans ont vlou modiernijhî l' årmêye, c' est co les
Spayisses k' ont språtchî l' dierin riventaedje des Djanissåres, e 1826.

Mins mågré ça, deus anêyes après, li Zultan Mahmud II fijheut avou les Spayisses
çou k' il aveut fwait avou les Djanissåres deus ans pus timpe. I les
dismobilijha et rsaetchî evoye leus vîs abondroets.

Dins l' årmêye coloniåle francesse, les Spayisses (Spahi e francès, sbâhi en
arabe), c' esteut des unités di cavalreye avou tos Marokins, Aldjeryins ou
Tunizyins, egadjîs eyet scolés e leu payis.

Il ont stî metous so pîs pol prumî côp e 1840, å moumint di l' abrocaedje del
France so l' Aldjereye. Dabôrd, motoit bén ki les prumîs, c' esteut des
Spayisses di l' Impire Otoman k' avént djusse candjî d' mwaisse, et wårder l'
no.

Il ont combatou so tote li concwesse di l' Aldjereye, li guere
Franco-Prûssyinne, l' abrocaedje sol Marok, li prumire eyet l' deujhinme gueres
daegnreces.

Al fén del guere d' indepindance d' Aldjereye (1962), tos les redjimints di
Spayisses såf onk ont stî disbindlés.

Li prumî redjimint modiene di Spayisses ki dmeure co, c' est ene unité blindêye
k' a prins pårt al guere siconte di l' Irak e 1990-1991.

Foirt lontins, les Spayisses aldjeryins et tunizyins ont poirté des unifômes
avou ene rodje djakete avou deus noers brozdaedjes, on turban, des bleuwès
marnes eyet on blanc burnousse, rodje sol dizeu, dismetant k' les Marokins avént
on blanc burnousse, bleu foncé sol dizeu.

Li 10 di may 1940, on vénrdi, les Almands moussént el Beldjike. Do côp, les
Francès ont fwait avancî leus tropes k' estént rashonnêyes åd dilong del
frontire.

Etur Sidan et Tchårluveye-Måjhire, li frontire ere tinowe pa deus redjimints di
Spayisses marokins, montés so leus ptits tchvås. Li vénrdi tote li vesprêye,
on-z a veu passer ces sôdårds la ki ndalént a l' Ess, so Sint-Houbert, po
rescontrer les Almands. Mins cwè årént i polou fé avou leus ptits tchvås conte
des tanks?

Li semdi 11 di may, il avént l' ôre di rintrer e France. On ls a don veu
rpasser, å mitan des civils ki s' såvént, zels, peu d' esse martirijhîs come e
1914, tins del guere 1914-1918.

Li prumî Spayisse a-z esse touwé, ç' a stî dins li dischinte di Pwès e vnant des
Libins. On monumint Li Marokin est todi la, li long del voye.

Çou k' on n' sepa k' bén pus tård, c' est kel mierkidi 15 di may, i n' dimoréve
pus rén d' tos ces sôdårds la. Il avént rpassé Mouze li dimegne et li mårdi, i
tnént on ptit viyaedje dirî Sdan, k' on lome: "La Horgne".

Li viyaedje del Horgne a divnou on muzêye al glwere des Spayisses. Po-z onorer
leu memwere, tos les ans, å moes d' may, ene toitche est aloumêye å Bork et des
djonnes coreus a pî si passèt l' blame d' onk a l' ôte djusk' al Horgne, e
rfijhant li voye ki les Spayisses avént fwait e 1940.



https://wa.wikipedia.org/wiki/Sint_Impire

Li Sint Impire Romin Djermanike (ou Sint Impire Romin ou co djusse Sint Impire),
c' esteut-st èn eshonna politike di sacwants payis del mîtrinne Urope, k' a
cmincî el Moyinådje et k' a duré disk' e 1806, et ki tos les bokets del futeure
Walonreye (åré Tournai) estént dvins.

Mågré s' no l' Sint Impire ni fourit måy peurmint tîxhon. Gn aveut, dispoy li
cminçmint, des Walons, et des ôtes peupes avou des lingaedjes laténs u slåves.
Gn aveut ene foite idêye rilidjeuse (did la l' addjectif di "sint") ki
rashonnéve les diferins payis mimbes. Foû di ç' costé rlidjeus la, l' Impire
ravizéve ene miete çou k' est l' Union Uropeyinne d' asteure. C' esteut li rwè
d' Almagne k' aveut l' tite d' Impreur.

Tos les Estats d' l' Impire estént rprezintés å pårlumint. Li tchedje d'
Impreur, ni passéve nén di pere a valet, mins tchaeke Impreur esteut tchoezi pa
les "Grands Elijheus" (al comince c' esteut les tchîfs des cénk pus consecantès
tribus tîxhones: les Francs, les Sacsons, les Bavarwès, les Souwåbes et les
Turindjîs). L' Impreur ni poleut måy decider des lwès lu-minme. C' esteut li
pårlumint d' l' Impire, wice ki tos les Payis d' l' Impire avént des sidjes, kel
fijheut.

Les Payis d' Impire, c' esteut tos les dislaxhîs payis ki n' avént å dzeu
d' zels nole ôte otorité, åré l' Impreur lu-minme: ladvins, gn aveut des
Dutcheyes (come li Dutcheye do Lussimbork), des conteyes (li Conteye di Lô), des
principåtés (Principåté d' Chimai), pa des côps minme des rweyåmes (li Prûsse),
des teritweres d' eglijhe goviernés pa on Prince-Eveke (li Principåté d' Lidje),
des teres di tchevalîs d' Impire, et les frankès veyes.



https://wa.wikipedia.org/wiki/Sicrijhaedje_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Shijhes_et_Paskeyes

Shijhes et paskeyes, (sicrît Chîjes èt Pasquéyes), c' est l' tite d' ene
coirnêye e walon del gazete e francès del province di Nameur Vers l' Avenir. Li
prumî limero a parexhou li 5 di may 1946. "Shijhes et Paskeyes" shuveut ene ôte
coirnêye e walon, ki vudeut divant l' guere di 1940 (do 9 di djanvî 1935 å 30 di
måss 1939) et ki s' loméve Tapans ene divize.

C' est tos tecses di belès letes. Bråmint des arimeas, eto del prôze. Gn a la,
avou, del riclame po les lives e walon, et po les etrevéns e walon. Sovint ces
anonces la sont fwaites e francès. A pårti des anêyes 2000, gn a yeu eto des
djeus et des advineas, bråmint adjinçnés pa Chantal Denis. Dins "Cwand dji n'
sai rén, dji m' tai", gn aveut la des belès letes e walon et e gåmès. Dins "Inte
di nos soeye-t i dit", c' est purade do gaztaedje so ls etrevéns ki s' passnut
so Hu et sol province di Lidje.

"Shijes et Paskeyes" eyet "Cwand dji n' sai rén, dji m' tai" sont / estént
manaedjeyes pås "Relîs Namurwès". Tos les scrijhaedjes sont rashîs e Feller.
Foirt rålmint, dins les dierinnès anêyes, sacwants tecses e gåmès estént rmetous
dins li scrijhaedje do scrijheu (ki n' vleut nén esse eplaidî e Feller). C' est
sovint li prezidint des Relîs (Joseph Calozet, pu Lucien Léonard, pu Lucien
Somme) ki s' ocupe del coirnêye. Il î pout fé passer des bokets k' ont ddja
rexhou dins les Cayés Walons. C' est eto ene boune plaece po-z publiyî les
prumirès sayes des djonnes sicrijheus. Eto les scrijhaedjes di sovnances u des
fåves ki n' trovrént nén plaece dins ene rivowe di belès letes. Divant les
scrijhaedjes éndjolikes, gn a veut sovint des flotches inte li tecse evoyî al
gazete et li rtapaedje pa on copisse nén trop å corant do walon. "Inte di nos
soeye-t i dit" a stî manaedjeye pa ene seule djin. Eto, ele s' a djoké cwand
Charly Dodet a cwité.

Avou do walon spårdou dins tos les manaedjes di deus troes provinces, on côp par
samwinne, disk' a tote ene pådje di gazete, les coirnêyes e walon des gazetes
Vers l'Avenir ont stî onk des mwaisses media k' a permetou å walon di passer
houte del laide passe des anêyes 1960-1970, la k' il esteut foirt ribouté. Ene
cåkêye di scrijheus e walon ont cmincî å scrire tot lijhant des bokets dins ces
gazetes la. Metans, Jean Guillaume s' a metou a scrire des arimeas e walon cwand
il a yeu léjhou ene sacwè da Camille Delvigne dins "Shijhes et paskeyes". Lucien
Mahin, Emile Pècheur, Athur Schmitz ont tertos cmincî a scrire dins L'Avenir du
Luxembourg.



https://wa.wikipedia.org/wiki/Scweron

Li scweron, k' on lome co bén oidje d' ivier, c' est ene sôre di oidje ås shijh
rindjeyes di sminces (li påte est ronde).

Li scweron aveut stî metou pa Carl von Linné come ene espece a pårt, dizo l' no
e sincieus latén di Hordeum hexastichon, mins enute on l' louke come ene
dizo-indje del comene oidje (Hordeum vulgare).

Li scweron esteut, dins l' Antikité, li sôre di oidje li pus cultivêye; on nd a
rtrové des påtes dins les tombales des farawons d' Edjipe.

On eploye li scweron copurade po dner a magnî åzès biesses, soeye-t i dizo l'
cogne di grinnes, soeye-t i come farene (maxhî avou ds ôtes alimints, come
complemint), soeye-t i come fôraedje (adon li plante est fåtcheye divant k' les
grinnes ni soeyexhe totafwait maweures).

On pout eto eployî les grinnes come ingredyint dins les bressenes, copurade po
les bires a hôt fermintaedje; mins c' est moens eployî kel oidje di printins.

A pårti des anêyes 2000, gn a yeu des oidjes d' ivier a deus rindjeyes di
sminces, et ki tnèt l' côp al djalêye. Ele polèt sopoirter disk' a -15°C. 



https://wa.wikipedia.org/wiki/Scrijheu_redjonalisse

On scrijheu redjonalisse, c' est on scrijheu d' romans ki plaece ses
persounaedjes dins on metou payis, sovint on viyaedje. Et ndè profiter po djåzer
del vicåreye dins les campagnes, foirt diferinne do vicaedje estandård k' on
trove dins les ôtes romans, ki s' pasnut å pus sovint dins l' monde des veyes.

Les scrijheus redjonalisses polnut scrire dins on lingaedje dilérin (come
Mistral u Ignazio Buttitta). Mins i polnut eto, po-z esse kinoxhous et vindous,
scrire dins on lingaedje oficir (Jean Gionno, Jean Mergeai).

E walon, bråmint des scrijheus d' romans sont des redjonalisses, veyanmint k' li
sinne si passe dins on metou viyaedje. A Nåwinne po Joseph Calozet, a Dorene po
Auguste Laloux, dins l' Condroz po Jean-Pierre Dumont, dins l' payis d'
Tchålerwè po Henri Van Cutsem.

Portant, dins le anêyes 2000, les noveas romans e walon ni sont pus si telmint
aloyîs a on metou viyaedje et s' pôrént passer e mwintès plaeces el Walonreye
(Lucyin Somme, Emile Gilliard). Sacwants scrijheus plaeçnut minme leus eros dins
des forveyous viyaedjes (Lorint Hendschel, Chantal Denis, Lucyin Mahin).

Sacwantès fôres ås lives del Walonreye (come li cene d' octôbe a Rdû) sont-st
ecorinnêyes so des scrijheus redjonalisses.



https://wa.wikipedia.org/wiki/Scrijhaedje_pre-Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Sarde

Li sarde ou sardignwès (sardu dins leu lingaedje), c' est est on lingaedje roman
k' on dvize dins l' ile di Sardegne eyet dé les imigrés sardes.

Lontins i n' a nén yeu di scrijhaedje standård, djusse des coinreces; ci n' est
k' dins les anêyes 1970 ki va aparexhe on prumî pordjet di rfondou sarde, lomé
Grafia sarda autònoma. Pus tård, di 1998 a 2001, ene troke di bénvlants
adierceyront li Limba Sarda Unificada ou Limba Sarda Comuna, diswalpêye avou l'
aspoya des otorités del contrêye otonome di Sardegne. Sacwants ptits candjmints
ont co stî actés e 2006.

Emey les rfondeus, fåt citer Diegu Corraine k' eplaide eto ene gazete e rfondou
sardignwès, "Eja" (oyi) (li l° 16 est daté do moes d' may 2015).

Mins elzî manke co ene academeye po fé tcheryî l' agayon. Et pår ene ricnoxhance
di leu rfondou på monde politike et culturel. 

Come ôte pårt, li rfondou sarde trove bråmint des afronteus, k' ont sogne k' i
n' divegne ene langue nåcionåle oficire, et candjî pår les dujhances linwistikes
des cis ki djåzèt bén l' itålyin. 



https://wa.wikipedia.org/wiki/S117

Li Båze di dnêyes di l' Årdene nonnrece u "Rasgoutadje des bassårdinrèces", c'
est ene båze di dnêyes rashonnêye pa Lucyin Mahin a cmincî di 1995, avou tos les
mots walons di l' Årdene nonnrece.

Elle est prezintêye come on motî walon francès. Mins ele pout eto siervi dins
des rcweraedjes francès walon.

Li fitchî a stî aprume eplaidî pa bokets tos les moes, di 1995 disk' e 1998,
dins ene foye toûnrece, a môde di gazete e walon lomêye "Li Rasgotaedje des
bassårdinreces" (Lu Rasgoutadje des basse-ârdinrèces).

Les mots î sont rfondous coinreçmint, tot relijhant les foninmes les pus tipikes
di ç' payis la.

Li båze di dnêyes est rprinjhe sol limero [S117] dins l' djivêye des motîs do
walon.

Eplaideye a môde di foyous toûnreces, a pô près tos les moes, di 1995 a 1997,
dizo les limeros 1 a 23 (a-z aveuri). Gn a veut dins tchaeke côp les mots
studyîs ci moes la, pu eto des tecses k' avént siervi å naxhaedje (da Gaston
Lucy, Charles Delaite, evnd.). Les tecses da Châle Delaite ont stî replaidîs
dins l' gazete "Singuliers" dins les anêyes 2010.



https://wa.wikipedia.org/wiki/S%C3%A5rt_(toponimeye)

On sårt (on djheut eto on rou), c' est on distrîxhaedje d' on bwès u d' ene
trîxhe po fé des tchamps. Et, dabôrd, des viyaedjes po des djins î dmorer.

On rtrove les mots "sårt" (rifondou "-såt" cwand il est en aplacaedje tîxhon),
si femrin "såte" (pus råle) et leus parints (sårtea, sårti) eshonne avou l' mot
"rou" dins ene peclêye di nos d' plaeces del Walonreye. Eto dins des nos d'
famile.

Les distrîxhaedjes k' ont dné ces nos d' plaece la s' ont bråmint fwait e l'
Urope coûtchantrece a pårti do XIIIinme sieke. Li tecnike a continouwé disk'
eviè 1940 dins çou k' on loméve li sårtaedje (espwataedje des virêyes les deus
ans ki shuvèt les manêyes). Mins adon, les bwès dmorént bwès.

"Sårt" est l' mot latén. Li mot tîxhon est "rou". E-n aplacaedje tîxhon, "sårt"
a stî rfondou "-såt". 

Cwand les erûlès teres ont divnou trop råles po nouri les djins, aprume a cmincî
do 13inme sieke, il a bén falou rwangnî des teres so les bwès.

Po distrîxhî, gn aveut cobén on martchî d' fwait inte on moustî et on signeur.
L' abeye ahessive li signeur del mwin d' ouve des moennes. Li signeur dinéve li
tere, mins dveut payî l' eglijhe ki, come di djusse, serè å mitan do viyaedje.

Martine Willems Le vocabulaire du défrichement dans la toponymie wallonne.
Bibliothèque de la Faculté de Philosophie et Lettres de l'Université de Liège -
Fascicule CCLXVI, 1997, 2 volumes (421 p. / 285 p.).



https://wa.wikipedia.org/wiki/Rouye

Ene rouye (on dit eto : ene emîsseure), c' est ene maladeye, k' adjond copurade
les dinrêyes, k' est enindjeye pa des tchampions microscopikes del famile des
uredinalae.

L' emîssêye dinrêye est come pikêye di des brunes ou des djaenès taetches, come
des erunixheures, so les buks et les foyes.

Li rouye pout ataker eto le verdeures come li celeri. Dins l' lingaedje corant,
on dit: les celeris ont "l' maladeye".

Li rouye rishonne ene miete a l' alternarioze, k' est rascråwêye pa on parint do
mildiou (ci famile la n' est pus rwaitêye come des tchampions microscopikes å
djoû d' ouy).

Gn a bråmint des touwe-tchampions (fondjicides) ki rotnut siconte del rouye,
inte di zels, l' azossistrobene, li metil-tiofanate eyet l' carbindazene.

I fåt medyî divant k' les dinrêyes ni påtexhe, ôtmint, les spores åront ddja
ataké les grins. Li mî, c' est tins do stindaedje (montaedje a påte). Cwand gn a
bråmint do risse, on pout eto médyî deus côps, å fortchaedje et l'deujhinme côps
djusse divant l' florixhaedje.



https://wa.wikipedia.org/wiki/Rou_(toponimeye)

On sårt (on djheut eto on rou), c' est on distrîxhaedje d' on bwès u d' ene
trîxhe po fé des tchamps. Et, dabôrd, des viyaedjes po des djins î dmorer.

On rtrove les mots "sårt" (rifondou "-såt" cwand il est en aplacaedje tîxhon),
si femrin "såte" (pus råle) et leus parints (sårtea, sårti) eshonne avou l' mot
"rou" dins ene peclêye di nos d' plaeces del Walonreye. Eto dins des nos d'
famile.

Les distrîxhaedjes k' ont dné ces nos d' plaece la s' ont bråmint fwait e l'
Urope coûtchantrece a pårti do XIIIinme sieke. Li tecnike a continouwé disk'
eviè 1940 dins çou k' on loméve li sårtaedje (espwataedje des virêyes les deus
ans ki shuvèt les manêyes). Mins adon, les bwès dmorént bwès.

"Sårt" est l' mot latén. Li mot tîxhon est "rou". E-n aplacaedje tîxhon, "sårt"
a stî rfondou "-såt". 

Cwand les erûlès teres ont divnou trop råles po nouri les djins, aprume a cmincî
do 13inme sieke, il a bén falou rwangnî des teres so les bwès.

Po distrîxhî, gn aveut cobén on martchî d' fwait inte on moustî et on signeur.
L' abeye ahessive li signeur del mwin d' ouve des moennes. Li signeur dinéve li
tere, mins dveut payî l' eglijhe ki, come di djusse, serè å mitan do viyaedje.

Martine Willems Le vocabulaire du défrichement dans la toponymie wallonne.
Bibliothèque de la Faculté de Philosophie et Lettres de l'Université de Liège -
Fascicule CCLXVI, 1997, 2 volumes (421 p. / 285 p.).



https://wa.wikipedia.org/wiki/Roald_Amundsen

Roald Engelbregt Gravning Amundsen (16 di djulete 1872-18 di djun 1928) fourit
on esploreu norvedjin des redjons polaires. I moenna l' espedicion antartike di
1910-1912 ki fourit l' prumire a-z ariver å Pole Sud.

Amundsen vina-st å monde dins ene famile di captinnes eyet mwaisse-batlîs
norvedjins. I decida d' divni eslorateur po shure li voye da Fridtjof Nansen, ki
trevåtcha l' Groenlande e 1888.

I fjha pårteye di l' espedicion antartike bedje da Adrien de Gerlache di
(1897-1899 come deujhinme oficî, sol batea Belgica. Ci fourît les prumîs a
passer l' ivier e l' Antartike (paski leu batea aveut stî pris dins les glaeces,
eyet n' si saveur winner voye k' après sacwants moes). A boird do batea i gn
aveut eto on docteu etazunyin, Frederick Cook. Cook lzès schapa probåblumint
tertos do scorbute, ene luçon importante k' Amundsen s' endè sovénrè po ses
espedicions a vni.

E 1903 Amundsen moenna li prumire espedicion åd triviè do Passaedje Nôrouwess,
inte les oceyans Atlantike eyet Pacifike, avou shijh ôtes djins a boird do batea
Gjøa. Il on naivyî pa l' Baye di Baffin, les schavêyes di Lancaster et Peel,
eyet les stroeteures di James Ross eyet stroeteure di Rae, et passer deus iviers
esplorant les teres et les glaeces dins çou k' on lome asteure Gjoa Haven, å
Nunavut, Canada. So ç' tins la Amundsen studia avou l' vicaedje des Netsiliks,
po-z aprinde les tecnikes di sorvicaedje dins l' Artike eyet bén rade si moussa
a leu manire. Il aprinda d' zels a-z eployî des tchéns di sployon.

Tot continouwant a Nonne di l' Iye Victoria, li batea cwita l' Archipel Arktike
li 17 d' awousse 1905, mins s' diva-t i arester po l' ivier, divant d' aler so
Nome, sol boird pacifike di l' Alaska. A 800 km did la, a Eagle City, i gn aveut
on telegrafe; Amundsen fijha l' voye (eyet rivni) po-z evoyî on messaedje (payî
på rçuveu) li 5 di decimbe 1905, come cwè tot aléve bén et k' i dvént ratinde po
l' ivier. Il ont-st arivé a Nome e 1906. Come li parfondeu d' naiviaedje ki pa
côps n' est k' d' on mete, on pus grand batea n' åreut nén polou naivyî so cisse
voye la.

Après li Passaedje Nôrouwess, Amundsen fijha des plans po-z aler å Pole Nôr.
Mins cwand il oya e 1909 ki Cook et poy Robert Peary rclamént î esse arivés, i
candja ses plans; ça sreut l' Pole Sud, dabôrd.

Avou l' batea Fram (èn avant e norvedjin), da Fridtjof Nansen, i naivia viè l'
Antartike e 1910. Li 14 di djanvî, 1911 il ont arivé å platea d' glaece di Ross,
en ene plaece kinoxhowe dizo l' no di Baye des balinnes. Amundsen î astala si
båze, k' i lome Franheim (li måjhone do Fram, do no do batea). C' esteut 60
miles pus près do pole kel schavêye McMurdo, la k' l' espedicion britanike
rivåle da Robert Falcon Scott esteut. Mins Scott aveut-st ene voye, dischovrowe
pa Ernest Shackleton, do Glaecî d' Beardmore disk' å Platea Antartike, dismetant
k' Amundsen diveut froyî s' voye åd triviè des montinnes Trans-Antartikes.

Roald Amundsen kiminça s' rotaedje viè l' pole li 20 d' octôbe 1911, avou Olav
Bjaaland, Helmer Hanssen, Sverre Hassel, eyet Oscar Wisting; il ont arivé å Pole
li 14 di decimbe 1911, 35 djoûs dvant Scott; ci-ci trova li tante d' Amundsen
eyet ene lete da sinne cwand il ariva-st å pole a s' toû. L' esperyince da
Amundsen, si apontiaedje, eyet l' eployaedje des meyeus tchéns di sployon fjhît
k' l' espedicon da Amundsen a stî sins grandès målåjhminces et sins cnoxhe les
mehins di l' espedicion da Scott.

Come nole des deus espedicions n' aveut-st avou leye li gros ekipmint d' on
telegrafe sins fyis, k' a l' epoke åreut stî l' seule manire di comuniker a
pårti do pole, li succès da Amundsen ni fourit anoncé k' å 7 di måss 1912.
Amundsen sicrijha on live po raconter l' sipoûle do voyaedje, Li Pole Sud: on
contaedje di l' espedicion antartike norvedjinne dizo l' "Fram", 1910-1912.

E 1918 Amundsen kiminça ene espedicion avou on novea batea, li Maud, po-z
esplorer li Passaedje Nôress. I n' ariva nén a çou k' i vleut, eyet l'
espedicion a fwait berwete. E 1925, avou Lincoln Ellsworth ayet cwate ôtes
djins, i vola disk' al latitude di 87° 44' nôr dins deus avions. Ci fourit l'
latitude li pus a Bijhe adjondowe pa èn avion a ç' moumint la. L' anêye
shuvante, Amundsen, Ellsworth eyet èn indjenieu ereyonotike itålyin, Umberto
Nobile, ont fwait l' prumî trevåtchaedje di l' Artike avou l' avion Norge
(Norvedje e norvedjin) dessignî pa Nobile. Il ont cwité Spitzbergen li 11 di
may, 1926 eyet ariver en Alaska deus djoûs après.

Amundsen mora-st e 1928, dins èn accidint d' avion å dzeu di l' Oceyan Artike,
tot fjhant ene mission di såvtaedje po Nobile, ki si avion shuvant, l' Italia,
s' aveut craché. Li coir da Amundsen n' a måy sitî rtrové.



https://wa.wikipedia.org/wiki/Revintreye_siryinne

Li revintreye siryinne di 2011, c' est ene revintreye do peupe di Sireye k' a
cmincî li 25 di måss 2011. Ci fourit l' céncwinme des revintreyes arabes di
2011, après les cenes d' di Tunizeye, d' Edjipe, di Libeye et do Yemen.

Elle ataca dins ene veye do Nonne do payis, Daraa. Adon-pwis, mågré des
touwaedjes di metingueus pa l' årmêye et les milices do pårti Baath, si spåde
totavå l' payis disk' å djoû d' ouy.

Ele mostra e grand djoû l' eriråcion do sistinme politike del Sireye, tinou pår
astok pa l' minorité des Alawites pal voye do pårti Baath dispu les anêyes 1960.

Come dins les ôtes riclamaedje do prétins arabe, li Daegntoele djouwa on grand
role po fé cnoxhe les laidès keures des policîs et militaires. Ca les gaztîs n'
avént nén droet d' aler vey cwè. Pås rantoeles di soçnaedje, les djonnes Siryins
aprindît li codujhance do minme redjime tins del revintreye di Hana e 1982. Et
aveur do coraedje po n' si nén leyî språtchî come adon (loukîz a Revintreyes
arabes di 2011 : Cåzes : Rivindje po des macsådaedjes passés.

Les metigueus n' avént nole åre po-z afronter les djindåres ki saetchént å fizik
dins l' flouxhe des djins. Gn ava dipus d' 1500 touwés et des cint et des cints
rclameus d' ramassés et margougnîs del police.



https://wa.wikipedia.org/wiki/Revintreye_libyinne

Li guere del Libeye c' est ene guere moennêye pa l' OTAN siconte do govienmint
del Libeye; elle a-st ataké e e moes d' måss et djoker li 31 d' octôbe 2011
(ahote des bombårdumints d' l' OTAN). Å cmince, li 15 di fevrî 2011, gn ourit-st
ene revintreye dins l' ess do payis, el veye di Belrazi.

Si les revintreyes di Tunizeye, d' Edjipe, di Sireye avént stî enondêye på peupe
tot etir, li cas del Libeye n' est nén si clair. Sacwants medias nén aloyîs ås
payis do Coûtchant (come Telesur) dijhît, dispu li cmince, ki l' guere di Libeye
aveut stî escourceye a pårti d' Urope et d' Amerike po fé mwin basse sol petrole
libyin. Did la, l' OTAN k' acourt diré des prumirès samwinnes.

Les revinteus fourît sotnous docô pa les payis d' l' OTAN, inte di zels li
Tourkeye. Aprume li France et li Rweyåme Uni ki ricnoxhît tot å cmince li Consey
Nåcionå di Transicion. I dmandît a Moaùùar Qaddafi]] di cwiter. Il ahessît les
revinteus avou toplin des åres d' atake, et bombarder totes les plaeces tinowes
pa les lweyålisses. L' Itåleye a stî pus precocioneuse, et si rsaetchî des
bateus di l' OTAN.

Les lweyålisses ont stî sotnous pal Serbeye (militairmint), pal Rûsseye
(militairmint et diplomaticmint), l' Union afrikinne, aprume li Nonne-Afrike
(diplomaticmint), ki cwera après ene rexhowe a môde d' årmistice. Eto de
sacwants payis d' Amerike nonnrece come li Venezwela.

Les payis arabes ont dmoré lontins neutes. Apus ki l' Qatar k' a aidî les
revinteus a vinde leu petrole, et kécfeye minme evoyî des sôdårs. L' Aldjereye a
purade sitî do costé d' Qaddafi, et evoyî des camionetes di tcheriaedje di
tropes et motoit des combatants do Polisario (edjîstrés a Tindouf).

Après les atakes do govienmint disconte les revinteus, les tribus do Levant si
metît avou zels dabôrd ki bråmint des cenes do Coûtchant eyet del Nonne do payis
dimorént fideles å moenneu do payis, Mouammar Kadhafi.

Bén abeye, li France, li Rweyåme Uni eyet ls Estats Unis s' ont stitchî dins l'
afwaire, si metant do costé des revinteus, avou aidance economike, lodjistike,
des åres et minme des bombårdumints eyet pus tård atakes avou des mwaisses
sôdårds conseyîs.

Les shijh prumîs moes, li situwåcion a dmoré a pô près stantcheye, avou les
revinteus do "Consey Nåcionå di Transicion" ki controlèt kékès veyes a l' ess,
eyet des plaeces prijhes et pierdowes et co rprijhes sol front.

Al fén d' awousse 2011, on candjmint impôrtant a stî l' prijhe, li 21, del
capitåle, Tripoli, påzès revinteus, avou l' pårticipåcion di foices sipeciåles
di l' OTAN. Nerén, les lweyålisses libyins continouwént a controler ene grande
sitindêye do payis avou des bombårdumints et des cbates tos les djoûs.

Li prijhe di Sirte, li dierin teritwere tinou pa les lweyalisses, s' a fwait e
moes d' octôbe. Les revinteus î ont dischindou waeraxhmint Mouammar Kaddafi.

Les medias, copurade les cis des payis ki pårticipèt al guere, etur zels li
tchinne Al Djazira do Katar, fijhèt-st activmint del propagande di guere; alant
disk' a mostrer des fåssès imådjes (li BBC mostra des metingues dins èn ôte
payis et les fé passer po des metingues el Libeye; Al Djazira mostra des fåsses
imådjes del prijhe di Tripoli, ene miete divant del vreye prijhe).

Les medias djåzèt-st eto di guere civile, mins ci lomaedje la n' pout nén esse
serieuzmint eployî do moumint ki l' lûte n' est nén seulmint etur des faccions
d' on minme payis, et c' est dispoy li cmince ki ds ôtès payis ont etervinou.



https://wa.wikipedia.org/wiki/Revintreye_%C3%A5s_djasmins

Li revintreye tunizyinne u revintreye ås djasmins, c' est ene revintreye do
peupe di Tunizeye k' a cmincî li 17 di decimbe 2010 a Sidi Bouzid, et tcheryî so
les prumîs moes d' 2011.

Li 14 di djanvî 2011, elle a parvinou a disdjoker Zine Aabidine Ben Ali, li
prezidint do payis dispu 1987. Pu a fote a l' ouxh les gros minisses do pårti
unike ki s' avént tchôkî todroet dins l' prumî govienmint provizwere (28 di
djanvî).

On djonnere, k' aveut on diplome d' univiersité, mins sins ovraedje, aveut
divnou martchotea po wangnî kékes liårds, Mohamed Bouazizi. Li police lyi hapa
si martchandijhe. Araedjî, i s' fjha måleur di s' coir tot s' metant l' feu a
lu-minme. C' esteut li 17 di decimbe 2010.

Les djonnes s' atôtchèt adon so les rantoeles di soçnaedje et avou les telefones
axhlåves, et roter so Tunisse.

Sacwants djoûs pus tård, Ben Ali et ses djins petént å diale eviè l' Arabeye
sewoudite.

Des ôtes payis arabes la k' i gn a des redjimes politike come li ci del
Tunizeye, vont kinoxhe eto des bardouxhas ou des påjhires metingues po dmander
dipus d' abondroets po les djins. Nén co on moes après l' Tunizeye, c' est l'
Edjipe ki fwait si prôpe revintreye. Pu, fén do moes d' fevrî, c' est l'
revintreye libyinne. Et tos les mouvmints des revintreyes arabes di 2011 ki s' a
spårdou come l' aloumire divins tot l' monde arabe, et minme ådfoû e Moyén
Levant.



https://wa.wikipedia.org/wiki/Rel%C3%AEs_Namurw%C3%A8s

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Redjime_holand%C3%A8s

Li Rweyåme Uni des Bas Payis, c' est l' estat ki rprinda totes les teres des
ancyins Bas Payis borguignons eyet l' ancyinne Principåté d' Lidje, k' avént
ddja stî rashonnés på redjime francès.

Li Rweyåme Uni des Bas Payis a stî ahivé al Påye di Wîne. Li rwè esteut Wiyåme
d' Orandje. Il a cmincî li 20 di djun 1814, cwand ci-cial sina l' Ake des VIII
årtikes.

Il a manké di toumer so flote do côp k' il a skepyî, cwand Napoleyon abroca sol
Beldjike e moes d' djun 1815.

Do côp après l' batreye di Waterlô, Wiyåme d' Orandje dictêye li mwaisse lwè, ki
serè foirt diferinne do tuza di l' Ake des VIII årtikes.

Pol Walonreye, li Flande eyet l' Grande Dutcheye d' asteure, ci govienmint la
est purade kinoxhou sol no di redjime holandès et cisse termene la d' leu-z
istwere so l' alomåcion di trevéns holandès.

Po ces troes payis la d' asteure, li redjime olandès a stî ståré al Revolucion
bedje.

Li Rweyåme Uni des Bas Payis aveut rprins eto les colneyes holandesses, les
Indes neyerlandesses eyet li Gwiyane holandesse.

Li redjime olandès esteut pol libe discandje. N aveut des cåkêyes di
martchandeyes k' arivént des poirts del Baltike på poirt di Misterdam. Çoula n'
ahåyive nén l' economeye del Beldjike, k' åreut dvou esse waeranteye pa des
mzeures proteccionisses.

C' est sol redjime olandès ki les univiersités di Lidje et d' Gand vont skepyî.
Li cene di Lovén est agrandeye. Mins les professeurs sont relîs på redjime emey
les sincieus ki schoûtnut comifåt l' "Orandje" (sapinse k' on n' dit).

Les Olandès aidnut John Cockerill a fé tourner ses oujhenes a Lidje, tot lyi
cmandant des fiers. I metnut so på so fotches li banke "Societé Djeneråle di
Beldjike". Il vindnut les stofes des oujhenes di fyis d' Gand ås indidjinnes di
Soumatra et d' Djava.

Wiyåme prumî amonte li scole des Menes a Lidje po scoler des indjenieurs. Mins
li Direccion Djeneråle des Menes est a l' Håye, la k' na nén ddja ene barbôjhe
di hoye.

E l' årmêye, li lingaedje des cmandes, c' esteut l' olandès (loukîz l' tchanson
Li pantalon trawé). Dedja cwand l' årmêye des Bas Payis s' a batou a Waterlô, e
1815. Les mwaisses sôdårs walons endè fourît sbarés.

Les gazetes sont foirt sitrindowes. Ele ni polèt nén cdjåzer les otorités.
Beacôp des gaztîs si fwaiynut amete å tribunå, come Tchåle Rodjî, d' aveur
critiké les pompîs. De ôtes si fjhèt schåynetmint reclôre, come E. de Potter et
E. Ducpétiaux. On a on temon did ça, li diplomate del Prûsse (aloyeye a Wiyåme
I) von Galen ki scrît :



https://wa.wikipedia.org/wiki/Raymond_Leblanc

Raymond LEBLANC fourit l' askepyî del gazete di bindes d' imådjes "Tintin" eyet
des eplaidreyes do Lombard.

Il a vnou å monde a Tronquoy, li 22 d' may 1915. A troes ans i lijhéve et conter
dedja comifåt. A 11 ans i fwait ses scoles å Nou-Tchestea.

E 1945, l' idêye lyi vént d' fé ene gazete ki s' lomréve TINTIN avou les bindes
do minme no. L' aroke c' est ki Hergé n' est nén bén veyou la k' i n' s' a nén
ritourné, lu, po bouter, tins del guere, avou l' Råvlé-Swer. Ci n' est nén po
djoker nosse Raimond. Avou s' C.V. d' rezistant, il a l' bresse long et arive a
arindjî les bidons. Li 22 d' decimbe 1945 li dossir d' Hergé est tapé å parfond
d' on ridant et, å moes d' may 1946, on lyi dene on bea certificat d' civisse.
Li 4 d' octôbe 1946, Hergé est otorijhî a s' rimete a ovrer. I gn a ût djoûs ki
l' prumî limero del gazete TINTIN a stî metou a vinde.

Li popa da Tintin avéve dimandé a onk di ses soçons d' arindjî comifåt les
pådjes do magazine. Labele, lu eto avéve bouté po l' Sicroté-Swer (ene binde a
l' après do Baron d' Munchhausen) et esse moens pezant. Jacques Van Melkebeke,
k' i s' loméve, a stî metou a l' ouxh et s' rade ritrover å yoyo. Li 29 d'
octôbe 1947, Fernand Demany, deputé, avéve riclamé a l' Tchambe: "Ôtrumint,
avéve-t-i dit, i fåt djoker d' fé parete li gazete TINTIN."



https://wa.wikipedia.org/wiki/Rantoele_(soce)

Li Rantoele, c' est ene soce di waloneus, k' a skepyî e 1995, d' ene idêye da
Lorint Hendschel eyet Lucyin Mahin.

Elle a divnou bénrade (1996) ene SNR, tchôkêye pa Stefane Quertinmont (ki serè
l' prumî prezidint), avou eto Pire Otjacques (ki va divni cwårlî), et Tiri
Dumont. Dins ses statuts, gn a l' raprindaedje do walon pa les djonnes, et li
rfondaedje do coir do lingaedje.

C' est ene des prumirès soces ki va roter pår e walon, dins ses raploûs et dins
ses scrijhaedjes divintrins. C' est, avou, ene soce ki n' serè måy aloyeye a ene
coine del Walonreye. Gn årè des raploûs a Djilî, a Bietris, a Dåvdisse, å
Noû-Lovén, a Lidje, a Djiblou, evnd.

Sol pî sol tchamp, li soce va eplaidî ene gazete e walon do minme no, kel prumî
limero rexhe e l' esté 1996. Mins c' est purade sol Daegntoele k' ele va bouter.
Elle enonde totès sôres di waibes, aprume, li waibe do walon lingaedje (1996),
pu l' Aberteke (1997). Ele va ossu produre, di 1998 a 2000, èn årmonak walon.

E 1999, Yves Paquet divént prezidint, et enonder les soçnaedjes di Djiblou, la
k' on djåze pår e walon, so totes sôres di tinmes, avou des djins d' ådfoû del
soce.

E 2000, Pablo Sarachaga divént penleus, et onk des stoks del Tåvlotêye
Rifondaedje. Li soce si mete a fé toplin åtoû do ratournaedje e walon des
programes éndjolikes. Et mete en alaedje l' esplicant motî do walon, pu, e 2003,
l' eciclopedeye Wikipedia e walon.

E 2001, li soce enonde ene pitite colleccion d' lives, po-z eplaidî des
scrijhaedjes ki fwaiynut avancî l' walon.

E 2002, li Rantoele passe on laid cwårt d' eure, veyanmint k' ene pårteye des
soçons n' est pus po sotni li rfondou walon.

Li Rantoele a eto ovré so li scolaedje do walon, copuvite avou l' sicrijhaedje
rifondou, å Noû-Lovén (2001-2003) et a Bive (di 2003 a asteure).

Les fimes del tévé walon-cåzante (skepeye e dissu Youtube sont eto eplaidîs avou
l' imådjete del Rantoele dins l' djenerike.



https://wa.wikipedia.org/wiki/Ramexhn%C3%AAye_di_noveles

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Ptits_romans

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Pire_Otdj%C3%A5ke

Pierre Otjacques (e walon, télcôp scrît Pire Otdjåke) a skepyî e 1962. I provént
d' Glaireuse.

Di s' mestî, il esteut årtisse (po les biesses) å Tchestea. Di s' pasmint d'
tins, il esteut eto on fel åbussoneu.

Il a fwait ene bele rîlêye di biyets d' oumeur dins des ptitès gazetes, so les
moes et les såjhons, sovint tot-z alant rcweri des vîs spots e walon.

Il a eto scrît sacwants arimeas et del prôze nén racontrece (ecolodjeye,pôrts,
bén-magnî).

Dins li rvowe d' istwere rdjonåle "Aux sources de la Lesse", i fjha des
rcweraedjes so les fåves do vî vî tins do payis del Hôte Lesse.

Il fourit cwårlî del Rantoele dispu li cminçmint, et l' eplaideu responsåve del
"Rantoele-gazete".

Il esteut dins l' comitî po relire les scrijheus ritnous dins "Scrijheus d'
Årdene".

I fourit onk des stamons del "Soce des Rcåzeus d' walon", enondêye e 1994 pa
Lucyin Mahin.

Il esteut sovint dins les djuris, do Libråmonissîme, do Singlé d' Bwès, di
Mamjhele Lingaedje et des bates di recitaedjes d' efants del Province do
Lussimbork. I scrijha so ces concours la dins l' live Ké walon po dmwin ?.

Il adjinçna, e 2007, ene activité avou les efants po les djournêyes Araedje di
lére



https://wa.wikipedia.org/wiki/Peumoneye_inzotike_des_bedots

Li peumoneye inzotike des bedots, c' est ene peumoneye k' acsût les bedots et k'
i gn a sacwants cas, onk après l' ôte, a ene metowe såjhon.

On l' ritrove d' ene anêye a l' ôte, did la si no d' "inzotike". Elle djond les
agneas d' l' anêye, mins les antneas et les berbis fwaites polnut eto esse
rascråwés.

Les cåzes dinêyes li pus sovint sont des bactereyes di l' indje des Pasteureles,
aprume Pasteurella multocida eyet Pasteurella haemolytica. Mins i s' pôreut bén
ki des virûsses s' åyénxhe vinou stitchî ezès peumons divant les bactereyes.

Å discôpeçaedje, on-z a ene curêye k' est toplin d' emoradjeyes, po les
sorawiyantès fômes.

Po les bedots k' ont malårdé pus lontins (3 a 7 djoûs), on trovrè les peumons
avou do foetijhaedje, aprume so les pårtêyes vintrinnes do pegnon
diyafragmatike, do pegnon dé l' cour et do pegnon copetrin do peumon.

On médeye li må avou des antibiyotikes ki touwnut les pesteureles. Li pus
corant, c' est les tetraciclenes, aprume le longue-ovrantes.

Classicmint, gn a veut pont d' vaccins; sacwants årtisses pretchèt po l'
metafilacseye, dj' ô bén : médyî tote li biedjreye cwand les prumîs cas
aparexhnut. Mins ci n' esst nén foirt pratike. Et, teyoricmint, cwate cénk djoûs
après l' pikeure, gn a ddja pupont d' espaitchance.



https://wa.wikipedia.org/wiki/Pesse_des_poyes

Li pesse des oujheas (rascråwant virûsse H5N1) ou gripe des oujheas (ôtes pus
doûs virûsses), c' est ene maladeye des poyes et des dînes et di totès sôres d'
oujheas di poli u såvaedjes, ki vént pa minêye.

Li minêye Azeye-Urope-Afrike å virûsse H5N1 (1997-2007) est studeye so ene pådje
tote seule.

Li pesse des poyes est diferinne del fåsse pesse (maladeye di Newcastle), ene
ôte maladeye pus corante ki touwe ossi felmint ki l' pesse.

Diviè 1920, on-z a bén veyou ki ci n' esteut nén on microbe, mins çou k' on
loméve on colåve virûsse, dj' ô bén ki passe houte des coloes ki ratnèt les
bactereyes.

Pus tård e 20inme sieke, on-z a trové totès sôres di maladeyes di totès sôres d'
oujheas, cåzés pa des ortomicsovirûsses A. Sacwants sont foirt touwants, des
ôtes nén. Did la l' idêye des virolodjisses diviè 1980 di n' pus eployî li mot
"pesse des oujheas", mins "gripe (inflouwenza) des oujheas".

Ciste idêye la n' esteut kécfeye nén trop boune, ca ele rascove des maladeyes
foirt diferinnes, des cis ki touwnut tos les oujheas d' on côp (H5N1), des cenes
ki touwnut ene pitite pårteye do poli (H7N3, H9N2), et des ôtes ki n' dinèt ki
des ptits matchureas.

Cwand l' maladeye est co epizôtike, on pout touwer totes les poyes et les ôtes
oujheas d' poli dins l' epestiferêye cinse et did ttåtoû (so on rai d' 3
kilometes). I fåt tni a l' ouy tos les oujheas so on aroyaedje di 10 km åtoû d'
l' aisse del maladeye. C' est çou k' on-z a fwait lanawaire e l' Olande, e l'
Itåleye, e Canada.

S' el maladeye divént inzôtike, come dins les payis d' Azeye e 2005-2006,
Turkeye, on-z årè ptchî eplocter totes les poyes, les canårds, les dinnes,
evnd., avou des moirts virûsses. E moes d' fevrî 2006, li France et l' Olande
ont yeu l' droet del fé po les poytreyes metowes ttåtoû des basses d'aiwe.

Po n' nén spåde li rascråwant adjint, disk' asteure les vaccins sont fwaits avou
des touwés virûsses. Adon, i fåt piker totes les poyes (dînes, evnd.). L'
eploctant virûsse, c' est on H5N2, ki fwait diswalper des anti-coirs eto siconte
do H5N1.

Diviè 2015, on a trové ene ôte sore d' eploctaedje, avou l' djenetike
molecurrece. On mete des bokets d' cromozomes do virûsse dins ene bactereye, k'
on pike les poyons d' on djoû avou e l' acovoe. Li bactereye va produre des
proteyenes do djenome do virûsse, ki vont diswalper des anti-coirs å poyon.
Insi, on n' sitrame nén l' eploctant adjint.



https://wa.wikipedia.org/wiki/Pesse_des_berbis_et_des_gades

Li pesse des bedots et des gades, udonbén pesse des ptits roemiants, c' est ene
maladeye k' acsût les bedots et les gades e l' Afrike (inte les tropikes) eyet
li Moyén-Levant, disk' a l' Inde. Portant, e 2008, ele a stî declarêye pol prumî
côp houte do Tropike del Crantche, so l' Afrike bijhrece (å Marok). 

Les cåzes, c' est on virûsse del sôre do ci des rovioûles (lomés rovioûlvirûsse,
del troke des paragripieus).

Come li pesse des bovrins, li maladeye ni passe d' ene biesse a l' ôte ki cwand
ele dimornut ene astok di l' ôte.

Les senes del maladeye sont foirt diferins a l' assulon k' on-z est dins on
payis la kel maladeye est inzotike u cwand l' må si spåde pol prumî côp dins on
payis.

E minme tins, gn a del schite, coleur vete olive disk' a brun foncé. Ele plake
après les coxhes et les pates di drî, çou ki s' voet do côp cwand on mousse dins
ene hiede k' a stî acsûte. Les rascråwés bedots sont sovint veyous avou on
tchamlou dos, eyet l' cawe rilevêyes ki presnut.

Tot drovant l' boke, on voet des erôdaedje del fene pea, copurade sol divins des
lepes, et so les djoixhes. Télfeye tipicmint al raecinêye des dints di dvant, a
môde di peridintite.

Li nåze divént todi pus placante et ristoper les narenes. Sacwantès biesses
fijhèt del kéntosse a n' si saveur rawè.

Ele si pout eto rfé, et adon fé avou des crapes plin les lepes.  Mins les weris
bedots trinnèt sovint leu kéntosse, et crever pus tård djus d' foices.

Dins les awiyantès fômes, on trove del schoume divins l' tchenåle do cô. Li
foete est djaene come ene moite foye.

Foirt tipike : li groxhixhmint, troes cwate côps, do timusse. Parey po les
glandes al limfe des boyeas.

I n' fwait nén åjhey di vey do prumî côp l' adire inte li pesse des bedots et
des gades eyet li bleuwe linwe ubén les plokes.

Les crapes des bedots ki sont ki rwerixhèt rishonnèt foirt ås prindåves
botchrês.



https://wa.wikipedia.org/wiki/Pesse_des_bedots_et_des_gades

Li pesse des bedots et des gades, udonbén pesse des ptits roemiants, c' est ene
maladeye k' acsût les bedots et les gades e l' Afrike (inte les tropikes) eyet
li Moyén-Levant, disk' a l' Inde. Portant, e 2008, ele a stî declarêye pol prumî
côp houte do Tropike del Crantche, so l' Afrike bijhrece (å Marok). 

Les cåzes, c' est on virûsse del sôre do ci des rovioûles (lomés rovioûlvirûsse,
del troke des paragripieus).

Come li pesse des bovrins, li maladeye ni passe d' ene biesse a l' ôte ki cwand
ele dimornut ene astok di l' ôte.

Les senes del maladeye sont foirt diferins a l' assulon k' on-z est dins on
payis la kel maladeye est inzotike u cwand l' må si spåde pol prumî côp dins on
payis.

E minme tins, gn a del schite, coleur vete olive disk' a brun foncé. Ele plake
après les coxhes et les pates di drî, çou ki s' voet do côp cwand on mousse dins
ene hiede k' a stî acsûte. Les rascråwés bedots sont sovint veyous avou on
tchamlou dos, eyet l' cawe rilevêyes ki presnut.

Tot drovant l' boke, on voet des erôdaedje del fene pea, copurade sol divins des
lepes, et so les djoixhes. Télfeye tipicmint al raecinêye des dints di dvant, a
môde di peridintite.

Li nåze divént todi pus placante et ristoper les narenes. Sacwantès biesses
fijhèt del kéntosse a n' si saveur rawè.

Ele si pout eto rfé, et adon fé avou des crapes plin les lepes.  Mins les weris
bedots trinnèt sovint leu kéntosse, et crever pus tård djus d' foices.

Dins les awiyantès fômes, on trove del schoume divins l' tchenåle do cô. Li
foete est djaene come ene moite foye.

Foirt tipike : li groxhixhmint, troes cwate côps, do timusse. Parey po les
glandes al limfe des boyeas.

I n' fwait nén åjhey di vey do prumî côp l' adire inte li pesse des bedots et
des gades eyet li bleuwe linwe ubén les plokes.

Les crapes des bedots ki sont ki rwerixhèt rishonnèt foirt ås prindåves
botchrês.



https://wa.wikipedia.org/wiki/Pelaedje_des_tcheneas

Li schoirçaedje des tcheneas u pelaedje des tcheneas, c' esteut ene ovraedje k'
on fjheut troes cwate samwinnes å long, dispu l' fén do moes d' avri disk' e
moes d' may et li cminçmint do moes d' djun, divant li fnå. C' est a ç' moumint
la k' i gn a l' pus di seuve et k' li schoice si disclape li mî. Mins i fåt ene
djournêye k' i fwait bon vint. Cwand i bijhe, on leye des ptitès nuketes di
schoice après l' blanc bwès (on djheut k' les åbes avént des pûs).

On displakéve li schoice avou on peloe (u pela). E sacwantès plaeces, on n'
peléve ki so deus metes (a hôteur d' ome). I faleut cmincî pa rnetyî les doyes
do tchenea. Après, on-z abate les tcheneas, et peler l' deujhinme teu so ene
gade tote simpe (po n' nén trop si baxhî).  Udonbén djusse soyî l' tchenea a
deus metes, leyî vni l' houpî al tere, pu l' peler come çoula, pindou. 

Po les ptitès coxhes (les caybotes, les cleperes), on bouxheut dsu avou on mayet
po fé toumer les schoices. On s' meteut a l' ombrire po fé cist ovraedje la. On
meteut ces ptitès schoices la inte cwate pikets, po lzès loyî a boteas d' dijh
kilos. 

Årvierdimint, li djontî k' on-z amantchive po souwer li schoice esteut metou å
solea. On loméve çoula li souwinne. Ele dimorént la ene hapêye. Pu on lzès
loyives a botes di 25, 30 kilos, avou des håres di côrî.

On vindeut les schoices å martchand, po-z esse molowe dins des moléns ås
schoices. Po fé do tan.

Alez s' vey e splitchant motî po des linwincieusès racsegnes so les mots
"pelaedje", "schoirçaedje" et "tchenea".

On-z a pelé ås tcheneas tant k' on-z a eployî do tan po taener les peas. Et ki
l' mwin d' ouve po fé cist ovraedje la n' esteut nén trop tchire. Après l' guere
di 40, on n' a pus peler el Walonreye. Mins bén el Grande-Dutcheye. Å djoû d'
ouy, on fwait co do tan po taener l' cur ki sieve po les solés et les ôtès
ahesses ortopedikes. Li pelé tchenea esteut on foirt bon bwès d' tchåfaedje. I
s' vind foirt tchir el veye di Lussimbork. 

A Transene, on peléve les tcheneas k' estént so s' pårtaedje di virêye.  On-z
esteut payî do martchand, tot vindant les schoices. Mins e Lussimbork, les djins
d' Wårdin et avår la alént peler pol bwès so des côpes k' avént stî atchtêyes d'
on martchand. Li martchand aveut les schoices sins payî les peleus. Et les
schoirceus avént l' bwès. 



https://wa.wikipedia.org/wiki/Payis_d%27_Lidje_(diyalectolodjeye)

Li walon do Payis d' Lidje u walon do Levant, u Ess-walon, el diyalectolodjeye
walone, c' est l' accint walon djåzé so ene sitindêye ki va a pô près come li
province di Lidje, mins ki rprind eto sacwants viyaedjes del Bijhe del Province
do Lussimbork, åtoû del Viye Såm.

C' est onk des cwate mwaisses accints do walon avou l' walon do Coûtchant, li
walon do Mitan, et l' ci del Basse Årdene.

Li walon do levant est sovint aroyî come li stindêye k' on-z î eployive li mot
noret e 20inme sieke.

L' accint do payis d' Lidje est l' ci k' a yeu l' pus d' pwès cwand on-z a
apontyî les sistinmes d' ortografeye do walon.

Li motlî do payis d' Lidje est onk des mî raspepyîs, metans dins li motî
walon-francès da Jean Haust, k' a sovint siervou come sistinme di rfondaedje po
tos les scrijheus di ces payis la.

E 20inme sieke, gn a yeu foirt waire di tecses sicrîts dins cisse sitindêye la,
et ki notèt l' accint di leu pårler, apus ki pol Payis d' Måmdey.

Les scrijhaedjes do payis d' Lidje sont-st eto dins les pus vîs. Bråmint des
paskeyes sont scrîtes avou des accints did la (nén todi li ci di Lidje minme).
Les Noyés walons eto.

Å 20inme sieke, li fjhaedje di pîces di teyåte e walon î a stî l' pus florixhant
di tote li Walonreye. Les belès letes les pus må rprezintêyes avou l' accint
lidjwès, c' est co les romans.

Å cmince do 21inme sieke, gn a cmincî on movmint di scrijhaedje di prôze nén
racontrece avou l' accint d' Lidje, purade åtoû des rivowes Nosse lingaedje eyet
Djåzans walon.

C' est eto avou des accints do Payis d' Lidje k' i gn a yeu les prumîs
rmetaedjes e walon des Evandjîles.



https://wa.wikipedia.org/wiki/Paul_Marchot

Il a cmincî pa on memwere di studiant sol pårler walon do Bork. Ey eplaidî si e
1890 on livret, Le patois de Saint-Hubert.

Il aveut rescontré Gusse Vierset a Sint-Houbert, et ratourné e borkin ene pîce
di teyåte "Ene dimande a mariaedje" (O-n dumant a maryâtch).

Adonpwis, i ca studyî sacwants oyons tipikes do walon dins tote li Mîtrinne
Årdene, di Sint-Houbert a Palijhoû et Bietris. Et fé parexhe Les patois du
Luxembourg central.

E 1892, il eplaide on studia fonolodjike do walon do Bork, sol tite Phonologie
détaillé d’un patois wallon ; contribution à l’étude du wallon moderne.

E 1894, on rtrove Paul Marchot a l' univ di Fribork, el Swisse, ki studeye les
motlîs des vîs tecses e réto-roman. Il es rlomé po s' corwaitaedje : Les gloses
de Cassel le plus ancien texte reto-roman (eplaidî e 1895 dins Collectanae
Friburgensia).

E 1896, avou l' papî "Sur le dialecte de l'Eulalie : les principaux traits
morphologiques du wallon pré-littéraire ou préhistorique (500-800)", ki parexhe
dins li Zeitschrift für romanische Philologie (XX, p. 510-514), i mostere, pol
prumî côp, kel cantilinne da Sinte Ulaleye est scrît e vî picård (k' on lome co
picard-wallon), et nén e vî francès.

E 1911, i prezinte ene teze a l' Univ di Bonn : Die Mundart von
Gueuzaine-Weismes (phonetish behandelt) (li pårler di Gueuzinne-Waime, corwaitî
foneticmint).

Après, i serè purade rindou après l' etimolodjeye des nos d' plaeces. Et scrire
ses tuzêyes filolodjikes dins des rvowes di linwincieus. C' est lu k' a l' prumî
espliké li disterminant des nos d' viyaedjes come Xhenmåle et Flemåle.

Sacwants papîs scrîts pa Paul Marchot, et eplaidîs dins Zeitschrift für
romanische Philologie (aberwetåves po les institucions abounêyes)



https://wa.wikipedia.org/wiki/Patw%C3%A8s

On diyaleke (on dit eto, avou des diferinnès idêyes padrî l' tiesse : on pårler,
on patwès), c' est ene manire di djåzer d' ene trope di djins, u d' tot on
peupe, ki n' est nén ricnoxhou on lingaedje.

Sacwants formagnîs lingaedjes lomés des "patwès" pa les politikîs, les
intelectuwels u påzès cåzeus zelminmes ont-st ene unité ki les pout fé rwaitî
come des langues.

Ci unité la pout aveur sitî dmostrêye pa des studias diyalectolodjikes (walon,
francoprovinçå), u pont esse claire dins l' kiminålté des djåzeus (basse,
catalan).

Des linwincieus k' i gn a (come Jean-Claude Calvet) riclamèt ki, foû des idêyes
tote fwaites, gn a nol adire inte ene langue et on patwès.

Pol walon, ciste idêye la a eto stî spårdowe pa ene sintince da Julos Beaucarne.

Les rapoirts, dins ene societé, inte les diyalekes et les lingaedjes oficirs
sont studyîs del sociolinwince.

On diyaleke pout divni ene langue på linwe-ehåyaedje, aprume s' il est aspalé pa
ene politike linwistike d' èn estat u d' on payis otonome.

Pol walon, des waloneus come Yannick Bauthière cåznut di "langue walone" eyet di
"diyalekes do walon" po les accints do walon.

Alez s' vey e splitchant motî po des linwincieusès racsegnes so les mots
"patwès", "pårler" et "diyaleke".

Portant il est eployî pa cåzu tos les vîs cåzeus el Province do Lussimbork po
djåzer do walon.

El Gåme, li mot "patois" n' est nén rdintou del minme manire. Minme les soces di
gåmès s' endè siervèt ("Académie des Patois gaumais").



https://wa.wikipedia.org/wiki/P%C3%B4magne_al_vatche_plinne

Li pômagne al vatche plinne, c' est ene maladeye la kel vatche est djus, pask'
ele n' a nén bén stî sogneye tins del deujhinme mitan del plinnisté. Li minme
maladeye si pout eto vey al minme såjhon so des vatches bounès dneuses et må
sogneyes, k' ont velé did deus troes moes.

On trove li maladeye dins les pôvès payis, tins des setchresses, u tins del
såjhon la k' les biesses sont riståvlêyes, u paxhèt so des foû-waideyès
pasteures. Ele si rescontere eto el Walonreye dins les biesses k' on wåde ås
tchamps après l' tossint, et k' on n' elzî dene ki do mwais four u do fayé
essilaedje.

Li biesse n' a pus kel pea so les oxheas. On pout vey çoula sol dos, sol bresse,
so li spale. Li timperateure do coir est sovint basse (37,5 a 38,5 °C). Mins li
vatche a co boun apetit pol råcion k' on lyi dene on côp k' elle est a tere. Çou
ki fwait dire des côps a l' acleveu ki ç' n' est nén del pômagne.

Sacwants årtisses croeyèt cobén ki c' est ene maladeye especiåle come li touma
djus d' calciom u l' sindrome del vatche djus. Si metèt i sovint, al vude pinde
on baster di calciom po médyî ces vatches la.

Les vatches malådes polnut aveur après des ôtès maladeyes, come li paralizeye å
nier cubitå (pask' il a stî spotchî cwand l' vatche esteut djus), u des shofla e
cour (paski les tchås do cour lu-minme ont fondou).

Li médiaedje ni s' pout fé k' tot rafôrant l' biesse comifåt, mins tot doûçmint,
po n' nén aveur on bôraedje del panse. Å tot cminçmint, on pout dner des produts
ki passèt direk dins l' tournante di Krebs come l' alcol ki n' a k' deus atomes
di carbone (etoner del gote u do vén), u del glicerine k' end a k' 3. On pout
aidî avou del vitamene B12.

L' espaitchance del maladeye, c' est di bén mostrer ås djins k' i n' divèt nén
tni dipus d' vatches k' i n' ont d' fôraedje et d' alimints po passer l' ivier,
u les moes d' setchresse k' on pout prevey. Li vatche avanceye plinne (3 dierins
moes) doet aveur ene nouriteure come ene vatche ki dene 3, 6 et 9 lites di
laecea. Ele doet fabriker tos les organes do vea, et, si ele n' a nén les
blandoûs et l' enerdjeye assez, ele les prind so ses prôpes tchås.

Li touma del vatche avanceye plinne k' a fwin rishonne al tocsemeye des berbis
plinnes, mins sovint, les vaches magnnut cwand on les rsogne comifåt, et les
berbis nén, pask' ele sont-st epweznêyes pa les coirs cetonikes.

Dins l' minme sitouwåcion d' pômagne, les gades vont sovint fordjeter po schaper
leu veye, purade ki wårder leu gadot.



https://wa.wikipedia.org/wiki/P%C3%A5rticipe_erirece

On pårticipe erirece u pårticipe passé (onk des deus sôres di pårticipes), c'
est on codjowa do viebe, sins djin, ni djinre ni nombe,  e rapoirt avou ene
accion k' est houte.

Li pårticipe erirece pout esse eployî come addjectif. Cisse sôre d' addjectif la
est pus voltî metowe divant l' no.

Po troes viebes del cwatrinme troke, gn a on dobe pårticipe erirece, li prumî
erîlé, li deujhinme a môde del cénkinme troke di viebes (cawetes -ou / -owe).

Po sacwants viebes del cénkinme troke, i gn è pout aveur deus pårticipes
erireces, on long, erîlé avou l' cawete -ou, et on court.

I s' eploynut purade avou l' aidant viebe "aveur", et dabôrd, èn si nén acoirder
avou l' sudjet.

A ç' moumint la, c' est des vraiys passés compôzés. I mosternut ene accion k'
est houte.

I s' codjowèt todi avou l' aidant viebe "aveur", et dabôrd, i n' s' acoirdèt måy
avou l' sudjet.

L' eployaedje avou l' aidant viebe "esse" eyet l' acoirdaedje avou l' sudjet (so
l' assaetchance do francès), c' est ene flotche di croejhete e walon.

E walon, li pårticipe erirece ni candje nén. Adon, gn a pont d' acoird do
pårticipe erirece eployî avou l' aidant viebe "aveur" avou l' droet coplemint
metou padvant, come çoula egzistêye e scrît francès.



https://wa.wikipedia.org/wiki/Operaedje_des_tetes_%C3%A5s_vatches

L' operaedje des tetes ås vatches, c' est ene operåcion ki s' fwait so les
vatches cwand ele s' î ont coixhî. Ci n' est nén si råle ki ça. Ça pout esse tot
potchant dins les fis d' ronxhes, tot s' coûtchant so on boket d' veule, u tot
s' atrapant l' tete dizo l' onglete e s' rilevant.

Ele polèt esse noveles, u pus deus troes djoûs viyes, ki sont ddja ki s'
rifwaiynut, avou ene sipesse crape dissu.

Dins sacwants cas, c' est ene operåcion co assez åjheye, et ça pout schaper ene
u deus tetes. Ôtmint, li vatche årè bråmint moens di valeur, et minme diveur
aler a l' abatwer. Les coixheures k' avindèt l' tchenå del tete vont eto
amoenner, sins fåte, del mamite, ki pôreut passer ås ôtes cwårtîs.

On-z edoime li biesse avou del silazene (xylazin), al pus hôte des dôzes. Adon,
on l' abate, si ene ni s' coûtche nén tote seule. Come di djusse, el fåt coûtchî
sol costé la k' i frè pus åjhey a operer.

I fåt cmincî pa passer ene buzete modrece dins l' tchenå del tete po n' nén
côper dvins (cwan i n' a nén stî atrapé).

Po les viyes coixheures avou ene crape dissu, i fåt bén screper tote li playe,
disk' a tant k' ele rissoeye a vif. Adonpwis, rakeude avou on fén fyi ki s'
rimagne tot seu, et ene fene aweye. Les serceyès awiyeyes di fyi poligluconike
(a môde do Vicryl (c)) sont foirt ahessantes.

Si l' vatche est novelmint velêye, i fårè sayî d' mode a tinzayeure, po n' nén
kel biesse atrape del mamite.

Si l' vatche est po-z aler bénrade setche, on l' pout leyî sins mode, après
aveur sititchî on tube di setchixhmint dins l' tete.

P. Andresen & F. Luhman, Traitement chirurgical conservatoire des plaies
complexes de la peau, du trayon et du paremchyme de la mammelle., Veterinary
Medical Review 2/1976, e francès dins Le Point vétérinaire, vol. 7, l° 32, måss
et avri 1978.



https://wa.wikipedia.org/wiki/Odj%C3%AE_(pexhon)

Èn odjî (on dit eto on lodjî, on rodjî, èn ôrlodjî), c' est on pexhon des doûcès
aiwes d' Urope et d' Azeye. Avou ça ki : il a stî rmetou dins les lexhes d'
Amerike bijhrece, et-z î divni ene evayixhante indje.

Les spenes so s' dos el fwaiynut rshonner a Odjî l' Daenwès, on persounaedje des
marionetes lidjwesses avou on grand casse a ponte. Did la si mwaisse no (l'
odjî). Pu, pa atroclaedje di l' årtike, on l' a lomé «lodjî», pa forcoridjaedje
L => R, «rodjî», pu pa rcomprindaedje des deus di dvant, «ôrlodjî».

I s' tént voltî å fond d' l' aiwe (disk' a 25 metes fond), aprume sol såvlon ou
l' graevî.

I s' pout nouri del nute di plancton-biesses, d' halenes di picrons, et des ôtès
ptitès biesses.

El Walonreye, i froye e moes d' avri et d' may. I pond des djaenåsses oûs, so
les rotches, dilé l' boird di l' aiwe, la k' c' est nén si parfond.

Li grevî n' sieve a rén po les pexheus. Po s' amuzer, i plantè cobén on bouchon
dins les spenes k' il a sol dos. Insi, i n' pout pus s' refoncî dins l' aiwe, et
tourniker sol toele di l' aiwe. 



https://wa.wikipedia.org/wiki/Noveles_des_WASAB

Les Noveles des Walons Scrijheus d' après l' Ban-Bwès (Novèles dès Walons
Scrîjeûs d'après l' BanBwès), c' est ene gazete e walon k' a parexhou di 1982 a
2005, et ki rexheut tos les troes moes.

Li mwaisse-eplaideu, å cmince, c' esteut Maurice Chapelle, pu ci fourit Georges
Michel. Mins, po dire li veur, disk' e 2005, li gazete esteut bråmint fwaite pa
Rodjî Viroux.

Dins li rvowe "Noveles", gn a des scrijhaedjes classikes del soce des Walons
Scrijheus d' après l' Ban-Bwès. C' est bråmint des arimeas. Mins c' est eto li
prumire rivowe k' eplaida toplin di prôze nén racontrece :

Les Noveles des Walons Scrijheus d' après l' Ban-Bwès sont scrîtes pår e walon.
A cmincî do l° 16 (mins ddja motoit dvant), gn a des reclames e walon.

Politicmint, les Noveles eplaidént sovint des tecses ki rclamént l' unité del
Beldjike. Eto, il estént purade camaerådes avou les Flaminds, min sovint
disconte des Francès.

Li rvowe des "Noveles" a dné l' ocåzion a Rodjî Viroux di fé cnoxhe sacwants
noûmots k' il aveut foirdjî u eployî pol prumî côp e scrît walon. E vci sacwnats
ki vont dmorer bén vicants e rfondou walon.



https://wa.wikipedia.org/wiki/Nicolas_Pietkin

Nicolas Pietkin a skepyî e 1849 ey a morou e 1921. C' esteut on scrijheu et on
studieu do walon. C' est lu k' a-st enondé li disfindaedje do walon (et do
francès) el Walonreye Prûsyinne, siconte do Kulturkampf.

E 1898, il enonde les Måmdiyins a askepyî li Club Walon. Si no d' pene å Club,
c' esteut Fré Antoenne (Fré Antône), mins i sinéve å pus sovint ses scrîts "Club
Walon" u n' nén siner do tot, di cåze del hagnûlisté do govienmint prûsyin
siconte del tuzance walone.

Insi, i va scrire des viyès tchansons foclorikes bråmint e walon ("Ronde del
Sint-Djhan", "Li ptite mazete"). Mågré k' i n' mete nén s' no, c' est bråmint li
k' a adjinçné in live di tchansons siné Olivier Lebierre «Li lire måmdiyinne»",
eplaideyes e 1901. Eto des tchansons ene miete politikes. Li pus cnoxhowe est
kécfeye : "C' est des canayes, fré Hinri". C' est eto lu l' oteur avou Guillaume
Boket di "Todi walon", l' ime del Walonreye prûsyinne.

Aveut-st apontyî on sistinne d' ôrtografeye do walon måmdiyin (Système d'
orthographe pour le wallon malmédien (1899).

E 1904, Pietkin sicrît on live e francès : La germanisation de la Walonnie
prussienne. Avou ç' live la, on pout dire k' il a fwait del sociolinwince divant
l' lete.

On lyi a fwait on monumint a Zôrbrôte, e 1926. Mins ci-cial fourit avaedjî e
1940 pås Nazis, pu rbasti e 1957.

Dispu 2000, li biblioteke do Club walon d' Måmdey poite si no. Gn a eto ene rowe
a s' no a Zôrbrôte et a Lidje.

Cwand a yeu stî lomé priyesse e 1875, Cola Pietkin va bouter foû payis, po s'
houwer erî del politike oficire. Il ala ezès Bas-Payis.



https://wa.wikipedia.org/wiki/Nandrin

Nandrin (li minme e francès), c' est ene comene rebanêye del Walonreye, el
province di Lidje.

Tour di Nandrin: rimetowe a noû e 1976, c' est çou ki dmeure do vî tchesta do
14inme eyet 18inme siekes.

Le priyeuré astalé chal va esse di l' mambornance di Cluny disk' å cmince do
16inme sieke.

E 1312, cwand l' ôre est dissout, les béns del kimandreye passèt-st ås tchvalîs
d' l' ôre di Sint-Djhan d' Djeruzalem. Come les administreus sont bén lon (å pus
sovint i viként-st a Paris), li cmandreye toume a bokets, eyet å moumint del
Revolucion Francesse i gn a pus k' des rwenes.

Enute, on pout co vey deus tours, li meur d' eclôse, les cmons -- k' ont divnou
des lodjmints d' on dominne privé, après k' il euxhîxhe sitî èn otel-restorant
d' lucse -- eyet l' eglijhe fondêye e 1260 avou bråmint des radjoutaedjes, etur
zels on gåliotaedje baroke (fwait dins les anêyes 1760), don do cmandeu d' adon,
Laure le Tonnelier de Breteuil.

Dispoy 1994, li Nandrin Rock Festival assaetche, å cmince do moes d' awousse,
ene floxhe tchaeke côp pus grande di djins vnant schoûter del muzike rok di
cwålité.

Ovide Musin, askepyî sol mwaisse plaece (ki poite asteure si no) e 1854, et ki
mora e 1929 a Brooklyn, Noû York. Ci fourit on grand violonisse ki fjha s'
cårire e l' Amerike bijhrece, wice k' i fôrma bråmint d' eleves dins l'
tradicion del sicole bedje do violon.



https://wa.wikipedia.org/wiki/Namurw%C3%A8s

Li veye di Nameur, (on dit eto Nameur li Bele u Nameur li Glote paski les
Namurwès magnnut voltî ene sacwè d' bon), c' est ene ancyinne comene del
Waloneye, ki s' a rebané avou 25 viyaedjes po fé l' grand Nameur.

Ça a stî l' mwaisse veye di l' arondixhmint do minme no (kel limerotaedje
diyalectolodjike poite l' essegne [Na]), et del Province di Nameur.

Nameur est au mitan d'on sinclinal qu'on lome li sinclinal di Nameur. On pout
vôy des plis et des des fayes å pid del Citadel.

Cwand on-z a fwait les grands travos e 1992, on-z a metou a djoû des restants d'
èn ome, k' åreut la viké divié 50 divant Djezus-Cri. Jean Plumier, l'
årkeyolodjisse responsåve l' a lomé Li pus vî des Namurwès. Et s' soçon
Djan-Mareye Antoenne, ki fwait des fougnaedjes sol Citadele, a rtrové les
restants d' ene feme et i l' a lomé Li Feme del Citadele. On-z î a rtrové eto
des pîces di manoye do tins des Gålwès.

Do tins des Romins, gn a yeu ene voye k' a passé etur Mouze et l' rotche. Et
padzo l' rowe Notru-Dame, gn a co des bokets di l' ancyinne voye rominne. Dins
les soûmints, on-z a rtrové les arotchmints del voye.

Do cénkinme sieke, gn aveut ddja l' no d' Nameur so ene pîce di manoye. Do tins
des Merovindjins, sol Grognon, gn aveut des omes di mestî k' î boutént. On-z a
rtrové des brotches (fûles) et des ôtes clicoteas.

Li vî Nameur est sipoté li respe pask'il est come dins on respe etur Mouze et
Sambe.



https://wa.wikipedia.org/wiki/Mwaisse_di_scole

On mwaisse di scole u mwaisse d' escole, ene dame di scole (on dit eto : èn
instituteur, ene institutresse, on, ene instite), c' est onk (ene) ki scole les
efants dins les scoles prumaires.

on eploye pus sovint damjhele di scole po ene djonne feye k' acsegne dins les
scoles gardyinnes.

El Beldjike, diviè les anêyes 1950, li scolaedje des mwaisses di scole si fjheut
après le scoles mweyenes, so troes ans. Adonpwis, dins les anêyes 1960, ça a stî
èn an di scoles après les umanités. Asteure, c' est troes ans après l' diplome
di sgondaire.

Ene reglumintåcion di 1955 consyive å mwaisses di scole di discoraedjî l'
eployaedje do walon pås scolîs. Ene des penitinces k' il avént tuzé, c' esteut
l' noer boton.

Sacwants mwaisses di scole estént des scrijheus e walon, mins el disfindént ås
efants. U s' catchî po scrire e walon. 

Portant, dins bråmint des viyaedjes, disk' ezès anêeys 1960, les efants des
ptitès djins cåzént walon inte di zels. Et trover ki "l' mwaisse ni cåze nén
come nozôtes". 

A cmoncî do dicret so walon e scole di 1991, sacwants mwaisses di scole ont
cmincî a dner des cours di walon. Ubén priyî des bénvlants po scoler les efants
e walon. Mins bråmint d' ces(ses)-la ont stî al pinsion dins les anêyes 2000, et
gn a bén sovint nouk k' a rprins.

Tant k' a "Do tcherbon dins les flates" (da Emile Lempereur avou), c' est ene
novele sicolodjike sol vicåreye d' on mwaisse di scole del veye lomé dins on
ptit viyaedje.



https://wa.wikipedia.org/wiki/Muzicyin

Dins èn assez lådje sinse, on pout lomer muzike tote pratike culturele,
årtistike ou nén, ki consistêye e-n ene combinåjhon di sons et d' silinces, et
çoula, minme po les muzikes k' on lome aleyatweres. Li creyåcion muzicåle prind
idêye adon d' on « materiå sonôre » polant mete eshonne des dnêyes k' on pout
ôre, po construre ci « materiå muzicå » la, riprezintåcion prôpe å compôzeu ki
propôze si vuzion estetike di ci combinåjhon la do materiå sonôre (usteye di
son).

Ene sôre di muzike discrît des pratikes muzicåles metowes avou on minme contecse
culturel, sorlon troes diminsions, istorike, djeyografike et sociåle. E
consecwince, cwand on cåze del muzike di té groupe sociå, di té payis del Daegn,
et di téle epoke, on definit ene sôre di muzike a pårt. C' est insi k' on pout
distinguer, inte des ôtes : les muzikes tradicioneles, les muzikes savantes, les
muzikes esperimintåles et les muzikes metowes en avant pal culteure populaire
mediatike, ces dierinnes polèt provni di diferinnès raecenes, savantes ou nén
(dins ç' dierin cas, ele fijhèt l' objet d' on rapropriaedje pa les pratikes di
nosse societé).

On djinre muzicå mete eshonne des pratikes muzicåles di minme nateure, ça vout
dire, pårtant, inte ôtes tchôses, ene minme destinåcion et sacwants nombes di
caracteristikes tecnikes ou stîlistikes.

Li vwès estant èn instrumint d' muzike tot a fwait pårticulî (ki s' trove dins
l' coir di l' egzecutant et lait mete do scrijhaedje avou l’ muzike), li muzike
vocåle et li muzike instrumintåle vont fé aparete des djinres muzicås bén
diferins. Del minme façon, li muzike sacrêye (ou muzike rilidjeuse) rigroprè
sacwants djinres muzicås, dismetant ki s’ contraire (li muzike profane) è
rgroprè des ôtes.

Bén etindou, d' ene pårt, ene minme sôre di muzike pout candjî brâmint dins
totes sôres di djinres muzicås (li muzike romantike a espweté diferins djinres
muzicås, come l' operå, li sinfoneye, li balet, li concerto, etc.); d' èn ôte
costé, on minme djinre muzicå pout apårtini a sacwantès sôres di muzike (li
tchanson est on djinre ki s' ritrove ossi bin dins l’ muzike del Rinexhance, ki
dins l’ muzike populaire do 20inme sieke).

On sistinme muzicå est èn eshonna d' rîles et d' uzaedjes loyîs a ene sôre di
muzike dinêye (on dit pa des côps di teyoreye muzicåle). Sacwants djinres
muzicås ont di pus on sistinme di notåcion (li muzike occidintåle, avou si
solfedje, end est èn egzimpe bén cnoxhou). Dins ç’ cas la, c' est målåjhey di
pårti l' sistinme muzicå do sistinme di notåcion k’ est metou avou.

Ene ouve di muzike est l' pordjet a pårt d' èn ovraedje muzicå, k' on tite est
abitouwelmint metou avou. A pårti del Rinexhance et djusk' å cmince do 20inme
sieke, si seu sopoirt a stî li pårticion d' muzike. Ci brocaedje do scrijhaedje
a stî l' pire d’ angue del construjhaedje del polifoneye et di l' årmoneye dins
l’ muzike savante. Dispoy li djeneralijhaedje des moyéns tecnikes d'
eredjistrumint do son, li sopoirt di l' ouve pout esse ossu, li binde magnetike
ou ene simpe caligrafeye del riprezintåcion do djesse muzicå prôpe a transcrire
l' ouve do compôzeu. L' infôrmatike muzicåle a eco fwait avancî ci nocion d'
ouve la, pusk' asteure on simpe programe pout skepyî «otomaticmint» ene ouve di
muzike, ou sinteze sonore avec ki l' interprete est cinsé reyadji. Li pårticion
dimeure ene ouve å no do ou des muzicyins ki l' ont compôzé ou eredjistré,
sorlon l’ cas. Sacwantès ouves dimorèt mågré ça anonimes. D' ôtès ouves sont
colectives

Kékes egzimpes d' ouves muzicåles : Li Messe di Tournai, tote l’ ouve polifonike
di Roland di Lassus (Li pus grand muzicyin uropeyin d’ amon nozôtes, les
Concerto Brandbordjoes di Bach, les sinfoneyes di Mozart, les Cwate såjhons di
Vivaldi, li Messeye di Haendel, l' albom Sgt Pepper's Lonely Hearts Club Band
des Beatles, li comedeye muzicåle Starmania, etc.

E matire di vicante muzike, on pout endaler di l' opôzucion inte li muzicyin
egzecutant (tchanteu ou instrumintisse), et l' ci ki schoûte li muzike, ki s’
rôle est bén seur pus disfacé. Portant, cwand tchaeconk est ambedeus djouweu et
schoûteu (pa egzimpe, les mimbes d' ene cominålté rlidjeuse ki tchantèt des
cantikes) cisse distincsion la dvént sins efet. Ene deujhinme opôzucion si vént
mete avou l’ cile di dvant et concernêye les seus muzicyins : i s' adjit del
distincsion inte, d' ene pårt, li compôzeu, ki « tuze » et « scrît » li muzike
(po les djinres muzicås åyant on sistinme di notåcion), et d' ôte pårt, li
djouweu, ki djouwe cite-cile (avou sorlon les cas, ene pus ou moens grande pårt
d' edvincion vinant di ès minme et d' improvizåcion). Des muzicyins foirts
kinoxhous k' i gn a, interpretes (mierdjins ou groupes) ou compôzeus, ont leyî
dins l' istwere des traces djustifiant on studiaedje biyografike a pårt do
corant muzicå k' il end estént pårteye.

L' organolodjeye est l' edvintåre et l' situde des diferins instrumints d'
muzike, sorlon les cominåltés cultureles et les epokes.



https://wa.wikipedia.org/wiki/Mot%C3%AE_Yoran_Embanner_walon

Li motî Yoran Embanner walon ki l' vraiy no, c' est Motî d' potche walon /
francès / Dico de poche français / wallon, c' est on dobe motî (walfran et
franwal) e rfondou walon k' a stî eplaidî e 2009 pa Yoran Embanner.

Il est rprins sol limero [R13] dins l' djivêye des motîs do walon. Et, come
franwal, dizo l' limero [FR13].

Il a yeu on fel côp di spale da Lucyin Mahin (atåvlaedje di mots corants et
rfondaedje) et Jean Cayron (sicrijhaedjes des mwaisses prononçaedjes e-n AFE),
avou ene pitite rawete da Pablo Sarachaga.

Li motî s' a vindou eto a des djonnes Walons k' ont d' l' agrès di raprinde li
walon, et k' ont discovrou li rfondou avou ç' live la.

Sacwants djivions do motî Embanner (portant des mots eployîs coramint e 21inme
sieke) n' avént co stî rprins dins nol ôte motî walon. Metans : "fitchî".

Sacwants mots walons (des corants et des pus råles ni sont nén divins l' Motî
Yoran Embanner. L' ovraedje ki s' porshût disk' enute sol Wiccionaire endè
markêye sacwants : li djivêye est cial.

Li rfondaedje di sacwants mots a polou candjî dispu l' rexhowe do motî Yoran
Embanner. Ene djivêye di sfwaits mots est eto håynêye sol Wiccionaire.



https://wa.wikipedia.org/wiki/Molign%C3%AAye

L' aiwe di Molignêye (F. Molignée) c' est ene pitite aiwe di Walonreye ki s'
tape dins Mouze a Antêye.

Molignêye n' a nén vormint on sourdant, mins purade sacwants, tos åtoû di Ståve,
a kékes 200 metes di hôteur; totes ces ptits ris si radjondèt po fé l' aiwe di
Molignêye.

L' aiwe n' est lomêye Molignêye k' a pårti d' Furnå, la ki l' ri Notru-Dame
radjond l' aiwe di Floye.

Li ri Notru-Dame a rçuvou pus timpe les aiwes di Terwagne. Et l' aiwe di Floye
est insi lomêye a pårti di Biemrêye, mins dvant çoula on l' lome ri di Ståve
(wice k' i passe). Li ri di Ståve riçujhe les aiwes do ri des Scluzeas, eyet do
ri do Pré des Wés, ci dierin a lu-minme riçuvou les aiwes do ri do Seuli, eyet
do ri del Fontinne åzès Clotches.

On côp totes ces aiwes agolêyes eshonne, eyet l' aiwe prindant l' no di
Molignêye, ele continouw ene miete so Nonne, viè Ermeton-so-Bier wice k' ele
riçût l' aiwe di Behoude. Poy Molignêye court viè l' Levant, et passer pa
Maredret, Maredsou, Sôzoye, et Li Mårtea (hamtea d' Falayin). Did la, l' aiwe
prind viè l' Nôress, tot fjhant des toûs et catoûs; riçure les aiwes di Flavion
a hôteur des rwenes di Montaigue, poy passer pa Salet, Hôt-l'-Wastea, Warnin et
al fén ariver a Anhêye, wice k' ele si tape dins Mouze.



https://wa.wikipedia.org/wiki/Micolodjeye

Li micolodjeye est l' siyince consacrêye å studiaedje des tchampions (do grec
µύκης; «tchampion»). C' est ene siyince, assez protche del botanike ki studeye
les plantes, elle eglobe ossu pa des côps li studiaedje des micsomicetes, bén k'
i s' adjixhe d' ôrganisses n' åyant nén l' minme sitructeure ki les tchampions.

Come syince, li micolodjeye rimonte sins dote å Suwedwès Carl von Linné et a si
ovraedje Species Plantarum (1753), minme si les tchampions n' î ocupèt nén ene
place vraiymint a pårt do resse des plantes. Li prumî ovraedje etiremint
consacré ås tchampions a stî publiyî e 1801 pa li Sud-afrikin Christiaan
Hendrick Persoon (Synopsis methodica fungorum), mais on riténrè surtout l'
ovraedje d' èn ôe Suwedwès, Elias Magnus Fries, ki a fwait soude les troes
volumes (ronflants) di si Systema mycologicum inte 1821 et 1832. Li mwaisse
ovraedje des micolodjisses et des botanisses do 19inme sieke aboutit a l'
ovraedje lomé e francès «Code international de nomenclature botanique (CINB)»,
fwait a Wîne e 1905 et ki fwait todi otorité. On pout rmårker ki, minme si les
tchampions constitouwèt enute on ringne do vicant metou a pårt do ci des
plantes, on-z a continouwé di lzî apliker li nominclateure botanike.

Li tacsonomeye des tchampions est sometowe a ene yerartcheye idintike a cile des
plantes, les sacwantès cawetes eployeyes permetant di fé l' diferince d' avou
les plantes, la k' ele ni sont nén les minmes. Cwand on sait ki l' miercopete
del yerartcheye c' est l' dominne (cial, li ci des Eucariotes ou Eukaryota), ci
do ringne (vaici les Fungi ou tchampions), li resse del nominclateure si fwait
sorlon les cawetes shuvantes:

Si tos les tacsons metous eshonne sont clairmint definis, çou k' on mete didins
ces-ci l' est bråmint moens, d' ostant d' pus ki les studias so l' ADN etrinnèt
des parfonds candjmints dins l' rindjmint. Metans, djusk' ås anêyes 1990, on
classéve les tchampions dins cwate divizions, Guimnomicetes, Deuteromicetes,
Mastigomicetes, Amastigomicetes. Ådjourdu, i gn a todi cwate divizions, mins ci
n' est pus les minmes: Kitridiomicetes, Zigomicetes, Ascomicetes,
Bassidiomicetes.



https://wa.wikipedia.org/wiki/Maworis

Les Maworis (Māori e lingaedje mawori) sont les djins k' ont-st arivé el Nouve
Zelande divant ls Uropeyins, diviè l' fén do prumî meynaire; dandjreus a pårti
di Tahiti ou d' ôte pårt el Polinezeye.

Li mot māori vout dire djin ordinaire e mawori (ey dins ds ôtes lingaedjes
polinezyins.

Des viyès pires dinèt a pinser ki l' arivaedje des Maworis s' a fwait e
sacwantes waches d' abagaedje so ene termene alant des anêyes 800 disk' ås
anêyes 1300.

Les fåves do vî vî tins des Maworis discrijhèt leu-z arivêye a pårti del tere
mitike di Hawaīki avou des grands bateas naiviant so l' oceyan lomés waka.

I gn a sacwantès istweres diferinnes so l' abagance. Les mimbes des diferinnes
tribus maworis, lomêyes iwi, polèt rmonter dins leu djeneyalodjeyes (whakapapa)
disk' å waka k' a-st amoenné leus tayons el Nouve Zelande.

S' apinse les Ngapuhi, il ont naivyî a pårti di Hawayiki et il ont-st avou
l' aidance des dius, la ki l' solea n' s' a nén coûtchî troes djoûs long.

Ene possibe esplikêye di çoula pout esse ki leu voyaedje s' a fwait å moumint
kel nebuleuse do Crabe a-st aparexhou, ene supernova si télmint lujhante k' ele
esteut veyåve minme do djoû. Les istoryins chinwès ont zels eto rapoirté cist
etrevén la, ki s' a passé e moes d' djulete 1054.

Les dierins rcweraedjes sol DNA mostrèt ki les polinezyins (ki les Maworis ndè
fjheut pårteye) ont surmint leus oridjenes dins les iyes d' Azeye do sudess.

Mins nerén, i gn a-st eto des prouves di contaks culturels avou les peupes di
l' Amerike nonnrece. Les polinezyins estént des grands naivieus, avou ene grande
kinoxhance do naiviaedje, capåbes di fé des longs voyaedjes, minme siconte des
vints et des marêyes.

Cwand les Uropeyins ont-st arivé el Nouve Zelande, les Maworis estént li
dierinne grande kiminålté uminne sol tere a n' nén co aveur sitî djondowe ou
afectêye på lådje monde, s' apinse l' istoryin Michael King.

Les prumîs esplorateus uropeyins del Nouve Zelande, come Abel Tasman eyet James
Cook, ont rapoirté des rescontes avou les Maworis.

I fjhént sovint des gueres eter les tribus, les pierdants divnant des esclåves
ou minme dins des cas k' i gn a, magnîs. A pårti d' ossu timpe ki les anêyes
1780, les Maworis ont des contaks avou les naivieus eyet balinnîs uropeyins, pa
des côps des Maworis divnèt minme des mimbes d' ekipaedje so leus bateas.

E 1830 on avire k' i gn aveut dins les 2.000 Pakeha (nén-Maworis) ki vikèt-st
emey les Maworis, li pupårt come esclåves, mins nerén sacwants avént wangnî on
bon statut sociål.

Cwand, e 1838 Pomare ataca Titore, i gn aveut 132 Pakeha emey les gueriers ki
s' batît.

Avou l' crexhance des activités des missionaires eyet colons uropeyins dins les
anêyes 1830, sacwants tchîfs Maworis on siné des traités avou des rprezintants
del Corone Britanike.

Ezès anêyes 1860, des disputes so des atchtaedjes di tere nén clairs ont moenné
åzès Gueres Maworis, ki l' rizultat nd a stî ki des lådjès djives di teres
tribåles ont stî confiskêyes på govienmint coloniå.

Avou l' piete di beacôp d' leus teres, les Maworis ont dcweli. Al fin do 19inme
sieke des djins k' i gn a ont minme pinsé ki les Maworis serént assimilés å
dvins del populåcion d' oridjene uropeyinne et les Maworis disparexhe come
peupe.

Mins çoula candja, eyet les Maworis ont savou wårder leu-z idintité culturele,
eyet ezès anêyes 1960 et 1970 i gn a-st avou on vraiy ravicaedje del tuzance
mawori.

Li lingaedje mawori a oficirmint l' minme statut ki l' inglès e govienmint eyet
li lwè.



https://wa.wikipedia.org/wiki/Mawori

Li mawori (te reo māori e mawori) est l' lingaedje des Maworis del Nouve
Zelande, et asteure onk des deus lingaedjes oficirs do payis avou l' inglès.
C' est on lingaedje polinezyin del famile des lingaedjes ostronezyins; près
parint do samowès, do hawayin eyet do tongyin.

Te reo Māori vout dire mot a mot li lingaedje mawori; les inglès-cåzants del
Nouve Zelande eployèt pa des côps te reo (li lingaedje) po cåzer do mawori. E
mawori, li lingaedje est sovint lomé te reo rangatira, li lingaedje des
mwaisses.

Li mawori est co eployî enute dins l' vicaedje di tos les djoûs des Maworis.
Avou l' inglès i sont ambedeus lingaedjes oficirs del Nouve Zelande et pout esse
eployî å pårlumint eyet ezès tribunås, mins d' abitude dins ces cas la on
ratournaedje en inglès est fwait avou.

Li Comission do lingaedje mawori est ene comission do govienmint noû zelandès
metowe so pî po-z aspoyî eyet fé l' promocion do mawori come lingaedje vicant
eyet usteye di comunicaedje.

Les sillabes sont tofer drovowes (ele ni finixhèt måy pa ene cossoune), c' est
soeye-t i ene cossoune ey ene voyale, oudonbén ene voyale tote seule.

L' ortografeye do mawori eploye deus digrafes: ng eyet wh, ki sont rélîs
alfabeticmint a ene plaece da sinne, inte li "n" et li "o", eyet inte li "w"
eyet li "x" respectivmint. Les longowès voyales sont notêyes pa on macron, come
dins māori.



https://wa.wikipedia.org/wiki/Matenes

Matenes, po les crustins, c'est l' 3inme priyire del djournêye, ki s' dit foirt
timpe, ås aireurs do djoû, après s' awè levé.

Les bizantins et les årmenyins ont aclapé les matenes ås lôdes, et po ça ont
metou des ôtès matenes a leu plaece, ki les bizantins ont lomé "priyire e
meynute", et les årmenyins "rimetaedje des catches å for". Did la, li
ratourneure "ratinde matenes" pol rewoeyon d' Noyé, divant l' messe e meynute.

Les matenes si lomnut ορθρος (orthros) e grek, matutinus u tenebris u nocturnæ e
latén, outreniya e slåve. Cisse priyire est l'imådje do ravicaedje da
Djezus-Cri.

Normålmint dins tos les rites, les matenes ont 12 psåmes po d' bon, des îmes,
des priyires et, po les coûtchantreces, des lijhaedjes del Bibe et des Peres di
l' Eglijhe. Po les levantreces, come lijhaedjes, i gn a ki l' evandjîle,
seulmint les dimegnes et les djamas. Ciste evandjîle est acoplêye a ene pitite
porcession et des tchants, ki s' lomnut "les comeres ki poitnunt des ôles", po
rimimbrer les femes k' årént discovrou l' ravicaedje da Djezus-Cri.



https://wa.wikipedia.org/wiki/Marcel_Hicter

Marcel Hicter a skepyî a Henefe li 12 di djanvî 1918 et mori a Moumåle li 17 d'
avri 1979

Di s' mestî, prof di latén-grek, i redjårbêye voltî les belès letes grekes eyet
latenes e walon: come dins les ramexhnêyes d' arimés "Vî fré" (1939) et "Gentils
galants de France" (1956). Eto divins l' pîce di teyåte "L' acopleuse", amontêye
pol prumî côp e 1964.

E prôze, on cnoxhe "Li pont al moite aiwe, li spoule d' on ptit hamtea, seur ene
pitite miete li paskeye di si prôpe vicåreye. Il a stî eplaidî dins on gros spès
live a s' no dins l' coleccion des "Cahiers JEB" e 1983.

Marcel Hicter sicrijha po cmincî e walon lidjwès "L' acopleuse", "Vî fré", mins
s' aveut håsse di foirdjî eto e si walon coinrece "Gentils galants de France",
"Contes hesbignons" (eplaidî e 1999, après si moirt).

Nén sbarant k' il åye sitî onk des prumîs a tuzer a on rfondou walon, mins
s' n' a-t i måy metou si idêye sol mestî.

Il a stî rprins dins l' antolodjeye «Scrire». Il a yeu droet eto a on livret del
coleccion Memwere walone di l' SLLW.

Come politikî, il a stî mayeur di Moumåle 1957 a 1962. L' Aisse del Tuzance di
ç' viyaedje la poite si no, ey eto li bati do viyaedje.



https://wa.wikipedia.org/wiki/Malonne

Malonne (fr: Malonne, e flamind: Maeslangen) c' est èn ancyin ptit ban del
Walonreye, rebané avou Nameur.

Totafwait cmince avou l’ mostire k’ a basti li Sint Biertune å 7inme sieke. Po
cmincî e 1006, les moennes tinront do prince-eveke di Lidje, on côp po ls
afwaires d’ eglijhes et on côp po les afwaires do monde; eyet les moennes s’ ont
metou a fé messe e l’ hamtea, ewou gn aveut des djins do peupe, ki boutént po
les moennes, et k’ avént basti ene pitite eglijhe di viyaedje, ni fouxhe ki po
zels. Après k’ els Normands ont epufkiné l’ viyaedje, c’ est les moennes
ôgustins k’ ont vnou nixhi dvins l’ mostî, e 1147.

Come Malonne esteut on viyaedje lidjeus e tere namurwesse, bråmint des côpeus d’
boûsses vinént si mouchyî a Malonne. Les Malonneus ont metou les pîs dins l’
Guere del Vatche eto.

E 1272, li prince-eveke di Lidje si plind å conte di Nameur, tot djhant k’ els
cis d' Nameur avént yeu moussî e Malonne, si foute ene dispouslêye å mayeur,
seulmint po s’ foute di s’ gueuye.

Al Moyinådje, Malonne si tneut bén avou les cwårs. Po cmincî avou l’ 13inme
sieke li viyaedje aveut ene fôre; e 1302 on tchåfor; e 1431 ene brictreye; e
1680 ene fabrike di papî, adon ene fosse di hoye. Ås nous-timps ont aparexhou
troes cårires di pire ey ene fosse di balasse.

Li viyaedje a viké avou l’ côpaedje des bwès, mins les abés do mostî ont wagnî
bråmint des cwårs so l’ dos des ptits ovrîs et les discwårler. C’ est po ça ki
sacwants abés ont sti djudjîs å tribunå d’ Lidje e 1683 et 1754. E 1792, on côp
avou l’ Revolucion francesse, les moennes sont tchaessîs evoye, et l’ viyaedje
mane libe.

E 1797 l’ abeye a stî ratchtêye pa l' evetchî d’ Nameur, et mete la les Frés des
Crustinnès Scoles. L’ eglijhe di l' abeye a passé al pårotche, et sacwantès
måjhones eto.

Li prumî k’a spårdou l’ crustinne fwè vaici, a stî l’ Sint Bertune, on moenne et
eveke irlandès. Ses oxheas sont metous dvins on waxhea, e l’ pårotchinne
eglijhe.

Å 20inme sieke a viké a Malonne li fré Mucyin Mareye, mwaisse di muzike al
crustinne sicole. Li påpe Djihan-På II l' a canonijhî e 1993 et l’ lomer patron
des mwaisses et des dames di scole. Les oxheas da Sint Mucyin Mareye si trovént
å mitan del veye.



https://wa.wikipedia.org/wiki/Lut%C3%AE

On lutî, ene lutresse, c' est ene djin ki fwait ou rfé des instrumints d' muzike
ås coides piceyes ou frotêyes.

Pol coir di l' instrumint, on s' pout siervi di sacwants åbes : poerî, pronnî
(biyokî), do cerijhî, do såvaedje cerijhî (såvaedje tchersî, grintchî), do
gaeyî, di oyåbe, copurade l' oyåbe plaene. Et aprume ene sôre di bwès k' on lome
li crolé bwès d' cok.

Po l' tåve d' årmoneye, on prind todi on bwès k' a do colifon (hårpixh) : do
sapén do Nôr ou do cede do Liban.

Pol wårnixhaedje di l' instrumint - çou k' on lome li marketreye - : do cerijhî,
do djaeyî, do påkî, ey eto des bwès d' foû-payis : palissande (ki crexhe å
Braezi) ou di l' ebinne (ki vént d' Afrike).

On s' sieve di cole d' oxhea et nén di cole di mnujhreye. Metans, del cole di
pea d’ robete. L’ advintaedje di cisse cole la, c’ est k’ ele ridvént deure come
do bwès. Dabôrd ki les blankès coles di mnujhî, ele dimornut ene miete
moflasses. Adon, les vibråcions ni pasnut nén come dins do bwès.



https://wa.wikipedia.org/wiki/Lucyin_Somme

Lucien Somme (on scrît eto Lucyin) a skepyî li 29 d' avri 1932 a Sint-Åbwin, et
mori li 27 di måss 2012 a Nameur.

C' esteut on scrijheu e walon, on rcwereu sol walon et on bouteu pol walon do
payis d' Nameur.

Il a stî rprins dins l' grosse antolodjeye da Piron eyet l' antolodjeye
«Scrire».

Il a scrît aprume des arimeas, a môde di powezeye imådjrece, tot shuvant l'
novele môde ki vneut di skepyî après Nameur so les passêyes da Jean Guillaume.

Lucyin Somme aveut moussî ås Relîs Namurwès 1963. Bénrade, i va divni li droet
bresse da Lucien Léonard, et l' aidî a ramexhner l' antolodjeye “Fleurs
dialectales” (1974).

Termetant, i boute so on rarindjmint alfabetike do motî walon ideyolodjike da
Léonard, ki c' esteut målåjhey d' î cweri après åk. Et ci serè li “Live di mots
d' après Nameur et avårla” (1997), li prumî gros motî walon avou on no e walon.
Si l' Chantal Denis l' a coplé po cist ovraedje la, el va rtriper tot l' aidant
a-z è rexhe avou si prôpe franwal di Nameur.

I scrît u redjårber kékès pîces di teyåte. Ene di zeles Andjele, c' est ene pîce
a mierdjin (avou on seu djouweu d' role), ene sacwè foû målåjhey a rprezinter.
Il a radapté e walon "Come el sospir" da Robert Lamoureux.

Moussî a djonds pîs e 21inme sieke, avou l' idêye kel walon î a co ene plaece,
po raconter kimint çk' on-z î vike, vo l' la, ki s' mete a scrire tote ene
riguilete di romans, onk pa an, et ki vont rascode des pris totavå. I seront-s
eplaidîs, a conte d' oteur, dins l' coleccion Somme-Denis.

Dins ses prumîs scrîts, i shût l' accint d' Sint-Åbwin, metou sol limodje do
walon do Mitan et do Coûtchant. Metans, les cåzeus di l' indicatif prezintrece
sont codjowés avou l' cawete -ons.

Tot-z adjinçnant si live di mots, i voet bén ki l' walon d' Nameur et d' avårla
doet esse recorinné purade so Nameur. Insi, i radjoute ås infinitifs da Léonard
les fômes di Nameur : prumire troke di viebes avou l' cawete -er (cawete -è dins
l' Motî da Léonard; deujhinme troke avou l' cawete -î (cawete -i après Dinant).

E 2006, i va sotni li pordjet d' ortografeye unifieye do Payis d' Nameur da
Chantal Denis.



https://wa.wikipedia.org/wiki/Listeri%C3%B4ze_des_biesses

Li listeriôze des biesses, c' est ene maladeye ki rascråwe les roemiants et
bråmint des ôtès biesses ås tetes, inte di zeles les djins. Ele si voet eto dins
les oujheas.

Li cåze, c' est ene bactereye k' on lome Listeria monocytogenes, et k' on trove
dins tere, dins et dins les essilaedjes, nén trop bén fwaits.

Metans, so 30 ans di corwaitaedje des maladeyes des bedots å Marok, on n' a
trové del listeriôze ki dins les anêyes 2000, å moumint ki les berdjîs ont
cmincî a sognî å mayisse essilé dins des saetchs di plastike.  Avou ça d' pus
ki, e l' Izlande, on lome cisse maladeye la "må d' essilaedje". 

Les cas aparexhèt plik plok. Mins gn a padecô des ptitès minêyes dins l' minme
cinse di vatches, di bedots u d' gades.

Å dfwait do poirt del tiesse, li maladeye rishonne å tournisse (c' est come ça
k' on l' lome e sacwants payis).  Mins dins l' tournisse, les berbis rotèt co
bén (tot tournant) et vikèt dipus d' on moes avou leu må. Eyet l' tournisse n'
adjond nén les djonnes agneas, li listeriôze bén.

Li listeriôze pout esse médieye avou les antibiyotikes (tetraciclenes,
cloramfenicol) s' elle est prinjhe a tins. Dj' ô bén ki les tos prumîs sintomes,
come on ouy covisse, divèt esse ricnoxhou på berdjî.  Mins, å pus sovint, li
biesse creve sins bråmint malårder.



https://wa.wikipedia.org/wiki/Lingaedje_walon

Li walon, c' est on lingaedje roman cåzé so on boket del Beldjike (li "Beldjike
walon-cåzante" ou Walonreye walon-cåzante), ki rprezinte a pô près 70 åcint del
Walonreye politike, ey en on ptit boket bijhrece do dipårtumint francès des
Årdenes, k' on lome cobén li Walonreye di France u "bote di Djivet".

Li seule kiminålté walon-cåzante ki s' a mintnou foû payis disk' å cmince do
21inme sieke, c' est les Walons del Wisconsene, k' ebaguît låvå sol difén do
19inme sieke.

Li walon est est mimbe del famile des lingaedjes d' oyi. Eto, i rsaetche bråmint
des ôtes lingaedjes romans, come li roumin et l' roumantche, ossu bén pol motî
kel croejhete.

Li walon a skepyî diviè l' 11inme sieke, pa les contaks todi pus shuvous des
djins ki dmorént so totes les teres romandes del nouve principåté d' Lidje.
Cisse-ciale aveut divnou on dislaxhî payis a dater do 6 di djanvî 980, del volté
da Notdjî kel sitinda ene miete di tos les costés.

Li walon a cmincî a esse ehåyî el prumire mitan do 19inme sieke, bråmint avou
les scrijhaedjes da Charles Simonon. Il a cmincî adon a-z esse ricnoxhou come on
vraiy lingaedje, et nén on patwès, di cåze di l' ovraedje del "Societé d'
Langues" di Lidje (li SLLW).

Målureuzmint, el Beldjike francès-cåzante, li walon a stî margougnî pa ene
politike linwistike contråve, copurade el prumire mitan do 20inme sieke. Çou k'
a fwait baxhî li nombe di cåzeu(se)s di 90 åcint del djin (diviè 1900) a 20-30
åcint (diviè 1950). Portant, so ç' tins la, les scrijheus e walon fijhént todi
del pus fele ovraedje ... por zels lére inte di zels !

El fén do 20inme sieke, on comprind ki l' walon est on mancî lingaedje; adon, n
a yeu sacwants flåwès sayes po mete e alaedje ene novele politike linwistike, ci
côp cial po l fé rviker.

Ci n' est k' a dater di 1992 k' on-z a ataké li rfondaedje do walon, ki moenna
al prumire kimene ortografeye, li rfondou walon.

Å cmince do 21inme sieke, n a pus cåzu nole djin di moens di 50 ans ki såye co
djåzer coramint e walon. On nel pout pus cåzumint ôre divizer dvant les djins ki
dins les pîces di teyåte e walon. Portant, sacwants djonnes ratakèt a l'
aprinde, aprume pal Daegntoele.

Li walon, c' est l' seu lingaedje ki les Walons ont måy askepyî, et n'
askepeyront måy. Ou: "li seule langue ki nos avans fwait, et ki ns a fwait té k'
nos estans (Roger Viroux).

Come di djusse, li walon årè toplin des mots ki vnèt do latén (a pô près 90
åcint).

Gn a eto bråmint des mots ki s' ont stitchî el langue walone do 5inme å 10inme
sieke, et ki dvegnnut do tîxhon, et pus stroetmint, do vî lussimbordjwès. Emey
tos les lingaedjes romans, c' est l' walon k' a l' pus di mots di stok
djermanike.

Gn a eto, asteure, ene cåkêye di calcaedjes do francès, k' ont moussî timpesse e
walon a dater do redjime francès (1795). A pårt li francès, gn a eto l' almand
modiene k' a dné des mots å walon. Ey ossu, avou les ocupåcions, li handele, les
gueres et les voyaedjes : l' espagnol, li lussimbordjwès, li flamind et l'
holandès, l' inglès, evnd.

Come les ôtes lingaedjes d' oyi, li walon aparexhe el Hôte Moyinådje, inte les
anêyes 700 et des eyet les anêyes 1100 et des.

Sapinse a Louwis Rmåke, li walon «esteut pår lu-minme, podbon, dedja aviè 1200
ou å cmince do 13inme sieke». Mins nerén, les djins di ces trevéns la lomént leu
lingaedje «li roman». C' est dviè li cminçmint do 16inme sieke kel mot «walon»
aparexhe po lomer nosse lingaedje:

Diviè 1550, on n' eploye ddja pus l' mot “roman”. Insi dins les vîs papîs del
djustice di Nameur e 1564, on trove: “I djha co ki ç' vindeu cial di Élessene
djåzéve on walon tirant so l' flamind k' on coprindeut co assez åjheymint.”

Disk' eviè 1600, les scrijheus di nosse payis eployèt des scrijhas ki polèt
rprezinter ossu bén les prononçaedjes walons ki les prononçaedjes francès.
C' est çou k' on loma li scrîta. Les tecses sicrîts e scrîta sont pas des côps
pus walons eyet pa des côps pus francès.

Li walon n' a stî rwaitî ki come on lingaedje (al boune, on "patwès") ki dins li
deujhinme mitan do 19inme sieke, la k' les prumîs studias d' filolodjeye walone
sont fwaits, pa des Walons et eto pa des Almands.

Nerén, li walon a stî li prumî lingaedje do peupe walon, eployî dins tos les
tchamps del vicåreye, disk å cminçmint des anêyes 1900 èt des. Dispu don, li
francès del Walonreye s' a spårdou, et l' walon a stî metou evoye.

Sapinse a on rcwera di sociolinwince fwait pa Lorint Hendschel diviè 1998, gn
åreut co 30 a 40 å cint des djins po dire k' i djåzèt bén l' walon. Li
porcintaedje pout monter a 70 a 80 å cint dins les djins did pus di 60 ans, et
dischinde a 10 å cint dins les djonnes di 20 a 30 ans.

Li doirmante kinoxhance do walon est beacôp pus spårdowe: i gn a di 36 a 50 å
cint di djins ki djhèt k' i compurdèt li walon, minme ezès coûtches del djint
eyou çki l' ovrante kinoxhante est l' pus basse.

Li movmint culturel walon d' enute, c' est aprume dipus di 200 soces di teyåte e
walon, rashonnêyes dins l' "Union culturelle wallonne" (UCW). On-z î trove eto
des soces di scrijheus, les comités do walon e scole, evnd.

Dins les grossès soces pol walon, i fåt ossu conter avou li "Société de langue
et de Littérature wallonne", metowe so pî e 1856, et ki s' bouye, c' est di mete
e valeur li literateure walone eyet ecoraedjî li studiaedje del langue.

Emey les soces di Belès Letes, les pus vayantes sont, sins manke, les Relîs
Namurwès, l' ALWAC eyet Li Walone.

Deus soces eplaidnut del prôze nén racontrece dins les gazetes do minme no : Li
Chwès eyet Djåzans walon.

Li soce Li Rantoele est l' cene ki rwaite li pus li walon avopu l' idêye k' i
pôreut ridivni on lingaedje d' atôtchance el Walonreye et rviker dins des noveas
uzaedjes e 21inme sieke.

Dispu 1100, on scrît des nos e walons (les nos d' viyaedjes, di djins et des
cmons nos), dins çou k' on lome li scrîta (scripta).

Tolminme, li scrîta mostere l' arivêye, a on metou moumint di des sons tipicmint
walons come l' ixh-låte.

Charles-Nicolas Simonon atåvele e 1845 on sistinme avou deus noveas senes
ortogrfikes, onk pol son yod eyet li N wachlete espagnol pol son gn.

H. Forir, dins s' motî ki rexhe e 1866, eploye on sistinme pår fonetike, avou,
metans, on dobe N al fén des mots come "ziblene" (ziblènn).

Les ôtes sicrijheus, ki shuvnut C. Grandgagnage, eploynut des sistinmes
analodjikes do francès. Dabôrd, cåze del parintêye do walon et do francès, i
sont-st ossu ene miete etimolodjikes. On-z î trove co "oi" (po wè) eyet "en" (po
in) come å sieke di dvant, mins pus li "xh".

Å 20inme sieke, on eploye todi dpus li sistinme Feller, atåvlé e 1900, et sotnou
pa l' SLLW.

On s' rind conte kel sistinme Feller n' est k' on rashiaedje des accints do
walon, et nén ene vraiye ortografeye (on seul sicrijha po on mot).

Li rfondou walon, k' a stî enondé al fén do 20inme sieke, kimince a si spåde,
pitchote a midjote, copurade sol Daegntoele.

Tins del 2inme mitan do 18inme sieke, a Lidje, do tins da Simon de Harlez, les
Belès Letes estént purade e walon. Cisse termene la, di 1750 a 1780, pout esse
riwaiteye come l' ådje d' ôr do walon. C' est adon k' on scrît, et djouwer les
cwate operås do teyåte lidjwès.

Li vierna a rtourné e 1779 avou l' askepiaedje del societé d' emulåcion. C' est
adon kel francès a cmincî a spotchî foirt li walon. E 1792, metans, l' årmonak
lidjwès del livreye Lemarié est anoncî e walon. E 1797 (an VIII), c' est e
francès.



https://wa.wikipedia.org/wiki/Li_tchant_des_Walons

C' est ene tchanson e walon sicrîte e 1900 pa Théophile Bovy (dandjreus sol
tipetape do "Minuit chrétien") , et metowe e muzike li 31 di may 1901 pa Louis
Hillier.

Li muzike fourit metowe e concours pal "Ligue Walone". A ç' moumint la, Louis
Hillier esteut el Grande-Burtaegne (come violonisse, compôzeu et tchîf d'
orkesse), et trova l' anonce dins ene gazete deus djoûs divant l' dierin djoû po
revoyî les airs. C' est dins l' trén et l' batea al wapeur po rivni a Anverse k'
i compôza li muzike do Tchant. 

Li "Tchanson des Walons" esteut aprume tchanté a Lidje, mins i si spårda
raddimint so tote li Walonreye ey esse todi pus sovint loukî come l' ime del
Walonreye.

C' est tot tchantant li Tchant des Walons ki les sôdårds disfindît les fôrts di
Lidje e 1914. 

Li 15 di djulete 1998, li Pårlumint walon clawa les simboles oficires del
Walonreye (drapea, ime, fiesse). Gn ourit ene longue bate di dvizes divant do
relére li Tchant des Walons. On rprotchive les fråzes ene miete deures come

Mwaisse modêye e walon (avou l' rifondowe ortografeye). D' åbitude on n' tchante
ki les prumî et troejhinme coplets.



https://wa.wikipedia.org/wiki/Li_pantalon_traw%C3%A9_(tchanson)

Li pantalon trawé, c' est ene tchanson e walon k' a stî scrîte pa Charles du
Vivier de Streel, so l' air Te souviens-tu ? (cåzaedje : Paul Émile Debraux;
muzike : Joseph-Denis Doche).

Ciste air la, foirt rilomêye, serè rprinjhe po tote ene peclêye di tchansons. On
va rtchaire dissu, metans, avou ene ôte tchanson walone foirt kinoxhowe, Lolote
da Jacques Bertrand.

Li cåzaedje do "pantalon trawé", c' est set sitrofes d' èn arimea, dijh-pîté,
foirt fel.

Li "pantalon trawé" est loukî pa Maurice Piron come li tchîf d' ouve des
tchansons e walon divant l' arivêye di Nicolas Defrecheux.

Dins les anêyes 1990, il serè rprins dins totes les cassetes et stroetès plakes
des pus belès viyès tchansons e lidjwès.

C' est l' paskeye d' on Lidjwès ki s' egadje avou Napoleyon. (Ci tinme la est
ddja espweté dins l' operå "Li Lidjwès egadjî".)

Cwand i rarive di ses batreyes, nosse sôdård, k' aveut passé coporå, ertrove li
Walonreye dizo l' redjime holandès. Come i n' a nou mestî, i s' regadje avou l'
årmêye des canifechtones, sapinse k' on n' dit. Mins la, i ravale di gråde et i
n' si plait nén, ca on cmande en olandès.

Li tchanson s' atcheve avou l' Revolucion bedje, et nost ero si va bate a
Brussele, dandjreus avou Tchårlî Djambe-di-Bwès. Mins n' est çu nén lu, Tchårlî
Djambe-di-Bwès ?

I serè replaidî dins l' Annuaire de la Société Liégeoise de Littérature
Wallonne, 4inme anêye, 1868, p.51-53, dandjreus pa Bailleux.

Li tecse serè rmetou e l' ôrtografeye Feller dins li Petite Anthologie
liégeoise; choix de textes wallons (xviie s. - xxe s.), Lidje, 1950, p.20-22.

Li tecse a parexhou so les fyis so l' Aberteke e 1999. Aprume e scrijhaedje
"årmonijhî", pu e rfondou walon.



https://wa.wikipedia.org/wiki/Li_Rantoele_gazete

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/Li_Rantoele_(soce)

Li Rantoele, c' est ene soce di waloneus, k' a skepyî e 1995, d' ene idêye da
Lorint Hendschel eyet Lucyin Mahin.

Elle a divnou bénrade (1996) ene SNR, tchôkêye pa Stefane Quertinmont (ki serè
l' prumî prezidint), avou eto Pire Otjacques (ki va divni cwårlî), et Tiri
Dumont. Dins ses statuts, gn a l' raprindaedje do walon pa les djonnes, et li
rfondaedje do coir do lingaedje.

C' est ene des prumirès soces ki va roter pår e walon, dins ses raploûs et dins
ses scrijhaedjes divintrins. C' est, avou, ene soce ki n' serè måy aloyeye a ene
coine del Walonreye. Gn årè des raploûs a Djilî, a Bietris, a Dåvdisse, å
Noû-Lovén, a Lidje, a Djiblou, evnd.

Sol pî sol tchamp, li soce va eplaidî ene gazete e walon do minme no, kel prumî
limero rexhe e l' esté 1996. Mins c' est purade sol Daegntoele k' ele va bouter.
Elle enonde totès sôres di waibes, aprume, li waibe do walon lingaedje (1996),
pu l' Aberteke (1997). Ele va ossu produre, di 1998 a 2000, èn årmonak walon.

E 1999, Yves Paquet divént prezidint, et enonder les soçnaedjes di Djiblou, la
k' on djåze pår e walon, so totes sôres di tinmes, avou des djins d' ådfoû del
soce.

E 2000, Pablo Sarachaga divént penleus, et onk des stoks del Tåvlotêye
Rifondaedje. Li soce si mete a fé toplin åtoû do ratournaedje e walon des
programes éndjolikes. Et mete en alaedje l' esplicant motî do walon, pu, e 2003,
l' eciclopedeye Wikipedia e walon.

E 2001, li soce enonde ene pitite colleccion d' lives, po-z eplaidî des
scrijhaedjes ki fwaiynut avancî l' walon.

E 2002, li Rantoele passe on laid cwårt d' eure, veyanmint k' ene pårteye des
soçons n' est pus po sotni li rfondou walon.

Li Rantoele a eto ovré so li scolaedje do walon, copuvite avou l' sicrijhaedje
rifondou, å Noû-Lovén (2001-2003) et a Bive (di 2003 a asteure).

Les fimes del tévé walon-cåzante (skepeye e dissu Youtube sont eto eplaidîs avou
l' imådjete del Rantoele dins l' djenerike.



https://wa.wikipedia.org/wiki/Li_Rantoele_%28gazete%29

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/Li_Ptite_Louwate

Li Ptite Louwate ou Li Ptite Louwete (la-minme Lu Ptite Luwate, F.
Louette-Saint-Pierre ), c' est èn ancyin ptit ban del Walonreye rebané avou
Djedene, el province di Nameur.

Li Ptite Louwate, c' est l' pus vî des deus viyaedjes frés, ki l' ôte, c' est l'
Grande Louwate.

Dins l' Bwès Sint-Djan, sol voye di Lintchamp, onz a rtrové des pires drudikes,
ki provrént k' i gn aveut des Celes avårla. On pô pus hôt, a Tchvådos, al plaece
k' on lome " Fosse ås moirts ", gn avot des tombales do tipe tombes ås cindes di
djins, do prumî sieke divant Dj.C.

Li voye ki va enute di Lintchamp al Pitite Louwate, c' esteut on boket del voye
rominne Rinse-Tongue.

E 1600, les Grands-Duks Albert et Isabelle avént on grand bwès da zels, co lomé
enute "li Ban Nosse-Dame" (Notre-Dame); gn aveut èn ermitaedje djusse dizeu l'
tchapele Sint-Djan. Endè dmeure co ene vôsseure.

Li 23 d' awousse 1914, gn a yeu la ene plouzêye etur les Almands et l'
Erire-wåde francesse. Bilan : 9 civils touwés et 38 måjhons griyeyes.

C' est djondant l' ermitaedje kel famile Clarinval di Djedene a dmoré disk' al
guere di 1940. Leu måjhon a stî distrûte après l' guere. Asteure, come
bastimint, i n' dimeure pus kel tchapele, a ene pixheye del frontire francesse.



https://wa.wikipedia.org/wiki/Les_djo%C3%BBs_racourtixhnut

Les djoûs racourtixhnut (Lès djoûs racoûtichenut), c' est on roman e walon da
Emile Gilliard, parexhou e 2002.

C' est on live a môde di djournå del dierinne beguene d' on forveyou viyaedje k'
on lome Goyet ki doet esse nén lon d' Moustî.

Gn aveut ddja yeu on djournå intime d' ene djin di scrît e walon, c' esteut li
ci da Anne Frank, mins c' esteut-st on ratournaedje.

Li covint d' Goyet, dins l' viyaedje di Rodjimont, sol Basse-Sambe. L' anêye
k' on va clôre li covint, dj' ô bén e 1990.

Po dire li vraiy, Goyet, c' est on hamtea lon erî d' tot, dilé l' Betch ås
Rotches, etur Moustî, Spî et Djmepe.

Rodjimont, lu, c' est on forveyou viyaedje ki des ôtes sipoûles då Mile Djiyåd
s' î pasnut ddja.

Les coines k' on ndè djåze dins l' live egzistêynut podbon å Vî Moustî: li Trî
al Mote, li Kasmak, les Coûteures, Ordén, li Bwès des Teroles, li Tchestea des
Dames.

Cial, nos avans motoit bén l' prumî roman teyolodjike måy sicrît e walon, minme
ki l' teyolodjeye n' est nén l' seû tinme do live.



https://wa.wikipedia.org/wiki/Les_Memweres_d%27_on_Namurw%C3%A8s_sol_v%C3%AE_Nameur

Les Memweres d' on Namurwès sol vî Nameur (Les Mémoères d'on Namuroès su l'vî
Nameur), c' est on live des sovnances da Désiré Baulieu, (1831-1910), rashî e
walon pa Joseph Osselet. Li mwaisse-ovraedje est scrît e l' ortografeye da
Léopold Godenne. Li live a stî replaidî e scrijhaedje Feller pås Cayés Walons.

« Nos saetchans des memweres d' on Namurwès on plaijhant volume so l' vî Nameur,
ki Joseph Osselet î rashonne les sovnances da Désiré Beaulieu, k' a morou l' an
passé ås Trîs d' Salzene, a cwatru-vints ans, ene boune paskeye. C' esteut des
trevéns ki nosse veye esteut etourêye d' aiwe et k' i faleut payî l' octrwè po
passer les ouxh drovous åd triviè des rampårts, ki fjhént come ene cinteure di
glaecis et d' murayes a nos rowes et nos martchîs. Li live da Joseph Osselet est
ene schourcêye di spitantès paskeyes. C' est on côp d' ouy a l' taxhlete so les
djins, les monumints, les uzances do vî Nameur. Tot ça est scrît e walon, come
on l' cåzéve å tins des Bosret, des Mimi Suars, des Colson et des Wérotte. Si
vos vs vloz fé ene pinte di bon sonk, dabôrd, lijhoz l' ovraedje d' on Namurwès
ki voet voltî si vî Nameur. Ça n' costeye k' on franc et cénk mastokes et c' est
toplin di belès imådjes. Ç' a stî imprimé amon E. Dubois, rowe Patnî, 11, a
Salzene. »



https://wa.wikipedia.org/wiki/Les_Cay%C3%A9s_Walons_(gazete)

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Les_Cay%C3%A9s_Walons

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Les_Cahiers_Wallons

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Le_bout_de_la_langue

«Li langue åd dibout del linwe», ki l' vraiy tite e francès, c' est «Le bout de
la langue», c' est on fime di racsegne da Xavier Istasse k' a rexhou e 2015.

Pol teyåte e walon, li cineyasse a shuvou, inte des ôtès sacwès, «Les vwès del
nute». Gn a eto des djonnes acteurs del dramatike ki sont filmés dins les
coulisses, so sinne, et eto dins leu veye di tos les djoûs. Aprume Jean-Claude
Dermont et Adrien Decloux. C' est zels k' edåmèt et ki cloynut l' fime.

Pol tchanson e walon, il a stî filmé li Fiesse del tchanson e walon. Il î a
fwait responde Michel Azais. Adon, il a shuvou e leu måjhone li binde «Luttig
Transopera» et Jean-Pierre Vandel et s' feye. Mins gn a ds ôtes tchansons e
walon tot åd dilong do fime, des cenes da William Dunker, Elmore D, Guy Cabay.
Julos Beaucarne est lu ossu dins l' fime, mins ki dit si rlomêye fråze «Li
walon, c' est l' latén vinou a pî do fond des ådjes».

Tant k' ås gazetes e walon, li fime cåze do Chwès tot mostrant Châle Massaux ki
fwait del riclame po si rvuwe. I mostere eto on forbataedje inte les mimbes des
Rantoele so l' enimådjaedje del coviete di leu gazete.

Po les cåzaedjes sincieus, aprume sol sociolinwince, gn a les féns cnoxheus
shuvant k' ont vnou dire li leur, e francès :

Esther Baiwir acertene ki, la 100 ans, les nouv dijhinmes des cåzaedjes di tos
les djoûs si fjhént e walon. Lon do bôraedje di cråne d’ on Félix Rousseau ki
nos bassinéve ki « les Walons avént adopté l’ francès dispu l’ 13inme sieke ».

Michel Francard endè radjoute sol grandiveusté di sacwants Walons ki vos petèt
l’ francès sins saveur ki leus grands-parints ‒ ou leus erî-grands-parints, todi
‒ cåzént tofer walon.

Jean-Luc Fauconnier rivént so l’ indiferince des politikîs eneviè l’ moraedje
des langues. Cwand on distrût on monumint istorike, gn a do herleme dins les
gazetes. Cwand l’ dierin cåzeu d’ on ptit lingaedje mourt, c’ est l’ silince !

Joseph Dewez cåze do « bôreataedje simbolike » subi pal djermêye k’ on lzî a dit
ki leu langue ni valeut rén, et k’ il è faleut dvizer ene ôte avou leus efants.
Do pirlodjaedje vinant des scoles. Adon, c’ est des scoles eto ki l’ ravicaedje
do walon, a grande eschåle, divreut vni. Ôtrumint ci serè « foû målåjhey ».

Emile Gilliard, al fén d’ on raploû di l’ SLLW, vént rhåyner li teze oficire
vî-waloneuse come cwè on n’ pout nén bodjî ene faflote a nosse langue.

E foû-vuzaedje, li produjheu cominte tot rotant so des oûs come cwè ci pont la
est «dispitiveus». Mins i dene li craetchoe docô après a Djan Cayron, k’ esplike
foirt binamêymint l’ ovraedje des rfondeus. Pu shuve troes noû-waloneus el
Burtaegne, la k’ i rescontrèt Yoran ‒ l’ eplaideu do Gaston e walon ‒ dins ses
monceas d’ lives so les noûmots e burton. Pu fé responde des djonnetes e burton,
ki ene dit k' ele ni tchantreut ddja li «Marseyesse».

Li filmeu a saizi Jean-Pierre Vandevandel k’ asprove di fé passer ene miete di
mots walons a s’ feye.

On voet eto Lucyin Mahin et Djan Cayron divizer walon avou tchaeke si ptite
feye. L’ efant a l’ air di esse contin di saveur ene ôte langue, et l’ dire a
scole, sapinse a Djan. Lucyin, prezinté cial come èn egzilé linwistike ‒ i
dmeure å Marok ‒ a sogne di rivni el Walonreye avou s’ feye. I dit k’ bråmint
des Walons si cdujhnut come ene police linwistike disconte do lingaedje di leus
tåyes. Et poleur dizôrner les aprindants efants, tot lzî fjhant sinti, motoit
nén ddja voltrûlmint, ki ci n’ est nén bén d’ cåzer walon.

Li fime maxhe tofer des djins ki djåzèt co walon po des sudjets d' tos les djoûs
— inte di zels, des djonnes — avou des sincieus k' esplicnut bråmint des sûteyès
afwaires sol disparexhaedje di ç' lingaedje la.

Li fime fourit prezinté a l' Aisse del Tuzance di Nameur e moes d' måss 2015, e
dvant-prumire.

I serè rmostré a Nameur, todi al Måjhon del Culteure et a Lidje, ås Grignous, å
cmince do moes d' djun 2015



https://wa.wikipedia.org/wiki/Lafor%C3%AAt

La Foret (dins les fråzes, on dit purade al Foret; on dit eto :
Laforet-so-Smwès, F. Laforêt, Laforêt-sur-Semoy dins les lives di France), c'
est on ptit viaedje del Walonreye, metou so ene hôteur à 1 km a hintche di
Smwès, rebané avou Vresse, el province di Nameur.

Gn a èn ôte viyaedje ki s' lome "Foret" el Walonreye : Foret-dlé-Tchôfontinne,
et onk dilé Brussele.

Du costé du l'Eglîje, Laforêt, jusqu al rèvolucion, è dèpandu du Suny, Méziéres
et Reims. Du costé du civil, Laforêt è sté, ou XII° s. dustatchî du domin.ne
franc du Suny pouz èsse ratatchî à Orcimont. An 1780, èn ancyin officîr francès,
sècrètêre du bayadje du Djavingue(Biarin) è vnu dner kékes luçons al Forêt et î
instaler ène èspéce du colèje.La justice du viadje lî avot ofru ène place ou
lieu-dit:" Le Jardinet" pouz î mète in pansionat ( 9 mai 1792), mês la
révolucion è vnu fwêre capoter l'antreprije ku Cazé avot cminci. Lu båtimint est
toudi là asteure, dzeus l' batch, al coupète dou viadje.On l' loume: "Lu
Tchèstê".

C'est ène lèdjîre pasrèle du clôyes k'on montot dinlins pou passer l' fûr d'ène
rive à l'ôte. Asteure, ile nu siève ku pôu les tourisses. Les clôyes sont des
assambladjes du deus montants du solides bwès ruloyîs yink à l'ôte pas des
boûrsons, coume ène chåle. Atère les boursons, onz è fèssi (F.entrelacer) des
fwârts bastons d' côrîs. En clôye dot fwêre in bon mète et dmi su yink. On pôze
alors dins l'êwe des hôtes gades k' on rloye yène à l' ôte pa deus piêtches pou
pôzer les cloyes dussus, et vla la pasrèle fwête. Gn è pus k' a l'amarer avu des
fils tindus su les rives, pou l' apêtchî du nn'aler, s' i vint des grosses êwes.
In côp les vacances oûtes, on dusmonte la pasrèle pou la rmonter l'èsté ki vint.



https://wa.wikipedia.org/wiki/L._Mahin

Lucien Mahin (ki s' no est pus sovint scrît Lucyin; di s' prumî no d' pene
Louline Voye, li halene evoye), c' est on scrijheu e walon et on rcwereu sol
walon k' a skepyî a Viyance li 31 di decimbe 1953. C' est eto on bouteu pol
walon, ey on fel eplaideu sol Daegntoele di waibes e walon.

Come sicrijheu, il est pus cnoxhou come romantî. Mins sacwants corwaiteus come
Maurice Georges li ritnént aprume come on powete, diski dins les anêyes 2000.

Come ricwereu, il a stî aprume diccionairî, mins do cô après rifondeu. Il a eto
fwait des rcwerances sol croejhete.

Il a stî rprins dins les antolodjeyes "Limes" (1992), "Paroles d' oïl", "Scrire"
(1992) eyet "Scrijheus d' Årdene" (2002).

Di s' mestî, il esteut årtisse (po les biesses). Si a-t i bouté tote si veye e
Marok. Aprume al sicole veterinaire di Rabat come acsegnant et rcwereu.
Adon-pwis, come årtisse a s' boûsse dins les Douccala.

E 1981, i cmince a-z eplaidî dins l' coirnêye "Cwand dji n' sai rén, dji m' tai"
di l' Avenir du Luxembourg, des scrijhaedjes ricoridjîs d' avance pa Lucyin
Léonard, ki lyi aprind, insi, a rashir l' accint d' Transene sorlon l' sistinme
Feller.

Docô, il enonde on live di scole, "Ene båke so les bwès d' l' Årdene", ki va
rexhe e 1984 (prumî tome) ey e 1993 (deujhinme et troejhinme tomes). Po li
strimaedje do prumî tome, i preye a Rdû Raymond Mouzon eyet Omer Marchal. Pol
rexhowe des deus ôtes, E 1993, il adjinçnêye, todi a Rdû, on raploû so l' avni
do walon, avou come pretcheu des rlomés waloneus come Lorint Hendschel, Lucyin
Somme, Emile Pècheur, Michel Francard et Noël Anselot. C' est a dater d' adon k'
i va bouter avou Lorint Hendschel et Tiri Dumont sol rifondaedje do walon.

Inte les deus vudaedjes des "Båkes", il aveut scrît on prumî ptit roman, Li
ptite comere avou l' blanke camizole, ki serè eplaidî a l' SLLW e 1989.

E 1994, i rashonne a Transene ene ritrovinne di rcåzeus d' walon. Dipus d' 60
djins seront berwetés pa des djonnes guides inte troes asyinnes : ene so les
viyès usteyes (moennêye pa Arthur Schmitz et Johan Viroux), ene so des sacwès d'
actouwalité (li bardouxha å Rwanda, espliké pa Omer Marchal et les cåzaedjes
moennés pa Lorint Hendschel) et l' troejhinme sol diyalectolodjeye la k' gn
aveut eto Marcel Slangen. Li rtrovinne a stî rapoirtêye å posse (Pierrot Dufaux,
900.000 Walons), ey al tévé (Jany Paquay, Wallons-nous).

C' est so ces etrevéns la (1993-1995) k' i scrît, e francès, ene rîlêye di 16
tecses so les noûmots et l' rifondaedje do walon: "Waldim" (po walon did
dimwin).

E 1995, i rabindele les waloneus co ene feye a Transene et ça va esse l'
askepiaedje del "Soce des Rcåzeus d' Walon, ki serè moennêye pa Pierre
Otjacques, Yves Gourdin et Louis Baijot et ki va eplaidî li Coutcouloudjoû. Ele
vike co å djoû d' ouy.

Todi e 1995, i cmince pa studyî les mots di l' Årdene nonnrece, et rashonner li
Båze di dnêyes di l' Årdene nonnrece, k' i n' a måy sitî tote fwaite.

E 1996, i rashonne å Noû Lovén sacwants waloneus ki voeynut di l' avni pol
walon : gn aveut la a costé d' Michel Francard : Dominique Heymans, Tiri Dumont,
Joseph Lahaye, Charles Massaux eyet Lorint Hendschel. Li soce "Li Rantoele" va
bénrade askepyî.

Li minme anêye, i adjinçnêye on ptit motî et l' cossemer a môde di sillabusse :
"Les 3000 mots walons ki vnèt l' pus a pont e 1998". Et todi dins les
rfondaedjes, ataker ene saye di franwal (lete B). C' est so ç' sillabusse la k'
il eplaide pol prumî côp li rîle di disfaflotaedje des longuès voyales "î", "û"
eyet "oû" divant des doûcès cossounes. I porshût tot boutant sol DTW, eyet fé
tote li lete Z.

E 1999, il adjinçnêye, avou 22 ôtes vayants scrijheus, on gros spès live e
francès sol walon, Qué walon po dmwin ?.

A pårti di 2000, so ene idêye da Pablo Sarachaga, i cmince a bouter so èn
esplicant motî do walon, et n' pus låtchî cisse bouye la disk' å djoû d' ouy.
Les dnêyes seront-st eplaideyes aprume so l' Aberteke.

C' est ciste anêye la ossu k' i dene ene conferince e walon å Noû Lovén po waitî
kimint çk' on vike après 10 ans di rfondaedje. Li tite, c' est : Rifonde nosse
walon: dijh ans d' boutaedje dissu (1991-2000).

E 2009, i rapice si saye di 3000 mots k' a moussî foû e 1998, et l' diner a
Yannick Bauthière ki boute avou Djan Cayron so on motî walfran & franwal di deus
côps 4000 mots. Et rapontyî tos les fouyous avou les vraiyès rfondowes. Il endè
rexhrè li Motî Yoran Embanner walon ki vudrè po les fiesses del Walonreye 2009.

E 2003, il atake les scoles di Bive, po des grandès djins, walon-cåzants,
aprinde a lére li rfondou avou leu accint.

E 2004, i fwait rexhe li prumî roman eplaidî e rfondou walon, Li batreye des
cwate vints. Li minme anêye, l' esplicant motî di i serè rcopyî, pitchote a
midjote, sol wikipedia e walon et recråxhî drola, disk' ås djoûs d' ouy. Loukîz
a : Esplicant motî.

E 2005, l' esplicant motî va esse metou so Wikipedia, et coplé a ene
eciclopedeye do walon; Lucyin Mahin divént onk des manaedjeu di cist ovraedje di
nûtons la. Et rprinde eto l' acviernance del Rantoele-gazete.

E 2006, il vude ene ramexhnêye di noveles, Eviè Nonne. Po li strimaedje, il mete
so pî, a Bive, ene fiesse la k' on va prezinter troes lives e walon : Eviè Nonne
(noveles), So l' anuti (roman) eyet El fi do schayteu (sovnances).

E 2007, i dene deus conferinces e francès, ene so les mots walons ki provnèt do
gayel ey ene so l' istwere et l' avni do lingaedje walon.

E 2008, il eplaide so "Youtube" des ptitès videyos e walon, et porshuve disk' å
djoû d' ouy. C' est l' tchinne di tévé walon-cåzante.

E 2009, il escoursixh, coplé pa ene pougneye di Wikipedyisses anonimes, li
Wiccionaire walon. Come d' efet, li waibes "Wiktionary" lyi shonne li meyeuse
plaecepo po publiyî, co bråmint pus spepieuzmint, li diccionairaedje e walon.

Li minme anêye, i copele l' UTAN (Univiersité des troes côps vint di Nameur)
po-z amonter on cåbaret walon a Bive. End årè co onk e 2010.

E 2012, i s' rashît sol rantoele di soçnaedje "Facebook" po copiner sol pådje
"Condroz et walon", enondêye pa Jean-Pierre Dumont. I cmince a-z eplaidî todi
dpus d' mots walon sol Wiccionaire inglès (waitîz si pådje d' uzeu, ciddé).

E 2014, il askepeye ene novele copinreye a Libin. Li moenneu del trope serè
Jacques Dupuis, ki porshût les raploûs tos les moes.

Ses prumîs scrijhaedjes (1981-1984), come di djusse, mostrèt l' airance des
ptits viyaedjes di l' Årdene. Dins "li ptite comere avou l' blanke camizole",
on-z a minme l' eplaeçmint del sinne: Ricogne, Glaireuse, Atrivå. C' est l'
prumire termene des scrijhaedjes da Louline Voye.

E 1992, cwand i ratake a scrire des belès letes après ene setche termene
(1984-1991), i s' rind vite conte k' i n' a pus waire d' ahé po poujhî ses
sudjets dins l' "vî payis", ca asteure, il est fén enaiwé dins l' monde des
ptits cinsîs (les "fellah") do Marok. C' est adon k' i va rexhe des powinmes ki
provnèt do vicaedje d' avårla. Et les romans et noveles foû payis.

Il a scrît sacwants erîlés powinmes, come des rondeas, des xhilteas, des
triyolet, des haycous.

I s' a-st afranki foirt yeure do rimaedje, et s' mete e-n afwaire sol tipetape
do boket. Dispu les anêyes 2000, ses arimés sont purade del powezeye al libe.
Mins l' inspiråcion shonne bråmint pus flåwe dispu 2005.

Il a pacô ramexhné sacwants d' ses arimeas, mins todi a môde di sillabusses, måy
eplaidîs.

Il a afeye ratourné des scrijheus di des ôtes lingaedjes, come Omar Xhayam et
Nazik al-Mala'ika.

Troes d' ses powinmes ont stî corwaitîs pa Elodie Mertz, ene situdiante e romane
a l' UCL (2011).

Dins l' antolodjeye "Scrijheus d' Årdene", et eto bråmint dins Singuliers, il
est aprume eplaidî come fijheu d' arimés, et foirt préjhî pa René Georges.

Diviè 1999, i scrijha èn arimé årmonak dins on rfondant do Coûtchant walon, dizo
l' no d' pene di «Djina d' l' Årdjetea» / «Djina Spirito». Ces scrîts, parexous
dins l' Rantoele Belès Letes fourît préjhîs pa Willy Bal. I fourît eto corwaitîs
diyalectolodjicmint pa Marie-Guy Boutier.

I dmeure Årdinwès po plaecî les spoûles k' scrît dins les anêyes 1980 (Li ptite
comere..., C' est todi l' aiwe ki doime ki neye, pititès prôzes parexhowes dins
les Cayés walons).

Mins nerén, dispu li mitan des anêyes 1990, i candje pår di decor. Ses paskêyes
vont s' passer e Rwanda (Li batreye des cwate vints), å Marok ey e l' Aldjereye
(Eviè Nonne), et minme el Crimêye (Vera). Dins Tchicago-el-Walonreye, c' est
mitan mitan (el Walonreye, po des djins vinous d' ôte pårt).

Ses persounaedjes vont sovint mori al fén del paskeye ("Li ptite comere", "C'
est todi l' aiwe ki doime ki neye", "Li batreye des cwate vints",
"Tchicago-el-Walonreye"). Dins "Vera", gn a pont d' moirts å coron, mins ci n'
est nén vormint po dire ene fén djoyeuse.

Il a cmincî ciste ovraedje la tot rascodant les mots k' il eployive dins les
tecses d' "Ene båke so les bwès d' l' Årdene". Et ndè fé des djivêyes après
tchaeke tchaptrê. Teyoricmint, i n' diveut-st eployî ki les mots cnoxhous après
Transene. Mins on rtrove dedja dins les djivêyes des "Båkes" des mots ramexhnés
di håre et d' hote. Ey eto des noûmots.

Avou li «Båze di dnêyes di l' Årdene nonnrece», k' i lome "Rasgoutadje des
bassårdinreces", i stind ses rcwerances so tote l' Årdene nonnrece, li stindêye
"naturele" pol walon d' Transene.

A pårti di 1997, totes ses bouyes di diccionairaedjes si stindront a tote li
Walonreye linwistike.

I fwait cnoxhance del prumire ekipe di rfondeus, aprume Lorint Hendschel eyet
Tiri Dumont e 1993. L' idêye lyi shonne si clapante k' i va passer les troes
cwårts di s' tins po li rfondaedje do walon. Il est l' mwaisse pilé del
Tåvlotêye rifondaedje del Rantoele.

I va ataker a-z eplaidî des tecses dås ôtes sicrijheus so l' Aberteke a pårti di
1997. Li lisse est nouzome.

Cwand i rprind li mwaisse sicrijhaedje del Rantoele-gazete, e 2005, i va eto
publiyî sacwants scrijheus d' prôze nén racontrece (Yannick Bauthière, José
Schoovaerts, Emile Pècheur, Jean Goffart, André Gauditiaubois, Jules Boulard,
Georges Sfasie, Jean Cayron, François Nyns et mo des ôtes), et minme di
couyonådes (da Christine Tombeur pu Christian Thirion). C' est la k' i ratoûne
eto e walon des tecses ponous e francès pol Rantoele-gazete (metans da André
Demoulin, Martial Ledecq,…).

C' est lu ki va aprester et bråmint ecwårler li live da Lorint Hendschel "So l'
anuti" (2006). Dins l' minme pitite coleccion Belès Letes del Rantoele, i va
arindjî e-n on rfondant walon carolo li roman da Jean Goffart, Dji m' lome
Meliye.

E 2013, c' est l' toû di On Sånî a pårt da Jacques Desmet, k' i rpasse li
riscrijhaedje e rfondou da Pablo Sarachaga, pol rimete a Djan Cayron, li dierin
adjinçneu do pordjet.



https://wa.wikipedia.org/wiki/L._Baijot

Louis Baijot (e walon Louwis Baidjot), c' esteut on scrijheu e walon k'
eplaidéve purade del prôze nén racontrece.

Di s' mestî il esteut mônî, matchand d' farenes po les biesses, pu tchîf d' ene
pitite eterprijhe a s' no.

Come bouteu pol walon, il esteut onk des mwaisses ovrîs del soce des rcåzeus di
l' Årdene nonnrece.

Il a rarindjî ene djivêye di mots raglenés pa gaston Lucy po ndè fé li "Motî d'
Bive".

Il a eto rcopyî ene peclêye di bokets da Gaston Lucy e "Feller-Rasgoutadje", et
da Pire-Djôzef Dosimont dins li scrijha des papîscrîts.

Pol rifondaedje do walon, i veyeut evi sacwants ponts tecnikes, come les
betchfessîs OE et OI. Mins i veyeut voltî li betchfessî å, k' il eployive minme
e Feller, po rascovri les accints do Payis d' ersè et d' après Bastogne po ç'
foninme la.

Mins i poleut foirt åjheymint lére on scrijhaedje e rfondou, et li rdire avou s'
prôpe accint. Come ezès scoles di rfondou walon d' Bive k' il a shuvou di 2003 a
2012.

I préjheut les rfondeus, et awè les pinses ki li rfondou esteut on bon sistinme
po les djonnes Walons poleur raprinde li lingaedje.



https://wa.wikipedia.org/wiki/L%C3%AEssin_(viyaedje)

Lîssin (fr: Lincent, nl: Lijsem), c' est èn ancyin ptit ban del Walonreye, k' a
divnou intité.

Sipotaedje des djins : les Fordinîs (mot walon sorcoinrece), ricomprins les
Forguinîs (a vey avou l' ovraedje di fjhaedje di for å pwin, avou do tawea).

Li dominne di Lîssin fourit dné å tchapite Sint Bietmé a Lidje e 12inme sieke.
On-z î cåzéve li flamind disk' å 15inme sieke; a ç' moumint la, gn a yeu tot
d' on côp on dispeupmint (62 måjhons e 1437, 21 e 1485), et c' est des familes
walones k' el vinît rpeupler. E l' ancyin redjime, Lîssin esteut dins
l' dutcheye del Braibant, kimandêye på drossåd d' Djodogne.

Grossès cinses di culteure, avou bråmint del betråle a souke; on-z a saetchî al
blanke pire dispu l' 18inme sieke disk' å 20inme sieke.

Gn aveut ene rilomêye cårire di tawea, el plaece k' on dit "al Pirreye". Li viye
eglijhe di Lîssin est basteye avou ces pires la. On bår la k' on taeyive li
pire, a stî serêye e 1945. Li tawire esteut manaedjeye del famile Vanhoven.

Lîssin est metou a tchvå sol Payis d' Nameur eyet l' Payis d' Lidje, mins gn a
bråmint dpus d' piceures di Nameur ki d' Lidje.



https://wa.wikipedia.org/wiki/Kurt_Suckert_Malaparte

Kurt Suckert Malaparte  (riwalnijhåve e Kourte Zoukerte Malaparté), spoté
Curzio, a skepyî a Prato li 9 di djun 1898 ey a morou a Rome li 19 di djulete
1957.

Il est sôdård, pu oficî (captinne) e l' prumire guere daegnrece. Il î a stî
gåzé, et s' end a rsintou tote si veye. 

E prétins 1918, il est dins des tropes itålyinnes ki s’ batèt å costé des aloyîs
a Blegné-dlé-Rénse.

Après l’ årmistice, on l’ va rtrover dins des missions a Biarin, a Oufalijhe, a
Rotchô. C' est adon k’ il a s’ pît-al-tere å Bork : del fén do moes d’ nôvimbe
disk’ al fén do moes d’ decimbe 1918. Il î cmince si prumî live (Viva
Caporetto !), k' i va fini a Varsoveye e 1920. La, il esteut ataetchî d’ presse
a l’ ambassade d’ Itåleye po raconter çou ki s’ passéve dins l’ guere civile
rûsse k’ a shû li revolucion di 1917.

Après l' guere, i cmince pa moussî dins les mouvmints fachisses. Mins après, a
cåze di ses critikes di Mussolini, i serè pûni sacwants côps.

C' est on conteu di tåvleas foirt deurs et cinikes del veye di s' tins dins ses
romans et totes ses pîces di teyåte.

Otobiyografeye : Malaparté a scrît tote l’ istwere di s’ vicåreye et il î
raconte si passaedje a Sint-Houbert, la k' il scrît si prumî live.



https://wa.wikipedia.org/wiki/Kimin%C3%A5lt%C3%A9_Walonreye-Brussele

Li Federåcion Walonreye-Brussele (F.W.B.) (k' on lomeve divant kiminålté
francesse di Beldjike )

C' est ene institucion ki s' ocupe del culteure, di l' acsegnmint et co sacwants
ôtes pititès sacwès (odiovizuwel, spôrts) so èn aroyaedje ki rascovere li pus
grande pårteye del Walonreye (apus kel kiminålté tîxhon-cåzante), et Brussele.
Mins a Brussele, n a eto, sol minme sitindêye, li cminålté flaminde. 

Li cminålté francesse a sovint stî moennêye pa des Brusselwès. Çou ki fwait ki
sacwants interesses des Walons, inte di zels, li diswalpaedje do lingaedje
walon, ont stî metous sol costé. Metans dins les cwårs dinés å CLRE po schaper
les ptits lingaedjes del Walonreye, la kel walon riprezinte a pô près 75 åcint
des ki-pôrént-esse djåzeus.

Sacwants waloneus ey eto des dislaxhiveus ont dmandé dispu bele ådje li
raloyaedje del kiminålté francesse al Redjon walone, come li cminålté flaminde
s' aveut tot timpe raloyî al redjon flaminde po fé l' Flande.

E 2008, pol prumî côp, li prezidint del Redjon walone et del kiminålté
francesse, c' est l' minme djin : Rudy Demotte.

Po des linwincieusès racsegnes sol mot "kiminålté u cominålté / cminålté", alez
s' vey e splitchant motî.

Li CWB est onk des mimbes del francofonreye. Çou k' est co on côp drole, ca l'
Beldjike tote etire, leye eto, est on mimbe di cisse soce la. Ça fwait k' po les
minmes administrés, gn a deus minisses ki s' paynut l' voyaedje po-z aler ås
mwaisses raploûs del Francofonreye.



https://wa.wikipedia.org/wiki/Justine_Henin

Justine Henin, a skepyî li 1î d' djun 1982 a Lidje. C' est ene djouweuse di
tenisse walone.

Si cårire come djouweuse di mestî kimince e 1999. Dispoy 2001, elle arive sovint
åzès finåles, dimey ou cwårt di finåle des tournoes eternåcionås.

Li 7 di djun 2003 ele wangna li cope di Roland Garros pa 6-0, 6-4 e finåle
siconte di s' fivresse flaminde Kim Clijsters. Ça fwait k' ele divna li prumire
Walone (et l' prumire Bedje eto) a wangnî on tournoe do Grand Chlem.

Li 7 di setimbe 2003 ele wangna si deujhinme tournoe do Grand Chlem, l' US Open,
co ene feye siconte di Kim Clijsters e finåle, pa 7-5, 6-1. Elle ariva-st al
finåle après k' ele åye yeu wangnî, seulmint 18 eures pus timpe, siconte di
Jennifer Capriati, dins on xhiltant match 3 eures et 3 munutes long.

Li 19 d' octôbe 2003 Justine est metowe al prumire plaece daegnrece do clasmint
WTA.

Li 31 di djanvî 2004, ele wangna si troejhinme tournoe di Grand Chlem, a l Open
d' Ostraleye pa 6-3, 4-6 et 6-3, co ene feye siconte del Kim Clijsters.

Li 21 d' awousse 2004, ele wangna li medaye d' ôr åzès Djeus Olimpikes
d' Atenes.

Sol fén di 2004, ele n' a pus rén fwait, pask' ene a stî rascråwêye pal
mononucleyôze, ene maladeye k' aflåwixh pår les malådes.

Djustene Henin a dmoré a Rotchfoirt, Wépion, pu a-st ebagué eviè Monaco po médyî
ene hernie fiscale (sapinse a Tchåle Massaux).



https://wa.wikipedia.org/wiki/Jules-Joseph_Pirot

Jules-Joseph Pirot, ki s' no d' pene, c' esteut Porti, on ricmaxhaedje des letes
di s' no , c' est on scrijheu e walon. I skepia a Djeve e 1877 et mora a
Esterhazy (Canada) (ki s' loméve, di ç' tins la, Kaposvar) e 1955. Il est eteré
dilé l' eglijhe ki les maçons d' Djeve avént basti e 1907. 

Il a scrît tot djonne, cwand il esteut co å Ptit Seminaire di Florefe, ene
pitite novele : "N' avoz nén veyou nos pourceas ?"

Divant d' endaler å Canada, i fwait parexhe on live di sovnances, mins k' i
rarindje a môde literaire. Si tite, c' est Les fåves da nosse viye mere. C' est
aprume des racontroûles di doûcès croeyances do vî tins.

Il est onk des råles escrijheus e walon k' åye sicrît sol payis la k' il aveut
abagué : li Sascatchewane e miercorin do Canada.

Ses scrijhaedjes e walon ki s' passèt e Canada ont stî rashonnés dins on live
Contes d' å lon et did près eplaidî e 1950.

I raconte des sacwès ki s' ont passé podbon ey eto des floricontes des djins did
låvå, inte di zels, li ci di l' Aiwe Qu'Appelle.

E Canada, Pirot aprinda sacwants lingaedjes etrindjirs, emey zels, li hongrwès,
pask' il a stî curé lontins a Esterhazy la k' gn aveut des cåkêyes di Hongrwès.
Il a minme sicrît on catrecime e hongue.

Lucien Léonard a-st eplaidî on live sor lu "Un littérateur wallon du Canada,
l'abbé J.-J. Pirot" (sins leu, sins date, diviè 1967).

"On monde sins frontires" da Gilbert Renson ki raconte, a môde di novele, li
vicåreye da Porti, dins "les cayés walons, 2007 (6), p. 179-183.



https://wa.wikipedia.org/wiki/Joseph_Duysinx

C' esteut on scrijheu d' tchanson et d' operås e walon. Il askepia 1181 ouves,
aprume e walon, mins eto e francès a môde di Lidje: des tchansons, des operås,
des pîces di teyåtes (sovint en onk u deus akes, avou des tchansons).

"Cuzén Bebert" (1911) fourit li prumire operete e walon ki s' passe en èn ovroe
d' modisse, çou ki mostere ki les waloneus cmincèt tot doûçmint a s' ocuper des
målåjhminces des ptitès djins. Après, Djôzef Dwissin si loméve lu-minme
«l' oteur di “Cuzén Bebert”».

Après l' guere di 1914-1918, il a stî onk des stamons do Cåbaret Lidjwès. Si
operete "Li mårlî" (1924) a stî cmandêye på Teyåte Cominå Walon, ca "li Ptit
Dwissin", vikéve, après 1925, do mestî d' oteur copôzeu e walon (motoit li seu
cas dins l' istwere). Eto, i vindeut lu-minme ses abondroets et les ptits
livrets di ses pîces, avou tot on sisteme di vindince.

Ene ramexhnêye di ses tchansons a stî replaideye pal S.L.L.W. e 2000. Ene
cassete di "Cuzén Bebert" a rexhou dins les anêyes 1990, et ene plake lazer di
"Amours di Prince" dins les anêyes 2000.

A rilever, eto, kel Djôzef Dwissin a seu dner l' gosse do walon a s' fi,
Françwès, et a s' pitit-fi Marc. C' est l' seu cas di famile avou des scrijheus
e walon so troes djermêyes di djins.



https://wa.wikipedia.org/wiki/Joseph_Calozet

Joseph Calozet a skepyî li 20 di decimbe 1883 a Nåwinne, ey a morou li 3 d' may
1968. C' esteut on sicrijheu e walon.

Djôzef Calozet esteut eto on fel bouteu pol walon, et foirt lontins prezidint
des Relîs Namurwès. Il î assaetcha ene driglêye di djonnes sicrijheus.

Joseph Calozet est rprins dins l' antolodjeye des powetes walons namurwès
(1930), l' antolodjeye Fleurs diyalectåles (1975) et dins l' grosse antolodjeye
da Piron (1978).

Gn a ene voye a Nåwinne ki poite si no (davance, c' esteut l' pazea do Hierdå).
End a ene ôte a Sint-Serwai.

Il a cmincî avou des arimeas "So l' orire di l' Årdene" eyet "Les pôvès djins"
(1912).

Mins Djôzef Calozet est purade conoxhou po ses romans: "Li bracnî" (1924),
"Pitit d' mon les matantes" (1929), "E payis des shabotîs" (1933) et "Li
crawieuse agaesse" (1939). Ça fwait k' il a insi divnou li prumî grand romantî e
walon. Les cwate lives ont stî replaidîs pa Jean Haust, avou ratournaedje e
francès et esplikêyes so les målåjhminces e 1944, 1945 & 1946.

E 2000, Châle Massaux a replaidî sacwants bokets di tos ses scrijhaedjes en on
live Florilège des poèmes, nouvelles et romans, hommages à Joseph Calozet, ås
edicions do Chwès. Gn a eto ladvins des arimeas e francès ki Calozet scrijheut
cobén.

Tins del guere 1940-1945, il aidive l' Årmêye blanke. I s' siervént kécfeye do
walon po fé passer des racsegnes inte tropes di rezistants.

Po ça - c' est lu kel dit lu-minme -, i n' a fwait ki di rprinde des bokets
d' vicåreyes di des djins k' ont viké podbon a Nåwinne. C' est po ça k' i s' a
djoké après “Li Crawieuse agaesse”: gn aveut pupont d' djins a croxhî dins les
cis k' il aveut cnoxhou e viyaedje di si efance.



https://wa.wikipedia.org/wiki/Jos%C3%A9_Schoovaerts

José Schoovaerts (e walon, Djozé, so les fyis, Djozéwal), c' est on waloneu k' a
vnou å monde li 15 di djulete 1936 a Åjhô.

Dispu diviè 2000, il a scrît des tecses so totes sôres di sudjets e walon. Des
ratournaedjes di Belès letes, u di pinsêyes di des scrijhaedjes di filozofes,
ucobén des paskeyes erotikes, evnd.

Ses tecses e walon ont stî eplaidîs dins l' Rantoele gazete u co Coutcouloudjoû.
Mins l' Djozé Schoovaerts s' a purade publiyî so cogne infôrmatike, sol
Daegntoele, pal voye di s' gazete éndjolike Rabulets, et des waibes ki vont
avou.

Il a ratourné e walon et mete dizo l' cogne di bindes d' imådjes des
scrijhaedjes di filozofes et powetes etrindjirs come Nietzsche ("Insi djåzéve
Zaratoustra"), Machiavel ("Li Prince"), Stirner, Lao-Tseu, Shakbar, Descartes.

Di s' mestî, il esteut dessineu et spiroutî, aprume di caricateures. Eto, i
gåyote todi les pådjes di ses Rabulets avou des dessins et des bindes d'
imådjes. Il a stî eto gaztî et livrî.



https://wa.wikipedia.org/wiki/Jean-Philippe_Legrand

Jean-Philippe Legrand (e walon, Djan-Flipe) a vnou å monde e 1976. I dmeure a
Ståvleu

Il a bouté eto avou André Lamborelle, come prezinteu del bate Mamjhele
lingaedje.

Come pasmint d' tins (foû do walon), i djowe del muzike et saveur les viyès
danses. Il a ddja stî scoleu al Fiesse ås danses d' Andanças, e Portugal.

Il a rtrové les creyåcions di s' grand-pere, et ovrer avou Marie-Thérèse Gaspard
(1927-2000), si grand-mere, et Françwès Duysinx.

Il boute co å djoû d' ouy so on live avou ces scrijhaedjes la, avou totes sôres
d' esplicåcions so l' walon d' Wene, li viyaedje di l' oteur.

Il a viké sacwants ans e Portugal, et låvå, aparfondi si idintité walone.
Sapinse lu, cwand on-z est a l' etrindjir, on parpinse çou k' on est
dvintrinnmint. Et ridiscovri ses raecinêyes.

Il est ene miete dismefiyant eneviè li rfondou, ca i vout aprume mwaitri li
walon d' après Ståvleu. La k' il a co l' ocåzion di l' ôre dilé des temoens des
viyaedjes avår la, loyîs a s' famile.



https://wa.wikipedia.org/wiki/Jean-Joseph_Dehin

Jean-Joseph Dehin a skepyî a Lidje e 1809, et-z î dhoter e 1871. C’ esteut onk
des prumîs scrijheus e walon.

I scrijha des ouves di totes les tires, come des tchansons, cråmignons, paskeyes
et des sinnetes.

I n' les rashonna nén, apus k' ene ramexhnêye d' arimeas, "Tchå et panåjhe", k'
a moussî foû e 1850. C' est ci live la ki fjha si rlomêyen, avou on monoloke
"Apolodjeye et critike di sacwants monumints d' Lidje", sicrît e 1852.

I scrijha co po l' Årmonak da Matî Laensberg di 1851 a 1854. Et-z aidî Françwès
Bailleux ratourner des fåves da Lafontinne.

I fourit dins les askepieus del SLLW e 1956, mins s’ endè rsaetcha bénrade, e
moes d' octôbe 1857, dandjreus pask’ i trovéve li soce ene miete grandiveuse por
lu. 

Ci fourit onk des meyeus fjheus d’ paskeyes di s’ tins. Dieudonné Salme djåze di
lu dins Li houlot. 

Di s' mestî, il esteut tchôdronî, pu ôrfeve. C' est tot-z espôzant ses ouves k'
il aveut rescontré Berandjî, et fé camaeråde avou lu. Dehin si loma dayeur li
«Berandjî d' Lidje».



https://wa.wikipedia.org/wiki/J._Herbillon

Jules Herbillon a skepyî e 1896 ey a morou e 1987. C' esteut aprume on rcwereu
sol walon, k' a bråmint fwait so l' antroponimeye et sol toponimeye.

I rashonne ses cnoxhances so les nos d' famile dins on motî k' i lome Un nouveau
traité sur les noms da famille belges. I n' a måy yeu l' ådjeu di l' atchever.
C' est l' Djihan Djermwin ki l' eplaida, bråmint a pårti des scrîts da
Herbillon, et siner avou lu li rlomé "Dictionnaire des noms de famille en
Belgique romane". L' ovraedje n' a vudî k' e 1996, après l' moirt da Herbillon.

E 2005, gn a on live sor lu k' a rexhou dins l' colecccion "Memwere walone" del
SLLW, sol tite Jules Herbillon, ou la quête inlassable de l' origine des mots
wallons.

Di s' mestî, il esteut prof di latén grek. Si aveut i fwait des rcwerances so
les rlidjons des Greks et des Romins.

Di 1945 a 1978, i studia a pô près 1300 nos d' plaeces di Hesbaye, eplaidîs dins
l' Bulletin de la commission royale de toponymie et de dialectologie.

Po les viyaedjes del Hesbaye dilé Lidje, il aléve fé ses rcweraedjes a velo. Il
a studyî 5861 ectares di teres so les ancyins ptits bans di :

E rawete, i splitcha 210 nos d' plaeces do payis d' Nameur, et publiyî ses
trovas, di 1968 a 1987, dins le Guetteur wallon. Ces notes la estît replaideyes
e 2006 pa l' SLLW en on live Notes de toponymie namuroise.

Dins ses rcweraedjes la, i rmeta les nos d' plaeces so des mapes a 1/10.000inme.
Ci fourit l' prumî toponimisse do walon a bouter sifwaitmint.

Il a bouté, di 1952 a 1987 a l' tåvlotêye po les nos des rowes do grand
Brussele. Laddé, i waitive todi k' on rindaxhe li vî no (k' esteut todi e
flamind). Si a-t i sovint cåzé disconte do lomaedje des rowes avou des nos d'
politikîs.

Il a eto rashonné tot les pondants et les djondants des etimolodjeyes des nos
walons des viyaedjes del Walonreye en on live eplaidî å Crédit Communal.

Jules Herbillon est on des råles a-z aveur fwait des rcweraedjes lo les
calcaedjes di l' espagnol e walon, mins les rzultats fourît foirt tenes. Elzès
publiya dins on sillabusse "Eléments espagnols en wallon et dans le français des
anciens Pays-Bas", k' il evoya on côp al royinne Fabiola.



https://wa.wikipedia.org/wiki/J._Haust

Jean Haust (10 di fevrî 1868 - 24 di nôvimbe 1946) fourit-st onk des pus grands
rcwereus sol walon k' i gn euxhe avou. I pout esse riwaitî come li pere des
studiaedjes modienes sol walon, poy k' i scrijha 297 papîs u lives sincieus so
ci lingaedje la.

I skepia a Vervî, la k' il a-st oyou l' walon sol rowe, des gaméns di si ådje,
ca ses parints nel djåzént nén.

Tot rcwerant après les mots walons, les cis des scrijhaedjes et les cis des
cåzeus, il asprouve, a tot côp bon, di trover leu-z etimolodjeye, on mestî k' el
va fé préjhî long et lådje come on fén cnoxheu del diyalectolodjeye del Bijhe do
dominne galo-roman.

Tantea k' on lyi ofrixh li tcheyire di diyalectolodjeye romane (askepieye por
lu) a l' univiersité d' Lidje (1921-1938), ki va siervi d' modele po les ôtès
univiersités.

Portant, end a des cis, come Robert Grafé k' ont rilevé sacwants flotches dins
les etimolodjeyes da Haust. Il aveut sovint ptchî di vey on sourdant tîxhon k'
on sourdant latén.

A bråmint fwait po mete so pîs li soce "les Amis de nos dialectes", po sayî di
rashonner tos des waloneus ki boutént tchaeke di s' costé; mins ki dmorént a
Brusselle: M. Moreau , M. Marchal eyet J.A Dupont et Jules Herbillon. I fourit
eto on fel poûssant po l' askepiaedje del rivowe "les dialectes belgo-romans"
kel prumî limero, ci fourit e prumî troemoes 1937.

Deus grandès cwålités uminnes da Djan Haust: èn nén todi dire åmen ås cis k' ont
scrît ene sacwè divant lu, et tni do cas des cåzeu(se)s ki lyi evoyént des
racsegnes so l' walon d' ene sadju ­­— ses temons —, et todi citer leu no. Sins
rovyî l' leyî padrî lu ene peclêye di shuveus(es) k' alént continouwer s' bouye.

Li flåwisté di l' ouve da Haust, k' aléve esse li cene di tos les waloneus å
20inme sieke, ça a stî di n' nén s' ocuper do tot do fé rcåzer et raprinde li
walon, et di nel nén rwaitî come on lingaedje (i n' eploye dins ses scrîts fok
les mots patois et dialecte).



https://wa.wikipedia.org/wiki/J._Boulard

C' est on scrijheu d' Walonreye e francès, mins eto, pacô e walon, la k' i note
l' accint d' Tchonveye.

Il a studyî li pårler di s' viyaedje dins s' memwere di licince, "Enquêtes sur
le parler d'une commune ardennaise, Jéhonville", k' i prezinta a l' univ di
Lidje e 1960. Cist ovraedje la est rprins sol limero [S104] dins l' Djivêye des
motîs do walon.

Il a eto scrît sacwants bokets e walon, k'ont moussî foû dins les gazetes e
walon Coutcouloudjoû eyet Li Rantoele.

Bén pus tård, i cminça a scrire e francès, et vudî 4 lives : «Un An d'Empire»
(1968), «L’allumeur de réverbères » (2005), «L’envol de l’émouchet» (2005), eyet
«Le signe du loup» (2007) (les 2 eplaidîs ås Edicions Weyrich).

L' ero s’ loméve Ågusse, l’ Ågusse då Pirot. Ciste anêye la, e 1847, gn aveut
yeu l’ mildjou seu les nouvès trukes… et pupont d’ viyès trukes dins les cåves.
Pus rén a mwindjî. Alôrse, l’ Ågusse doet pårti po Sdan, po waitî d’ î travayî.
Tot ndalant, il a rescontré on cpagnon do toû d' France, on schayteu. I vont
divni deus soçons, come deus lives e l’ avoenne. A Paris, l’ Ågusse voerè voltî
ene comere, ene Alsacyinne, ki dvénrè mi erire-grand-mere. Mins, nén po s’
plaijhi, i va cnoxhou ossu les revolucions, les baricådes di 1850 divant d’
endaler po l’ Amerike. Et låvå, les rodje-pea, li guere di Secession, les
cwereus d’ ôr; divant d’ rivni på Cap Horn, a Paris, fé troes djonnes a s’-n
Alsacyinne (inte di zels nosse grand-pere). Gn årè co l' guere conte les
Prûsyins, avou l’ sîge do Paris, divant d’ poleur rivni å viyaedje.

L’ afwaire si passe etur 1789 (revolucion francesse et 1814 (li fén då
Napoleyon).

Èn efant, on djonne efant, est leyî e l’ Årdene pa des djins ki s’ såvèt dvant
les sins-coulote. I fjheut froed cit ivier la. S’ i vike co, c’ est aprume pask’
on l’ a metou dins l' pea d’ ene lovresse k’ on vneut d’ abate. Li lovresse
aveut des djonnes leus. Avou l’ efant k’ on va lomer François Noël, i vont divni
frés d' sonk. Li gamén, lu, i comprind les hoûlmints des leus : c’ est ene bele
amisté ki va durer tot l’ tins ki l’ leu va viker. Ça fwait deus veyes ki
rescontrèt pa moumints : li leu ki dvént l’ mwaisse del meute et l’ efant ki
waite di cnoxhe ses atnances, ses recinêyes.

Dje dirè co k’ on-z î voet tot çki s’ a passé a Bouyon, a Sint-Houbert et
pattavå, et seurmint e l’ Årdene, a ç’ moumint la. Et ç’ n' esteut nén do
bouneur tos les djoûs. Metans : gn a 70.000 Walons ki s’ ont metou al coete dins
les bwès po n' nén esse sôdårds di l' impreu Napoleyon ?



https://wa.wikipedia.org/wiki/Intrez_don

Li rvowe e walon Intrez don si lome, po dire li vraiy Intrez don, ni dmanoz nén
sol soû, et s' vinoz boere ene djate di bon cafè, c' est ene gazete, fok e
walon, askepieye pa François Nyns et Richard Joelants e 2000. Elle a djoké e
2006.

Pa des côps, li tite est co pus long. Li rvowe ni parexhe ki cwand gn a assez
des tecses, mins c 'est a pô près on troes-moetî.

Gn a del powezeye, des cåzaedjes di tchansons, mins eto del prôze nén
racontrece, so les sudjets do moumint (come l' Afwaire Dutroux).

Eneviè bråmint des ôtès rvowes ki n' eplaidèt ki des tecses di belès letes, gn a
eto des prinjhes di pozicion sociåles et politikes ki polèt soude des tecses. Gn
a eto des etnotecses come so les vîs djeus d' efants, u so les nos d' plaeces.

“Intrez don” eplaide eto des tecses di des vîs scrijheus rovyîs do payis d'
Gråce-Hologne, come Joseph Sécretin.

Les scrijheus sont purade do payis d' Lidje, mins gn a eto des tecses d' ôte
pårt (come les cis des tchansons da William Dunker si cåzaedjisse, André
Gauditiaubois). Adon, i sont replaidîs avou l' accint d' Gråce.

Li rvowe est imprimêye a môde di sillabusse, et vindowe å limero (3 €), direk
påzès eplaideus.



https://wa.wikipedia.org/wiki/Impreu_romin_djermanike

Li Sint Impire Romin Djermanike (ou Sint Impire Romin ou co djusse Sint Impire),
c' esteut-st èn eshonna politike di sacwants payis del mîtrinne Urope, k' a
cmincî el Moyinådje et k' a duré disk' e 1806, et ki tos les bokets del futeure
Walonreye (åré Tournai) estént dvins.

Mågré s' no l' Sint Impire ni fourit måy peurmint tîxhon. Gn aveut, dispoy li
cminçmint, des Walons, et des ôtes peupes avou des lingaedjes laténs u slåves.
Gn aveut ene foite idêye rilidjeuse (did la l' addjectif di "sint") ki
rashonnéve les diferins payis mimbes. Foû di ç' costé rlidjeus la, l' Impire
ravizéve ene miete çou k' est l' Union Uropeyinne d' asteure. C' esteut li rwè
d' Almagne k' aveut l' tite d' Impreur.

Tos les Estats d' l' Impire estént rprezintés å pårlumint. Li tchedje d'
Impreur, ni passéve nén di pere a valet, mins tchaeke Impreur esteut tchoezi pa
les "Grands Elijheus" (al comince c' esteut les tchîfs des cénk pus consecantès
tribus tîxhones: les Francs, les Sacsons, les Bavarwès, les Souwåbes et les
Turindjîs). L' Impreur ni poleut måy decider des lwès lu-minme. C' esteut li
pårlumint d' l' Impire, wice ki tos les Payis d' l' Impire avént des sidjes, kel
fijheut.

Les Payis d' Impire, c' esteut tos les dislaxhîs payis ki n' avént å dzeu
d' zels nole ôte otorité, åré l' Impreur lu-minme: ladvins, gn aveut des
Dutcheyes (come li Dutcheye do Lussimbork), des conteyes (li Conteye di Lô), des
principåtés (Principåté d' Chimai), pa des côps minme des rweyåmes (li Prûsse),
des teritweres d' eglijhe goviernés pa on Prince-Eveke (li Principåté d' Lidje),
des teres di tchevalîs d' Impire, et les frankès veyes.



https://wa.wikipedia.org/wiki/Hodr%C3%A9mont

Hodrémont (so plaece Odrémont, fr: Houdremont) c' est èn ancyin ptit ban del
Walonreye, rebané avou Djedene.

E moes d' decimbe 882, les moennes di Ståvleu, ki vnént d' Djivet et eralént a
Ståvleu avou l' coir di Sint Quirin, ont laixhî ene rilike a Hodrémont. Nosse
Sint a divnou adon li patron del pårotche.

Al fén do XVII° s., Orcîmont a stî rataetchî kéke tins al France, çou k' a
amoenné kékes familes a pårti s' astaler dins l' bwès des Hayes, nén lon des
Vîs-Moléns.

E 1706, li rwè Tchåle III lezî a acoirdé ene tchapele, avou Sint Antoenne di
Padouwe come patron. Ça a stî, sol payis, li cmince del veneråcion a Sint
Antoenne. On perlinaedje a don demaré ås Vîs-Moléns, mins après l' Traité des
Limites di 1769, les djins des Hôts Butés, k' avént aidî a basti l' tchapele,
ont obtinou do Rwè d' awè l' tchapele a leu viyaedje. Çou k' a stî acoirdé e
1778. Les perlinaedjes ont alors wangnî les Hôts-Butés, deus kilometes pus lon.
Ci perlinaedje la do 13 di djun est co foirt rilomé asteure des deus costés del
frontire et deure deus a troes djoûs.

Li perlinaedje des Vîs-Moléns estant ddja foirt frecanté a l' epoke, li Rwè
aveut permis, pa octroyaedje do 18 di setimbe 1709, d' î stabli troes fôres l'
an: li prumire, li 30 d' avri, li deujhinme, li 14 di djun et li troejhinme, li
30 di setimbe. Elle ont duré la djusk' e 1747, pwis ont stî ramoennêyes a
Hodrémont.

Li viyaedje fourit broûlé des Almands li 23 d' awousse 1914, tins del guere
1914-1918.

Tins del guere 1940-1945, il est rbroûlé pa des SS k' estént a Bive, cor on 23
d' awousse, e 1944, eyet distrure li rezistance k' i gn aveut.

Li djoû del Sint Antoenne 1944, li makis francès des Manizes a stî ataké pås SS
di Charleville. 107 djonnes djins di Rvin ont stî touwés å combat u martirijhîs
dins les bwès des Hôts Butés. Ene ceremoneye d' omadje les î est rindowe li djoû
minme do perlinaedje a Hodrémont.



https://wa.wikipedia.org/wiki/Henry_Petrez

Henri Pétrez, on scrijheu e walon, sipoté el Baron d' Fleuru a skepyî e 1886 et
mori e 1967.

Il a moussî dessineu dins ene casrolreye a l' ådje di 13 ans. I va aprinde a
scrire e walon avou Jean Wijns et rexhe docô des pîces di teyåte eyet des
tchansons. Li prumire did zeles, "On concours di galants", fourit ene operete,
djouwêye e 1909. I moussa-st a l' A.L.W.A.C. e 1908 et ås Relîs Namurwès e 1920.
Il a bråmint eplaidî dins l' Bourdon. E 1948, i vude on limero des Cahiers
Wallons rén k' por lu, avou deus ramexhnêyes di powinmes "L' an cwarante" eyet
"Fleurs et fruts". On rmete ça e 1953 et c' est "Moman" ene longue powezeye po
s' mame.

Mins Hinri Pétrez, c' est aprume les "Fåves do Baron d' Fleuru", des fåves ki li
prumire volêye mousse foû e 1928, li deujhinme e 1933, li troejhinme e 1950, li
cwatrinme e 1956 eyet li cénkinme e 1999, après si moirt. C' est des fåves å pus
sovint a môde da Lafontinne avou des biesses, mins måy ricopieyes so Lafontinne.
Li deujhinme eyet l' cénkinme volêye sont wårnis di beas dessins e coleur da
Elizabeth Ivanovsky.

Si a-t i scrît troes lives di prôze: "Fleuru dins m' vicåreye", publiyî e 1960,
eyet "Tambu Tambe, blanc negue" et "Mi testamint di scrijheu", les deus
dierinnes nén eplaideyes. A stî relî come mimbe del S.L.L.W. e 1932 et a
rascodou li pris do govienmint po "Fleuru dins m' vicåreye" e 1962.



https://wa.wikipedia.org/wiki/Henri_Simon

Henri Simon (e walon, Hinri Simon) a skepyî a Sprimont e 1856 et mori e 1939. I
fourit on grand scrijheu et powete e walon.

Å cmince, i scrijha des pîces di teyåte, come "Cour d' agnon" (Cour d' ognon).
Et ratourner e walon (eyet e vers) le Tartuffe da Molière, dizo l' tite
"Djannesse".

Ses pus rlomés powinmes fourît : «Li moirt di l' åbe» (Li mwért di l' åbe) e
1909 eyet «Li pan do Bon Diu» (Li pan dè Bon Diu) e 1914. Les deus arimeas ont
stî ratournés e francès pa Jean Haust. On pout eto citer "Li rvindje di l' åbe"
eyet "Li ptit rôzî".

I va fé ses umanités classikes, pu moussî a l' Academeye des Beas Årts. E 1883,
il a ene boûsse po studyî a Rome. C' est la k' i discovere les belès letes
francesses (Zola, Flaubert) et itålyinnes (Goldoni). Et lu s' mete a cpôtyî l'
pene :

Adonpwis, il s' assaye ås rondeas. Pu, ç' côp la, i cmince a scrire et a
dessiner so on minme tinme. Insi ("Troes åbions" (kel tite va divni "Åbions al
pene"), c' est èn arimea la k' i va croxhî on pexheu, on tindeu pu on tchesseu
(1884).

Adon, c' est l' trevén del prôze-powezeye: "Li solo s' coûtche ", "Nosse veye",
"Mes cwate monumints", "Wice va l' aiwe?", "Nivaye" (on diswalpaedje do rondea
do minme no), "C' est l' awousse", "Fenå-moes".

"Li pan do Bon Diu" a stî replaidî a Lidje, ås Vaillant-Carmanne (1935). Pu e
1991, avou "Li moirt di l' åbe" pal comene di Sprimont, en on ptit live avou on
ratournaedje powetike da Jean Haust vizon vizu.

Dins s' "grosse antolodjeye", Maurice Piron (1978) aveut ritnou ût bokets da
Simon, inte di zels : "Li ptit rôzî", "A ene viye måjhone", et, come di djusse
"Li Pan do Bon Diu" eyet li "Moirt di l' åbe" e-n etir.

Hinri Simon rascoda li sfwait oneur d' aveur on tchaptrê rén k' por lu dins gros
live e 4 tomes "La wallonie, le payis et les hommes" k' a moussî foû e 1978
(Tome II, p 475-479, siné Albert Maquet).



https://wa.wikipedia.org/wiki/Hawayiki

Li no est scrît Hawaīki, Hawaiiki, Hawai'iki, Hawaii'iki, Havai'i, Ra'iatea, ou
co Kahiki dins les diferins lingaedjes des iyes do pacifike.

L' iye polinezyinne di Hawayi (Hawai'i e hawayin) a stî inla lomêye en oneur di
Hawayiki.

Les ledjindes dijhèt ki les polinezyins ont abagué ezès iyes di l' Oceyan
Pacifike avou des drovous bateas, waire candjîs pa rapoirt ås bateas
tradicionels k' on trove co enute el Polinezeye.

Dins l' tins, bråmint d' antropologues dotént ki les bagaedjes rascontés pa ces
ledjindes årént stî des bagaedjes volontaires, et il avént ptchî d' croere ki ça
sreut purade des naivieus ki s' serént pierdous, poûssîss påzès vints. E 1947
Thor Heyerdahl naivia, avou on radea di balza, li Kon-Tiki, des coisses di l'
Amerike nonrece disk' al Polinezeye, po mostrer ki l' colnijhaedje del
Polinezeye åreut polou esse fwait a pårti d' l' ouwess, tot naiviant avou les
vints dominants.

Mins nerén, les rcweraedjes sol DNA mostrèt ki les polinezyins ont surmint leus
oridjenes dins les iyes d' Azeye do sudess, probåblumint Taywan, et k' il ont
naivyî viè l' Levant, siconte les vints, çou ki vout dire ki l' ebagaedje a dvou
esse volou, et nén djusse des accidints. Li spårdaedje des lingaedjes
ostronezyins, ki les lingaedjes polinezyins endè sont èn impôrtant dzo-groupe,
vént rfoircî cist atuzla la. Eyet co, des fjheus d' bateas tradicionels ont
constrût des lådjes radeas po naivyî so l' oceyan, avou des materiås eyet des
tecnikes come les cis eployîs a l' epoke do spårdaedje des polinezyins, eyet
naivyî avou, mostrant insi k' des sfwaits bagaedjes sont ttafwaitmint possibes.



https://wa.wikipedia.org/wiki/H5N1

Li minêye del pesse des oujheas å virûsse H5N1 a cmincî a Honk-Kong e 1997. Elle
a stî foirt ricrindowe, paski, pol prumî côp dins l' istwere del pesse des
poyes, les djins el polèt atraper.

Li minêye s' a spårdou pås voyaedjants oujheas, copurade les pareys ås canårds :
åwes, cégnes, evnd. I polnut wårder l' virûsse dins leus boyeas, et l' ristramer
dins les basses avou leus polenes. Ci côp la, gn a les oujheas d' cinse
(canårds, evnd.) ki vicnut dins les minmès aiwes ki hapèt l' rascråwant adjint,
et fé l' pesse clinike.

On-z a eto rcrindou ki les tchets et les tchetidîs polénxhe edjîstrer l' virûsse
(ey esse malåde, et sel passer a n' on l' ôte). Gn a yeu des tigues di moirts
avou l' virûsse dins l' coir e Taylande e 2005, et des tchets e l' Almagne e
2006. Mins on-z a co dandjî di pus di rcweraedjes po saveur li fén mot.

E 2005, on-z a bråmint djåzé del pesse des poyes å posse et dins les gazetes. Gn
a yeu pår ene hisse ki totes les djins touménxhe malådes. L' OMS leye-minme a
brutyî kel virûsse pôreut racandjî, et divni ene plåke po les djins
zeles-minmes. On s' rissovént, tot frumjhant, del gripe espagnole di 1918 k'
aveut fwait des miyons d' moirts.

E 2007, gn a yeu dipus di 20 moirts di djins e l' [Edjipe]] la kel maladeye a
divnou inzotike.



https://wa.wikipedia.org/wiki/H%C3%A5sse_(vinte)

Ene håsse (on dit eto : ene passêye, ene vindicion u ene vinte), c' est ene
seyance publike, la k' on vind des sacwès, sovint dvant notåre, tot cminçant pa
on bas pris. C' est ene manire di vinde k' on rescontere totavå.

Dins ene ôte sôre di vinte publike, on mete a pris å dzeu del valeur del sacwè,
et on criyeu dischind a fwait, disk' a tant k' èn atchteu l' côpaxhe : c' est
les rabats u vinte olandesse.

Ene des håsse les pus corantes, c' est cwand ene sakî a morou, e k' on vind ses
béns po pårti l' eritance.

Gn a eto des håsses cwand on vindeu vout aveur li meyeu pris ki s' pout d' ene
sacwè d' valeur come les ouves d' årt. C' est des societés d' håsse ki s' end
ocupèt, come Sothby a Londe.

Les passêyes do djoû des åmes, c' est ene uzance del Walonreye la k' on vind
vinde des sacwès di s' corti po payî des messes po les moirts.

Dins ene håsse, li criyeu anonce li metaedje a pris. Po les sacwès d' valeur, ci
pris la a stî aviré pa on comissaire-préjheu.

Li ci ki vout atchter creye on pus hôt pris. On dit k' i dit dsu u k' i forbate
u sorbate.



https://wa.wikipedia.org/wiki/H%C3%A5rkea

On hårkea (on dit eto : gorea, lamea, coube), c' est on travayî bwès, on bon
mete long, k' on poite so les spales, dizo l' hanete, et k' gn a deus saeyeas u
deus djusses ki pindèt après, so les deus costés do poirteu (del poirteuse).

Li poirtaedje di saeyeas pindant padvant et padrî l' poirteu(se) si fwait avou
ene coube (bråmint pus longue ki l' hårkea).

On l' eployive po nd aler moenner l' laecea al laitreye, u po aler cweru ene
voye d' aiwe (deus saeyeas d' aiwe) al fontinne.

Li hårkea esteut bén cnoxhou divinltins, come mwaisse sistinme di poirtaedje po
les vindeuses di lacea.

Il a disparexhou cand on-z a yeu ptchî les ptitès tcheretes et les djusses ki
cloyént, po poiter l' laecea al laitreye (di 1930 a 1950).

Å 20inme sieke, li mot «hårkea» (hårkê, hârkê) esteut eployî so tot l' payis d'
Lidje, avou Hu et les viyaedjes djondant del province di Nameur.

Li mot «gorea» esteut d' uzaedje sol walon do Mitan (goria) ey el Basse Årdene ,
(gorê).

A pårti d' Åjhô viè l' walon do Coûtchant, c' esteut l' mot «coube» k' esteut l'
pus cnoxhou.

Louwis Rmåke, k' a studyî les lomaedjes e walon, li houke «porte-seaux». C' est
ç' mot la k' i gn a dins l' l' Motî d' Cînè et l' ci d' Bastogne.

Les botikîs k' el divént cmander ås comis-voyaedjeus ki cåzént francès, djåzént
sovint di "palange", mins ci mot la s' rapoite a ene longue pîce di bwès k' on
poite di padvant a padrî, so ene sipale.

Jean Wisimus, dins l' motî d' Vervî, ratoûne "hårkê" pa "gorges". C' est ç' mot
å singulî (gorge) ki Simon Stasse riprind dins s' motî, avou «joug».

Philippe Maudoux, dins ene des dierinnès rexhowes di Walo + gazete, li loma
«jouguet».

Li mot a stî cnoxhou lon et lådje a cåze d' een tchansou da Georges Ista, so ene
muzike da Pierre an Damme.



https://wa.wikipedia.org/wiki/Gr%C3%A9goire-Joseph_Chapuis

Grégoire-Joseph Chapuis, e walon "Grigwere", a vnou å monde a Vervî li 11 d'
avri 1761; il a morou a Lidje, condåné a-z aveur li tiesse djus, li 2 d' djanvî
1794.

Tot djonne, i vout shuve les grandès idêyes del Revintreye francesse. Après li
ricnoxhance del republike a Lidje (17 di fevrî 1793, i divna oficî di l' Estat
Civil a Vervî. C' est la k' il ecoraedja li mariaedje civil, ki l' prumî si fjha
li 22 d' fevrî 1793. Et mete so pî li "tchambe des vayants" (chambre des zélés),
ene sôre di scole po les ovrîs.

Di s' mestî, il esteut docteur, et c' est lu ki fjha li prumire cezaryinne dins
çou k' aléve divni l' Walonreye et l' Beldjike.

A cåze di s' disfinse des abondroets del djin, i divna cohigne cohagne avou l'
Prince Eveke di Lidje, di Meyon. Ci-ci aveut corou evoye après l' Binamêye
Revolucion (1789). Il aveut stî rmetou so trône on prumî côp e moes d' fevrî
1791, mins dva rcwiter après l' batreye di Djmape (1792). Portant i parvina a
rivni on deujhinme côp avou ls Otrichyins e moes d' måss 1793.

C' est di ces trevéns la k' on-z ameta Grigwere Chapuis d' aveur trayi li
Principåté d' Lidje po l' France revintresse. Après on swè-dijhant procès, i
fourit condåné a moirt.

Dispu 1880, il a s' monumint a Vervî. Chapuis divna adon on modele po les
liberås.

Françwès Nyns a rilevé ki, dins les scrijhaedjes da Martin Lejeune, on medcén
come Chapuis et do minme payis, on n' trove nén ene roye so nosse Grigwere. A
moens ki, inte les lenes do powinme "on doû", p. 173 des "Œuvres lyriques". 

Daniel Droixhe aveut ddja bén mostré ki les scrijheus e walon del fén do 19inme
sieke estént foirt wårdiveus, disconte di totes les idêyes socialisses. 



https://wa.wikipedia.org/wiki/Gliese_581_c

Gliese 581-c est ene bole k' est foû do sistinme solrece et ki toûne åtoû d' ene
rodje ninte lomêye Gliese 581, a 20,40 annêyes loumires di nosse solea. Il avize
ki Gliese 581-c si trove lon assez eyet près assez di s' sitoele pol veye
sikepyî: li timperateure sol daegne (inte 0 °C eyet 40 °C) pôreut esse comufåt
po k' i gn åye del corante aiwe.

Gliese 581-c pôreut esse li prumire bole k' on discouve del minme sôre kel tere.
Elle est eto ene des pus ptitès boles discovrowes disk' asteure. Si lårdjeu,
cårculêye d' après s' masse, est 50 åcint pus grande kel cene del tere. Elle est
cénk côps pus massive. Do côp, li gravité sol daegne sereut a pô près 2,15 côps
l' cene del tere. Ça s' pôreut ki Gliese 581-c mostere tofer li minme costé a si
stoele et ki, do côp, ene dimêye bole soeye tofer el loumire (eyet foirt tchôde)
eyet l' ôte tofer el noerixheu (eyet foirt froede). Minme insi, a l' aschate des
deus dmêyès boles, i pôreut gn aveur ene sitroete roye amishtåve pol veye.

Li bole a stî discovrowe pa ene ekipe uropeyinne. L' ekipe s' a siervou po çoula
d' on telescope 3,6 metes lådje metou e Tchili et del tecnike del roedeu radiåle
(on sét cårculer li grandeu eyet l' pwèd, u masse, d' ene bole pask' ele
diswaibeye ene miete li gravité di s' sitoele tot toûrnant åtoû).



https://wa.wikipedia.org/wiki/Georges_Remi

Georges Remi, , ki s' no d' pene, c' esteut Hergé, des prumirès letes di s' no
(R) et ptit no (G), c' esteut on dessineu d' BD. Il a skepyî a Eterbek li 22 d'
may 1907 - à l' pikète do djoû, 7 èt dimêye ki l' Dr Schovaers a mètu dissu lès
papîs - d' on popa walon èt d' ène flaminde moman, ratinde li 9 di djun po ièsse
batîjî et mori a Brussele li 3 d' måss 1983. Mins il a dmoré dipus d' 20 ans a
Ferire.

Après Totor, s' prumî pèrsonaedje, il a askepyî avou des nos brusselwès : Kike
et Flupke (des nos avou l' cawete flaminde -eke.

Mins après, i prind on no tipicmint walon po Tintin, li persounaedje ki frè si
rlomêye lon et lådje.

Hergé a edvinté sacwants forveyous payis et-z î fé viker ses persounaedjes :
Sildaveye, Bordureye, Molénsårt, evnd.

Li trait ki fwait li bizete da Tintin, c' est l' minme kel ci des erî-fonds. Ça
dene on dessin a môde di vitrå.

Jacques Van Melkebeke a léjhou bråmint po documinter èt bouter à muchète po
Hergé. C' esteut ene brave djin -pinte- nén pus foirt a droete k' nosse ome mins
ki, li, n'a nén polu passer oute d' on ègayolaedje. On trove dins on lîve da R.
Leblanc l' comint ça s' a passé.

Dins les studios da Hergé, i faleut esse bén moussî : costume et crawate. C'
esteut la ene diferince avou les studios Dupuis a Mårcinele. K' ça n' l'
èspêtchéve nén, come tos lès ôtes, di s'î pormwinrner è brès di tchimîze (voye
foto dins l' lîve da Pierre Assouline)



https://wa.wikipedia.org/wiki/Gayelike_esc%C3%B4sw%C3%A8s

L' escôswès ou gayelike escôswès (Gàidhlig ou Gàidhlig Albanach en escôswès) est
onk des lingaedjes del brantche goydelike des lingaedjes gayels k' est co djåzé
enute. Li brantche goydelike (Nôr) conte li gayelike d' Escosse et d' Irlande
eyt l' ci del Iye di Man; eneviè li brantche britonike ki conte li walès,
cornike eyet burton.

L' escôswès ravize foirt l' irlandès, mins a sacwantès diferinces imôrtantes. Li
pus veyåve c' est dins l' sicrijhaedje, wice ki l' accint, ou fada, est scrît
come on accint dischindant en escôswès, enevié on accint montant en irlandès.
Des mots k' i gn a ont-st on «a» en irlandès mins on «u» en escôswès, metans
cead/ceud (cint). Çoula est li rzultat des rfômes eyet standårdijhaedje del
ortografeye k' ont stî fwaites en Irlande på govienmint irlandès. L' escôswès,
lu, continowe d' eployî l' ortografeye tradicionele do gayelike. Les gayelikes
d' Irlande, d' Escôsse et d' l' Iye di Man sont tos troes des dschindants do vî
irlandès.

Li viye langue, cåzu fotowe e 2001, riwangne des cåzeus, pal voye des scoles po
ls efants. Gn a la des scolîs et scolresses ki les parints vnèt di tos les payis
(loukîz so l' imådje cial djondant).

Gn a eto des scoles po les grandès djins, mins end a waire ki divnèt des djåzeus
corants.

Gn a sacwants posses d' ovraedje la k' on preye les dmandeus d' ovraedje di
cnoxhe cisse langue la. 



https://wa.wikipedia.org/wiki/Gaston_e_walon

Gaston l° 10, c' est ene binde d' imådjes ki avou Gaston Lagaffe (Gaston
Biestreye) ratourné e walon pa Yannick Bauthière.

I fourit eplaidî pa Yoran Embanner, e minme tins dins ene setinne di "ptits
lingaedjes".

Il a vudî a 5.000 egzimplaires, inte di zels, 4000 pol martchî del Walonreye.
Pår el Walonreye, il a stî cossemé pås Noer Dessin.

Gn a la cwarante fåves, nén pikêyes des viers, ratournêyes e walon (et rashiowes
e scrijhaedje rifondou).

Al copete do martchî, gn a cwate pådjes a môde di djournå, k' el tite, c' est
"Li ptit monde do biestreyofone". Ça raconte çou k' ariva a l' instrumint k' el
Gaston a adjinçné, on pô come les 40 Molons.

Li live esta cnoxhou long et lådje el Walonreye, pask' il a stî prezinté å
djournå televizé do 9 di setimbe 2007, et dmorer sacwants djoûs sol waibe di
Vivacité.

Li ratourneu, c' est on raprindisse ki s' a-st enondé dins ci albom la sins
waire d' aspalaedje di des "vîs scrijheus". Pol rashiaedje e rfondou, il a yeu
sacwants côps di spale da Pablo Sarachaga (mins ki n' a nén rlî tote l' ouve).



https://wa.wikipedia.org/wiki/Gaston_Lucy

Gaston Lucy (1898-1986), sipoté Li Singlé, c' esteut on foclorisse et scrijheu e
walon.

Foclorisse et scrijheu walon dins les gazetes di Sint-Houbert, Gaston a scrît
bråmint des contes so les fêyes, les Pépés u les nûtons, les biesses et les
oujheas, li Diale, les spots, l' istwere do viyaedje, les perlinaedjes, les
dicåces, les fôres, evnd.

Il a ossu leyî on motî di 5-6.000 mots k' on-z eployive dinltins a Bive : li
motî d' Bive.

Bråmint des tecses ont stî ramexhnés e-n on sillabusse, tapé pa Yves Joblin,
avou Gaston a ses costés, avou ene ortografeye tchoezeye pa zels deus.

C' est l' minme Louwis Baidjot ki rtapa tos les mots scrîts hatche et matche
dins des cayés di scole, po les rmete pa ôre alfabetike, et rexhe li motî d'
Bive.

Lucyin Mahin riscrijha e rfondou et ehåyî li seu roman da Gaston, Les Grignous,
et l' fé parexhe dins l' Aberteke. Pierre Otjacques el riprinda dins l' mwaisse
modêye, riscrît e sistinme Feller, et l' eplaidî so papî dins l' Coleccion
Pårlaedjes do Teroe e 2013.

Tot djonne, i s' egadje el France po li ristopaedje des trintchêyes del guere di
14.

Si passaedje å Congo bedje date di 1927-1930, ca i resteut el Beldjike po les
fiesses do cintnaire. 

C' est la k' i cmince a scrire (e francès) totès sôres di rilevêyes sol
biyolodjeye et mes fåves do vî vî tins des Congolès. Deus dominnes k' i va
diswalper e walon, pus tård. Sacwants d' ses scrijhaedjes e francès so des
sudjets congolès ont stî rmzetou e walon pa Lucyin Mahin et Louwis Baidjot.

A pårt ces kékès anêyes la, wice k' il apurda l' kiswahili, il a passé si veye
al gåre di Graide.



https://wa.wikipedia.org/wiki/G202

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G201

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G._Lucy

Gaston Lucy (1898-1986), sipoté Li Singlé, c' esteut on foclorisse et scrijheu e
walon.

Foclorisse et scrijheu walon dins les gazetes di Sint-Houbert, Gaston a scrît
bråmint des contes so les fêyes, les Pépés u les nûtons, les biesses et les
oujheas, li Diale, les spots, l' istwere do viyaedje, les perlinaedjes, les
dicåces, les fôres, evnd.

Il a ossu leyî on motî di 5-6.000 mots k' on-z eployive dinltins a Bive : li
motî d' Bive.

Bråmint des tecses ont stî ramexhnés e-n on sillabusse, tapé pa Yves Joblin,
avou Gaston a ses costés, avou ene ortografeye tchoezeye pa zels deus.

C' est l' minme Louwis Baidjot ki rtapa tos les mots scrîts hatche et matche
dins des cayés di scole, po les rmete pa ôre alfabetike, et rexhe li motî d'
Bive.

Lucyin Mahin riscrijha e rfondou et ehåyî li seu roman da Gaston, Les Grignous,
et l' fé parexhe dins l' Aberteke. Pierre Otjacques el riprinda dins l' mwaisse
modêye, riscrît e sistinme Feller, et l' eplaidî so papî dins l' Coleccion
Pårlaedjes do Teroe e 2013.

Tot djonne, i s' egadje el France po li ristopaedje des trintchêyes del guere di
14.

Si passaedje å Congo bedje date di 1927-1930, ca i resteut el Beldjike po les
fiesses do cintnaire. 

C' est la k' i cmince a scrire (e francès) totès sôres di rilevêyes sol
biyolodjeye et mes fåves do vî vî tins des Congolès. Deus dominnes k' i va
diswalper e walon, pus tård. Sacwants d' ses scrijhaedjes e francès so des
sudjets congolès ont stî rmzetou e walon pa Lucyin Mahin et Louwis Baidjot.

A pårt ces kékès anêyes la, wice k' il apurda l' kiswahili, il a passé si veye
al gåre di Graide.



https://wa.wikipedia.org/wiki/Franwal_di_Nameur

Li Franwal di Nameur (Dictionnaire français-wallon d' après Nameur èt avaurla),
ou Franwal da Denis , c' est on motî francès walon ki dene les disfondowes pol
"Nameur et avår la" d' ene grande djivêye di mots francès d' asteure. Il eploye
li sistinme Feller a môde des Relîs Namurwès.

Il a stî adjinçné pa Chantal Denis, avou l' aidance da Lucyin Somme, ey eplaidî
e 2001.

N a po bråmint des mots avou des egzimpes d' eployaedjes dins des fråzes di
rlomés scrijheus do Payis d' Nameur del deujhinme mitan do 20inme sieke (Emile
Gilliard, Andrée Bacq, Alexandre Bodart).

Metans pol mot problinme, n' a kel Franwal di Nameur k' atåvele des
ratournaedjes ôte ki "problinme".

Li Franwal di Nameur va rapexhî des vîs mots dins l' Motî da Pirsoul ki ni
Léonard ni Somme n' avént rprins. Metans : cloke-pôrte, dîyrîye.

On trove des ratournaedjes e francès ki n' sont padecô nén dins les ALW, portant
li pus spepieus ovraedje di translataedje francès walon. Metans : «camoussåd» po
«placard»



https://wa.wikipedia.org/wiki/Franc%C3%A8s_del_Walonreye

Li francès d' Walonreye est mo ahessant po les linwincieus, come Louis Remacle,
ki studièt l' croejhete walone.

On gros motî des mots a pårt do francès d' Walonreye a rexhou e 2010 dizo l'
tite "Dictionnaire des belgicismes".

Les mots ki sont corants e francès d' Walonreye et nén e francès standård si
lomnut les beldjicisses.

Sacwants beldjicisses ont stî acceptés pa l' academeye francesse, et sont lomés
beldjicisses a môde di djin (belgicismes de bon aloy).

Li francès d' Walonreye eploye sacwants mots do francès d' Brussele, ki des cis
k' i gn a ont passé e walon.

Li francès d' Walonreye a askepyî des noûmots nén a pårti do walon, nerén do
francès standård: guindaille, cokotteur, sillabusse, sacoche.

Il a eto fwait des noûmots a pårti del cawete inglesse -ing : zoning, living,
training.

Sacwants noûmots ont polou esse askepyîs flotchreçmint a pårti do walon, et
spårdous on moumint e francès del Walonreye, come "abannet".

André Goosse, Le français de Wallonie, divins : La Wallonie, le Pays et les
Hommes, La Renaissance du Livre, sins leu, 1978, t. 4, 172-181.



https://wa.wikipedia.org/wiki/Fran%C3%A7ois_Duysinx

François Duysinx (e walon, Françwès Dwizink), sipoté Tchantchès (1914-2004),
c' esteut l' fi da Joseph Duysenx.

I n' a waire sicrît e walon, et c' esteut purade des ratournaedjes di scrijheus
greks et laténs. Metans, Anacreyon u Ovide.

Mins si a-t i bouté timpesse pol walon, come djouweu d' role dins les teyåtes.
Il a askepyî li Cåbaret da Tchantchès, ene shijhe di sketchs et d' tchansons ki
s' passe tos ls ans å Triyanon.

C' esteut eto on fén cnoxheu da Guillaume Apollinaire, et s' rashonna-t i ses
studes so ci ome la, èn ene plake lazer prodûte e 1998.

Il a eto studyî les scrijhaedjes da Camille Gaspard, a pårti des papîscrîts di
si ptit-fi, Jean-Philippe Legrand. I nd ont rexhou on motlî dizo l' tite : Le
wallon d'un Wihot. Termes nouveau ou sens complémentaires des mots du
dictionnaire liégeois de Haust employés à Wanne [Ve 44]). Cist ovraedje la a
parexhou dins Dialectes de Wallonie, 29-30 (2001-2002), 49-63. Il est rprins sol
limero [E169] dins l' Djivêye des motîs do walon.

Di s' mestî, il esteut prof di muzike, çou k' el fijha dmorer 24 ans å long
tchîf d' orkesse al Pitite Sinfoneye di Ståvleu. Il a eto bråmint compôzé d'
muzike. Il esteut ossu tchîf d' orkesse.



https://wa.wikipedia.org/wiki/Fran%C3%A7ois_Bovesse

François Bovesse a skepyî li 10 di djun e 1890 et a morou li 1î di fevrî 1944)
sipoté li Rwè des Chwès, fourit on politikî walon d' Nameur, k' a stî eto
minisse del djustice, govierneu et grand disfindeu del Walonreye.

A 18 ans, i s' egadje å Pårti Liberå, eyet i s' va interesser a l' idintité
walon cwand, e 1911, Jules Destrée mete so pî a Nameur ene seccion del soce des
Amisses di l' Årt walon. Sol tins k' i studeye li droet a l' univiersité d'
Lidje, il askepia, e 1912, li gazete Sambre et Meuse ki rexheut totes les
samwinnes. Å cmince li gazete esteut seulmint culturele, mins ele divénrè
politike, militant po ls abondroets del Walonreye. Bovesse si fjha mimbe del
Ligue walone di l' arondixhmont d' Nameur, eyet esse lomé sicretaire del Djonne
Wåde di Walonreye.

Sol tins del prumire guere daegnrece, i s' bate do costé d' Lidje, poy a Anvers
eyet so l' Izer; il est acsû eyet viersé (fén 1914) a l' Oditorat militåre di
Calais. Al fén del guere i s' mete come pårlî a Nameur.

I fourit foirt actif dins l' militance walone, la k' i fourit animeu del Ligue
walone di Nameur, dilegué a l' Assimblêye walone disk' e 1927, et co mimbe do
Comité di l' Union nåcionåle walone. C' est co lu ki meta so pîs les Fiesses di
Walonreye avou on comité des fiesses, e 1923. Cisse fiesse esteut l' ocåzion di
rclamer l' ewalisté des droets inte Walons et Flaminds, et di denoncer les
apetits flamingants. I s' bata siconte des lwès linwistikes ki metént li
neyerlandès eyet l' francès oficirs so tote li Beldjike, por lu, tot come po
Destrée, Flande et Walonreye divént wårder tchaeke si idintité.

Come minisse å govienmint bedje i va eto fé avancî les pôzucions do movmint
walon: l' idêye di continouwer l' acoird militåre franco-bedje, rifuzaedje del
lwè d' amnisteye eyet lûte siconte do movmint fachisse Rex. E 1937 i dvént
govierneu del province di Nameur, eyet mete so ene lete a Paul-Emile Janson ses
idêyes di discintrålijhaedje administratif et dner pus di pwès åzès provinces. I
fourit tapé a l' ouxh di s' posse di govierneu påzès almands a l' ocupåcion
(1940), eyet si rmete a-z ovrer come pårlî.



https://wa.wikipedia.org/wiki/Floriconte_d%C3%A5_sint_Nicolai

Li floriconte då sint Nicolai, c' est on floriconte ki mete el sinne sint
Nicolai et on botchî k' aveut touwé troes ptits efants, ki l' bon sint va fé
raviker.

Gn a veut on côp, e l' Azeye mineure, èn eveke k' on loméve Nicolai ki s' diveut
rinde å Concile di Nicêye.

I s' aveut anuti dins on grand bwès, et i cwereut après ene djîsse po passer l'
nute, aspoyî so s' crosse d' eveke, et moennant si ågne avou ses bagaedjes.

Tot ratindant ki l' botchî finixhe di cotaeyî ene biesse, sint Nicolai ni s'
sint nén a si åjhe. Mins i n' sait nén pocwè. Tot s' on côp, l' anea k' il a å
doet si mete a rglati. Gn a ene pirete ki s' endè dismantche, et l' anea lyi dit
cwè å dfwait do botchî ki l' riçût.

Come sint Nicolai kimincive a esse escran cwand i fjheut ses tournêyes po les
efants, il a tuzé a çouci : Hanscroufe vénreut avou lu. Il åreut todi ene
sicoreye po zingler les efants k' avént stî metchants.

Sint Nicolai d' Mira esteut ene djin avou ene morete pea. Mins, tot l' tins des
gueres inte les crustins et les "Sarazins", les cis di cisse coleur la estént
purade loukîs come des djins a vey evi. I faleut don rprezinter on blanc sint.
Li noere coleur di pea, c' est Hanscroufe k' end a erité. Avou l' discovraedje
di l' Afrike noere, ça va divni cråndimint on negue.



https://wa.wikipedia.org/wiki/Fiesse_di_Sint_Nicolai

Li Sint-Nicolai, c' est ene fiesse des efants el Beldjike (Walonreye & Flande),
el Lorinne, el Holande, e l' Almagne. Ele si passe li 6 di decimbe, li djoû k'
on dit ki l' vraiy sint Nicolai a morou.

Li persounaedje da Sint-Nicolai est djouwé pa èn ome avou ene blanke båbe et on
rodje mantea. I vént so èn ågne, avou on bassa plin d' bistokes.

Il est acpagnté di Hanscroufe (ou Pere Fwetård), ki va scoryî les efants ki n'
ont nén stî saedjes.

Il apoite des djouwets et des gueuzreyes ås efants (leu sint-Nicolai) k' il a
tcherdjî so s' bådet.

I passe pal fouwire, et lzès mete å pî do feu e l' aisse. La, les efants ont
metou leus solés, et des raecenes por lu dner a si ågne.

Les ebagants holandès evoye e l' Amerike rivolît fiesti l' Sint-Nicolai après
kékès anêyes passêyes låvå. Mins i n' savént pus l' date. Ça fwait k' il ont
askepyî li persounaedje do Pere Noyé k' il ont fwait vni so Tere li 25 di
decimbe. Lu, i tchedje ses bistocaedjes so des renes.



https://wa.wikipedia.org/wiki/Fiesse_del_p%C3%A5rotche

Ene dicåce (on dit eto fiesse del pårotche), c' est ene fiesse k' i gn aveut
dins on viyaedje, et k' esteut sovint metowe li dimegne après l' fiesse do sint
ki l' eglijhe do viyaedje lyi est dicåçtêye.

Dins tchaeke viyaedje, n aveut ene grande dicåce u grande fiesse (sovint ezès
moes d' octôbe et nôvimbe) ey ene pitite dicåce u ptite fiesse (sovint ezès moes
d' avri et d' may). Ût djoûs (pacô cwénze djoûs) après l' grande dicåce, gn
aveut les rlaxhådes.

Al dicåce, gn a des barakes ki vnént e viyaedje. Les efants et les grandès djins
î alént fé on toû a pårti do semdi, li dimegne, et l' londi, dinltins. Gn aveut
sovint on tire-pupes, on tchvå d' bwès, on tirlibibi. Après gn a yeu des
oto-scoters.

Des barakes k' i gn a, c' esteut po vinde des soukes. Ene des sôres si loméve
les "boleas" (des toirdous soukes fwaits avou del låme).

Gn aveut ossu des djeus po wangnî ene sacwè : li djeu d' pexhe, li tirlibibi.
Pacô, des djins k' i gn a (boss d' on cåbaret, captinne del djonnesse)
adjinçnént ene traireye.

Li dimegne, on fjheut sovint des dorêyes. Tos les parints ki dmorént dins des
ôtes viyaedjes estént priyîs a mareder (on djheut eto boere li cafe). Al nute,
on danséve.

Li londi, on djheut l' messe des trepassés. Di l' après-nonne, li djonnesse
tournéve li viyaedje, dizo l' moennance do mwaisse djonne ome ou bragård. A
tchaeke måjhon k' i gn aveut des cmeres, il intrént, et boere ene pitite gote,
et magnî on boket d' dorêye. Li londi al nute, gn è raveut co bal.

C' esteut eto l' londi k' on fjheut l' djeu d' l' åwe, k' a stî disfindou après
1920.

A des plaeces k' i gn a (come Côrbion), on rdansive co l' mierkidi, inte djonnes
do viyaedje (ça fjheut 5 djoûs d' dansaedjes).

Li dimegne d' après, on rmeteut ça : c' est çk' on loméve les rlaxhådes, u les
rleyes.

Tins del guere 1940-1945, gn a pont yeu d' dicåces. Elle ont ricmincî e 1945. On
danséve dins des gregnes, la k' i gn aveut pont d' cafès. Udonbén, on meteut des
soyoeres divant l' café, et on danséve divant l' ouxh. C' esteut des djins do
viyaedje ki djouwént bal (avou des årmonicas). Les danseus payént al danse (c'
est come ça k' les muzicyins estént payîs. On dneut 5 sôs del danse. Après, gn a
yeu des cwåtes : ene cwåte, c'esteut po 4 danses.

A ç' moumint la, gn a yeu des plantchîs. Adonpwis gn a yeu des guinguetes. Å
cmince, elle estént rondes, pu divni rectangulaires. On-z a priyî ene binde di
tchanteu. Li bal kimincive a 7 eures, et esse fwait a meynute. On payive l'
intrêye, et vs mete on catchet sol mwin. Après meynute, on moussive po rén.

A pårti des anêyes 1990, les guinguetes ont disparexhou, paski tchaeke viyaedje
a yeu ene såle cominåle. S' end aveut pont, les comenes atchtèt sovint des
tchapistreas et les amonter pol dicåce. Les bals sont moennés pa des
diss-djokès. Gn a des foitès loumires. Les bals kiminçnut a 11 eures, et
atchever a 5 eures å matén.

E Payis d' Lidje, les dicåces si lomèt "fiesse del pårotche". E payis d' Nameur
ey el province do Lussimbork, on dit "dicåce" (so plaece dicauce), come e Hinnot
(la k' on prononce ducace, et sovint scrire ducasse). Li pus cnoxhowe est l'
cene di Mont.

Les dicåces egzistèt el Flande, e l' Olande, el Grande-Dutcheye do Lussimbork,
ey el Walonreye. End a eto el Picårdeye, el Tchampagne, el Lorinne, ey e l'
Almagne.



https://wa.wikipedia.org/wiki/Falachas

Mins i s' lomnut Beta Israhel («Måjhon d' Israyel»), måy "Djwifs" ni "Falachas".

Ôte tchoi : on cåze d' on Djwif d' Etiopeye ås prumîs tins do cristianisse, dins
les Ouves des Apoisses. 

Cwand l' Timpe di Djeruzalem a stî remolou (e 586 divant l' Crisse), gn a
sacwants curés k' ont ebagué foû d' Djeruzalem, et prinde avou zels l' åtche di
l' aloyance et bråmint des agayons do timpe. Et lzès muchyî so l' iye Tana
Kircoss, e-n Etiopeye. C' est sfwaitmint k' i gn a yeu ene rilidjon israyelite
foirt diferinne di çki s' a passé pus tård e l' Palestene.

Li pus grande pårteye des Israyelites ont stî moennés evoye e Babilone, et
seulmint ene tote pitite pårteye, ki c' est l' peclêye del dischindance di Djuda
(les Djwifs), k' ont rebagué a Djeruzalem, foû d' Babilone. Termetant, les curés
k' estént muchîs e l' Etiopeye s' ont comaxhî avou les djins did la. Adon, cwand
l' Evandjîle a stî pretcheye e-n Etiopeye, ç' a stî åjheymint rçuvou. Mins ene
pårtêye did zels n' ont nén vlou. Co ouy, l' åtche di l' aloyance est wårdêye a
Acsoum, e l' tchapele di Nosse-Dame-di-Siyon. Et les cayets do Timpe da Salomon
sont co e l' abeye crustinne di Tana Kircoss. 

C' est les seus Djwifs k' ont co des curés (ou purade "ofrixheus"), adon k' tos
les ôtes n' ont fok des rabins. Il ont eto des timpes (k' i lomnut «masguide»,
ki c' est l' minme mot k' moskêye), come li vî timpe di Djeruzalem. Il avént
bråmint des abeyes (ouy, end a pus k' ene), ewou k' les moennes tchantént l'
ofice sete côp l' djournêye. Ezès pårotches, deus côps seulmint, å matén ey al
vesprêye tote basse.

Les curés falachas schoûtnut cofesse et dislaxhî les petchîs, a môde des
crustins. Leus ofices raviznut bråmint les cis des crustins etiopyins, mins les
vuzes des psåmes et des tchants n' sont nén les minmes.

Il ont bråmint des vî peres del fwè, k' ont scrît des lives di teyolodjeye al
dilongue des siekes.

Gn a yeu ût meye (8000) Falachas k' ont morou di scrandixhmint, di fwin et d'
soe, å Soudan, ou tot do long des 2000 km di voye. 



https://wa.wikipedia.org/wiki/F%C3%AE

On fî, c' est, dins l' adjinçnaedje del moyinådje, ene tere k' on signeur aveut
dné a s' waslet, po l' payî di vni fé l' guere avou lu.

Li mot, k' on pinse d' etimolodjeye tîxhone (di vieh, bisteu, consecant bén),
a-st aparexhou pol prumî côp e l' Occitaneye al fén do 9inme sieke (fevum), avou
motoit acmaxhaedje avou l' mot fiscum (ki, a l' epoke carolindjinne djusse
divant esteut dné ås grands dominnes royås), eyet aparinté a beneficium, çou ki
fwait pinser a l' oridjinne publike des fîs nonnreces (li beneficium esteut l'
no dné a ene concession d' tere fiscåle dinêye a èn adjint publik pol payî di
ses siervices). Li sins do mot si stind adon ås ôtès fômes di concessions a on
waslet, po replaecî l' mot benefice.

Li waslet n' esteut nén prôpietaire do fî, il end aveut seulmint l' wåde; mins
nerén, li sovrin èn poleut nén rsaetchî l' fî a si djuzrin, po ostant ki ci cial
rimplixhaxhe bén ses dvwers diviè s' signeur lidje (li signeur k' il esteut
aloyî avou et ki lyi aveut dné l' fî).

On fî est on benefice (les mots sont sinonimes disk' a pô près l' 10inme sieke)
d' on sovrin a on djuzrin; siconte di cwè, li djuzrin aveut des dvwers eviè si
sovrin po pleur aveur li benefice do fî.

Les fîs lidjes ont aparexhou å 12inme sieke; divant çoula les djuzrins dvént
tofer shure leu signeur po tot, mins a pårti d' adon, çoula n' est pus vraiy ki
dins cwate cas.

Po pleur aveur on fî i fåt esse on nôbe; mins viè l' fén del Moyinådje, les nén
nôbes (mierdjins ou cminåltés) end ont accès, por ostant k' i paynuxhe li droet
do franc-fî, ci droet, k' i fåt rpayî tos les vint ans eyet dins les eritaedjes,
rivént normålmint å montant des rivnous d' ene anêye.



https://wa.wikipedia.org/wiki/F%C3%A9lix_Duval

Félix Duval (riwalonijhåve e Félisse Delvå), c' esteut on scrijheu e walon k' a
skepyî li 19 d' awousse 1914 å Bos d' Inne, et-z î mori li 2 d' avri 1991.

C' esteut purade on fjheu d' arimeas, foirt dilé les mwaissès idêyes del
djermêye 48, mins sins aveur sitî dins ç' soce la.

Il a ramexhné ses scrîts, ricoridjîs pa Robert Dascotte e deus schorseyes :
"Tchimins sins dbouts" (1973), pu "Prumîs tocaedjes" (1974), eplaidîs a
Inne-Sint-På. Ces scrijhaedjes la avént rascodou l' pris do Hinnot e 1972.

Å cmince, il aveut ptchî les zandrins. Il ls emantche voltî sol cogne di
xhilteas.

Portant, i va co rade si mete al powezeye avou des courts vers (cwate-pîs) et
minme des deus-pîs, avou u sins rimaedje, emantchîs e ptits powinmes.

Tot divnant vî, i s' metrè purade al prôze-powezeye, C' est des sfwaits bokets
k' il eplaidrè dins l' antolodjeye "Scrire".

Foirt romantike dins ses tinmes, Félix Duval djåze sovint del bele. Ci côp la, i
mostere tofer si disbåtchance, ki provént dandjreus d' ene rascråwe d' amour (on
manaedje k' aléve a schî-fesse ?). I n' è rwerixhrè måy, mins ça l' moennrè, a
môde di Musset, so l' tchimin des estoeles (li powezeye). Mins l' voye serè
bénrade on tchmin sins coron, sins espwer, sins rafiya.

A la brune, / J'ai rencontré mes songes, / Un à un, / Sur la route / de mes
rêves.

Comme des curés, / Ils s'en allaient en fredonnant, / A la queue-leu-leu, /
Comme des mendiants.

Ils m'ont regardé / De leurs yeux vides, / De leurs yeux de songes, / Profonds /
Comme des mines / Et froids / Comme des morts.

Mais, sans rien dire, / Ils sont partis / Pour toujours, / Sans espoir de
retour.

En étreignant / Mon cœur / Qui ne comprend pas, / Qui aime, / Qui vit, / Couché
à terre, / Désemparé, / Comme un efant battu, / J'ai pleuré.



https://wa.wikipedia.org/wiki/F%C3%A9licien_Barry

C' esteut on scrijheu e walon. Ey on bouteu pol walon. Ey on nouzome eplaideu di
lives et d' gazetes e walon.

Avou ses memweres di 2000 pådjes Istwere d' on scrijheu e walon, a môde di
djournå, i pout esse riwaitî come li pus grand scrijheu di prôze nén racontrece
do 20inme sieke.

I vént å monde a Watinmé (Reve), dins ene famile di 12 efants. Si pa esteut
maçon, mins i tnént eto cåbaret, on cafè avou on bolwer djondant.

A l' ådje di 6 ans, e 1905, i bagnut so Tchålerwè. C' est la k' i va viker li
guere di 14 k' i raconte dins ses memweres. 

Al fén del guere, i va bouter come tipografe dins ene imprimreye a
Montniye-Nouveye. Pu s' mete a s' boûsse dins ç' mestî la, k' i n' cwitrè pus, e
1919.

Dins ene gazete sportive ki vude diviè 1925, si ovrî Georges Fay fijheut parexhe
des biyets e walon. C' est dandjreus la ki ses acoirdances avou l' lingaedje da
Djåke Bietrand atake.

Ele si vont diswalper avou Maurice Lixon (1902-1984) ki lyi fwait imprimer ene
ramexhnêye d' arimés, «Bric-brok» (1930). E 1933, il amontèt eshonne ene gazete
pår e walon, Ele chariguète ki vudrè disk' al guere di 40.

Mins il est d' brogne avou s' cuzén financî tant k' å manaedjmint di l'
imprimreye, ki c' est lu k' a monté, mins ki c' est s' cuzén k' a ratchté. I
parvént adon a fé imprimer l' Bourdon pa les Imprimreye Scaillet ki dvèt eto
vinde li gazete. 

Si prumire ouve, ci fourit ene pîce di teyåte e-n èn ake, Pèchî, creyeye a môde
d' operete (avou des tchants). Si no d' pene po ça, c' est «Cuzén d' Watinmé»

Pu rashonner ses sovnances di pexheu, dins Al pûjète (500 egzimplaires, 1943),
shuvou di Au rcwès des rwines (1944).

Il a scrît des romans «Leyon Cranasse, tchampete pa amour» (1944), shuvou di
«Sonk walon» (1945), avou les minmes persounaedjes.

Mins il est pus cnoxhou come askepieu do Bourdon e 1949 (il esteut mwaisse
imprimeu di s' mestî). Il aveut ddja eplaidî l' Chariguete di 1938 a 1940.

Po les 10 ans do Bourdon, i va eplaidî ene sipepieuse antolodjeye, «270
sicrijheus e walon do Payis Noer», si tchîf d' ouve come eplaideu. 

Les dierinnès anêyes di s' veye, il a tnou on djournå da sinne e walon, di dpus
d' 2000 pådjes.

Li walon da Felicyin Barry est foirt rifrancijhî. A cåze di ça, Hinri Van Cutsem
lyi rfuze èn adrovaedje po «Al poujhete» (1942).

Mins si manke di vizêye literaire lyi a permetou di djåzer did tot, fotbal,
velodrome, et tot çou ki s' a passé dins l' cotoû di Tchålerwè après l' guere di
1940-1945, çou ki les ôtes sicrijheus ni fwaiynut waire.

Pus vî k' çoula, c' est onk des råles sicrijheus e walon ki raconte li vicaedje
el Walonreye tins del guere di 14, sins clintchî dins l' tchåvinisse di rvindje,
come ci fourit l' cas po mo bråmint des scrijheus di l' après-guere di 14. 



https://wa.wikipedia.org/wiki/F%C3%A5ve_do_violoneu_et_do_leu

Li fåve do violoneu et do leu, c' est ene rapoitroûle avou onk u sacwants leus
et onk ki djowe do violon k' on racontéve dins tote li Walonreye ey el Gåme.

Alez s' vey e splitchant motî po des linwincieusès racsegnes so les mots
"violoneu" et "leu".

C' esteut nosse vî nonke Colåd, ki nd aléve al dicåce a Soyire. Et di s' mestî,
u putoit si pasmint d' tins, il esteut violoneu. Et il aveut prin s' violon po
djouwer å long del shijhe, inte les djeus d' cwåtes. I djouwént ås cwåtes; i
magnént on boket d' dorêye et djouwer on boket, pu rdjouwer ås cwåtes...

Et dviè les 3 eures å matén, li shijhe esteut pus ki houte. Il esteut tins d'
eraler. Et les parints lyi avént dné li mitan d' on gros rouyot k' il avént
ratoirtyî dins ene tîkete recloyowe pa on fernuk. Et po-z èraler, il aveut passé
l' baston dizo l' fernuk, et mete ça so si spale, et l' violon dizo l' ôte
bresse.

Et on pô après l' ôrire do bwès d' Djimbe, il ôt chamter padrî lu. Et i voet k'
c' esteut on leu. Il ascoxhe on pô pus vite. Et gn aveut l' leu kel shuveut
todi. Et i s' dit : "totaleure, i m' va toumer sol dos; cwè çki dj' freu bén po
m' è disfé ?"

El la l' leu ki pete å diale, li cawe inte les pates (les leus, come les tchéns,
i n' inmèt nén li muzike). Et nonke Colåd di s' peter a dire : "nodidjo,
nodidjo, si dj' åreu yeu sondjî a ça pus vite, dj' åreu co m' rouyot !"

(rilevêye pa Tchåle Delaite, eplaideye pa Lucyin Mahin dins "Li Rasgotaedje des
Bassårdinwesse", et pa Pire Otjacques, dins "Aux Sources de la Lesse").

Dizo l' tite "Cwand gn aveut co des leus a Retni", ele a stî riscrîte a môde d'
arimea pa Louis Nissen. Si mononke rivneut di Mont-l'-ban a Retni. Il a
rescontré l' leu djusse après Tcherin. Nén onk, mins deus leus, onk padvant, et
l' ôte padrî. Ci n' est nén on rouyot, mins ene tåte kel mononke hene å leu.
Cwand elzî djouwe do violon, les leus petèt å diale do costé d' Brijhî.

El Gåme, c' est l' Djihan d' Madi k' est l' violoneu. Il a eto on rouyot. Cwand
i cmince a djouwer do violon, li leu s' mete a danser, et toume la, moirt
escran. Adon, li Djan d' Madi court evoye.

A Coû-sint-Stiene, on djåze d' on violoneu d' Ruxhåd, ki rvént d' on bal a
Såt-Wiyåme. Il a deus dorêyes k' i dene ås leus (cial, tote ene hiede). Après i
djowe on cantike a l' Aviedje so s' violon. Les leus stepnut-st evoye.

(A. Mortier Les loups et le violon, divins: Le folklore brabançon l° 273-274,
1939-1940, p. 273-274).

A Håre, c' est Djan-Louwis do Laid Oujhea. I tape å leu ene dorêye et del tripe
(M. Lamboray).

A Harbûmont, li violoneu, c' est l' Pere Condrote ki rvént del dicåce a
Gribåmont.

A Palijhoû, li violoneu si lome Emrike, et i rescontere li leu dins l' bwès d'
Fwè.

A Bietris, c' est Polite d' Åcrumont, ki rvént del dicåce a Glåmont. I dene a
magnî å leu do rouyot

(M. Pignolet, Notes de Folklore: les loups en Ardenne, divins Ardenne et
Famenne, l° 3, 1961, p. 58).



https://wa.wikipedia.org/wiki/F%C3%A5sse_pesse_des_oujheas

Li fåsse pesse des oujheas u maladeye do Noûtchestea , c' est ene maladeye des
poyes et des ôtes oujheas d' poli.

Teyoricmint, li fåsse pesse, c' est ene maladeye al declaråcion oblidjeye. Mins
elle est télmint corante dins sacwants payis k' on nel dit måy a l' OIE.

Les antidjinnes ni candjèt nén sorlon les stoks, çou ki vout dire k' on metou
vaccén pout acsure tolminme ké stok do virûsse.

Li maladeye est foirt touwante, avou des morances disk' a 100 % si les oujheas
n' ont nén stî eploctés dvant.

Li prumî djoû, dins les poytreyes nén eploctêyes, on va aveur des oujheas ki
toumèt roed moirts. Et les ôtes biesses ni shonnnut nén esse malådes. Pu on-z
årè do stiernixhaedje et do rôguia. Avou del vete schite. On pô après vont vni
les simptomes del tiesse, copurade li toirdaedje do hatrea.

Li pus tipike, c' est l' mayta d' sonk so l' estoumak vraiy et l' djezî. On-z a
eto di l' efouwaedje do prumî boyea.

Dins les pus vîs cas, gn a sovint di l' areyosaetchite a cåze d' ene
colibacilôze rawetrece.

Li fåsse pesse rishonne li pesse des oujheas. Mins cisse-ciale est bén tracêye,
dabôr ki le minêyes di fåsse pesse rôlèt totavå l' Daegne.

Dins les bindes di polets d' poytreye, å cmince, on n' sait nén todi fé l'
diferince inte li maladeye do Noû-Tchestea et l' boursite å virûsse. Copurade ki
l' mayta do vraiy stoumak si rescontere dins les deus maladeyes.

Les poyons sont-st eploctés deus u troes côps inte 1 et 21 djoûs. C' est tot po
les polets. Po les poyes ponresses et les meres di poyons, on ratake avou des
pikeures deus troes côps divant k' ele ni ponexhe. Adon-pwis, tins do tins d'
ponaedje, co on replocta dins l' abuvraedje tos les troes moes.

Ele sont foirt corantes, et ont mwints côps tchôkî l' pouytî a n' pus eplocter
disconte del fåsse pesse. C' est å pus sovint des stiernixhaedjes et del
brontchite.



https://wa.wikipedia.org/wiki/F%C3%A5_(usteye)

Ene få, c' est ene usteye avou on mantche et ene lame, po fåtchî (on dit eto
"soyî") å four u ås dinrêyes.

L' eployaedje del få a shuvou l' ci del seye. Le pus viye usteye po fåtchî, c'
esteut l' seye. Les fåtcheus al seye estént eto lomés les crouwådeus.

Il a stî shuvou do ci del raezete. Mins minme a ç' moumint la, gn aveut co
dandjî del få po fé les voyes (lårdjeur tot åtoû do tchamp, po li tchvå et l'
coir del machine passer).

On bon fâtcheu al få pleut fâtchî disk’ a trinte åres so on djoû, c’ esteut on
djournå.

Cwand on fåtchive, on rawijhive li lame tos les cwårts d' eure, tot passant ene
pire a rawijhî dsu. Cisse pire a få la esteut pindowe al cingue do fåtcheu, dins
on coirnî u on buhet. Ladvins, gn av' di l' aiwe avou do vinaigue.

Al nute, li fåtcheu rbateut s' få so èn egloumea. Po-z ataker, i prindeut les
batmints (li mårtea avou ene pene et l' eglumea). I plantéve l' egloumea el
daegne, et s' ashire, les djambes eschåyeyes. Adon, trimper li pene do mårtea
dins ene cassete d' aiwe. Et, tot tnant li spès boird del få avou l' hintche
mwin, taper sol taeyant avou l' pene do mårtea, tinou del droete mwin. Et
avancî, tot doûçmint, do talon disk' al betchete del lame.



https://wa.wikipedia.org/wiki/Ene_b%C3%A5ke_so_les_bw%C3%A8s_d%27_l%27_%C3%85rdene_(lives)

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/El_Crikion_(gazete)

Li Crikion (on scrijheut L' Créquion), c' esteut ene gazete e walon do Payis
d' Tchålerwè, askepieye e 1904 pa ene troke di scrijheus e walon: Oscar
Lefebvre, Joseph Modave, Auguste Ranchon et Léopold Surin, k' end esteut
l' eplaideu. Li Crikion parexheut tos les semdis, et fé concurince å Tonea
d' Tchålerwè ki vudive e minme tins. Åresse, l' idêye esteut di fé do walon
ôtmint ki les couyonådes ki parexhént dins l' “Tonea”.

Il a stî eplaidî totes les samwinnes do prumî d' octôbe 1904 å 22 d' decimbe
1906. I fourit eto renondé do 7 d' awousse 1909 å 10 di fevrî 1910. Li Crikion
eplaidive des arimeas, des monologues, des racontaedjes et des pîces di teyåtes
des grands scrijheus d' adon: Adelin Bayot, Auguste Cador, Ernest Légat, Arthur
Triffet, et Jean Wyns. Li Crikion djåzéve eto del bouye da Jules Feller po
decider des rîles di rashiaedje des pårlers walons. Eyet do prumî pordjet da
Djhan Hôss di Diccionnaire djenerå do Lingaedje walon. C' est dins l' Crikion, e
1906, ki l' idêye d' ene "soce literaire walone" est atåvlêye. Gn ava måy ki
deus djins ddins: Surin lu-minme eyet Arille Carlier.



https://wa.wikipedia.org/wiki/Eciclopedeye_Wikipedia

Wikipedia est ene libe et franke eciclopedeye avou tos des lingaedjes, sicrîte
pa des bénvlants so l' atuze Wiki. E setimbe 2003, pol pordjet en etir i gn
aveut dins les 300.000 pådjes e 41 lingaedjes diferins. C' est di ces trevéns la
k' a cmincî li li modêye e walon.

Ci no la di Wikipedia est eployî po l' eciclopedeye ey eto pol pordjet basti
ciste eciclopedeye la.

Tot come Nupedia, Wikipedia est sotnou pås libes programes eyet li Fondåcion po
les libes programes (Free Software Foundation) da Richard Stallman. Stallman est
l' ene des djins k' a spårdou lon et lådje l' idêye d' aveur ene «eciclopedeye
libe univiersele» (loukîz si scrijhaedje so les fyis, en inglès, sol sudjet:
"The Free Universal Encyclopedia and Learning Resource") divant ki Wikipedia et
Nupedia ni soeyexhe askepyîs.

Li pordjet Wikipedia a troes mwaissès piceures ki definixhèt si plaece sol
Daegntoele eyet ndè fjhèt ene sacwè d' unike:

note: li Wikipedia e walon (e motoit kékès ôtes pitits wikipedias) a ossu des
intrêyes di diccionaire; mins ele sont bén metowe erî des årtikes eciclopedikes
(les intrêyes di diccionaire kimincèt totes avou Motî:).

Come les bouteus sepèt pår ki leu bouye serè libmint spårdåve, i sont-st enondés
po tofer rimete ene paltêye. Loukîz eto: copyleft, GFDL eyet
Wikipedia:Abondroets.

Les pårticipants a Wikipedia emantchnut des sacwès eshonne, tot shuvant des
rîles et rcomandåcions po wårder l' pordjet d' assene.

Li pordjet fourit-st askepyî pa Jimmy Wales eyet Larry Sanger e djanvî 2001. Li
soce Bomis (bomis.com), on poirtay sol Daegntoele ki c' esteut da Jimmy Wales, a
dné on fel côp di spale, avou d' l' aidance et des aidants. Li prumire anêye, c'
esta Larry Sanger k' acvierna l' pordjet en inglès, come redacteu payî a plin
tins. Dispoy adon, li pordjet rote pa avou les uzeus ki s' arindjèt inte di
zels, tot shuvant les rîles et rcomandåcions k' ont skepyî fwait a fwait.

Li 20 d' djun 2003, li Fondåcion Wikimedia a stî metowe so pîs po manaedjî ey
ecwårler les diferins pordjets des Wikipedia.

Ene modêye papî et ene so plake lazer ont stî propôzêyes e moes d' awousse 2003
pa Jimbo Wales. Vey en:User:Jimbo Wales/Pushing To 1.0.

Wikipedia et ses pordjets paraleles sont des waibes wiki libes. Diswalpés å
cmince pa des cminåltés di programeus di libes programes, les wikis sont des
waibes dinamikes, ki tot viziteu pout candjî l' pådje k' il est ki lét. Li
sintacse wiki est bén pus simpe ki l' HTML, i sufixh d' on ptit moumint po
l' aprinde (deus apostrofes po mete e clintcheyès letes, troes po mete e cråxhès
letes, deus cwårêyès åtchetes po fé on loyén). So ene waibe wiki, li limite inte
li viziteu et l' oteur disparexhe. Askepyî e 1995 pa Ward Cunningham, li no Wiki
vént do hawayin «wikiwiki», ki vout dire «vite, raddimint».

Ritrovez cisse section, ki cåze di l' idêye di wårder li cnoxhance del djin
dispoy l' Antikité disk' asteure, sol wikipedia en inglès:
http://en.wikipedia.org/wiki/Wikipedia

Tant k' å wikipedia e walon, il aveut 300 årtikes. Li 19 di måss 2008, il
avindeut 9999 årtikes (loukîz l' waitroûlêye ciddé djondant).

Li walon fourit l' prumî lingaedje d' oyi dlérin a esse riprezinté so Wikipedia.
E 2005, gn ourit eto li normand.

Dins les ôtes pitits lingaedjes vijhéns do walon, les djins do lussimbordjwès et
minme les cis do limbordjwès sont vayants assez.

Les båzes di dnêyes, po tos les lingaedjes, polèt esse aberwetêyes a pårti del
hårdêye http://download.wikipedia.org



https://wa.wikipedia.org/wiki/Dutcheye_di_Bouyon

Li Conteye et poy li Dutcheye di Bouyon (la-minme, on djheut la Dutchîe d'
Bouyon), ci fourit èn aroyaedje politike avou Bouyon come mwaisse-veye, ki dura
del moyinådje disk' å redjime francès.

El moyinådje, li veye di Bouyon esteut l' sidje d' ene conteye, ki dipindeut del
Dutcheye di Basse-Lorinne.

Li pus rlomé des contes di Bouyon ci fourit Godfrwè d' Bouyon, i va basti l'
tchestea, eyet poy li vinde al evetchêye di Lidje. Ene miete pus tård, les
Evekes di Lidje prindront eto l' tite di Duks di Bouyon.

Li Conteye divént Dutcheye tot passant dizo l' moennance di Lidje, ki les
princes-evekes prindront eto l' tite di Duks di Bouyon.

E 1678, Bouyon va esse prins pås Francès, eyet dné al famile La Tour d'Auvergne.

Li Dutcheye va divni otonome, mins dizo l' mambornance des Rwès d' France, la ki
si eplaeçmint esteut vormint stratedjike, come «li sere di l' Årdene», s' apinse
a Vauban.

Dabôrd, li dutcheye di Bouyon ni serè måy ezès Bas payis otrichyins. Ça fwait ki
les viyaedjes walons del dutcheye ni si rtrovèt nén so les mapes da Ferrari.

Li Dutcheye di Bouyon dimorrè otonome disk' a si anecsion al republike francesse
e 1795, après ene coûte termene di Republike di Bouyon.

Li Dutcheye di Bouyon a-st eployî disk' al fén do 18inme sieke des viyès mzeures
ossu bén di France ki del Principåté d' Lidje. Vey l' årtike Viyès mzeures el
Dutcheye di Bouyon po pus di racsegnes



https://wa.wikipedia.org/wiki/Doetrece

Ene doetrece, c' est on rime-rame d' efant k' on dit tot passant, aprume, so les
cénk doets, tot cminçant på pôce. Cwand on-z a yeu aduzé li ptit doet, on cateye
l' efant.

Dins ene doetrece, li prumî mot s' dit tot toutchant l' pôce, li deujhinme e
toutchant l' erî-doet, li troejhinme e toutchant l'grand doet, li cwatrinme e
toutchant l' doet a l' asso, li cénkinme e toutchant li ptit doet.

Li doet a l' anea, l' idêye dirî bråmint d' ses nos, c' est k' c' est la k' on
stitche èn anea.

Les lomaedjes avou Djan pôrént esse di provnance tchampnwesse "Jean de la
sceau". Li sceau, c' est l' catchet, l' essegne k' i gn aveut sol bague, kécfeye
po on prince, èn eveke, evnd., acertiner ses letes et ordonances. Avou on
riscôpaedje, on-z a "Djan d' l' assô", pu tot maxhant l' assô => laçeau =>
lacea, Djan d' Laecea.  I n’ a don rén a vey avou l’ laecea.

Poy les pôves n’ avént pont d’ anea d’ ôr u d’ årdjint come les ritches, mins
ene simpe bague di keuve, et come li keuve k’ erunit et leyî ene traece di vert
di gris sol pea do doet, ci-ci a l’ air tchamossî. 

Li ptit doet si lome : pitit kerton, pitit keket, pitit courtåd (=> couteau =>
pitit coutea), pitit sôdård.

Gn a des doetreces e l' arabe marokin ki raviznut les cenes do walon. Mins,
vola, on cmince todi på ptit doet.



https://wa.wikipedia.org/wiki/Djwif

Li rlidjon djwive ou rlidjon israyelite ou djudayisse, c' est li pus viye des
rlidjons monoteyisses. Elle est co pratikêye ouy, totavå l' Daegne, foirt avant
e l' estat d' Israyel.

Les sints lives del rilidjon djwive (Tora) ont stî rprins des crustins (Vî
Testamint). Li Djneze et bråmint des ôtes bokets (istorikes et racontroûlreces)
si rtrovnut eto dins l' Alcoran.

Li mwaisse atuze teyolodjike, c' est li cene d'on Diu unike k' a fwait aloyance
avou Abråm et a transmetou si loe a Moyisse.

Gn årè on Messeye ki vénrè pus tård et mete so pîs li ringne del djustisse sul
Daegne. Mins ci-ci n' est nén Djezus-Cri, nén ddja waitî come on profete pa les
Djwifs.

Li live sacré est (rilomé Bibe pa les crustins) est espliké pal Mishnah eyet l'
Talmoud.

Les fiesses rilidjeuses eyet li semdi djwif (shabbat) sont des djoûs ki les
praticants sont-st oblidjîs d' si rpoizer.

I gn a normålmint troes dispinses å djoû (chahrit, minhat et arbit) k' on
adjoute a mousaf, les shabbats, djoûs di fiesse et les 1îs do moes liturdjike
et, totoute, neylah po li Yom Kipour.(a mî espliker)



https://wa.wikipedia.org/wiki/Djowe_del_passion

Li djowe del passion, c' est ene sôre di pîce di teyåte sol tinme del passion da
Djezus-Cri, k' on djowe dispu l' Moyinådje dins tos les payis crustins.

El Walonreye, asteure, c' est èn etrevén culturel ki s' passe dins sacwants
viyaedjes, soeye-t i tins del peneuse samwinne, soeye-t i tot l' cwareme å long.

Li dujhance est eco bén vicante el Catalogne, wice k' on l' djowe dins cénk
plaeces, dins des nouzomes decôrs.

Li passion si djouwéve eto dins l' teyåte di marionetes. Li prumî djouwaedje el
Walonreye aveut stî adjinçné pa Djîle Kontî a Djudla-Mouze (Lidje) diviè 1850.

Gn aveut 6 tåvleas, et ça duréve deus eures. Ça s' djowéve å mitan u après ene
ôte pîce di teyåte (ene comedeye). Gn aveut toplin des tchants rlidjeus. Gn
aveut on piyano po-z acpagnter les tchants del tchantreye, et gn aveut eto l'
årmonreye ki vneut djouwer des airs. Li dierin tåvlea, c' esteut l' acinsion.

Li såme esteut d' ocuper les rwaitants tins k' on candjive les decôrs pol
mwaisse pîce. Eyet do mostrer l' Evandjîle, sins esplikêyes.

Mins gn a on deujhinme plan do spectåke : c' est des esplikêyes istorikes pa des
djins ki sont abiyîs come asteure, omes, femes et efants. On va fé des
comintaires, metans sol trayixhaedje da Djuda po fé tuzer : vos, èn l' årîz nén
fwait fén parey ?

On esplike ossu l' istwere da Barabasse, et li spoûle des terorisses palestinîs,
sapinse les Romins. On mostere ki c' est Cayife, li grand-priyesse djwif, k' a
mo bouxhî sol clå po fé codåner Djezus.

Les loumiraedjes et les coleurs des costumes sont tchoezis pa des essinneus d'
mestî. Les costumes sont d' ene coleur diferinne po tchaeke trope di djins :
rodje po les Romins, måve po les priyesses, brun caramel po les shuveus d'
Djezus.

Metans ossu, li petchresse (ki trompe si ome) est rodje mousseye, essegne di l'
infier. Å resse, Djezus, cwand il årè raviké, si va rmoussî simbolicmint avou
des håres d' asteure. Et a ç' moumint la, boutans po les pelrins d' Emmayusse,
ci serè bråmint des blancs mousmints, simbole del purté.

Å rvier di çou ki s' passe pol djowe do Noyé, el Walonreye, li djowe del passion
s' a todi fwait e francès. Mins e 2009, les cis d' Sibret l' ont djouwé e walon,
so des scrijhaedjes da Maurice Georges.

Si essegne, c' est Europassion. Ele fourit askepieye a Esparrago (Catalogne,
Espagne) e 1982. Adonpwis, gn a yeu des raploûs a Nancy (Lorinne, France),
Londéac (Burtaegne, France) et a Lignè minme e 1995. Li soce a eto metou so pîs
ene gazete Levate (latén po astampez vs).



https://wa.wikipedia.org/wiki/Djezus-Cri

Si skepiaedje sieve di prumire anêye å calindrî grigoryin, eployî pa toplin des
payis sol Daegne.

Les crustins l' lomnut «Djezus-Cri» ou «li Crisse». Cwand on djåze du lu come
efant, on dit cobén: l' «Efant Djezus», u (po djåzer ås efants) li «Ptit
Djezus».

Li no d' Djezus est on ptit no ebreu, ישוע (yeshoua, çou ki vout dire li
schapaedje). Li mot crisse k' î est aclapé dins Djezus-Cri, i vént do grek
Χριστός (xhristos, li ci k' a stî ondou).

Po les crustins (k' ont shuvou li rlidjon k' il aveut-st enondé), c' est l'
Messî (u Messeye) ratindou dins l' rilidjon djwive.

Dispu l' acceptance do mistere del Trinité diviè 400, c' est Diu l' Fi, li fi da
Diu l' Pere, divnou èn ome på shofla do Sint-Esprit dins l' vinte di l' Aviedje.
Eto, on mete padecô ene grande lete ås pronos kel riprezintèt. On l' lome eto
«Bon Diu».

Djezus åreut cmincî a pretchî e 30 et åreut morou e 33, crucifyî pås Romins.
Mins il åreut raviké li 3inme djoû, et monter å cir 40 djoûs pus tård.

Les prumîs shuveus da Djezus, k' on lome les apoisses, u les dicipes, end aveut
doze. Inte di zels sint Pire ki va divnou leu moenneu, Djuda, kel va trayi, sint
Djhan l' evandjilî, et les troes ôtes evandjilîs, sint Matî, sint Luk et sint
Mår. Ossu : Sint Djåke li grand ki s' tombe åreut stî rtrovêye a
Sint-Djåke-el-Galice.

Li skepiaedje da Djezus-Cri (a Betleyem) est fiesti a Noyé. Å Rwès, on fiestixh
li vizite di troes rwès, ki l' årént vnou vey påpåd. Li Tchandleuse rimimbere si
prezintaedje å timpe, a 40 djoûs.

Si moirt (a Djeruzalem) est rmimbrêye tins del Peneuse Samwinne. Si ravicaedje
est fiesti a Påke et si montaedje å cir, a l' Acinsion).

Si veye est racontêye dins les Evandjîles. Si vnowe å monde esteut djouwêye p
des vraiys persounaedjes dins les djowes do Noyé, ki les dierins, ça a stî e
Vervî al fén do 19inme sieke. Si moirt et s' ravicaedje sont djouwés dins les
djowes del passion, ki s' fwaiynut so e 2004.

Po les muzulmans (kel lomèt Sidna Aysa), c' est onk des mwaisses profetes k' on
vnou divant Mawoumet, avou Abråm et David.

Po les djwifs, c' est on simpe pretcheu k' a critiké les grands mwaisses di leu
rlidjon, et k' a stî ramassé et crucifyî pås Romins.

Dins on live so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels (Michel Hart, The 100, a ranking of the
most influential persons in history) eplaidî e 1978, Djezus-Cri est metou
troejhinme (dirî Mawoumet eyet Isaac Newton).

Portant, les djins k' ont yeu ene sacwè d' candjeye dins leus veye a cåze di lu,
end a kécfeye dipus ki po les deus ôtes. Mins i fåt vey ki li rlidjon crustinne
n' a nén stî askepieye pa Djezus-Cri tot seu, mins eto pa Sint På.

Djezus djåzéve l' arameyin et l' ebreu. Sint På eployive purade li grek, on
lingaedje ricnoxhou adon come fwait po djåzer di filozofeye et di rlidjon.



https://wa.wikipedia.org/wiki/Diccionair%C3%AE

On motî (on dit eto : on live di mot u on diccionaire), c' est on live wice ki
les mots d' on lingaedje sont metous onk dirî l' ôte, sorlon l' ôre alfabetike
di ç' langue la.

Les intrêyes d' on motî sont des mots, des trokes di mots valant on seul mot,
aplakés u nén, et les mots d' etroclaedje. Tchaeke intrêye est lomêye djivion.

Gn a des esplicants motîs, la k' les mots sont shuvous di leu-z esplikêye, et
des ratournants motîs la k' les mots sont ratournés eviè èn ôte lingaedje.

Les lingaedjes k' eployèt des caracteres chinwès ont eto des motîs d'
caracteres, wice ki les caracteres sont spepyîs (clé, nombe di traits, manire
delzès scrire, sinses, prononçaedjes,...).

E l' arabe, les motîs ni sont nén erîlés pa ôre alfabetike des mots mins sorlon
les bodjes (sovint ås troes letes). Tote li parintêye avou "betchetes" et
"cawetes" si rtove dins l' minme hagnon.

Alez s' vey e splitchant motî po des linwincieusès racsegnes so les mots "motî",
"live di mots" et "diccionairî".



https://wa.wikipedia.org/wiki/Di%C3%A8_unike

Li Bon Diu (ou Bon Diè, pus rålmint Diè), po les crustins, les djwifs, les
muzulmans, c' est on tolu k' est ådzeu d' tot, k' a askepyî totafwait, et ki
decide di tot çou ki s' passe el Daegne ey e cir.

On scrît s' no avou ene grande lete dins les lingaedjes rashious e-n alfabet
latén.

Les teyolodjins pretchèt ki l' Bon Diu di tos les creyants monoteyisses, c' est
l' minme tolu.

Portant, foû del rilidjon crustinne, on wåde pacô li no k' i gn a dins l'
mwaisse lingaedje del rilidjon, dabôrd : Ala (mot arabe) cwand on djåze di l'
islam et Yavé (mot ebreu) po les djwifs.

On ôt eto dire — pår pa des djins k' ont fwait des hôtès scoles — ki l' Bon Diu
des crustins et "Ala", li ci des muzulmans, serént deus tolus diferins, e
concurince po fé des pratikes, tchaeke po si rlidjon. On pout responde ki l' mot
"Ala" vout biesmint dire "li Diu" (li definixhant årtile sinifeye k' end a pont
d' ôte). Ciste alomåcion la, "Ala" est siervowe sifwaitmint pa les crustins
arabe-cåzants, ki pa les muzulmans. Portant, e sacwants payis muzulmans
(Malaizeye) on disfind d' eployî li mot "Ala" foû d' l' Islam.

Li Bon Diu est on seu tolu po les muzulmans et les djwifs, mins est fwait di
troes "djins" po les crustins (Trinisté).



https://wa.wikipedia.org/wiki/Des_omes_et_des_di%C3%A8s_(fime)

Des omes et des diès, ki l' mwaisse tite, e francès, c' est Des hommes et des
dieux, c' est on fime prodût pa Xavier Beauvois, et k' est rashiou so l' afwaire
do touwaedje des moennes di Tiberene e 1996.

Li fime a stî mostré pol prumî côp li 18 di may 2010, al bate oficire del Fiesse
des fimes di Cane. Il î a rascodou l' pris do djuri.

Teyolodjicmint, tite francès ("des omes et des diès") nén pus ki l' ratournaedje
e walon, mot po mot, ni sont djusses.  Li meyeuse manire di dire sereut motoit :
« des djins et des manires diferinnes di siervi l’ minme Bon Diu ». Mins ci n’
sereut pus on tite di fime !

C’ est ene istwere k’ a-st arivè a Tibirine, e l’ Aldjereye. Des trapisses
francès î ont stî stornés.

Po viker et diner åzès djins, les moennes di Tiberene fijhèt crexhe des legumes
et des yèbes po soladjî les mås, fé del låme, evnd. Onk di zels, li Fré Luk, est
docteur et sogne les malådes.

Ene nute, des djins – on n’ sait nin kî – les ont vnou haper sins doûceur. On
les voet co roter lontins el nive dins l’ sipesse brouheur dol montagne. Et pu :
pus rén !

On n’ ritrovrè leus coirs tot mesbridjîs ki bén pus tård. Et, a l’ eure d’
enute, mågré les inketes, on n’ sait nén pa kî k’ il ont stî prins... 



https://wa.wikipedia.org/wiki/Declar%C3%A5cion_univiersele_des_droets_del_djin

Li diclaråcion univiersele des droets del djin , c' est on tecse di rclamaedje
k' a stî accepté di l' Assimblêye djeneråle di l' ONU li 10 di decimbe 1948, pal
voye do decidaedje (rezolucion) 217 A (III).

Ele esplike les pondants et les djondants des abondroets des djins, ki dvrént
valeur po tos tchamps payis.

Pitchote a midjote, il a stî accepté dins bråmint des payis, et î divni sourdant
po les lwès nåcionåles. Portant, sacwants payis s' ont ene miete houwé evoye del
diclaråcion, tot djhant k' ele ni rprezinte k' ene avuzion des abondroets des
djins dins l' Monde coûtchantrece. Metans, les payis di l' OCI, k' ont riscrît
on tecse rashiou so l' islam e 1990.

Ces deus modêyes la sont rsintowes pa bråmint des waloneus come rifrancijheyes
pår. Avou toplin des calcaedjes do francès. Minme li mot «djin», est replaecî på
mot «ome», çou ki wait dire, tot baltant, ki les femes n' ont nou droet ladvins.

Il a stî rashiou e rfondou walon pa Lorint Hendschel eyet Pablo Sarachaga et
eplaidî so l' Aberteke.



https://wa.wikipedia.org/wiki/Cugnon

Cugnon (la-minme, on prononce Këgnon), c' est èn ancyin ptit ban del Walonreye
rebané avou Bietris, el province do Lussimbork.

C' est la k' Sint Rmåke åreut dmoré ene hapêye, cwand a-st avnou el Walonreye.
Il esteut po-z î basti on moustî e Casae Congidinum, et les teres alént esse
dinêyes pa Sibiet (tchåte di 645). Mins so ces etrevéns la, sint Rmåke a wangnî
Ståvleu, et-z î basti la li dobe abeye di Ståvleu-Måmdey.

E 1226, li conte Louis IV di Tchini leye tote li do ban d' Cugnon (bråmint pus
stindou k' asteure) a s' båshele. Izabele di Floravile.

E 1422, li viyaedje est da Evrård II del Måtche, kel valet va askepyî li "Sovrin
bayaedje di Cugnon-Tchespire", metou djusse al limotche do Dutcheye do
Lussimbork. Eto, di 1621 a 1650, on-z î a batou manoye.

E 17inme sieke, les teres di Cugnon-Tchespire vont esse radjondowes al
signorreye d' Arbûmont po fé les "teres walones" des princes
Lowenstein-Stolberg.

Li viyaedje d' Åbî esteut sol ban d' Cugnon disk' e 1899 (lwè do 30 di djulete).

Les prononçaedje do walon d' Cugnon, ki s' rissint foirt do gåmès, ont stî
studyîs spepieuzmint pa Bruneau, et riscrît en alfabet fonetike eternåcionå.



https://wa.wikipedia.org/wiki/Cr%C3%A5mignon

On cråmignon, c' est ene tchanson e walon ki s' tchante tot dansant avå les
voyes, e s' dinant l' mwin. Li movmint des danse, c' est des crawiaedjes, did la
li viebe "cråmignoner".

Les cråmignons sont tipikes del veye di Lidje, et sacwants viyaedjes did ttåtoû.
On cråmignonéve sol dicåce, åtoû des barakes et des tchvås d' bwès.

Dins ç' payis la, on cråmignonéve come ça, sins aveur rén apresté, li djoû del
fiesse del pårotche, disk' al fén do 19inme sieke.

Li tchanson, c' est des coplets avou foû ki deus royes, avou des longs vers,
sovint des zandrins. Å coplet ki shût, on cmince pa rprinde deus côps li
dierinne roye do ci di dvant. Li respleu, c' est eto ene fråze k' on rdit deus u
troes côps. Sovint gn a ene peclêye di coplets, dijh et dpus.

Onk des pus rlomés cråmignons, c' est " L' avoz vs veyou passer ?" da Nicolas
Defrecheux.

Ci sereut ene dujhance apoirtêye del France. Did la, les paroles e francès di mo
vîs cråmignons. Mins ella a si bén rispité el Walonreye, ki bråmint des
scrijheus walons endè scrijhît el deujhinme mitan do 19inme sieke. Gn aourit
minme sacwantès bates del SLLW la k' on dmandéve di scrire des cråmignons.

E 1930, pol cintinme aniviersaire del Beldjike, on rifjha l' minme, mins avou
des cråmignons di scrijheus e walon : Nicolas Defrexheux, come di djusse, mins
eto Henri Baron, Toussaint Brahy, Joseph Vrindts, Joseph Closset (pere),



https://wa.wikipedia.org/wiki/Cosmodrome_di_Baykonour

Li Cosmodrome di Baykonour (e rûsse: Космодром Байконур) est li cinte rûsse
d' enondaedje sipåciå. I s' trove e Kazaxhtan, a pô près a 200 km a l' ess del
Mer d' Aral, sol droete rive (å nôress) di l' Aiwe di Syr Darya.

Il a stî constrût tins di l' Union Sovietike, å cmince come site di sayes po des
missiles balistikes etercontinintås, près do viyaedje kazaxhe di Tyouratam,
k' esteut adon ene simpe gåre sol voye di tchmin d' fier inte Moscou eyet
Tashkent. Ene novele veye fourit constrûte, po les djins ovrant sol cosmodrome;
li veye fourit rlomêye oficirmint Baykonour (Байконур) ezès anêyes 1990 (divant
çoula, ele si loméve Leninsk).

Li no di Baykonour aveut stî tchoezi po sayî d' catchî l' eplaeçmint do cinte
d' enondaedjes, cwand il ènd aveut falou cåzer avou les prumirès missions
spåciåles avou des djins; li vraiye Baykonour esteut ene veye minire a sacwantès
cintinnes di kilometes å nôress.

Totes les missions spåciåles avou des djins eyet les enondaedjes di spoutniks a
orbite djeyostacionåre sont fwaits a pårti di Baykonour.



https://wa.wikipedia.org/wiki/Congo-Kinshasa

Li Congo-Kinchassa (oficirmint Republike democratike do Congo, ou RDC), c' est
on payis del Mîtrinne Afrike.

I s' dislaxha del Beldjike e 1960. Divant çoula, il esteut cnoxhowe come li
Congo bedje, dispu 1908. Co dvant, c' esteut li Dislaxhî Estat do Congo, k'
esteut come ene prôpieté privêye da Yopôl II.

Å cmince, li Congo, ricnoxhou pa Stanley esteut rwaitî, sorlon l' droet
eternåcionå d' adon, come ene prôpieté da Yopôl II.

Do tins do Congo bedje, l' årmêye mitan bedje, mitan cngolesse, k' a-st aresté
les atakes des sclavaedjisses.

Li dislaxhaedje oficir, c' est l' 30 di djun 1960, est siné pa Gaston Eyskens et
Patrice Lumumba. Tot Yopôlveye est al fiesse. Mins li rwè Bådwin est fén mwais
do spitch da Lumumba, portant on cåzaedje normå so l' dislaxhaedje di l' Afrike
foû do djeu colniå.

Li 5 di djulete, a schipe cénk djoûs après l' indepindance, l' årmêye si revinte
disconte di Patrice Lumumba ki n' a nén lomé des noveas oficîs. Et moenner
bardouxha dins tot Yopôlveye. Po disfinde les béns des Bedjes, l' årmêye del
Beldjike, sins dmander l' avis des Congolès , va bénrade rivni dins l' payis.
Çoula est rsintou come on rabrocaedje des Bedjes, ki s' fwaiynut adon tertos vey
evi.



https://wa.wikipedia.org/wiki/Confuciusse

C' esteut on filozofe k' a rmetou eshonne, e-n ene tcherpinte di tuzaedje, les
grandès idêyes del boune kidujhance ki les Chinwès shuvént dedja e leu vicåreye.

On croet pacô ki Confuciusse a-st askepyî ene rilidjon. Ci n' est nén l' veur. I
n' cåzéve cåzu måy d' on Bon Diu. Si n' voleut i nén parpinser çou k' i gn a
après l' moirt, ni rén do monde des ôtès atuzes metafizikes.

Les deus mwaissès cwålités a sayî d' avinde po divni ene "djin comifåt" c' est
li "jen" eyet l' "li''.

Li li, c' est totes ene driglêye di dujhances sociåles, ey eto les rîles del
prôpieté.

Li louwandje des ratayons, k' egzistéve dedja bråmint divant Confuciusse, fourit
rafoirceye pa ses scolaedjes: respet del famile, respet des parints (pere et
mere).

Les tchîfs politikes di ç' trevén la (li "dinasteye des Chou") n' acceptît nén
li programe di Confuciusse. Portant, après s' moirt, ses idêyes si spårdît
totavå. Disk' e 221 dv DjC, avou l' avnowe des dinasteye des Ch'in, k' aspouvît
di dzindjner l' confucianisse. Mins li dinasteye d' après, les Han (206 dv DjC –
220 ap DjC prindît li confucianisse come li filozofeye oficire do govienmint del
Chine.

Dispu don, tos les djonneas ki vlént aveur des belès plaeces el Chine vont
studyî l' acsegnmint da Confuciusse des moes å long. Et çoula, disk' å cmince do
20inme sieke. Mins les simpès djins eto si cdujhént, des ans et des razans d'
astok, tot shuvant les rîles di vicaedje da Confuciusse.

Ses idêyes sol goviernance d' on payis amoennît l' påye eyet l' bénvicance el
Chine deus meye ans å long. Adon ki l' restant del Daegne kinoxheut les gueres
et les mizeres.

C' est po çoula ki, didins l' djivêye Michael Hart, Confuciusse si rtrove dins
les tot prumîs rangs emey les pus inflouwinnès djins di l' Istwere. Mins cwand
minme dirî Mawoumet, Djezus-Cri eyet Bouda, paski si acsegnmint, rashiou pår so
l' tuzance del societé chinwesse, ni s' a måy apliké foû del Chine, årvier do ci
des troes ôtes.



https://wa.wikipedia.org/wiki/Charles_Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/Charles_Bruneau

Charles Bruneau, c' esteut on grand linwincieus francès, vinou e monde li 19 di
nôvimbe 1883 a Tchô el Walonreye di France. I mora li 3 d' awousse 1969.

I djåzéve coramint l' walon, k' esteut l' lingaedje d' atôtchance di tertos a
Tchô tins di ses djonnès anêyes.

Il a studyî les pårlers del Bijhe do dipårtumint des Årdenes francesses, k' i
lome les “patwès d' Årdene”. Il aveut stî enondé po ça pa Jules Gillieron. Il a
cmincî a-z eplaidî ses trovas e 1913.

Ces cwate lives la sont studyîs sol Wikipedia e walon dins ene pådje "Inketes da
Bruneau so les patwès d' Årdene".

Il a eto scrît l' adrovaedje do motî da A. Vauchelet so les pårlers d' Årdene
francesse.

La, i va rprinde l' Histoire de la langue française da Ferdinand Brunot cwand
ci-ci dihota. I nd eplaidrè les tomes XII et XIII.

Il a eto rprins et rassonrer pår li Précis de grammaire historique de la langue
française, eco on live da Brunot.

Tot fjhant ses rcweraedjes so papî, Tchåle Bruneau a ossu eredjistré ses
temoens. Les eredjistrumints sont wårdés al Bibioteke nåcionåle di France.

Les ôtès plakes sont-st e gåmès (Tchini, Abâ-l'-Nouve, Sinte-Mareye-so-Smwès) e
tchampnwès (Vresse, Bôhan), des aschates walon-gåmès-tchampnwès (Bouyon,
Corbion), des aschate walon-gåmès ([[Arbûmont (viyaedje)|Arbûmont).



https://wa.wikipedia.org/wiki/Cervea

Li cervea, c’ est l’ organe ki s’ trove dins li dzeu do cråne (li dvant po les
biesses ås cwate pates). C’ est lu ki rimplit cåzu tote li boesse do cråne. C’
est l’ mwaisse pîce di l’ ecefale. C’ est lu ki cmande li fonctionmint di cåzu
tot l’ coir.

Li cervea est rashî so des potches d’ aiwe, ki fwaiynut come des cosséns, et k’
on lome les vintroûles do cervea.

Li coûtche difoûtrinne do cervea si lome li grijhe sustance ; c’ est la k’ gn a
les celures do cervea, lomés nierones.

Li coûtche divintrinne si lome li blanke sustance ; elle est fwaite di niers ki
moussèt foû des nierones, et ki s’ vont stinde, pal miyôle del schene, eviè les
musses. Mins dins ces niers la, end a 12 a pårt, ki n’ passèt nén pal schene, et
ki rexhèt pa des trôs do cråne : les niers do cråne. I vont cmander les ouys, li
fond do nez, les musses do vizaedje et del goidje, et disk’ å cour et å stoumak
(nier wague). Kimander ou rçure des messaedjes di ces organes la.



https://wa.wikipedia.org/wiki/Cawete_-ole

Li cawete -oûle, c' est ene raptitixhante cawete, femrinne, foirt tipike do
walon.

Elle a eto siervou a fé des nos d' djins : Nihoûle, Coignoûle. Å cmince, c'
esteut des raptitixhants nos d' djins, femrins. Mins on a rade rovyî leu
caractere femrin, et les scrire a môde omrinne : Nihoul, Coignoul.

Sovint li cawete -oûle est dvanceye d' on ristitchî R, et divni ene cawete
-roûle. Kécfeye li cawete -roûle pout ele esse riwaiteye come ene dobe cawete :
rece + oûle (pitite sacwè k' a a vey avou l' bodje).

Li cawete oûle n' est nén foirt vicante. Dins li rfondaedje elle a minme sitî
boutêye evoye dins sacwants mots pal fôme picådrece "-ole" :

Elle esteut ddja avår la e 12inme sieke, come c' est mostré pa les vîs scrijhas
di sacwants nos d' viyaedjes

Mins, dins les nos d' plaeces, li cawete -oûle ni s' wåde nén voltî, dins les
mots toltins scrîts pa des scrijheus k' ont studyî e francès : ele divént sovint
-ou (Maredsou, Mitchrou). C' est eto l' cas di cmons nos foirt corants et passés
e francès del Walonreye come cougnou.



https://wa.wikipedia.org/wiki/Cawete_-%C3%A5ve

Li cawete -åve, c' est, aprume, ene vicante cawete, metowe après on viebe (sol
bodje A), po fé èn addjectif, avou l' sinse "ki pout subi l' fijhaedje".

I s' polèt sovint ratourner pa on sfwait addjectif francès, et kécfeye e l'
inglès, avou l' cawete -able.

Li cawete vént del cawete latene -abilis ki vout dire parey. Elle a insi stî
acawêye a des bodjes pår walons, et dner des mots k' on n' ritrove nén e francès
(haeyåve ki pout esse haeyou, nén aduzåve, ki n' pout nén esse aduzé),

Li cawete -åve a bén manké di divni ene moite cawete, veyanmint ki les
calcaedjes do francès, e 20inme sieke, ni l' ont pus eployî, tot foirdjant ene
francijheye -åbe u -ibe :

Elle a stî rmetowe a l' oneur al fén do 19inme sieke : (ovråve, F. ouvrable, ey
e 21inme sieke påzès rfondeus do walon, k' ont rwalonijhî les mots come
responsåve, respectåve, råjhnåve, et fé des noûmots come aberwetåve (F.
téléchargeable).

S' el cawete -åve respond sovint al cawete francesse -able, ele pout esse est
prinjhe po rwalonijhî des mots avou l' cawete francesse -ible, ki n' est pus
vicante e walon

Les addjectifs bastis avou l' cawete -åve sont cobén sustantivés et divni des
nos, ossu bén dins des mots classikes ki dins des noveas mots.

Droldimint assez, li cawete -åve a eto stî eployeye come dobe des cawete -ant,
dins des addjectifs ki n' volnut pus dire "ki pout subi l' accion", mins bén "ki
pout fé l' accion" :

Li dispårdaedje del cawete -ire emey les accints do walon, c' est so ene pådje
tote seule.

Li cawete -åve dene erîlêymint ene cawete -åvmint, purade po des addjectifs
fwaits a pårti d' on viebe walon)

Tant k' al cawete -åbe, ele dene des adviebes avou l' cawete -åblumint, purade
po des addjectifs ou des adviebes calkés do francès.

Pa des côps, on-z a eto -åve et -åblumint (l' addjectif fwait pal voye normåle e
walon, eyet l' adviebe prins do francès. 

E neyerlandès ey en almand li minme mwaisse fonccion del cawete -åve est rindowe
pal cawete -baar



https://wa.wikipedia.org/wiki/Calindr%C3%AE_suwedw%C3%A8s

Li calindrî suwedwès fourit-st eployî el Suwede (ey el Finlande, k' adon fjheut
pårteye do rweyåme di Suwede) do 1î d' måss 1700 disk' å 30 di fevrî 1712, ey
esteut ewal å calindrî djulyin mins avou on djoû di decalaedje.

E novimbe 1699 i fourit decidé kel Suwede aléve adopter li novea calindrî
grigoryin (k' esteut ddja eployî påzès estats pretestants almands) a pårti di
1700. Mins purade ki d' passer les 10 djoûs di decalaedje avou l' calindrî
grigoryin, l' idêye esteut del fé graduwelmint, on djoû par an so les 11 anêyes
bizetes (sorlon li calindrî djulyin) inte 1700 eyet 1740, tot n' contant nén les
djoûs d' rawete di ces anêyes la.

Mins on n' shuva nén l' plan po 1704 eyet 1708; çou ki fwait ki nén seulmint li
Suwede eployive on calindrî diferint do resse do monde, mins ki l' plan po
passer å novea calindrî aveut tourné a cou d' poyon. Do côp, e djanvî 1711, li
rwè Tchåle XII decida d' abandner ci calindrî speciål la, et d' rivni å vî
calindrî djulyin. Po çoula, on radjouta-st on djoû di pus a l' anêye 1712 ki
fourit-st insi deus côps bizete, avou on 29 eyet on bizåre 30 di fevrî.

Finålmint, li Suwede passa-st å calindrî grigoryin e 1753, tot passant 11 djoûs,
li 17 di fevrî åyant come londmwin li 1î d' måss. Mins nerén, les rîles
grigoryinnes pol cårculaedje del date di Påke ni seront acceptêyes pal Suwede
k' e 1844.



https://wa.wikipedia.org/wiki/Calindr%C3%AE_revolucion%C3%A5re_sovietike

Li calindrî revolucionåre sovietike a stî eployî e l' Union Sovietike di 1929
disk' a 1931 (ou disk' a 1940, si on conte l' uzance del samwinne di 6 djoûs).

Djusse après li Revolucion d' Octôbe, Lenine decida di candjî l' calindrî po
passer do calindrî djulyin viè l' calindrî grigoryin. Çoula s' fijha li nute do
1î å 13 di fevrî 1918, dj' ô bén tot discontant 12 djoûs.

A pårti do 1î d' octôbe 1929 ene nouve modêye do calindrî a stî strimêye. Dins
cisse modêye la tos les moes avént l' minme nombe di djoûs, 30, eyet les 5 ou 6
djoûs ki dmorèt estént stitchîs come djoûs d' condjî, sins k' i fjhexhe pårteye
di nou moes et di nole samwinne Ces djoûs estént:

Eto, po lûter conte li samwinne di set djoûs, a foite connotåcion relidjeuse,
ci-cile fourit aboleye, eyet replaeceye pa ene samwinne di cénk djoûs. Li djoû
di poize n' esteut adon pus l' dimegne, come dins l' uzance crustinne, mins onk
des cénk djoûs del samwinne, sorlon l' groupe k' on apårtineut (tos les
travayeus estént dispårtis etur cénk groupes di coleur: djaene, rôze, rodje,
poûpe, vete); l' idêye esteut ossu d' amidrer l' eficacité di l' industreye e
fjhant tourner les oujhenes tos les djoûs, sins ene ahote totes les samwinnes
come davance.

A pårti do 1î d' decimbe 1931 l' ancyin contaedje des moes fourit rmetou en
alaedje. Ene samwinne di shijh djoûs a stî adjincêye, avou on djoû di poize e
cmon tchaeke 6inme, 12inme, 18inme, 24inme eyet 30inme do moes; li 31 do moes
n' esteut nén conté dins l' samwinne eyet il esteut pa côps ou sorlon les
plaeces on djoû ovråve ou on djoû d' condjî; pareymint, come i n' aveut pus di
30 di fevrî, a des plaeces k' i gn a on-z a dné condjî l' prumî d' måss, et a ds
ôtes on-z aveut do 25 di fevrî disk' å 5 di måss come ovråves djoûs (dj' ô bén,
9 djoûs -- 10 les anêyes bizetes -- en erote).

Mins dins l' pratike li tradicion del poize do dimegne esteut deure a råyî, et
sovint les ovrîs prindént ambedeus li dimegne eyet l' novea djoû d'&nsp;poize.
Finålmint, e 1940, li viye samwinne di set djoûs a stî rmetowe en alaedje.



https://wa.wikipedia.org/wiki/C.F._Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/Bressaedje

Li bressaedje c' est l' fabricaedje del bire ou d' ôtès abwessons fwaites a
pårteye di dinrêyes.

On cåze pus stroetmint di bressaedje po l' etape do maxhaedje do brå e d' l'
aiwe k' on fwait tchåfer eshonne.

Pus lådjmint, li bressaedje, c' est l' fijhaedje del bire, di l' afontnaedje å
metaedje e botayes.

Li bressaedje si fwait e-n ene bressene, u el måjhone. Les bressenes, todi pus
grandes, sont divnowe ene industreye, li bresreye.

Li bresreye est ene de pus grossès industreyes d' amagnî des payis di l' Urope
coûtchantrece et d' Amerike.

On bresse dispoy foirt lontins et i gn a des prouves arkeyolodjikes ki fwaiyhnut
pinser k' on bressive dedja el viye Edjipe. On trove des viyès rcetes di
sacwantès bires dins des scrijhaedjes sumeryins ki sont emey les pus vîs
scrijhaedjes k' on conoxhe.

Li brå d' oidje, di speate ou des ôtès dinrêyes est molou e-n on molén
bråjhrece. I n' fåt nén fé del farene di tot: i fåt ki l' ewalpeure do grin (les
latons et raboulets do molaedje di monnreye) dimeure etire, mins k' l' ådvins
dvegne del farene. Eto, les meules ni dvèt nén esse trop serêyes.

L' afontnaedje, c' est maxhî do brå avou ene miete d' aiwe, djusse çou k' i fåt
po ene påsse, sins mete Sint-Pire el mwaiye (mete diptrop d' aiwe). L' aiwe est
tchåfêye el tchôdire po monter disk' aviè 50°C. Adon, li bresseu radjoute li brå
ey ataker a bressî: i maxhe sins s’ arester, avou on traeyin u fortchet (fotche
a 3 dints). Cwand on-z arive a ene påsse sins groumiotes, l' afontnaedje est
fwait.

Li bressaedje lu-minme deure ene eure u deus. Li bresseu monte li tcholeur digré
pa dgré et dmorer a tchaeke digré sacwantès munutes. Po tchaeke digré, gn a des
ezimes ki vont discotaeyî ene seule sôre di prodût biyotchimike ki les yesses
ont dandjî.

Al difén do bressaedje, li bire est passêye å coloe. Les dråxhes dimornut el
passete tins kel maxhe u brijhaedje passe e bidon.

Adon-pwis, li bresseu va co spoujhî les dråxhes : vudî di l’ aiwe a 75-78°C
dissu po fé rexhe les dierins soukes. Ci rnetiaedje la est foirt målåjhey pask’
i fåt k’ les soukes passexhe mins nén les raboulets. Po ça, l’ bresseu n’ doet
nén maxhî dtrop.

On côp kel rinetiaedje est houte, li maxhe est revoyeye el tchôdire po boure.
Cwand elle atake a boure, li bresseu radjoute li grande pårt (70-80%) do
houbion. Ci houbion la va cure po ene eure et dner l’ amerté al bire. Li houbion
sieve ossu a touwer les bactereyes po wårder l’ bire pus lontins, ca c’ est èn
antiseptike.

Termetant, li bresseu a-st apresté si lewin. I a prins on pô d’ tchôde maxhe, el
radmint rafroedi, et mete didins les yesses po k’ ele si mopliynuxhe. Cwand l’
brijhaedje s’ a rafroedi disk’ a 20-25°C, li bresseu radjoute li lewin. Adon, li
levaedje si va escourci.



https://wa.wikipedia.org/wiki/Bleu_Blanc_Walon

Li raece di vatches Bleu Blanc Bedje (oficirmint), ou BBB, mins k' on dvreut
purade ribatijhî Bleu Blanc Walon, BBW (bébéwé), c' est ene raece di bovrins k'
a stî relîte djeneticmint el Walonreye e 20inme sieke, po ndè fé li leccion des
grossès biesses al tchå.

Mins les biesses di peure raece ni polnut pus veler tote seules, ca c' est tos
veas cou-d'-polin. Fåt a tot côp botnirer (fé ene cezaryinne).

Li cote cafloreye bleu, tipike del raece, ni pout nén esse relîte djeneticmint,
ca c' est on djinne dôminé. Les djinnes peurs sont l' peur blanc (BB) et l'
caflori noer (NN). Li bleu pwel vént di l' eterozigote «BN».

Rindmint d' botchreye : 65 a 70 åcint (les raeces ordinaires fijhèt tot bounmint
50 åcint).

Après côp, a pårti des anêyes 1970, elle a stî espôrtêye tocosté. La k' gn aveut
pont d' årtisses ou d' tecnicyins capåbes di fé les cezaryinnes, les acleveus
aprindént a lzès fé zels-minmes.

Li bleuwe cote del raece diveut esse ene rålisté, pask' elle a dné ene
ratourneure e walon : dji nel dinreu «nén co po ene bleuwe vatche», mostrant li
precieusté d' on bén.



https://wa.wikipedia.org/wiki/Blanke-Nive_et_les_set_n%C3%BBtons_(floriconte)

Blanke-Nive et les set nûtons u Blanke-Nive et les set soteas, c' est on
floriconte.

Il a stî riscrît pa les Frés Grimm e 1812. Li mwaisse persounaedje si lome
"Schneewittchen" (Pitite blanke come nive).

E walon, il a stî redjårbé pa På-Hinri Thomsin dins l' live «Contes do bon vî
tins» e 2004.

På-Hinri Thomsin, dins s' ratournaedje, n' a nén rwalnijhî l' no del båshele,
kécfeye pask' après Lidje, on dit purade "nivaye", et k' "Blanke-Nivaye" sereut
on mot a 3 pîs, sounant ene miete halcrosmint. Thomsin n' a nén oizou nerén
prinde des nûtons (ou des soteas) po les ptits omes ki schapnut Blanke-Nive (i
calkêye djusse li francès "nin").

Lucyin Mahin tot asegnant l' walon a des ptits efants, saya "Blanke-nive", et
les efants li repetît voltî dins leus cåzaedjes espontanés.

Les set soteas ont tchaeke leu no, mins on n' les trove nén dins les eplaidîs
ratournaedjes e walon. Vo lzès cial.

Blanke-Nive, c' esteut ene princesse. On l' aveut lomé insi pask' elle aveut l'
pea ossu blanke ki del nivaye (çou k' esteut on sene di beaté, dinltins : gn
aveut k' les payizantes k' alént dins les tchamps k' estént rayeyes do solea).

Djalote ådla, ele dimanda a on tchesseu d' endaler avou Blanke-Nive dins l'
foistreye, di touwer l' glawene et d' lyi rapoirter s' cour come prouve.

Blanke-Nive, perdowe å mitan des grands bwès, aviza ene loumrote å lon. Elle
aprepia. C' esteut come ene måjhinete di popes. Elle î pola moussî, tolminme, et
s' î edoirmi.



https://wa.wikipedia.org/wiki/Bive_(viyaedje)

Bive (fr: Bièvre) c' est èn ancyin ptit ban del Walonreye, rebané avou ds ôtes
po fé ene intité do minme no.

L' eglijhe actouwele di Bive date di 1902; divant leye, li viye eglijhe datéve
di 1721. Bive esteut ene filiale del tote viye eglijhe di Djimbe, doyené di
Graide, årtchidiyaconé di Fåmene.

Li pus vî curé conou est Gérard (1254) k' aveut yeu des afwaires pask' i n'
rindeut nén l' dîme ås moennes di Mouzon. A Prâjî, eter Bive et Hôt-Fayi, les
moennes di Mouzon, ki î djouwixhént dispwis todi (ab antiquo) do bwès et d'
virêyes, ont cmincî a-z î basti ene eglijhe, on for et on molén. On poleut co
vey des soubasmints di pires divant l' guere 1914-1918 et li ruxhea do Prâjî si
lome todi: "Li ruxhea del viye eglijhe".

Å 8inme sieke, Bive dèpandeut do fisc di Palijhoû, dins l' contêye di
Lussimbork. Passe dins l' Måjhon ekestre d' Orcîmont, e 1500, avu Nicolas d'
Orcîmont come prumî signeur. Pus tård, diviè 1500, les signeurs di Bive estént
des d'Orchimont et å long des siekes, après bén des catibulaedjes, les
d'Orchimont d' enute si considerèt todi come dischindant des signeurs
d'Orchimont et pårticulirmint di Djan-Djozef d'Orchymont, (1728-1810), k' aveut
parvinou a rashonner tos les droets del signorreye di Bive

Li pus vî papî ki cåze di Bive date du 770, ou timp du Pèpin le Bref. C'est la
charte du Wandelaicus mansus. Eter Bive et Hôt-Fayi, a bijhe, s' a trové å
13inme sieke (1242) li viyaedje di "Prâjî", (tot å pus, l' eglijhe, li for et l'
molén) basti la pås moennes di Mouzon (Årdene francesse), ki vlént atåtchi l'
eveke di Lidje, Duk di Bouyon, å wårdaedje des béns k' il avént yeu di tot timp
(ab antiquo) a Djimbe et a Bive et k' ont co stî rconoxhous e 1245. Al fén do
15inme sieke, li signorreye di Bive s' a pårti eter mwintes tchesturlins; les
moennes di Mouzon ont mågré tot wårdé leus droets so l' eglijhe, mins pårtis
avou l' Abeye d' Ôrvå, do timp do curé Ponsart.

Li prumî des d'Orcîmont a awè stî signeur di Bive si loméve Nicolas d'Orcîmont
(1500), mimbe do nôbe-estat do Lussimbork. Li dierin, troes siekes pus tård, c'
esteut Djan-Djôzef d'Orcîmont, ki fjha rilief di ses droets li 13 di djun 1793.
Li revolucion a metou fén al signorreye d' Orcîmont, mins nén al famile k' est
todi prezinte a Bive et sol payis.

Al guere di 1914, li 23 d' awousse, gn a yeu on deur combat eter les Almands ki
vnént d' Hôt-Fayi et les Francès ki vnént d' Orcîmont; les moirts del batreye
ont lontins stî eterés al plaece k' il avént toumé, pwis, e 1917, ramoennés al
cimintire militaire al plaece lomêye “Borbouze” al gåre di Graide.

E 1932, tos ces sôdårds la ont stî rcandjîs on dierin côp viè l' grande
cimintire di Maissin. Dabôrd 100 ans pus tård, on comemore todi les prumirès
batayes di 1914. Les rprezintants des årmêyes almandes et francesses rivnèt tos
les ans å moes d' awousse, rinde omadje ås leurs, toumés la bén lontins.

Li combat do 23 d' awousse 1914 a fwait mwintes cintinnes di moirts dins les
deus camps; li viyaedje lu-minme a yeu bråmint a sofri: 17 civils fuziyîs, 72
måjhons metowes a feu.



https://wa.wikipedia.org/wiki/Betchfess%C3%AE_scrijha_oi

Li betchfessî OI, c' est on betchfessî scrijha ki rascove des mots ki s'
prononçnut foirt diferinnmint totavå l' Walonreye, mins aprume avou li son "wè"
u "wê" (/wɛ/ /wɛ:/) so Lidje, avou l' son "wâ" u "wa" (/wa/ /wa:/) après Nameur
ey ene pårteye del Basse Årdene, avou l' son "ô" (oː) so Tchålerwè, avou l' son
"on" (/ɔ̃/) après Bietris, et l' son "oû" (/ʊ:/) après Nivele.

Les mots ki sont scrîts avou "oi" e walon ni sont djamåy les minmes ki les cis
ki si scrijhèt avou "oi" e francès. Ces-la si scrijhnut e walon avou l'
betchfessî oe (boire / boere), ubén les letes wè (Liégeois / Lidjwès) ou we
(cawete -were).

Li betchfessî oi si s' mete måy å coron d' on mot, mins s' pout ritrover al
tiesse do mot (oizou).

Li betchfessî oi n' esteut nén co e-n alaedje å raploû d' Mårcinele so li
rfondaedje.

Minme si l' prononçaedje do Coûtchant walon est pus målåjhey a rtrover avou les
piceures classikes di lijhaedjes, ces-ci (fôrce, fôrt, pôrtér, môrt) sont trop
près do scrijhaedje et do prononçaedje francès po-z esse acontés e li
rfondaedje.

Li betchfessî OI n' aconte nén li longueur do son /wɛ/ ou /wa/ (mwârt, mwêrt <>
mwate, mwète). Mins li stramaedje des disfondowes di "moirt" el Walonreye
mostere bén ki, co a 13 plaeces, on-z a eto des prononçaedjes /wa/ et /wè/ (nén
long) po "moirt".



https://wa.wikipedia.org/wiki/Betchfess%C3%AE_scrijha_%C3%A5

C' est onk des prumîs betchfessîs do rfondou walon, avou l' betchfessî ô, la k'
il estént ddja cåzu decidés dins l' Franwal Walo +

Fonolodjicmint, li betchfessî å pout esse riwaitî come li rashiaedje d' on
foninme do walon, ki provént d' on stok latén, pu rålmint tîxhon di ces sôres
cial :

Il esteut eployî dins l' sistinme di scrijhaedje Feller po, teyoricmint,
riprezinter on son a mitan vôye inte /ô/ eyet /â/, tipike di sacwantès coines
del Hesbaye.

Mins, dins l' pratike, c' est eployî po les pårlers d' Lidje ossu bén po /ô/ (a
Lidje) ki po /â/ (a Serè). Insi, i sierveut ddja d' betchfessî scrijha sins l'
dire, dins ene sôre di rfondaedje naturel.

Sorlon les rawetes do motî da Cambresier (1757), i shonne k' å 18inme sieke, li
prononçaedje li pus corant a Lidje di l' oyon "å" esteut "â" (dins l' imådje
brå, bråcler, bråyete, breyåd). A Limbôr, a l' Ess di Lidje, l' oyon est scrît
come e 20inme sieke a Nameur (au).

Li prononçaedje ålwetrin, a môde daenwesse, ni datreut ki do [[19inme sieke a
Lidje minme.

A Nameur, c' est Jean Guillaume, tot carwaitant l' Motî da Léonard avou si
oteur, ki lyi fjha riscrire avou "au" tos les mots k' alént esse rifondous avou
l' betchfessî å. Les ôtes sicrijhaedjes "au" (tchaud, aute, on pau, on trau)  ,
ki corespondèt å betchfessî ô, serént scrîts avou "ô". Les Relîs namurwès alént
bénrade accepter cisse rîle la.

E 1992, avou l' Motî Walo +, on s' rinda conte ki bråmint des mots des cwate
coines del Walonreye estént les minmes, a pårt on prononçaedje d' ene longue
voyale, ki pleut esse â, å (ålwetrin) u ó. C' est tot naturelmint k' on-z atåvla
di scrire tos ces mots la avou l' lete å, k' aparexheut come oridjinåle, et ki
mostréve li pus pwès do lidjwès dins li rfondou walon. Li betchfessî å aveut
vnou å monde.

Li lete Å fourit acceptêye come sicrijha do rfondou å raploû d' Tchålerwè so li
rfondaedje e 1996.

Elle est eployeye e come betchfessî scrijha, avou les minmès valixhances k' elle
a po do bon dins les pårlers lidjwès. Ele riprezinte çou k' est scrît dins les
scrijhaedjes coinreces come â, å, ô, au.

Li troke latene "al" + Cossoune" (come dins "palma" (påme), "salvu" (såf)) va
divni [ó] (long O) e francès ey dins ene grande sitindowe des accints do walon.
Li troke a passé "al" a "aw" do 7inme sieke å 10inme sieke. Cisse troke la va
divni "ó" do 14inme å 16inme sieke. 

Dins l' payis d' Lidje et l' ci d' Bastogne, cisse troke la va divni soeye-t i
"â", soeye-t i "å" [à:].

Ci candjmint la est ddja bén la dispu l' 11inme sieke, come on l' voet pa des
"o" metous dins les vîs scrijhas po des bodjes laténs avou "a"



https://wa.wikipedia.org/wiki/Betchfess%C3%AE_jh

Li betchfessî JH, c' est li scrijha JH eployî come betchfessî scrijha po des
mots ki sont prononcîs avou J so Nameur, Tchålerwè eyet l' Basse Årdene mins
avou on shoflé H après Lidje.

Come XH, al fén des mots, e Payis d' Lidje, li betchfessî Jh si prononce voltî
come on ixh-låte; i pout minme rider po divni on son F ou on son Y.

Po les Lidjwès, li prononçaedje do betchfessî JH est l' minme ki l' ci des
betchfessîs XH eyet SCH.

Li betchfessî oi si s' mete måy al tiesse d' on mot mins s' rescontere voltî å
coron shuvou d' on halcrosse E (mezåjhe, åjhe, cawete -åjhe).

Li betchfessî JH riprezinte don li doûce cossoune ki respond al dure cossoune
XH. Çou ki fwait ki, come po les ôtès doûcès cossounes, les voyales I, U eyet OU
metowes padvant seront otomaticmint longues.

Li betchfessî JH a stî atåvlé pa Laurent Hendschel e 1994, docô come pindant do
betchfessî XH come doûce cossoune. L' idêye esteut, cial, di rprezinter li
passaedje dins les accints do walon do son H et ixh-låte å son J dins les minmes
mots.

Ci fourit, dabôrd, li céncwinme betchfessî scrijha (après ea, å, ô eyet xh). Il
a don passé lodjicmint al Tåvlotêye rifondaedje del Rantoele et al cene di l'
UCW eyet shuvanmint, å Raploû d' Tchålerwè sol rifondaedje (1996).

Les "sconte-rifondeus" ont rålmint ataké li betchfessî JH, mågré ki c' est ene
troke di lete ki n' egzistêye ni dins li scrîta, ni dins les lingaedjes vijhéns
do walon. Dabôrd, eneviè l' istwere di l' ortografeye do walon, c' est l' pus
flåwe des betchfessîs scrijhas.



https://wa.wikipedia.org/wiki/Betchete_ki-

Li betchete ki- / c(o)-, c' est ene vicante betchete avou ene sipotchåve voyale,
foirt corant e walon, et tipike di ç' lingaedje la

Minme si c' est l' minme sitok etimolodjike, li betchete ki- / c(o)- ni rote nén
e walon come les moites betchetes co- eyet con-.

Sorlon les accints do 20inme sieke, et eto les rîles di scrijhaedje do son K, li
betchete ki- / c(o)- si pôrè scrire:

Dispu l' deujhinme mitan do 13inme sieke, on voet bén, el sicrîta, kel voyale si
pout spotchî, ca ele est replaeceye pa on halcrosse E.

Mins ces scrijhas la riprezintnut et motoit bén eto ene sipotchåve voyale È, u
on forcoridjaedje. Come po les ôtes mots avou ene sipotchåve voyale (come li
definixhant årtike), cisse-ciale est kécfeye I, kécfeye U:

Li cogne namurwesse co- aparexhe a pô près e minme tins. Eto, c' est ossu on mo
vî scrijha, et nén on rfrancijhaedje.

Sourdant Louis Remacle, La différentiation dialectale en Belgique Romane avant
1600,

C' est ene moite betchete di sacwants calcaedjes do francès, nén rwalonijhîs
(eto, ele si scrît come e francès: avou on P divant B eyet P): convoye, convwè,
convweyî, comprinde, consecant, competer, confonde, contråve, consyî, consieu,
conseyî, consey, compati, complinte, complaire. Ele si rtrove eto dins l' dobe
betchete di aconcoister, çou ki mostere ki, po sacwants mots, li betchete k(i)-
/ c(o)- n' est ddja pus vivante dispus ene tchoke.



https://wa.wikipedia.org/wiki/Berbis

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Berbere

Li berbere u lingaedje amazir (ⵜⴰⵎⴰⵣⵉⵖⵜ, tamazight, e-n amazir), c' est ene
famile di lingaedjes djåzés dispu foirt lontins e l' Afrike bijhrece (Marok,
Aldjereye, ene miete e Tunizeye, et å Sara Coûtchantrece), el Bijhe do Sara
(Nidjer), ey ene miete ezès Iyes Canareyes.

L' amazir pout esse sicrît e l' alfabet latén, e l' alfabet arabe udon-bén e
tifinar.

ôtes egzimpes: ⵎⴷⴰⵏⴻⵏ, ⴰⴽⴽⴻⵏ ⵎⴰ ⵍⵍⴰⵏ ⵜⵜⵍⴰⵍⴻⵏ ⴷ ⵉⵍⴻⵍⵍⵉⵢⴻⵏ ⵎⵙⴰⵡⴰⵏ ⴷⵉ ⵍⵃⵡⴻⵔⵕⵎⴰ ⴷ
ⵢⵉⵣⴻⵔⴼⴰⵏ ⵖⵓⵔ ⵙⴻⵏ ⵜⴰⵎⵙⴰⴽⵯⵉⵜ ⴷ ⵍⵄⵇⵓⴻⵍ ⵓ ⵢⴻⵙⵙⴻⴼⴽ ⴰⴷ ⵜⵉⵍⵉ ⵜⴻⴳⵎⴰⵜⵜ ⴳⴰⵔ ⴰⵙⴻⵏ. ⵍⵍⵉⵢ
ⵎⴷⴰⵏⴻⵏ, ⴰⴽⴽⴻⵏ ⵎⴰ ⵍⵍⴰⵏ ⵜⵜⵍⴰⵍⴻⵏ ⴷ ⵉⵍⴻⵍⵍⵉⵢⴻⵏ ⵎⵙⴰⵡⴰⵏ ⴷⵉ ⵍⵃⵡⴻⵔⵕⵎⴰ ⴷ ⵢⵉⵣⴻⵔⴼⴰⵏ ⵖⵓⵔ ⵙⴻⵏ
ⵜⴰⵎⵙⴰⴽⵯⵉⵜ ⴷ ⵍⵄⵇⵓⴻⵍ ⵓ ⵢⴻⵙⵙⴻⴼⴽ ⴰⴷ ⵜⵉⵍⵉ ⵜⴻⴳⵎⴰⵜⵜ ⴳⴰⵔ ⴰⵙⴻⵏ..

L' IRCAM a rdiswalpé l' alfabet tifinar, po-z aveur moens di rujhes po noter les
diferins accints u lingaedjes coinreces.

Li lingaedje a candjî di statut (meyeuse ricnoxhance) e l' Aldjereye ey e Marok
dins les anêyes 2000. I fourit ricnoxhou come lingaedje nåcionå dins l' novele
mwaisse lwè do Marok e 2011.

Come lingaedje administratif, on cmince al vey dins les nos des ministeres, des
scoles, so les plakes d' otostråde dispu les anêyes 2010.



https://wa.wikipedia.org/wiki/Bel%C3%A8s_letes_e_walon

Les belès letes e walon, c' est les Belès letes k' ont stî scrîtes e prôpe
walon, nén e scrîta.

Les pus viyes datnut do cminçmint do 17inme sieke. E 1962, Maurice Piron aveut
ramexhné dipus d' 400 tecses e walon, po les 17inme et 18inme sieke k' i nd
eplaida l' djivêye dins s' live : "Inventaire de la littérature wallonne des
origines (vers 1600) à la fin du XVIIIe siècle".

Emey zels, n a ene cwarantinne di noyés walons ki datnut, probåbe, do 18inme
sieke.

Gn a eto, dins les pus vîs tecses e walon des scrijhaedjes di prôze nén
racontrece, come li lete di l' Ambassadeur del Principåté d' Lidje a Paris a s'
fré.

Ene grosse cåkêye di tecses date del Binamêye Revolucion (bråmint des
tchansons).

Gn a eto des pîces di teyåte, come Simon li Scrinî, et les 5 operås do teyåte
lidjwès.

C' est todi les arimeas k' on screye li pus, wice k' on rténrè "Li Côpreye" (Li
Côparèye) da C. Simonon.

Les tchansons polnut divni on succès totavå l' Walonreye, come Leyîz m' plorer
da N. Defrecheux. Les prumirès tchansons do payis d' Tchålerwè sont da Boiron.

Diviè l' fén do sieke, M. Renard sicît les prumirès epopêyes e walon, "Les
avinteures da Djhan d' Nivele", eyet l' "Argayon".

C' est di s' trevén la ki E. Remouchamps screye li pîce di teyåte "Tåtî l'
perikî" ki serè djouwêye tos costés.



https://wa.wikipedia.org/wiki/Batreye_di_Caporetto

Li batreye di Caporetto (lomêye eto batreye di Karfreit ou dozinme batreye di l'
Isonzo) si passa do 24 d' octôbe å 9 di nôvimbe 1917.

Les årmêyes otrichyinnes ey almandes, kimandêyes pa Otto von Below vont fé
ramasser ene dobleure ås tropes itålyinnes, ki corèt-st evoye disk' a l' aiwe
del l' Aiwe di Piyåve. Les Almands avént eployî des epweznants gåz. Les masses å
gåz des tropes itålyinnes n' alént nén disconte ces gåz la. Bråmint des sôdårs
schapés ont yeu leu peumons broûlés, et ndè sofri tote leu veye.

Mins, sol Piyåve, rafoircis pås tropes franco-inglesses, il ont parvinou a
arester les Otrichyins. E moes d’ djanvî 1918, les aloyîs sont mwaisses del
bataye del Piyåve et s’ vont i cmincî a rmonter a l’ assåt. 

Gn ourit a pô près 30.000 moirts do coté des Itålyins, et 20.000 do costé des
Almands et Otrichyins. Avou ça ki 260.000 Itålyins fourît fwait prijhnîs.

On scrijheu itålyin k' a dmoré el Walonreye e 1918, Kurt Suckert Malaparte, a
stî foirt estomaké pa l’ piete del bataye di Caporetto. I raconte dins onk di
ses lives, kimincî å Bork :



https://wa.wikipedia.org/wiki/Batire-h%C3%B4t

Ene batire-hôt, c' est ene gregne basteye ådzeu do ståve, dins les cinses
metowes so on tiene, et k' on-z î mousse pa padrî di plin pî: End a sacwantes e
l' Årdene. L' advintaedje, c' est kel prumî lét d' djåbes u d' boteas, on l'
hene al tere. On wangne, al boune, deus metes di tapaedje å hôt a tchaeke djåbe.

Li plantchî d' ene batire-hôt esteut fwait d' bwès, å cmince. Å mitan, djusse
dizo l' plaece kel tchår va moussî, gn aveut on gros sômî d' bwès, 70 cm sipès,
k' aléve do meur di dvant å meur di drî. I pårtixheut li ståve e deus. Des pus
ptits sômîs rashiyént dsu, pus des båreas d' tchinne so les sômîs. Al fén, on
clawéve des grossès spessès plantches so les tchvirons. I faleut k' ça soye bén
sgur po les tchvås.

Après, on-z a cmincî a basti e deur. On fjheut on plafond d' brikes, pacô a môde
di vôssetes, inte des pôtreles di fier. Ådzeu, on rtchapéve avou ene coûtche di
beton, 5 a 10 cm sipès.

On pout fé ene rampe avou des teres, po-z intrer. Ça pout esse eto padvant l'
måjhone, s' i l' terin n' est nén clintchî. Mins i n' fåt nén k' ça monte trop
roed, ca les tchvås n' î årént yeu seu assaetchî les grossès tcherêyes.

Si cisse rampe la ascoxhe on vude, on l' lome purade on pont. La padzo, on pout
rassonrer ene rabôre, u des rans d' cushets, ucobén ene cåve.

On n' a cmincî a basti des batires-hôt ki diviè 1820, a cmincî på payis d'
Bastogne eyet l' Tchestea. C' est dandjreus des Walons k' avént voyadjî dins les
payis d' tienes di l' Urope avou les gueres da Napoleyon k' ont ramoenné l' plan
e l' Årdene. Ene batire-hôt dinéve del valeur a ene cinse, paski ça spårgnive
bråmint des foices.

Avou l' arivêye des shofleuses (diviè 1960) et des monte-tchedje (diviè 1970),
ça a valou moens les poennes di rcandjî tote li cinse po rfé des batires-hôt. On
nd a pupont fwait après 1975.

Gn a yeu des batires-hôt k' e l' Årdene lussimbordjwesse, di Mont-l'-ban a Bijhe
disk' a Bouyon-Åbî a Nonne; di Libin å Coûtchant, disk' a Anliè å Levant. End a
yeu eto sacwants al Bijhe del Gåme (Habai).

E sacwants viyaedje, gn aveut pus cåzu k' des batires-hôt. Diviè 1965, end aveut
24 a Amberlou (so 38 gregnes) 20 a Longuiè, mins fok ene a Transene.

El France, on rtrove des batires-hôt dins les payis d' tienes : Limouzin, Djura,
Åvegne.



https://wa.wikipedia.org/wiki/Bas-Payis

Les Bas Payis (on dit sovint, tot s' brouyant, li Holande), c' est èn estat
metou a Bijhe del Beldjike, k' a stî sovint raloyî avou leye des trevéns d' l'
istwere.

I s' ont rmetou eshonne, economicmint, tot-z askepiant l' Beneluss, do côp après
l' guere di 1940-1945, ki fourit l' nawea do Cmon Martchî a shijh (1957).

Li Beldjike et les Bas-Payis d' ouy fôrmént les Bas Payis borguignons (15inme
sieke), pu espagnols (16inme sieke)

Mins, après l' guere di cwatru-vints ans (1568-1648), les Bas Payis do Nôr
divnît on dislaxhî payis (Republike des Set Bas Payis Unis), ki va viker disk' e
1795.

E 1795, les Francès s' rindît mwaisses de facto et-z askepyî on
"payis-poplinete" lomé "Republike batave" (1795-1806), pu "Rweyåme di Holande"
(1806-1810). Ci-cial fourit govierné pa Louwis -Napoleyon Bonapåre, li fré da
Napoleyon.

Al fén, e 1815, i fourît rashonnés ås ancyins Bas Payis otrichyins et al
Principåté d' Lidje dizo l' alomåcion di Rweyåme Uni des Bas Payis.

I pierdît l' boket metou nonnrece di cisse sitindêye la, ki divna l' Beldjike al
Revintreye di 1830. Li Grande Dutcheye do Lussimbork esteut då Rwè d' Holande,
mins nén del Holande.

Tins del guere 1914-1918, les prijhnîs bedjes ont stî resserés dins des camps el
Holande.



https://wa.wikipedia.org/wiki/B%C3%B4han

Bôhan (fr: Bohan) est èn ancyin ptit ban del Walonreye, e payis tchampnwès,
rebané avou Vresse.

Gn a cåzu l' minme no d' viyaedje dilé Derbu : Bohon (Barvea) (la ki "hon" n'
est k' èn accint di "han").

Li fråze tipike "dèfroume nô fernête" (clôs l' finiesse) mostere li grosse
diferince di cåzaedje avou l' Nonne-walon del Simwès: "clôs la vite".

Bôhan esteut l' principåle signorreye del Måjhon d' Orcîmont; ele aveut stî
dnêye å cadet del Måjhon, tot e rsiervant po Orcîmont, li hôte djustice.

Payis d' toubak, avou on miyon et dmey di pîs, abandné après l' deujhinme guere
daegnrece.

Djusk' al guere di 1914, i gn ourit ene foite activité di clåwtîs al mwin, ki
travayént a façon dins leu boutike. Leu foice motrice a stî bén lontins on tchén
dins on tabeur.

Viyaedje di frontire, foirt touristike, putoit izolé dins les meyandes di Smwès,
avou on cazer tchampnwès pårticulî.

Divant 1940, Bôhan a portant stî rloyî å tram di Vresse-Djedene pa deus ponts et
on tunel po passer l' cresse eter Mambe et Bôhan.



https://wa.wikipedia.org/wiki/Aymara

L' aymara, c' est l' no d' on lingaedje djåzé el Boliveye, å Perou eyet a Bijhe
do Tchile, sol cotoû do Lak Titicaca.

C' est onk des råles lingaedjes indyins d' Amerike k' i gn a co dpus d' 1 miyon
d' djins kel cåznut (end a 2.200.000).

L' aymara a bråmint ristî metou a l' oneur e 2006, après l' wangnaedje da Evo
Morales ås vôtaedjes del Boliveye.

L' aymara a seulmint troes voyales fonolodjikes (come li ketchwa et l' arabe):
a, i, u. Les voyales "i" et "u" si prononcèt a côps "e" et "o", sorlon les
cossoûnes åtoû; mins li scrijhaedje dins l' ortografeye standård c' est todi
avou "i" et "u". Eto, les voyales polèt esse coûtes ou longowes, k' on note adon
avou on dobe-pont (ä, ï, ü), ça fwait k' i gn a 6 voyales dabôrd.

Po çou k' est des cossounes, les ocluzives ont tchaeke troes sôres: simpe,
aspirêye eyet glotåle (eg: p, ph, p'), mins i n' a pont d' diferince inte les
doûces et deurès cossounes (pont d' diferince inte b et p; on ni screye ki p)
mins fwait l' diferince (come en arabe) inte k et q.

I gn a-st insi 15 (5 x 3) ocluzives, eyet 9 cossounes d' ôtes sôres, et co 2
dmey-cossounes (w eyet y).



https://wa.wikipedia.org/wiki/Averowesse

Averowesse ou Ben Rachid (e-n arabe ابن رشد, Ibn Rouchd), c' est on filozofe, on
teyolodjin, on djurisse, on matematikî et on medcén d' Andalouzeye muzulmane di
12inme sieke. I djåzéve et scrire ses ouves e l' arabe, come tos les
intelectuwels d' Andalouzeye di ces trevéns la.

Il vna å monde e-n 1126 a Cordowe. I mora li 10 di decimbe 1198 à Marakech, mins
s' coir fourit revoyî a Cordowe, acpagnté pa Ben Aarabi.

I ristudia l' prumî les scrijhaedjes d' Aristote. C' est la k' i veya ki les
idêyes des vîs filozofes estént pacô distournêyes, et nén todi dins l' minme
sinse pa les ratourneus do grek.

Adon, i tuza di fé ene sinteze del pinsêye d' Aristote et del rilidjon islamike.
Mins c' est adon k' i s' va acweri des rujhes, ostant avou les muzulmans
(fizicmint et morålmint) k' avou les crustins (morålmint, bon k' i studiént
timpesse ses scrijhaedjes).

I va esse metou a l' indecse del Sorbone, metans, pask' i djheut ki les accions
des djins morént avou zels. Li riscompinse po s' boune kidujhance ou l'
penitince po des målès keures, on l' a ddja cial sol tere.  Ciste idêye la est
contråve al cene do dierin djudjmint do crustinnisse et do decidaedje do Bon Diu
al moirt di l' islam.



https://wa.wikipedia.org/wiki/Atuze_des_troes_bodjes

L' atuze Sarachaga des troes bodjes di codjowaedje, pus courtinnmint l' atuze
des troes bodjes, c' est ene manire di corwaitî l' codjowaedje des viebes
walons, foiravant sacwants målåjheys viebes del cénkinme troke.

Ciste atuze a stî trovêye eviè 2002 pa Pablo Sarachaga, tot boutant so on
codjowoe et sayant d' trover èn algorite po produre les tåvleas d' codjowaedje
po tot l' minme ké viebe.

Elle a stî ene miete amidrêye e 2006 po tni conte des viebes des 1re, 2inme eyet
3inme trokes ki candjèt d' voyale å dierin pî, come "copiner" ou criyî.

L' atuze des troes bodjes, c' est on modele fonolodjike, nén ortografike. Ça
fwait k' i pout eto aveur, al copete do martchî, on candmint d' letes cåze des
rîles ortografikes/ Metans, li bodje "vik-" divént "vic-" pa dvant "a", "o", "u"
ou ene cossoune diferinne di "y", dismetant ki l' bodje "disfaç-" divént
"disfac-" divant "e", "i" ou "y".

Les sacwants viebes ki sont cwand minme des foû-rîles a l' atuze des troes
bodjes, c' est aveur, esse, aler, valeur, faleur, saveur, fé et leus parints.

bén seur, les rîles ortografikes pol son Y s' aplikèt: pa drî ene cossoune et pa
dvant ene voyale ôte k' on "i", li "y" divént "i", eg: tchery-éns -> tcheriéns.

Li viebe prinde a on dobe codjowaedje, onk totafwait erîlé, come ratinde
(A=B=C=prind), l' ôte est cåzu del dizo-sôre "b)":



https://wa.wikipedia.org/wiki/Aplacaedje

L' aplacaedje (on dit eto: acolaedje), el linwince, c' est l' metaedje eshonne
di deus u sacwants mots, onk dirî l' ôte, et k' ça dvént èn ôte mot, lomé mot d'
aplacaedje, u pus spepieuzmint : sustantivire, vierbire, advierbire,
addjectivire, evnd.

Les bokets polèt esse bén veyåves, sins loyeures (biesse ås tetes) u avou des
loyeures (Sint-Houbert, gorea-moxhon, ratind-tot). Padecô, les deus mots sont
pår acmaxhî dins l' novea mot (tinroxh, coirzenoxh, Spetin).

L' aplacaedje tîxhon, c' est cwand les mots-bokets si metèt a li cou å hôt,
eneviè çou k' on ratindeut.

On djåze di spotchî aplacaedje cwand l' dierin pî do prumî mot si maxhe avou l'
prumî pî do deujhinme mot.

L' etroclaedje, c' est ene sôre d' aplacaedje, mins avou tos des ptits mots,
pronos u årtikes, lomés "etroclåves".

L' atroclaedje di l' årtike, c' est eto ene sôre d' aplacaedje inte l' årtike
eyet l' no ki shût.

Li no est l' droet coplemint do viebe. Li viebe est codjowé å rwaitant di l'
indicatif prezintrece.

Les troes cwårts do tins, l' aplacaedje si fwait sins årtike et avou ene loyeure
(tcherpinte <viebe al 3inme djin>-<loyeure>-<obdjet do viebe>).

Å pus sovint, li sustantif est singulî : gåte-manaedje, tribole-manaedje,
rimowe-manaedje, sere-tiesse, tchît-vier, trait-feu, creve-fwin, trinne-savate,
catche-mizere, pice-nez, pice-tresse, atrape-nigåd, , shût-cou, casse-gueuye,
passe-tins, tchesse-tchén, tchesse-clå, tchåsse-pî, côpe-goidje, côpe-vere
(côpe-veule), côpe-papî

Mins, pacô, li sinse dimandreut on sustantif pluriyal : amanite towe-moxhes,
gobe-moxhes, atrape-moxhes, guigne-djins, spågne-måyes, broye-djaeyes,
croke-noejhes. Ça towe, ça gobe ou ça atrape les moxhes; ça guigne les djins; ça
spågne les måyes, ça broye les djaeyes, ça croke les noejhes. Portant, on les
scrît pus voltî å singulî, ki rprezinte adon on pluriyal trocrece: amanite
towe-moxhe, gobe-moxhe, atrape-moxhe, guigne-djin, spågne-måye, broye-djaeye,
croke-noejhe. 

Po les sfwaits mots ki piçurèt des djins, li djinre est todi omrin et femrin
sorlon k' i s' rapoitrtèt a èn ome ou a ene feme. Come d' efet, li viebe codjowé
ni mostere måy li djinre e walon; eyet l' coplemint do viebe ni mostere måy li
djinre do sudjet do viebe. On valet, c' est on xhale-trô, on speye-manaedje; ene
båshele, c' est ene xhale-trô.

C' est des mots ki n' candjèt nén d' cogne nerén avou l' nombe: ces deus la, c'
est des xhale-trô. 

Les mots, d' on vî uzaedje, polèt esse etroclés, copurade dins les nos d'
plaeces : Hourtubijhe (ki hourtêye li bijhe); Brijhcô (la k' on s' brijhreut bén
s' cô), Crevcour (la k' gn a yeu ene sipoûle ki creve li cour).



https://wa.wikipedia.org/wiki/Andr%C3%A9e_Bacq

Andrée Bacq (Andrêye e walon, mins pus sovint Madame Bacq), c' esteut ene
fijheuse d' arimeas k' a skepyî å Sårt-Sint-Lorint li 5 d' awousse 1927. Elle a
morou li 9 di djun 2014 a Nameur.

Ele rashonne les scrîts disk' a 1978 dins ene schorseye kel tite, c' est : "D'
ayir et d' ådjourdu" (D'ayîr èt d'odjoûrdu).

Elle eplaida eto ene ôte ramexhnêye di ses powezêyes el pitite colleccion del
SLLW : "Diè, vos, l' mere" (Diè vos l' mére èt Les nûts d' frède bîje) (1984).

Elle a stî mimbe des Relîs Namurwès et des Walons Scrijheus d' après l'
Ban-Bwès. Ele vineut cobén eto al Soce des Rcåzeus d' walon a Bietris.

Elle a bouté a des emissions e walon al RTBF, e a stî mimbe do djuri do Grand
Pris del Tchanson walone.

Come si copleu Rodjî Viroux, elle esteut foirt sipepieuse sol respet del
croejhete do scrît walon, les cåzaedjes des tchansons et minme li djåzaedje
ordinaire dins les copinreyes di walon. Ele pout esse riwaitêye come ene des
linwe-ehåyeuse do walon. Mins ele n' esteut nén avnante assez po-z atôtchî les
djins et fé passer ses idêyes.

Andrêye Bacq n' a rén trové a rdire å scrijhaedje rifondou, veyanmint ki c'
esteut ene manire come ene ôte di scrire li walon, k' ele riwaitive come ene
seule langue.

Andrêye Bacq a todi balziné po-z eplaidî ses bokets. Ele n' a måy volou, metans
k' i soeyénxhe dins des ptitès gazetes (avou bråmint des "flotches") come li
Coutcouloudjoû. Foû del SLLW, ele ni s' a leyî eplaidî fok dins les Cayés Walons
eyet dins les Noveles des Walons Scrijheus d' après l' Ban-Bwès.

C' est çou k' ele dit dins l' rimea metou al tiesse di s' prumî cwåtron et ki s'
lome "Balzinaedje" :



https://wa.wikipedia.org/wiki/Aiwe_di_Lesse

L' Aiwe-di-Lesse si pormoenne e l' Årdene tot rascodant les surès aiwes k' ont
arozé les teréns å schayisse.

Pu, ele disvale sol Fåmene, eyu çk' ele rascontere les pires castinnes, pus
doûces, k' elle a hagnî å lon des ans et des siekes. Ele mousse e tere å Trô d'
Belvå, tot s' distournant di s' vî vî lét, k' on lome li Schavêye. Ele va cåvler
les grotes di Han et rexhe på Trô d' Han.

Ele rifrè parey on pô pus lon, a Rotchfoirt, pu co a toplin d' ôtès plaeces,
come li Trô d' Tchaleu, li Trô des Nûtons et co l' Trô do Frontå a Furfô.
Bråmint di ces trôs la sont des sites arkeyolodjikes impôrtants.

Tot tournicant, vo l' la-st evoye so Mouze a Ansreme åd triviè d' ene vå di
blankès rotches. Dins les pus beles, on n' pout nén passer a costé des Aweyes di
Tchaleu (Chaleux), sins vs les mostrer.

L' Aiwe di Lesse passe pa Ôtchamp, Anloe, Viyance (droete erive), Maissin
(gåtche erive), Transene (droete erive), Lesse (la k' ele riçût Our), Dåvdisse
(elle î rçût l' Almaxhe), Almå, Tchanlî, Stegne, Belvå. Tot ç' payis la si lome
li Hôte-Lesse.

Après aveur rexhou d' tere a Han-so-Lesse, ele ripasse pa Epråve (l' Aiwe di
Lome s' î vént maxhî), Lessive, Viyé-so-Lesse (Wimbe î agolene), Ciergnon,
Wanlin, Liswer (Hour), Houyet, Furfô, Hu-ls-Ôneas, Cele-dilé-Dinant et Ansreme.



https://wa.wikipedia.org/wiki/Agnea

Les bedots u ovrins u motons, c' est on no po djåzer d' ene aclevåve biesse, on
roemiant k' on lome sincieuzmint Ovis aries.

Dns l' lingaedje corant, l' indje "Ovis aries" a on diferin no, sorlon si ådje
eyet si seke :

Les bedots sont-st aclevés dins des bedjreyes. Li ci et l' cene ki les moennèt
paxhe sont lomés bierdjî et biedjresse.

Normåldimint, li berbis va a berå (on dit eto : k' ele basnêye, k' ele berote)
on côp l' an, å moumint k' les djoûs kiminçnut a discrexhe. Come les vatches, l'
esminçaedje ni deure ki deus sgondes.

Li berbis va cink moes. Ele bedlêye onk, deus u disk' a troes cwate agneas, a l'
assulon des raeces. I vont teter troes cwate moes. Come ele n' a k' deus tetes,
i fåt nouri les troejhinmes agneas al botaye.

Asteure, c' est purade des ptits avlevaedjes, bråmint come pasmint d' tins. E
2007, gn aveut 50.000 berbis, et 5600 acleveus. Ça fwait des tropeas di moens ki
10 berbis pa berdjî.

Li bedot s' acleve dins bråmint des payis, des froeds payis Iyes Ferowé disk' å
setch payis (Afrike bijhrece). I vike eto voltî dins les montinnes.

Les Djwifs ont ene dujhance di touwer on bedot a Påke. L' uzance a stî rprinjhe
pa les crustins (a Påke eto) et pa les Muzulmans fiesse do bedot.

Li tchå d' moton a dipus d' saweur. Mins kécfeye k' i gn ene miete di cråxhe di
trop po les diabetikes.

C' est avou on bedot k' on-z a adiercî l' prumî clonaedje di grossès biesses. Li
clonêye bedêye fourit lomêye "Dolly".



https://wa.wikipedia.org/wiki/Afrike_do_Sud

Li republike d' Afrike do Sud u republike di Nonne-Afrike (Afrika borwa e
zoulou, Zuid-Afrika e-n africanse, South Africa en inglès), c' est on payis
metou al Nonne di l' Afrike.

Lingaedjes: inglès, tîwès nonne-afrikin (africanse), zoulou (lingaedje),
xhitsonga, xhossa, swazi, ndebele, setswana, soto bijhrece, soto nonnrece, eyet
venda.

Elle a des fontires avou li Namibeye, li Boswana, li Zimbabwè, li Mozambike,
eyet li Suwazilande.

Li climat est mitan setch å dvins des teres eyet sortropicå sol boird di mer.
Les djoûs sont tchôds avou bråmint do solea, les nutes sont frisses.

L' ådvins des teres, c' est on grand platrê avou des tienes. Li copete do payis
si loem li Mont Njesuthi, ey est 3.408 metes hôt.

Gn a toplin des minrês di totès sôres, aprume di l' ôr, do crôme et des
diyamants.

Les eskeletes ritrovés drola mostrèt k' i gn aveut ddja des prezomes
(ostralopitekes) la 3 miyons d' anêyes et des.

Cwand ls Holandès arivît låvå e 1652 et-z î askepyî li veye do "Cap do Bon
Espwer", il ont trové des peupes (les Xhoy, San, Xhosa et Zoulous) ki dmorént
ddja la. Les San, els ont macsådé disk' å dierin, eyet fé vni des sclåves d'
Indonezeye, di Madagascar eyet di l' Inde.



https://wa.wikipedia.org/wiki/Adrien_de_Gerlache

Adrien Victor Joseph de Gerlache de Gomery (2 d' awousse 1866-4 di decimbe 1934)
fourit-st èn esploreu bedje, ki moenna ene espedicion e l' Antartike avou l'
batea Belgica, et esse li prumire trope di djins a-z ivierner låvå (1897-1899).

Adrien de Gerlache (l' etimolodjeye di s' no est on no d' provnance: hamtea di
Djerlaxhe) vina-st å monde li 2 d' awousse 1866 a Hasse (Hasselt) el Beldjike. I
fjha des studiaedjes di syinces aplikêyes a l' Univiersité Libe di Brussele.
Tins d' ses vacances, i fjha do matlot so des bateas tranzatlantikes. Adonpwis,
cwand il a yeu-st avou s' diplome e 1885, i moussa el marene bedje li 19 di
djanvî 1886.

Après aveur divnou prumî lieutnant e coledje naiviå d' Ostinde, i prinda s'
posse sol Belgique, on batea idrografike. C' est sol tins k' i sierveu so ç'
batea la k' i fjha ses plans po l' esploraedje di l' Antartike.

E 1986, de Gerlache atchta on batea norvedjin di tchesse al balinne, lomé
PATRIA; après l' rimete a noû eyet bråmint des candjmints el ribatijha Belgica.

Avou èn ekipaedje di bråmint d' nåcionålités — emey zels Roald Amundsen eyet
Frederick Cook — i ndala do poirt d' Anverse li 16 d' awousse 1897.

E moes d' djanvî 1898, li Belgica ariva-st åzès coisses del tere di Graham. Tot
naiviant etur li coisse del tere di Graham eyet ene longowe tchinne d' iyes sol
Coûtchant, de Gerlache loma ci passaedje la li stroeteure do Belgica, ki, pus
tård, sereut rlomé li stroeteure di Djerlaxhe e si oneur.

Après aveur metou sol mape, eyet lomé, sacwantès iyes so ene vintinne d'
acoistaedjes diferins, il ont trevåtchî l' Ceke polaire antartike li 15 di fevrî
1898. Eyet li 28 di fevrî, l' espedicion dimora atrapêye e mitan des glaeces.

Mågré les efoirts di l' ekipaedje po liberer l' batea, il ont dvou leyî ouve
et-z esse foircîs di dmorer tot l' ivier so l' Antartike. Sacwantès samwinnes
pus tård, li 17 di may, ci fourit li spexheur complete, la kel nute polaire
atouma, eyet durer disk' å 23 d' djulete. Après çoula ci fourit co 7 moes di
målåjhîstés, tot sayant di distoker l' batea, eyet ses djins, foû des bokets d'
glaece. Sacwants omes ont ene miete pierdou leu tiesse, etur zels on marén bedje
k' abandna l' batea tot djhant simplumint k' i raléve e Beldjike. L' espedicion
sofrixha eto do scorbute

Al fén, li 15 di fevrî 1899, il ont reyussi a naivyî sol sitroet tchenå k' il
avént schavé dins les glaeces les samwinnes di dvant. I lzî fala cåzu on moes po
fé 7 miles, eyet li 14 di måss il ont finålmint naivyî foû des glaeces. L'
espedicion pola-z eraler a Anverse, wice k' ele ariva li 15 di nôvimbe.

Adrien de Gerlaxhe sicrijha e 1901 on live e francès, Quinze Mois dans
l'Antarctique (cwénze moes e l' Antartike) po raconter si spoûle; li live
ourit-st on pris di l' Academeye Francesse e 1902.

Il ourit deus efants avou s' prumire feme, Suzanne Poulet, k' i s' maria avou e
1904: Philippe (1906) eyet Marie-Louise (1908). Si mariaedje n' ala k' so ene
fesse eyet s' fini e 1913. Après ça, Adrien de Gerlache si rmaria avou Elisabeth
Höjer, ene Suwedwesse. Avou leye, il ourit co èn ôte valet, Gaston de Gerlache,
e 1919. Dins les anêyes 1950, Gaston shuva les passêyes di s' pa, dins ene
eståcion di rcweraedjes bedje so l' Antartike.



https://wa.wikipedia.org/wiki/Adjeyant

Èn adjeyant, (on dit eto: ome di strin), dins l' foclore del Walonreye, di
Flande et del Picårdeye, c' est des grandès posteures, k' on pormoenne avå les
voyes li djoû d' ene fiesse rilomêye dins ene metowe veye. On lzès rexhe voltî
tins des mascarådes.

Cezår cåze dedja des adjeyants dins s' live "Li guere des Gåles (tchaptrê VI). I
dit :

Dispu ls anêyes 1980, gn a todi dpus d' veyes et viyaedjes k' ont des adjeyants.
Insi, a Welin, li les 9 adjeyants n' ont stî askepyî ki dispus 1984, dispu k'
on-z a adjinçnêye on cwarmea.

Å cmince, les adjeyants estént poirtés pa les djins. Il estént fwaits d' oizires
Asteure, i sont metous so des rôletes. Et on les agritche biesmint al bole des
otos po lzès moenner d' ene plaece a l' ôte.

Les minmès uzances di pormoenner des adjeyants azès fiesses egzistêye eto el
Flande et dins l’ Bijhe di France. [primark eindhoven kleding]

L’ uzance walone s’ a epoirté el Wisconsene, påzès Walons d’ låvå. Les adjeyants
sont håynés å Belgian Day (li 21 di djulete).



https://wa.wikipedia.org/wiki/A._Lamborelle

Il a askepyî u aidî mwintès copinreyes el Bijhe do Lussimbork : Oufalijhe,
Manhé, Bastogne, Tchårnoe.

Il a eto scrît sacwants ptits bokets, eplaidîs dins Singulîs, Coutcouloudjoû, Li
Rantoele, Li Chwès. C' est des arimeas eyet del prôze nén racontrece, sovint po
pretchî pol wårdance do walon.

Il a stî eto prezinteu pol bate di tchansons et des shijhes walones po ls
efants, eyet po Mamjhele Lingaedje, la k' il a ovré avou Jean-Philippe Legrand.

Il profite des fiesses ki fjhèt rviker l' tins passé, po stitchî do walon dvins.
Metans, tins des rifjhaedjes di l' awousse a Lontchamp-dlé-Bastogne et a Swè.

Si a-t i metou des plakes e walon astok des viyès usteyes do Muzêye di Wene,
avou Jean-Marie Lecomte, Jules Hurdebise, Jean-Marie Dehaleux, Pierre André,
Léon Sépulcre, Raymont Collin, Joseph Baccus, Joseph Docquier, Willy Seffer,
evnd.

André Lamborelle n' esteut nén tchôd pol rifondaedje do walon, mins i ricnoxheut
ki les rfondeus estént des djins ki cnoxhént foirt bén leu lingaedje. Si ovra-t
i voltî di tenawete avou zels (Lucyin Mahin, Pablo Sarachaga).



https://wa.wikipedia.org/wiki/%C3%85res_n%C3%A5cion%C3%A5les_di_l%27_Oucrinne

Les åres nåcionåles di l' Oucrinne ont les minmès coleurs ki dins s' drapea: on
tchamp bleu avou on djaene tridint — li simbole des viyès tribus ki viként dins
l' vî tins dins çou ki dvénrè l' Oucrinne, et k' a stî pus tård riprind påzès
mwaisses Rutenyins.

Ene variante foirt populaire (mins ki n' a måy sitî tchoezeye oficirmint), c'
est les Grandès Åres, ki l' essegne est sopoirtêye sol hintche pa on liyon
(sovint, mins nén todi, avou so s' tiesse li corone k' on trove so l' essegne
del Galizeye), eyet sol droete pa on cossake, avou ses mousmints tradicionels
eyet on musket, li simbol do Hetmanat Cossake. Sol dizeur, i gn a l' corone da
Volodymyr li Grand, po rprizinter li sovrinnté d' l' Oucrinne; eyet sol dizo,
des rodjes fruts et des påtes avou on bleu ruban avou les troes mots Воля,
Злагода, Добро (liberté, acoird, bonté) del divize nåcionåle, oudonbén on ruban
avou les coleurs do drapea.

End a po dire ki les dessins do trident c' est les cwate letes cirilikes ВОЛЯ,
çou ki vout dire liberté en oucrinnyin.



https://wa.wikipedia.org/wiki/%C3%85rdene_nonnrece_(diyalectolodjeye)

L' Årdene nonnrece, po les foclorisses et les diyalectolodjisses do walon, c'
est l' Nonne di l' Årdene. Les accints walons d' avår la sont des cis del Basse
Årdene.

On î radjoute voltî li comene di Bietris, k' est ddja ene miete so les aschates
walon gåmès.

Sol Walonreye di France, les comenes come Arniye sont-st a rindjî avou l' Årdene
nonnrece. Fumwè fwait l' pont avou l' Coûtchant walon eyet li tchampnwès.

L' atuze di l' Årdene nonnrece (e francès Ardenne méridionale) vént des
foclorisses, copurade Théodule Delogne, k' î ramexhna ene peclêye di fåves do vî
vî tins.

Tant k' ås accints walons d' avår la, il ont stî studyîs di Lucyin Mahin. Å
cmince, i loma cisse sitindêye la : "Payis d' ersè", a cåze del piceure
idintitaire do mot "ersè". I rashonna ene cåkêye di dnêyes sol motlî walon d'
avår la dins li Båze di dnêyes di l' Årdene nonnrece, mins ki dmora on brouyon.
I prezinta ene abayeye come cwè l' unité di cisse contrêye la, å dfwait do
walon, provént des limodjes di l' ancyin dweyenî d' Graide.



https://wa.wikipedia.org/wiki/Wiki_walon

Li Wikipedia walon u pus courtinnmint, li wiki walon, c' est l' modêye di
Wikipedia tote sicrîte e walon

Il a stî enondêye li 20 di djulete 2003 pa Pablo Saratxaga. Å cmince, elle a
roté so ene éndjole da sinne, a môde di saye po vey s' i gn åreut yeu des djins
k' årént yeu d' l' agrè po. Ci fourit li fene kimince di l' avinteure do
Wikipedia walon, k' a pol moumint 14 413 årtikes.

Tré les prumirès pådjes, on-z î a ddja metou des intrêyes di l' esplicant motî
do walon kimincî e 2000 pa Pablo Saratxaga eyet Lucyin Mahin.

Wikinoveles, li coirnêye des dierinnès codowès noveles, a stî enondêye e moes d'
avri 2005.

Sacwants rvuwes di prôze nén racontrece e walon ont cité des rcweraedjes so
Wikipedia, aprume li Rantoele-gazete, mins eto Nosse Lingaedje.

Des ôtes rvuwes come Cotcorico ont-st eplaidî des fotos saetcheyes do Wikipedia
walon.

Li Wikipedia e walon a eto èn årmonak so les fyis; c' est èn årmonak k' est
fwait so les fyis pås bouteus do Wikipedia walon.



https://wa.wikipedia.org/wiki/Wiccionaire_walon

Li Wiccionaire, c' est on spepieus motî do lingaedje walon del grande waibe
"Wiktionary", des Wikipedia.

Come so on franwal, gn a les ratournaedjes e francès, mins eto dins tos les
lingaedjes k' on vout. On pout åjheymint passer so les ôtes wiccionaires, po
saveur les ca et les ma des ratournas dins leu langue di provnance.

Come dins l' DTW, i gn a, sovint, les sourdants des mots e sistinme Feller dins
l' djivêye des motîs do walon.

Come dins l' esplicant motî do walon, gn a les parintaedjes, les omonimeyes, les
sinonimeyes, pwaires minimom, et hay vos nd åroz.

Come dins sacwants spepieus motîs (motî da Haust, Motî d' Bastogne, Motî da
Villers, replaidî pa Lechanteur) gn a-st avou, les etimolodjeyes des mots, pacô
avou l' rahouca dins l' Motî etimolodjike da von Wartburg.

L' interface do Wiccionaire a stî enondêye pa des bouteus, nén cnoxhous di tos
tchamps payis e 2005-2006. Les scrijhaedjes e walon ont-st ataké li 21 di djanvî
2008. C' est Lucyin Mahin k' as-st escourci l' cayet, cwan des ôtes
wikipedyisses did foû payis lyi ont mostré ki l' esplicant motî do walon sereut
bråmint diswalpé lavola.



https://wa.wikipedia.org/wiki/Welerisse

Ene sapinsté ou welerisse, c' est ene sôre di spot, mins ki rprind les
swè-dijhant paroles d' ene sakî, todi tot les rmetant dins on cotoû ki fwait
rire, ou pinser.

Li lomaedje e walon («sapinsté»), c' est on noûmot edvinté pa Roger Viroux, a
pårti del djonteure "sapinse (a)".

Roger Pinon, divins "Wallonnes", atåvele k' on les lomaxhe come dins des ôtes
lingaedjes "wellerisses".

Li loyén inte li citaedje des paroles et l' no do djheu des paroles, c' est
sovint "dit-st i". Ci n' est nén po çoula ki les sapinstés, c' est des rimes a
disti.

Pa côps, li deujhinme boket n' est la ki po refoircî l' prumî. Gn a la nole
rireye.

Pacô, c' est dire deus côps parey; c' est ene fene rireye, po s' fote d' onk ki
n' kinoxhe nén les deus sinonimes.

E hôt latén, gn a cwate sapinstés dins l' live ''Fecunda ratis", sicrît a Lidje
el fén do 11inme sieke d' on lomé Egbiet.

E-n inglès, c' est l' persounaedje di Sam Weller (dins on roman da Charles
Dickens) ki rexhe a tot côp des spots et des citåcions, k' a dné l' no
«welerisse»

E neyerlandès, les sapinstés (apologisch speekwoord) rishonnèt foirt ås walones,
aprume les cenes ramexhnêyes, foirdjeyes ou ratournêyes pa Rodjî Viroux:



https://wa.wikipedia.org/wiki/Walth%C3%A8re_Fr%C3%A8re-Orban

Hubert Joseph Walthère Frère, spoté Frère-Orban, c' esteut on politikî bedje
eskepyî a Lidje li 24 d' avri 1812 (dizo l' redjime holandès, dabôrd) et moirt
li 2 d' djanvî 1896 a Brussele.

C' est lu ki meta so pî li pårti liberå bedje e 1846, k' il î dmorrè prezidint a
veye.

I divna prumî minisse deus côps, di 1868 a 1870, adon-pwis di 1878 a 1884 (c'
est adon k' s' enonde li prumire guere des scoles).

E 1887, li mouvmint flamind saye di fé ricnoxhe li neyerlandès come deujhinme
langue del Beldjike. Ene di leus dmandes, c’ est ki les ôres des oficîs di
l’ årmêye bedje soeyexhe dinés e flamind ostant k’ e francès. Vola çou k'
Frere-Orban va responde :

« I n’ fåt nén dmander Mouze et les vås, cwand on riskêye di dispierter l’ tchet
ki doime . Si vosse ricwestaedje divreut esse accepté, i fåreut eto ki les
oficîs kinoxhrént l’ almand eyet l’ walon. C’ est ene dimande ostant d’ assene
ki l’ cene k’ i cnoxhexhe li flamind. »

Coremans, onk des pus fels disfindeus do flamind, recasse ki tos les Walons
kinoxhèt l’ francès.

Frere-Orban : « Vos vos marixhoz pår. Les Walons k’ ont fwait des hôtès studes
et les cis ki dmornut ezès veyes savèt l’ francès, tot come les pareys a zels di
Flande. Mins l’ contrumasse des djins des viyaedjes nel comprindèt nén, ou
l’ etinde foirt må. »

Frère-Orban : « Les scoles prumreces ni sont nén poûssêyes assez po lzî aprinde
comifåt l’ francès. Dji vos endè va dner l’ prouve. Tos les djoûs, ås tribunås,
les djudjes sont-st oblidjîs di djåzer walon avou les ametous ou les temoens po
s’ poleur fé comprinde. Vos ploz dmander a vos frés d’ mestî des provinces
walones ki n’ mi disdiront nén. Ces djins la ki cåzèt tofer walon ont bén stî e
primaire, mins tot moussant foû, il ont rovyî l’ francès k’ il î avént aprins,
oudon-bén, foirt må l’ divizer. » 



https://wa.wikipedia.org/wiki/Walonreye_oficirmint_francofone

Li Walonreye oficirmint francès-cåzante, c' est li stindêye del Walonreye la kel
lingaedje oficir, c' est l' francès.

I s' adjixh del Redjon walone, sins l' kiminålté tîxhon-cåzante di Beldjike (9
comenes åtoû d' Neyow).

Udonbén, li Walonreye oficirmint francofone, c' est l' kiminålté
Walonreye-Brussele sins Brussele.

Tos les djins del Walonreye oficirmint francofone savèt l' francès, mins l'
cåznut å pus sovint avou les piceures do francès d' Beldjike.

Gn a sacwantès comenes del Walonreye oficirmint francès-cåzante la k' les
Flaminds ont des åjhminces po studyî e neyerlandès : Comene-Warneton, Indjî,
Flobek, Moucron.

Les lingaedjes do payis del Walonreye oficirmint francès-cåzante sont manaedjîs
på Conseil des langues régionales endogènes.

Li pus grand boket del Walonreye oficirmint francès-cåzante a des lingaedjes do
payis di stok roman; c' est çou ki les diyalectolodjisses ont lomé li Beldjike
romande. C' est fok so ci stindêye la ki les diyalectolodjikes des faks di
romane ont bouté.



https://wa.wikipedia.org/wiki/Walon_e_scole

Li walon e scole, c' est les diferins boutaedjes po-z ariver a fé scoler ene
miete di walon dins les scoles oficires el Walonreye.

Li walon e scole a cmincî e 1933 cwand Fernad Stévart, prezidint del Feeråcion
del Province di Lidje di l' UCW dimanda di poleur adjinçner ene bate di
recitaedjes dins les scoles del veye di Lidje. 

Pol province do Lussimbork, il a cmincî e 1975, pa les cours di walon ki Raymond
Mouzon ataca a dner å Tchestea.

Li walon e scole a stî otorijhî oficirmint po tote li Cminålté
Walonreye-Brussele på dicret sol walon e scole di 1991.

A costé do walon e scole, k' est po ls efants, gn a eto les scoles di walon ki
c' est puvite po les grandès djins.

Å pus sovint, li walon sieve po des metous etrevéns : sinnetes u dijhaedje d'
arimea pa les efants, po ene fiesse di novelan, al Sint-Nicolai, evnd.

Sacwants mwaisses di scole metît so pî des cours totes les samwinnes (metans a
Lignè et a Veskeveye. Des soces pol walon polèt vni copler des acsegnants po
enonder l' walon e scole. Metans a Lignè, c' est Chantal Denis å no des Relîs
namurwès k' a escourci l' afwaire.



https://wa.wikipedia.org/wiki/Walfran

On motî walon-francès, c' est on motî (u on motlî) ki dene les mots, po tos les
tchamps do lingaedje walon, dins l' ôre alfabetike, et leu ratournaedje u leu-z
esplikêye e francès. I dene eto les ratourneures la ki ç' mot la aparexhe.

Les pus gros motîs mosternut eto des egzimpes d' eployaedje do mot dins des
fråzes u des bokets d' fråze.

Les motîs francès-walon sont les pus corants motîs walons. Disk' asteure, les
mots sont prezintés e sistinme Feller, et on n' riprind ki les mots k' estént
dits å 20inme sieke dins on metou viyaedje u ene coine dinêye del Walonreye.

Les motîs walon-francès sont sovint des lives, mins eto des simpes sillabusses
(motî d' Nålene, di Bive, di Perwé, di Viêpe), u des tezes di studiants, k' on-z
a totes les rujhes a trover (motî d' Andene).

Sacwants motîs ont parexhou a bokets dins des rvowes, come li motî d' Djivet, li
motî d' Hu, u li ci di Courcele et Souvret.

Gn a eto des motîs walon-francès ki n' egzistèt ki come papîscrîts (motî d'
Waime, motî do Tchestea da Haust et Goffinet, come fouyous (motî d' Warmich,
motî do payis do Tchestea), come u come båze di dnêye (Motî d' l' Årdene
nonnrece).

Po fini, gn a, totavå l' Walonreye, des pordjets d' motîs po des coines ki n'
sont nén télmint studeyes, come li payis d' Oufalijhe, di Veskeveye envd. Mins
ces pordjets la riskèt foirt di n' pont awè d' shûte, avou l' moirt des mwaisses
diccionairîs.

Gn a on motî so les fyis, li DTW (mins ki n' riprind kel cwårt des letes di l'
alfabet).

L' esplicant motî do walon pout eto roter come on motî francès walon, veyanmint
ki, po bråmint des intrêyes, gn a eto on ratournaedje e francès.



https://wa.wikipedia.org/wiki/Waerbea_(Hypoderma_bovis)

Ene moxhe ås waerbeas , c' est ene cafloreye moxhe ås deus aiyes ki prodût des
waerbeas ou waerbåds.

On waerbea, c' est on gros vier ki vént dizo l' pea do dos des bovrins, et ki
mousse foû pa on ptit trô k' i fwait dins l' cur, ezès moes d' måss, avri et d'
may el Walonreye. Mins gn a des ôtes sôres po des ôtès biesses.

Dedja dins l' Odissêye, Omer aveut discrît l' bizaedje des vatches kitchesseyes
des moxhes ås waerbeas k' î volèt ponre leus oûs. 

Li moxhe ås waerbeas, c' est ene poyowe moxhe, ki n' si nourixh nén. Ele ni vike
ki sacwants djoûs. Ele va voler totåtoû des vatches, ki vont bizer, po k' ele ni
les aduzénxhe nén. Tolminme, ele parvénront a ponre des oûs, agritchés a on pwel
del pate di dvant. Adon, li vatche va rletchî s' pate, et avaler les oûs.

El Walonreye ey ezès contrêyes dilé, li bizåjhe va do moes d' djun å moes d'
awousse.

Les oûs vont disclôre e l' avala, et les ptits viers vont viker on moumint
eterés ins les musses del paroejhe do buzea d' avala. Après, i vont voyaedjî e
coir del vatche, et si vni edjîstrer dins l' trô del schene. Il î dmorront
sacwants moes (el Walonreye, do 15 d' awousse å 15 di fevrî). Adonpwis, ele
riprindèt leu voyaedje eviè dzo l' pea do dos. Elle î vont fé tos des ptits
nocrês, deus cintimetes gros. Ele vont co crexhe dizo l' pea deus moes å lon.
Adon, ele vont trawer l' cur, et rexhe ådfoû, å bontins (el Walonreye, do 15 d'
avri å 15 di may).

On côp toumêyes al tere, ele vont divni des påpåds-lôlô, pu disclôre e moes d'
may et djun, al bizåjhe.

Les waerbeas vicnut pus voltî dins les pus froeds payis del dimeye-bole bijhrece
(inte 25 and 60 grés d' latitude). End a eto e l' Afrike bijhrece ey el
Nonne-Afrike. End a cåzu pont dins les payis tropicås.

Les waerbeas ont stî dzindjnés di sacwants payis d' Urope coûtchantrece a cmincî
des anêyes 1960. Aprume e Daenmåtche, pu e l' Almagne di l' Ouwess. Li Beldjike
adierça l' minme côp dins les anêyes 1970, e minme tins kel Rweyåme Uni.

Li rascråwe egzistêye co, å djoû d' ouy, dins tos les payis d' Afrike bijhrece.
Mins a cåze di l' eployaedje di l' ivermectene pa bråmint des cinsîs, so les
åmeas al laxhe po-z ecråxhî, li maladeye va dandjreus rastrinde a l' avni.



https://wa.wikipedia.org/wiki/W%C3%A5fl%C3%AE

C' est å pus sovint deus plakes di metå, avou des mouleures po fé les ptits
cwårés des wåfes, ki s' raclapèt l' ene so l' ôte. Les plakes sont tchåfêyes,
eyet on mete li cadon so ene des deus eyet raclaper l' ôte, pu leyî cure ene
miete.

Dins l' tins les fiers a wåfe si metén sol feu d' ene sitouve (el plaece des
cekes); on nd a eployî des sfwaits disk' ås anêyes 1970. Ces fiers la avént on
longou mantche so tchake plake, po les poleur fé bodjî sins s' broûler.

Li grandeu eyet l' cogne des wåfes pout candjî foirt, sorlon les redjons et les
sôres di wåfes; ça fwait k' i gn a eto des fiers a wåfes foirt diferins; des cis
po des rondès wåfes, des cwårêyès wåfes, et co des triyangulåres; et po des
fenes ou co des spesses. Des wåflîs k' i gn a sont fwaits po les poleur
ritourner do côp ki l' cadon est metou dvins, çoula fwait rintrer di pus d' air
dins l' påsse eyet rind les wåfes pus spesses et ledjires.

E l' Itåleye on trove des rshonnantès usteyes po cure des galetes lomêyes
pizzelle.



https://wa.wikipedia.org/wiki/Vw%C3%A8s_passive

Li vwès nén-adjixhant sudjet (V.N.A.S., Vwès Passive), c' est on môde di
codjowaedje a tos les tins, et a totes les djins, la kel sudjet do viebe ni
fwait nén l' accion do viebe, mins l' subixh.

Li coplemint d' fijheu (coplemint d' ovreu) est å pus sovint dvancî del
divancete di (do, del, des), mins eto del divancete pa (på, pås, påzès, pal).

Veyanmint ki li pårticipe erirece ni s' acoide nén avou l' droet coplemint metou
padvant e walon (come e francès la page que j'ai lue), et k' i gn a pont d'
codjowaedje d' erî-tins avou l' aidant viebe "esse" (come e francès elle est
tombée), li Vwès a nén adjixhant sudjet, c' est l' seule piceure po fé rexhe les
fômes femrinnes et pluriyales des pårticipes erireces:

Pacô, li VNAS est rsintowe come ene miete pezante e walon. On-z a ptchî li Vwès
a Adjixhant Sudjet. Cwand on eploye on coplemint d' fijheu, on-z a ptchî li
dvancete "di", èn emanchaedje pår walon, kel divancete "pa", k' est eto l' cene
do francès. Mins les fråzes "modienes" pasnut pacô mî avou "pa".



https://wa.wikipedia.org/wiki/Vw%C3%A8s_a_N%C3%A9n_Adjixhant_Sudjet

Li vwès nén-adjixhant sudjet (V.N.A.S., Vwès Passive), c' est on môde di
codjowaedje a tos les tins, et a totes les djins, la kel sudjet do viebe ni
fwait nén l' accion do viebe, mins l' subixh.

Li coplemint d' fijheu (coplemint d' ovreu) est å pus sovint dvancî del
divancete di (do, del, des), mins eto del divancete pa (på, pås, påzès, pal).

Veyanmint ki li pårticipe erirece ni s' acoide nén avou l' droet coplemint metou
padvant e walon (come e francès la page que j'ai lue), et k' i gn a pont d'
codjowaedje d' erî-tins avou l' aidant viebe "esse" (come e francès elle est
tombée), li Vwès a nén adjixhant sudjet, c' est l' seule piceure po fé rexhe les
fômes femrinnes et pluriyales des pårticipes erireces:

Pacô, li VNAS est rsintowe come ene miete pezante e walon. On-z a ptchî li Vwès
a Adjixhant Sudjet. Cwand on eploye on coplemint d' fijheu, on-z a ptchî li
dvancete "di", èn emanchaedje pår walon, kel divancete "pa", k' est eto l' cene
do francès. Mins les fråzes "modienes" pasnut pacô mî avou "pa".



https://wa.wikipedia.org/wiki/Vuzl%C3%AAy%C3%A8s_cossounes

Ene vuzlêye cossoune ou doûce cossoune (on pôreut dire eto : sounante cossoune
ou mole cossoune) (e francès : consonne sonore ou voisée; e-n inglès voiced
consonant; e neyerlandès : zachte medeklinker, gestemde medeklinker,
stemhebbende medeklinker; ezès romans lingaedjes : sonora...), c' est ene
cossoune ki s' prononce tot fjhant aler les coides del vwès.

Asteme, l' atuze inglesse di "soft consonant", li ratournaedje mot po mot di
"doûce cossoune", vout dire ôte tchoi.

Li passaedje do prononçaedje /d/ => /t/ dins on mot come /gade/ si lome :
adurixhmint ou divuzlaedje des doûcès cossounes å coron. C' est ene piceure di
tote li Walonreye, apus k' après l' payis tchampnwès, so Smwès.

Mins cist atåvla la del grosse croejehte da Hendschel n' a nén stî ritnou e
rfondou walon après 2000. Come po les sustantifs a cloyowe sillabe å coron, li
scrijhaedje del cossoune ni candje nén.

E rfondou walon, on-z a profité di cist otomatisse la po disfafloter ces voyales
la metowe e-n ene sifwaite plaece.



https://wa.wikipedia.org/wiki/Vir%C3%BBsse_H9N2

Li gripe des oujheas å virûsse H9N2, c' est ene nén trop griyeuse sôre di pesse
des poyes.

Li maladeye est inzotike e l' Azeye, li Moyén Levant et l' Afrike bijhrece
(Tunizeye).

Gn ava ene minêye el France e moes d' decimbe 2015. D' on pouyî d' campagne, ele
potcha dins les grands aclevaedjes.

Ele fourit ricnoxhowe e Marok e moes d' djanvî 2016, mins dandjreus k' elle
esteut ddja la dispu l' moes d' nôvimbe 2015.

Cwand ele passe pol prumî côp dins on payis, ele pout touwer 5 a 20 åcint des
polets d' poytreye. Les poyes ponresses ni crevèt nén tant sol côp (ele ni
ponnut pus tant), mins sovint, après côp, tot l' restant di leu vicåreye (56-60
samwinnes).

Li morance dipind eto des ôtes maladeyes k' acsurént l' tropea e minme tins
(micoplasses, brontchite å virûsse, colibacilôze). Et pår si l' pouytî a l'
boirgnasse idêye di piker tos les oujheas al colistene (pask' i croet ki c' est
do colibacile), et epestiferer insi tote li binde avou l' virûsse d' onk des
oujheas acsûts.

Ås poyes ponreces et meres ås poyons, li ponaedje baxhe di 20 a 80 åcint.
Bråmint do pounaedje di leusses tins del maladeye, ey tins do rifjhaedje.

Li pus tipike des damaedjes a l' otopseye, c' est l' efouwaedje del tchenåle a
l' air.

Cwand les oujheas ont sorviké on djoû u deus, al fotche des brontches ou dins l'
tchenåle leye-minme, on trove on stopa a môde di cilinde, onk a troes cm long,
k' a stofé l' poyon.

Dins les cas les pus awiyants, gn a des schome ki rexhe des narenes si on les
pice vigreuzmint. Li minme schome si pout rtrover dins l' boke eyet dins l'
djave. Li cåze, c' est d' l' udinme do peumon.

Gn a des vaccins disconte do H9N5. I sont a dner troes côps ås poyes ponreces
divant l' ponåjhe. Cwand l' maladeye est ås ouxhs d' ene contrêye, on pout eto
eplocter les ponantès poyes. Mins, si l' ponaedje baxhe dedja, c' est ki li
såvaedje virûsse est ddja la, et on n' sårè rastrinde li livea d' baxhaedje des
oûs (loukîz l'coûbe di ponaedje cial a costé).



https://wa.wikipedia.org/wiki/Vierziye

Vierziye (la-minme, Vièrzîe, F.: Willerzie), c' est èn ancyin ptit ban del
Walonreye, rebané avou Djedene, el province di Nameur.

Eglijje di 1880, broûlêye pås Almands li 23 d'awousse 1914; novele eglijhe e
1928.

Li tere di Vierziye a stî franke tere disk' e 1680. Adon, li viyaedje a stî
rmetou avou l' France. I serè rindou ås Bas Payis otrichyins e 1699. Adon, i
serè raloyî dins l' dutcheye do Lussimbork.

Divant li XIII° s., li viaedje esteut, come Fagnole, dins l' djeron des
Rumigny-Florenne, ene foite måjhon ki les aveut assudjetis al costume di Ranwé.

Sol ban d' Vierzie, gn aveut on ptit fî " Li Foyete" ki depindeut d' Pwelvatche.
Gn a yeu ossu, nén lon rî do viyaedje, on moustî basti dins les tchamps al
plaece k' on lome co asteure : Ås carmes.

E 1914, gn ava ene batreye etur les Almands et les Francès, avou bråmint des
touwés. Tot l' viyaedje a stî metou a feu, a pårt 2 måjhons. Les Almands djhént
ki les civils avént tiré sor zels, motif k' il ont invoké partot adon.

Tins del guere di 40, Vierzie estot sol voye del tchinne d' evåzion po voyî so
Djibraltår les pilotes des avions inglès et amerikins k' avént stî abatous el
Walonreye. Li curé d' Vierzie et l' mayeur di Riene, k' estént dins l' fiyire,
ont stî hapés pås Almands et ont morou dins les camps d' concintråcion e 1944.

C' est dlé Vierzie k' e moes d' setimbe 1944, les prumîs paratchutisses bedjes
do Coronel Blondeel ont stî paratchutés po-z aidî, avou l' Maki, les Amerikins
k' alint liberer l' payis walon kékes djoûs pus tård.

Michel Piette sicrît des prôzes so ç' payis la. Il a ratourné li live so Antoine
Quinay, on dzarteu el guere di 14, ki s' a catchî lontins dins les bwès inte
France et Beldjike.



https://wa.wikipedia.org/wiki/Verbok

Li verbok, c' est ene biesse des doûcès croeyances walones, k' a l' tiesse d' on
bok, et l' coir d' èn ome, avou des grands vetes pwels, et des plomes padzo les
pwels. 

Li sovnance do Verbok rivént eto dins, al boune, on no d' plaece el Walonreye li
"Trô do Bok" a Anloe. 

Å cmince, c' est todi on cinsî k' a des rujhes ki houke li Diåle sins l' voleur,
a pårti d' ene ratourneure walone, come :

L' ome ki va atraper l' Diåle houke si feme, li cadore avou del låme, et l'
rôler dins des plomes, et l' fé roter a cwate pates, et sovint tot rescoulant.
Li Diåle nel sait ricnoxhe, et il est emantchî.

Gn aveut ene feme do Moncea ki vleut dner on tchamp d' avoenne å Diåle. Mins si
ome l' ala fåtchî. Li Diåle arive, et vout raveur li dinrêye. Po saveur kî çki
l' årè, i metnut so pî on concours. Li londmwin, i dvént tchaeke amoenner ene
drole di biesse, et l' ci ki n' såreut dire si no åreut pierdou.

Mins l' cinsî s' aveut stî acwati sol voye do Diåle. Ci-ci a-st arivé avou ene
drole di biesse k' i moennéve, tot lyi criyant "Hû, Verbok". Li cinsî saveut
cwè, mins l' Diåle, lu, n' a seu trover l' no del disguijheye feme. 

Totafwait î est, apus ki l' no do verbok, ki l' payizan aprind tot s' catchant
et ratinde li diåle. Cial, c' est l' diåle k' arive li prumî å radjoû. 

Dizo l' no et li cogne d' on tolu, mitan djin, mitan bok, c' est ene fåve foirt
sipårdowe dins tote l' Urope. Ee poitreut li l° 1091 dins l' rindjmint da Stith
Thomson (loukîz : rindjmint des fåves da Aarne et Thompson). 

Portant, dizo l' cogne d' ene drole di biesse k' el Diåle tént al laxhe, et k'
on doet ricnoxhe, et ki l' cinsî k' a stî esprouvé amoenne si feme, rimpleye di
plomes, et groujhe li Diåle, ele n' egzistêye ki dins l' Walonreye
walon-cåzante, et co pus stroetmint, sol Basse Årdene. 



https://wa.wikipedia.org/wiki/Uyess%C3%AAs

Les Estats?Unis d' Amerike (en inglès : United States of America), c' est on
payis do nôr di l' Amerike. Li mwaisse veye est Washington. Les Estats Unis sont
pårtis e 50 estats.

Les dmorants sont purade lomés Estazunyins. Mins dins l' lingaedje corant, on
eploye bråmint li mot Amerikins, u, po lzès rabaxhî Amerloches.

Les Estats Unis ont stî askepyîs bråmint pa des abagants uropeyins, copurade les
Inglès. Il ont spotchî les peupes Indyins k' î viként, pacô a môde di
peupe-sipata.

Les Estats Unis ont divnou ene colneye inglesse. Adonpwis, i s' ont revinté
siconte les mwaisses inglès, avou l' aidance des Francès, k' ocupént des grandès
stindêyes å Sud-Ouwess (Acadeye).

Po-z ecwårler ses gueres, Napoleyon vinda l' Acadeye ås Estat Unis. Ci fourit l'
pus grand vindaedje di teres ki s' a måy passé.

Li guere di secession fourit ene guere civile inte les estats d' Bijhe, k'
estént sconte do sclavaedjisse et les estats d' Nonne k' estént po. C' est les
Nortisses k' ont wangnî.

Diviè l' difén do 19inme sieke, des tropes di Walons î alît eshonne, ey basti
låvå ene kiminålté ki wårda lontins l' cåzaedje walon, les Walons del
Wisconsene.

Les Estats-Unis ont vnou dner on fel côp di spale ås Aloyîs siconte des Almands
al guere 1914-1918 ey al guere 1940-1945.

Après l' guere di 1940, il ont volou tchessî les comunisses totavå. Ça a dné li
guere di Corêye, li guere do Viet-Nam. Et si rwaitî avou l' URSS come des tchéns
d' casson: c'est çou k' on-z a lomé li froede guere.

Après l' tcheyaedje do meur di Berlin, les Estats Unis s' ont rtrové tot seus
mwaisses so Daegn. Il ont cmincî a si cdure come si c' esteut leu-z impire
totavå (guere do Koweyt, guere d' Afganistan, guere d' Irak, evnd.). I vlént ki
tot çoula soeye bonzè bén po drener les terorisses k' els avént vnou ataker li
11 di setimbe 2001.



https://wa.wikipedia.org/wiki/Tregne

Tregne (fr: Treignes, so plaece Tringne) est èn ancyin ptit ban del Walonreye,
rebané avou ds ôtes viyaedjes po divni li novele intité di Virwinvå.

L' etimolodjeye do no vént do gayel trengne çou ki vout dire foirt ome mins ossu
laid mama.

Li discovietes di bokets di ceramikes mårkêyes d' on sea provnant do midi del
Gåle, di mwelons et d' panes addé l' rominne vila di Tregne mostere ki les
sôdårds romins estént dedja la å cmince do deujhinme sieke.

Al moyinådje ene foite tour î a stî basteye et l' viyadje a passé dizo l'
mambornance del Principåté d' Lidje. Il a stî toû a toû dins les mwins des
signeurs di Rumigni, d' Florene, di Petche, atchté e 1563 pa li mwaisse di
foidje Nicolas Marotte ki li rvind a Djihan d' Hamal e 1657. Les di Hamal seront
barons di Tregne djusk' a li revolucion francesse di 1789. E 1793, li reyunion
di deus signeurreyes diferinnes di Tregne et di Matignole ont fwait skepyî l'
viye comene di Tregne.

Les principålès ritchesses do viyaedje ont provnou lontins do saetchaedje å fier
et al pire (barite) insi ki di l' esplwetaedje des bwès. Les prumirès activités
ont clôs po d' bon do tins do 19inme sieke. Li fjhaedje do tcherbon d' bwès î a
stî aresté e 1944 et d' èn ôte costé ene bressene a sepou aler djusk' e 1957.
Bén k' ene gåre åye sitî basteye å moumint ki l' trafike del frontire et l'
espoirtåcion des martchandijhes fwaites å viyaedje mostrént k' on end aveut
dandjî, ådjourdu ele est clôse et on n' voet pus ki les trins a wapeur dol ligne
a tourisses ki î fjhèt eco etinde leu xhuflèt. Li tourisse do payis s' a-st
agrandi do fwait di l' arivêye di bråmint d' tourisses passionés di "vete"
tourisse et di respirer l' boune air mins ossu pa l' atrait k' a sordou amon
bråmint di djins k' ont lî les paskeyes di “Toine Culot”, la k' c' est l' cåde
do viyaedje des simpatikes et amuzants persounaedjes d' Arthur Masson. En efet
Tregne et Fagnole ("Trignole" estant l' no d' on viyadje fictif fwait del
contraccion des toponimes Tregnes et Fagnole) åyant siervou di modele a bråmint
d' romans scrîts pa nosse binamé oteur walon.



https://wa.wikipedia.org/wiki/Tobolsk

Tobolsk (rûsse: Тобольск) c' est ene veye di 95.000 dmorants (e 2001), ki s'
trove e l' Oblast di Tioumen, el Sibereye, Rûsseye. Li veye est sol place ki les
aiwes di Tobol eyet d' Irtish si rascontrèt.

Tobolsk fourit fondêye pa Yermak Timofeyevitch e 1585-86, a l' epoke des
prumirès avanceyes rûsses e l' Sibereye. Ci divna l' sidje do vice-roy
(namestnik) do Tsar el Sibereye; avou les pårtixhaedjes administratifs ki
vénront pus tård, Tobolsk va dmorer l' sidje do Govierneu-Djenerå del Sibereye
Coûtchantrece disk' å moumint ki ça va esse transferé a Omsk (ezès anêyes
1820-30). Disk' al Revolucion di 1917, Tobolsk fwait di mwaisse-veye pol redjon
(guberniya) tot åtoû.

Bråmint d' veyes di sibereye avént l' essegne di Tobolsk å dvins del cene da
zels, po mostrer k' ele ricnoxhèt l' otorité da Tobolsk. C' esteut l' cas da
Omsk, Tioumen eyet Tomsk; Omsk el continouwe co asteure.

Tobolsk c' est l' seule veye di Sibereye — et minme ene des råles di Rûsseye — a
co aveur on kremlin (veye-foitresse), metou so ene hôteur sol boird di l' aiwe.
Les blancs meurs ki datént del moyinådje, les tours, eglijhes et palås ki
copôzèt l' kremlin d' Tobolsk, sont on trezôr nåcionå d' istwere eyet d'
årtchitecteure.

C' est eto a Tobolsk ki vina-st å monde li tchimisse Dmitriy Ivanovitch
Mendeleyev, kinoxhou come onk des deus syincieus k' ont fwait l' prumire modêye
do tåvlea periodike des elemints.



https://wa.wikipedia.org/wiki/Tiri_Dumont

Thierry Dumont, k' on lome pus sovint Tiri, c' est on rcwereu sol walon k' a
skepyî li 15 di fevrî 1969. Il a bråmint ovré so l' rifondaedje do walon.

I fourit l' prumî copleu da Lorint Hendschel po bouter so les foyous do
Diccionaire di Tot l' Walon, on pordjet enondé pa Djohan Viroux e 1991. E 1992,
i fwait ddja tot seu ene saye sol lete N. Pu bouter fer so les B et les C.

E 1996, on l' ritrove dins les askepieus del soce Li Rantoele, la k' serè tot on
tins emantcheu del gazete.

Il fourit, dispu li cmince, al tåvlotêye rifondaedje di l' UCW. C' est lu k' î
adjinçnêye li djivêye des nos walons des viyaedjes (1998). Après l' dishonnaedje
di cisse comission la e 2000, i va continouwer a-z ovrer so li rfondaedje avou
les cis del Rantoele, veyanmint k' il esteut eto al tåvlotêye rifondaedje del
Rantoele dispu tot å cminçmint.

Il a scrît on tchapite do live Ké walon po dmwin ?, la k' i dvize des vîs mots
walons muchyîs dins li scrîta et k' on pôreut rapexhî pol prôze nén racontrece
d' ådjourdu.

Di s' mestî, il est ratourneu. Si a-t i ovré lonmint po l' Union Uropeyinne a
Lussimbork.



https://wa.wikipedia.org/wiki/Tey%C3%A5te_lidjw%C3%A8s_(oper%C3%A5s)

Li teyåte lidjwès, c’ est l' no metou po cwate operås e walon sicrîts e
1756-1757 dins les sålons da Simon de Harlez, a Lidje.

Li "Voyaedje a Tchôfontinne" a stî scrît eshonne pa de Cartier, de Harlez,
Vivario et Fabry. Les ôtes pîces ont stî toirtcheyes pa on scrijheu a lu tot
seu.

I fourît eplaidîs et replaidîs, å cmince cåzu tos ls ans, dins les årmonaks e
walon.

Come Simon de Harlez aveut ene bele plaece dins l' Estat, et k' les pîces estént
djouwêyes dins on bastimint oficir, on pout avancî ki c' est l' prumî mostraedje
d' ene politike linwistike eneviè l' walon.

Li prumire des pîces, c’ est "li voyaedje di Tchôfontinne" (Voeche di
Chôfontaine, Li Voëgge di Chôfontaine), djouwêye divant les djins pol prumî côp
li 25 di djanvî 1757.

Li deujhinme, c' est "li Lidjwès egadjî" (Li Ligeoi egagy, Li Lîgeois ègagi).
Elle a stî scrîte pa Jacques-Joseph Fabry. Ele fourit djouwêye pol prumî côp li
14 d' avri 1757.

Li troejhinme pîce, "li fiesse di Xhoutsiplou" (Li fiess di Hoûte-si-Ploû, Li
fièsse di Hoûte-Si-Ploû) fourit djouwêye pol prumî côp li 8 di decimbe 1757.
Elle a stî scrîte pa Vivario.

Li cwatrinme et l’ pus bele pîce, c’ est "les Ipocondes" (Les Ypoconte) da Simon
de Harlez.

Do tins del Principåté, et do Redjime francès, les 4 mwaissès pîces do "teyåte
lidjwès" fourît rimprimêyes soeye-t i totes seules, soeye-t i dins l' årmonak
lidjwès. Elle estît eto vindowes a Lidje, amon Lemarié (livreye). Gn a yeu, pol
moens, des edicions e 1757, 1758, 1768, 1783, 1784, 1785, 1787 (an VIII), 1810.

On lzès rimprime co do tins de Holandès (1827) et å cminçmint del dislaxheye
Beldjike (1845, 1847).

Les cwate pîces fourît ricoridjeyes pa François Bailleux (ki riscrît metans Les
Ypoconte e Les Hypocondes). Elle estît replaideyes a l’ Imprimreye J-G Carmanne
a Lidje e 1854, avou èn adrovaedje istorike da Ulysse Capitaine, on corwaitaedje
d’ on prof flamind di l’ Univiersité d’ Gand, J. Stecher, et troes graveures da
J. Heldig. Ciste edicion la a-st eto ene cénkinme pîce, "li Målignant, da
François Matthieu Henault.

Li rexhowe do live da Bailleux e 1854 a stombyî les waloneus di Lidje a s’
rashonner po-z a monter li SLLW.



https://wa.wikipedia.org/wiki/Tcheyowe_cossoune_%C3%A5_coron

Li disploctaedje des trokes di cossounes å coron, c' est cwand gn a ene u deus
tcheyantès cossounes, dj' ô bén : ene cossoune etimolodjike ki n' si rtrove nén
å coron d' on mot. C' est ene aplicåcion del rîle des troes cossounes.

Li fonolodjeye walone ni vout nén k' i gn åye ene dobe cossoune å coron des
mots.

S' i gn a deus cossounes divant l' bodje di codjowaedje (tchicter, shofler,
wårder, adiersî, li viebe ni pout esse codjowé rîlêymint e l' indicatif et
suddjonctif prezintreces et cmandeu singulîs (on-z åreut deus cossounes å
coron). C' est eto l' cas avou les dmeye cossoune "y" tcheryî.

Li candjmint do statut do walon al fén do 20inme sieke, et l' askepiance di
gazetes etires di prôze nén racontrece a fwait aspiter e walon ene peclêye di
calcaedjes do francès, inte di zels, sacwants mots avou ene dobe cossoune å
coron.

Dins l' djåzé walon, les trokes di cossounes å coron si wådnut pus åjheymint
dispu l' 20inme sieke, veyanmint ki les Walons s' ont adû a lzès prononcî e
francès.



https://wa.wikipedia.org/wiki/Tcherwer

Li tcherwaedje ou rabouraedje, c' est li rtournaedje del tere, so ene roye, po-z
î semer des grinnes.

Les pus simpes des tcherwaedjes s' ont fwait avou des eraires di bwès, pu d'
fier. I faleut bén tni l' pougnêye del cawe po fé del bele tcherowe. Cwand l'
schî schipéve foû, on fjheut on rnåd. S' i gn aveut bråmint di rnåd dins on
tcherwé, les djins riyént do tcherweu.

Après ont vnou li simpe tcherowes, ou simpe brabant. Li diferince avou l'
eraire, c' est l' rîsse ki rtoûne li tere d' on costé, dabôrd k' avou l' eraire,
ene ritoume des deus costés. Mins avou l' tcherowe, i faleut ataker å mitan u
azès deus costés do boket, çou ki fwait k' on-z aveut ene schavroûle di tchaeke
costé ey èn adosmint å mitan. L' anêye d' après, on-z aroyive contråve po
rlivler l' terén.

Avou les dobes brabants il a fwait pus åjhey tcherwer. On pleut ndaler todi do
minme costé et i n' faleut pus tni l' pougneye. I faleut co bén moenner li tchvå
(u les boûs) po-z aroyî, mins après, les biesses shuvént l' roye tote seules (i
n' les faleut pus moenner). Cwand on-z arivéve å dbout del roye, on rtournéve li
brabant po-z eraler avou l' roye astok, tot tcherwant do minme costé.

El Walonreye, on-a a co tcherwé atelaedje des boûs avou les boûs disk' eviè
1900, so l' Årdene, todi.

Dins sacwants payis, å Marok, metans, les ptits cinsîs eploynut tossu bén des
åmeas ou des vatches ki des boûs.

Dins les payis del Mîtrinne Mer, on tcherowe voltî avou des moulets. Dins
sacwantès coines, eto avou des chamos.



https://wa.wikipedia.org/wiki/Tchampnwesse

Li tchampnwès (champaignat e tchampnwès), c' est on mancî lingaedje d' oyi k'
esteut cåzé coramint el France, dins l' Tchampagne eyet e Walonreye, mins k' est
cåzu on moirt lingaedje, å djoû d' ouy.

Li frontire bijhrece do tchampnwès a stî studieye aprume pa Charles Bruneau ey
eplaideye e-n on live "La limite des dialectes wallon, champenois et lorrain en
Ardenne" parexhou e 1913.

Li pus gros des viyaedjes del Walonreye k' on-z î cåzéve tchampnwès est metou so
Smwès : Bôhan, Vresse , Mambe, Suni, Badjimont et Pusmadje, tertos metous
asteure sol rebanêye comene di Vresse, el Province di Nameur. Portant, disk' e
1960 (a-z aveuri), les troes viyaedjes di Suni, Pusmadje et Badjimont estént sol
Province do Lussimbork (did la li limero diyalectolodjike "N63", avou N come
"Neufchâteau" po Badjimont).

Portant, di l' ôte costé del Bote di Djivet gn a eto Cou-des-Sårts, sol comene
di Couvén. Ci n' est ki d' lanawaire k' on s' a abaiti di çoula (avou l' rexhowe
do Motî tchampnwès d' Cou-des-Sårts).

Li gazete e walon "Li Rantoele" a-st eplaidî 2 tecses di prôze nén racontrece da
Roger Nicolas sicrîts e tchampnwès avou l' accint d' Suni.

Les durès cossounes å coron do mot divnut voltî doûces; les doûcès cossounes ni
s' edurixhèt nén, come e walon.

Les "û" ki vnès d' ene rîlêye francès walon UI => Û divnèt "oû" : loûre (lure),
coure (cure).



https://wa.wikipedia.org/wiki/Tch%C3%A5le_Rodj%C3%AE

Charles Rogier, e walon Tchåle Rodjî (e lidjwès, Tchåle Rodjîr), c' est on
politikî bedje k' a skepyî e 1800 et k' a morou e 1885.

Å cmince, c' esteut on pårlî, di nåcionålité francesse, ki dmoréve a Lidje e
1830, la k' i pretchive pol revintreye siconte do Rwè d' Olande.

Po ça, avou Joseph Lebeau et Paul Devaux, il aveut ahivé ene gazete, Mathieu
Laensberg, do minme no ki li rlomé årmonak di Lidje.

C' est lu ki decida d' emoenner les revinteus lidjwès (inte di zels Tchårlî
Djambe-di-bwès), viè Brussele. I ndalît li 4 di setimbe et-z ariver li 7 di
setimbe. Li 14 di setimbe, il abroke al Måjhon d' veye et candje li comission d'
Savrité, trop vayante avou ls Olandès, sapinse a lu. Cist aploncaedje la est
pacô rwaiteye pås istoryins come ene sôre di ptit côp d' estat.

Ça fwait ki c' est seurmint d' Rodjî k' on djåze dins l' lete do Prince d'
Orandje ås Brusselwès, do 21 di setimbe 1830, sipårdowe avå les voyes divant l'
intrêye des tropes olandesses.



https://wa.wikipedia.org/wiki/Tch%C3%A5le_IV_di_Sicile

Tchårlukin (Gand 25 di fevrî 1500-Cuacos de Yuste (Espagne) 21 di setimbe 1558)
esteut impreur do Sint Impire (1519-1555), dizo l' no di Tchåle V, rwè d'
Espagne, oficirmin dizo l' no di Tchåle I mins cnoxhou purade come Carlos Quinto
(Tchårlukin, Tchåle li cénkinme), eyet rwè di Sicile, dizo l' no di Tchåle IV
(1516-1558).

Tchåle esteut l' valet da Flipe li Bea eyet da Djihinne li Fole eyet ptit-fi da
Ferdinand II d' Aragon eyet d' Izabele di Castile. Il a vnou å monde a Gand
(Gent), el Flande, eyet disk' e 1517 i fourit-st acleve åzès Bas Payis wice k' i
fourit acsegnî da Adriyin d' Utrecht, ki dvénrè pus tård li påpe Adriyin VI.

E 1506, après l' moirt da s' pa, Tchåle erita des Bas Payis eyet del Franke
Conteye. E 1515 il est dclaré madjeur, eyet s' ocupa do govienmint d' Flande. Al
moirt di s' grand-pere Ferdinand, li 30 di may1516, Tchåle divént rwè
d' Castile, avou s' mame, ey eriter avou l' Aragon, li Navare, Grenåde, Naples,
li Sicile, li Sardegne eyet les teritweres espagnols d' Amerike. E 1519, al
moirt di s' grand-pere Macsimilyin, il erita co des teritweres des Hazbours en
Otriche et fourit eléjhou impreur do Sint Impire Romin Djermanike.

I s' maria avou l' infante Izabele, li sour da Djihan III do Portugal, ki
s' aveut maryî ene miete divant avou Catrene, li sour da Tchåle.

Tins di s' ringne Tchårlukin fjha cwate côps l' guere siconte Françwès I d'
France, ki lu avou djéryive après l' tite d' impreur. Li prumire si fjha å nôr
di l' Itåleye di 1521 a 1526; Tchårlukin prinda l' redjon d' Milan eyet bate et
fé prijhnî li rwè francès a Paviye e 1525, eyet l' foircî a siner l' Traité d'
Madrid, kel France î rnonce a prinde des teres å nôr di l' Italeye. Mins on côp
rlåtchî, Françwès va rnoyî l' traité.

Come impreur do Sint Impire, i priya Martin Luther al diyete di Worms e 1521,
lyi waerantixhant l' liberté s' i vneut. Li minme anêye, i codåna Luther eyet
ses sujheus, mins ocupe avou ds ôtes problinmes, i n' ariva nén a-z arester li
protestantisse.

Di 1524 a 1526 i gn ourit on revintaedje di payizans e l' Almagne, eyet
l' askepiaedje del Ligue di Schmalkalden (lutheryinne); Tchårlukin leya di pus a
pus li responsåvisté des afwaires almandes a s' fré Ferdinand.

Tins del deujhinme guere siconte del France (1526-1529), ses tropes ont sacadjî
Rome e 1527, oblidjant l' påpe Clemint VII, k' esteut aloyî a Françwès I, a
s' refudjî e tchestea di Sant Angelo; çoula lyi fjha kékès rujhes, mins lyi
permeta eto d' espaitchî kel påpe anulaxhe li mariaedje da Hinri VIII d'
Inglutere avou Catrene d' Aragon, k' esteut si matante.

En 1529, li Traité d' Cambrai, siné avou l' France, eyet li Påye di Bårçulone,
sinêye avou l' påpe, acertinît Tchårlukin come impreur et lyi permete di wårder
les teres prijhes e l' Itåleye. E 1530 il est finålmint coroné impreur pa l'
påpe.

Des anêyes å lon, Tchårlukin s' bata eto siconte di l' Impire Otoman eyet
s' sultan, Soleymane li Magnifike; les espedicions otomanes el Mitrinne Mer
mançant les possession des Hazbours eyet l' påye dins l' Urope coûtchantrece.

Tins del troejhinme guere inte li France eyet Tchårlukin (1535-1538), ci-ci
wangna ene impôrtante bataye siconte des Otomans a Tunisse, mins e 1536
Françwès I s' aloya avou Soleymane siconte di Tchåle. E 1538 Françwès dva siner
l' Treve di Nice po mete fén al guere.

Mins e 1542 Françwès si raloya avou ls Otomans, ci fourit li cwatrinme guere
inte li France eyet Tchårlukin (1542-1544). L' anêye shuvante Tchårlukin
s' aloya avou Hinri VIII et foircî l' France a siner l' Påye di Crépy On pô pus
tård Tchårlukin sina ene påye avou ls Otomans.

E 1545, l' adrovaedje do concile di Trente måke li cmince del siconte-rifôme
eyet Tchårlukin wangna kékès princes do Sint Impire al cåze catolike. Il ataca
eto li Ligue di Schmalkalden e 1546 et disfé Djihan-Fredrik di Sacse et egayoler
Filipe di Hesse e 1547. Al Diyete d' Augsbourg, e 1547, il askepia on compromis
doctrinå, k' i pinsa convénreut ossu bén åzès catolikes k' åzès protestants.

E 1548, i fjha des dijh-set provinces des Bas-Payis ene intité diferinte ossu
bén del France ki do Sint Impire.

E 1556, Tchåle abdica di ses fonccions, i dna si impire personel a s' valet
Filipe II d' Espagne eyet li Sint Impire Djermanike a s' fré Ferdinand, eyet
s' retirer dins on moustî a Yuste, e l' Espagne, wice k' i mora-st e 1558.

Tchårlukin est on persounaedje di sacwantès fåves classikes e walon; i rprezinte
li rwè, foirt malén, mins ki des ptitès djins, come on hierdî, polnut esse ossu
sûteyes ki lu.



https://wa.wikipedia.org/wiki/Tch%C3%A5le_Bruneau

Charles Bruneau, c' esteut on grand linwincieus francès, vinou e monde li 19 di
nôvimbe 1883 a Tchô el Walonreye di France. I mora li 3 d' awousse 1969.

I djåzéve coramint l' walon, k' esteut l' lingaedje d' atôtchance di tertos a
Tchô tins di ses djonnès anêyes.

Il a studyî les pårlers del Bijhe do dipårtumint des Årdenes francesses, k' i
lome les “patwès d' Årdene”. Il aveut stî enondé po ça pa Jules Gillieron. Il a
cmincî a-z eplaidî ses trovas e 1913.

Ces cwate lives la sont studyîs sol Wikipedia e walon dins ene pådje "Inketes da
Bruneau so les patwès d' Årdene".

Il a eto scrît l' adrovaedje do motî da A. Vauchelet so les pårlers d' Årdene
francesse.

La, i va rprinde l' Histoire de la langue française da Ferdinand Brunot cwand
ci-ci dihota. I nd eplaidrè les tomes XII et XIII.

Il a eto rprins et rassonrer pår li Précis de grammaire historique de la langue
française, eco on live da Brunot.

Tot fjhant ses rcweraedjes so papî, Tchåle Bruneau a ossu eredjistré ses
temoens. Les eredjistrumints sont wårdés al Bibioteke nåcionåle di France.

Les ôtès plakes sont-st e gåmès (Tchini, Abâ-l'-Nouve, Sinte-Mareye-so-Smwès) e
tchampnwès (Vresse, Bôhan), des aschates walon-gåmès-tchampnwès (Bouyon,
Corbion), des aschate walon-gåmès ([[Arbûmont (viyaedje)|Arbûmont).



https://wa.wikipedia.org/wiki/Tch%C3%A5le-Colas_Simonon

Charles-Nicolas Simonon (e walon, pus coûtmint, Tchåle Simonon u Tchåle-Colas
Simonon) a skepyî e 1774, et mori e 1847.

Di s' mestî, i s' a todi dit rintî. Il a viké tote si veye a Vå Bnoete, ki c'
esteut, adon, tos tchamps.

C' est l' seu grand scrijheu e walon k' a cnoxhou les redjimes lidjwès, francès,
holandès pu bedje.

I va enonder ene môde ezès belès letes e walon, li cene di s' rissovni
romanticmint del patreye, et do vî tins. On voet bén çoula divins li long arimea
"Li Côpareye", k' il î cåze d' ene viye clotche del catedråle Sint Lambiet. Li
powinme a stî publiyî dins ene ramexhnêye: Poésies en patois de Liège (1845).

Il a eto scrît des pîces di teyåte: Li spér (1823), Li mårticot (nén tote
fwaite), eyet Conte les duwels (1835).

Tchåle Simonon a ossu scrît des tchansons d' circonstances, come pol rivnowe da
John Cockerill a Serè e 1834.

Dins l' adrovaedje di s' live "Powezeyes e patwès d' Lidje", i dene tot on
sistinme oridjinå po scrire li "patwès d' Lidje". Et mostrer sacwants mwaisses
ponts del croejhete walone. C' est l' prumî k' a yeu l' idêye di scrire li son
yod todi del minme manire (lu, avou on sene ortografike especiå).

Avou "Li Côpareye", i va enonder on clintcha passeyisse dins les Belès Letes e
walon.

Dins si arimé "Li langue nåcionåle", il a prins pôzicion siconte li foirci
uzaedje di l' olandès come lingaedje nåcionå des Bas Payis. Ci scrijhaedje la
pout esse riwaitî come li prumî tecse walon di sociolinwince.

Eto, Tchåle-Colas Simonon a stî onk des scrijheus lidjwès, avou Henry Forir eyet
Charles Duvivier, k' a fwait soude li movmint linwistike walon del fén do 19inme
sieke.



https://wa.wikipedia.org/wiki/Tat%C3%A5rs

Les Tatårs, c' est on peupe di stok trouk, cossemé ouy so l' Urope Levantrece en
Sibereye sol Rûsseye aprume sol Volga et l' Oucrinne, purade e Crimêye.

I provnèt del Mîtrinne Azeye. I fjhèt voltî rmonter leus ratayons ås Mongols da
Djindjisse Xhan.

Il ont djouwé on grand role politike el Rûsseye, do vî tins do skepiaedje del
Moscoveye. Il ont yeu on tins on dislaxhî payis el Crimêye, dizo mambornance di
l' Impire trouk.

Asteure, les Tatårs sont purade e Tatårestan, la k' il ont èn estat co assez
otonome el Federåcion d' Rûsseye. End a eto des cis k' ont dmoré el Crimêye. Les
ebagués fômnut des cminåltés e l' Azerbayistan ey el Litwaneye.

Des Tatårs di stok, end aveut, å dierin rcinsmint do Payis des Sovietes, e 1989,
6.600.000 so l’ Union, çou ki fjheut 3,8 åcint del djin.

Les Tatårs del Volga ont ene republike otonome ådvins del Federåcion d’ Rûsseye,
li Tatårestan, ki l’ mwaisse veye, c’ est Kazan.

Les Tatårs di Crimêye, eto, ont on vicaedje et on lingaedje bén da leurs, mins
end aveut pus, e 1989, ki 272.000, inte di zels fok 38.000 ki dmanént el
Crimêye, disconte di 189.000 e l’ Ouzbekistan.

Les Tatårs di Crimêye ont yeu, a on metou moumint, cåzu on dislaxhî payis, li
Crimski Xhanate (Comteye di Crimêye). Elle eskepia e 1440 avou, come mwaisse
veye, Baxhatchassaray. Ele divna ene pouxhance redjonåle disk’ a çki les Rûsses
l’ evayixhénxhe e 1783, dizo l’ Impratresse Catrene II.

Il ont eto stî cotchessîs après l’ guere di Crimêye. Paski les Tatårs avént stî
ametous d’ aveur fwait avou les Trouks k’ estént adon avou ls Inglès et les
Francès disconte des Rûsses. Di 1856 a 1862, les Rûsses reyussixhît a-z evoyî
evoye 800.000 Tatårs di Crimêye. Aprume eviè li plinne del Dobroudja, inte li
Roumaneye eyet l’ Bulgareye d’ asteure. Mins eto eviè les payis otomans.

Stalene fijha parey, paski les Tatårs estént disconte di lu. I les moenna evoye
foû d’ Crimêye eviè l’ Azerbayidjan.



https://wa.wikipedia.org/wiki/Taraxacum_vulgare

Li såvaedje cécoreye u salåde des tchamps, c' est ene plante, foirt corante, ki
crexhe ene des prumires å bontins, el Walonreye.

No d' l' indje e sincieus latén : Taraxacum vulgare u Taraxacum officinale. Mins
sincieuzmint, ci n' est nén ene seule plante, mins sawantès plantes foirt
vijhenes.

Ele florixh djaene, avou l' montant del fleur come ene buze, avou on laecea
dvins. Cwand les fleurs souwèt, ele fijhèt ene ronde bole avou tos ploumions ki
volnut evoye.

Les salådes des tchamps si magnnut come salåde cwand ele sont totes pitites, dj'
ô bén divant ki l' montant al fleur ni vegne. Va bén avou des oûs cûts deurs (î
radjouter on filet d' vinaigue).

Li salåde des tchamps, c' est ene plante foirt voltrûle. Ele pout crexhe so les
hourleas, dins les pavêyes, dins les craeyes des meurs. Ele pout dismantchî les
pavés. Adon, el fåt fé crever. Dins les cortis et so les rmouyes, elle est
rwaiteye come on crouwå.

Ele prinda e ses mwins ene bole di pixhelét e sminces. C' est ene tote ledjire
sacwè, come ene bouyete di såvlon, k' on voet houte. Li djonnete somadje on
grand côp, et les sminces si dislaxhnut. On måvi, temoen del sinne, lyi dit :



https://wa.wikipedia.org/wiki/Take

Ene take u plake di tchminêye, c' est ene grosse cwårêye plake di scroufier, 1
mete hôte so 1 mete 20 lådje (a l' advinant), sovint avou des dessins scultés
dsu.

Elle esteut metowe sitampêye dins on trô do meur di l' aisse dins les måjhones
walones did dinltins. Li take prindeut l' tcholeur do feu e l' aisse, et insi,
tchåfer li bele plaece, avou. Eto, li bele plaece si loméve cobén li tchambe al
take. Come di djusse, les dessins estént metous do costé del bele plaece.

Les takes estént come onk des meubes del måjhone, k' aveut del valeur pa ses
dessins.

Dispu les anêyes 1900, on n' fijheut dedja pus d' feu e l' aisse. Mins les takes
siervént co po wårni l' pele. Après l' guere 1940-1945, on-z a stî pus ritche,
et mete des stouves eto dins les belès plaeces. Ci côp la, les takes estént
catcheyes dirî li stouve, et on n' les voeyeut pus. Ele ni siervént pus a rén.
On ls a vindou a des vîwarîs (des côps po ene crosse di pwin), et mete ene plake
di fier al plaece, udonbén rmurer l' trô.



https://wa.wikipedia.org/wiki/Taeye_(di_bw%C3%A8s)

Ene taeye (on dit eto: ene rasse, ene virêye, ene håye), c' est on bwès avou
bråmint des sôres d' åbes (côrîs, beyôles, tchinnes, sås, tchårnales, des bwès
d' poye, havurna, evnd., mins nén des faws, metans) k' on-z abate tos les trinte
cwarante ans, tot leyant sacwants beas åbes å mitan.

Istoricmint, les taeyes, c' esteut l' prumî sistinme po dner les manêyes ås
djins. Li mot "virêye" mostere ki ci pårt di bwès la esteut eployeye troes ans å
long, li deujhinme anêye pol sårtaedje, li troejhinme anêye pol soyaedje des
djnesses.

Ecolodjicmint, c' est l' meyeu des ecosistinmes des bwès, ki leye viker onk
astok di l' ôte toplin des sôres di plantes et d' biesses. C' est ene des sôres
di bwès d' åbes ås toumantès foyes des payis timperés.

Ene boune taeye, ça dene ene coide di bwès a l' åre. Mins economicmint, ça n'
rapoite nén assez, et end a todi moens, do moens el Walonreye.

El Walonreye, li bén-fond des taeyes, c' est å pus sovint dås comenes, mins end
a eto da des pårticulîs.

Les mots "taeye", virêye et rasse rivnèt cobén dins les nos d' plaeces del
Walonreye, tot come li mot håye.

Alez s' vey e splitchant motî po des racsegnes linwistikes so les mots "rasse",
"taeye", et "virêye".



https://wa.wikipedia.org/wiki/TG4

Li Live da Jespers so les nos d' plaeces del Walonreye et d' Brussele, ki l'
tite e francès, c' est Dictionnaire des noms de lieux en Wallonie et à
Bruxelles, c' est on live avou tos les nos d' plaeces del Walonreye (et d'
Brussele, bén esplikés. Il a stî adjinçné pa Jean-Jacques Jespers, ey eplaidî e
2005.

Il est eployî come sourdant so l' eciclopedeye Wikipedia et sol Wiccionaire dizo
l' rahouca TG4

Li live est dandjreus bråmint rashiou sol Live Carnoy so les viyaedjes, les
hamteas et les aiwes del Beldjike. Mins gn a eto toplin des intrêyes ki n' sont
nén dins l' Carnoy (metans «Botrange» («Bôdrindje»).

Gn a l' etimolodjeye des viyaedjes, des hamteas, des aiwes, et di sacwants nos
d' pus ptitès plaeces.

Gn a eto les racsegnes administratives et on racourti di l' istwere di tchaeke
ancyin ptit ban del Walonreye.

Jespers dene sovint on clair racourti di l' etimolodjeye, rashî so l' Carnoy, li
Herbillon et ds ôtes sourdants, mins tot decidant cwand les ôtes sont so
dotance, et dner sacwants etimolodjeyes possibes. Loukîz a "Pondrome", metans.



https://wa.wikipedia.org/wiki/T._Dumont

Thierry Dumont, k' on lome pus sovint Tiri, c' est on rcwereu sol walon k' a
skepyî li 15 di fevrî 1969. Il a bråmint ovré so l' rifondaedje do walon.

I fourit l' prumî copleu da Lorint Hendschel po bouter so les foyous do
Diccionaire di Tot l' Walon, on pordjet enondé pa Djohan Viroux e 1991. E 1992,
i fwait ddja tot seu ene saye sol lete N. Pu bouter fer so les B et les C.

E 1996, on l' ritrove dins les askepieus del soce Li Rantoele, la k' serè tot on
tins emantcheu del gazete.

Il fourit, dispu li cmince, al tåvlotêye rifondaedje di l' UCW. C' est lu k' î
adjinçnêye li djivêye des nos walons des viyaedjes (1998). Après l' dishonnaedje
di cisse comission la e 2000, i va continouwer a-z ovrer so li rfondaedje avou
les cis del Rantoele, veyanmint k' il esteut eto al tåvlotêye rifondaedje del
Rantoele dispu tot å cminçmint.

Il a scrît on tchapite do live Ké walon po dmwin ?, la k' i dvize des vîs mots
walons muchyîs dins li scrîta et k' on pôreut rapexhî pol prôze nén racontrece
d' ådjourdu.

Di s' mestî, il est ratourneu. Si a-t i ovré lonmint po l' Union Uropeyinne a
Lussimbork.



https://wa.wikipedia.org/wiki/Soce_di_scrijheus_e_walon

Ene soce di scrijheus e walon, c' est ene soce ki s' mwaisse såme, c' est di
rabindler des scrijheus e walon, di ramidrer, pu d' eplaidî leus scrijhaedjes.

Sovint, les soces di scrijheus vont-st eplaidî ene gazete e walon. C' est eto
zels ki metront do walon dins les coirnêyes e walon des gazetes grand publik.

Sacwantès soces, come li Rweyål Club Walon d' Måmdey, eplaidnut èn anuwaire
(live ki rexhe on côp l' an).

Li prumire soce di scrijheus e walon fourit li SLLW. Mins, après côp, elle a
divnou aprume ene soce di studiaedje do walon.

So Lidje, gn ourit bråmint d' soces di scrijheus a pårti del fén do 19inme
sieke. I nos fåt cial citer les nos da Toussaint Brahy, askepieu do Cåvô lidjwès
eyet Jean Bury, k' a metou La Walonne so pås so fotches.

So Tchålerwè, li prumire saye di fé ene soce di scrijheus, ça a stî e 1898. Ele
si loma : Les Wallons d’ Chârlèrwèt. Elle aveut stî askepieye pa Jules
Vandereuse et gn aveut ladvins eto Oscar Lefèvre, Joseph Modave, Félicien Molle
et Jean Wyns. Mins ça n' a waire duré. Ene deujhinme saye, l' Association des
auteurs dramatiques et chansonniers wallons du Pays noir (1908) a rade sitî so
s' cou, leye avou. Mins, come c' est å troejhinme côp k' on voet les mwaisses, e
1908, l' ALWAC serè metowe so pås so fotches. Ele vike co enute.

Li prumire soce di scrijheus e walon do Payis d' Nameur, ci serè les Relîs
Namurwès, askepyîs e 1929.

Li prumire soce di scrijheus do Roman Payis fourit li Corporåcion des Romans
scrijheus, k' a skepyî a Åve e 1969.

El Basse Årdene, li prumire soce di scrijheus, li Groupement des Auteurs
Dialectaux Luxembourgeois, G.A.D.L. a stî amonté diviè 1978, et lontins moenné
pa Willy Leroy.

Tipicmint, les mimbes d' ene soce di scrijheus si rapoûlèt on côp par moes. Il
apoirtèt leus scrijhaedjes, et ndè passer ene foye a tos les cis ki sont la. On
lét li scrijhaedje, et fé des rmåkes, soeye-t i so l' ortografeye (li cene
relîte del soce), soeye-t i sol motlî, soeye-t i sol croejhete.

Les tecses insi ramidrés, on dit k' il ont "passé al passete". I seront
dandjreus eplaidîs ene sadju, les meyeus dins l' gazete del soce, les ôtes dins
sacwantès coirnêyes e walon des grandès u des ptitès gazetes.

Droldimint assez, nouv côps so dijh, li splitchaedje des tecses et les
ramidraedjes si fwaiynut e francès. Li rapoirt anuwel si lét eto e francès.
Sovint, les mimbes djåznut inte di zels e francès. C' est ene des råjhons ki les
soces di scrijheus n' ont nén trop adiercî leu côp, rapoirt å linwe-ehåyaejde do
walon.

Sacwants scrijheus e walon ont critiké cisse laide manire la. Gn a cwand minme
yeu ene soce k' a todi ovré e walon, c' est les Walons Scrijheus d' après l'
Ban-Bwès.

Cwand l' novea mimbe a stî rcû, il a l' droet di mete, dirî s' siné, li sike del
soce : R.N. (Relî Namurwès), S. (Såverdea), evnd..

Di 1959 (l° 59) a 1975 (l° 198), gn ava 163 diferins scrijheus a fé eplaidî on
scr$ît d' zels dins l' "Pompe ås Ramons".

Les scrijheus e walon ezès Bourdons (li rvowe di l' ALWAC]]) di 1986 (l° 372) a
1995 (l° 471) estént a 152 (co vicants al fén del termene).

N aveut 41 sicrijheus inte 1989 et 2004 dins soce "Nosse Lingaedje" (riprins
dins leu-z antolodjeye Rispitaedjes).

Inte 1997 et 2000, les "Scrijheus walons do Lussimbork", ki n' riprezintèt k'
ene pitite coine del province, do costé d' Årvaye, estént zels 20. Les meyeus
des scrijheus e walon di tote l' Årdene lussimbordjesse et namurwesse, riprins
dins l' Antolodjeye Scrijheus d' Årdene, estént a 23 co vicants li djoû del
rexhowe do live e 2002.

Li soce "Les Relîs Namurwès" shonne li cene li pus vicante, dispu des razanêyes,
et disk' å djoû d' ouy. Tot fjhant des scoles di walon, il ont parvinou a
rapexhî sacwants djonnes sicrijheus. Ces-ci ont candjî ene miete li stîle des
tecses. Gn a asteure kékes biyets d' oumeur et, afeye, del prôze nén racontrece.

So Lidje, ene des soces ki s' diswalpêye, pol moumint, c' est les scrijheus di
"Intrez don.



https://wa.wikipedia.org/wiki/Soce_N%C3%A9n_Recw%C3%A5rlante

Ene Soce nén recwårlante (kel sigue, c' est S.N.R.), c' est ene trope di djins
ki s' metnut a soce, mins nén po wangnî des cwårs.

On lome afeye eto SNR des soces, nén loyeyes a des govienmints, ki boutèt po rén
pol diswalpaedje do Tîce-Monde, les Soces nén loyeyes a on govienmint (SNLG).

Li SNR est diferinne del Societé Sins No d' Djin et del Societé d' Djins
Responsåves e Pårteye ki, ambedeus, sont metowes so pî po rfé des çanses.

Ene Soce Nén Recwårlante doet aveur des statuts, ki sont-st eplaidîs å Moniteur.
Ele pout eto prinde des rîles divintrinnes.

Ene SNR est compôzêye d' ostant d' mimbes, pol moens 5, ki c' est les cis (les
cenes) k' ont payî leu scot po l' anêye. C' est les mimbes soçons. Gn è pout eto
aveur des djins ki sont mimbes, sins payî leu scot, mins pask' i soçnêynut avou
l' soce : c' est les mimbes soçneus.

Ene SNR est moennêye pa on prezidint (u ene prezidinte), onk u sacwants
vice-prezidint, on peneu (u penleu, u poite-ploume, u secretaire), et on cwårlî.
C' est les Mwaisses Moenneus (Consey d' administråcion).

Ene soce nén Recwårlante doet rapôuler ses mimbes on côp par an, en on
mwaisse-raploû. On-z î dene on rapoirt des ovraedjes et on rapoirt des contes.
Li rapoirt des contes est sometou å vôte des mimbes ki sont la. Il est aveuri pa
on aveurixheu d' conte. Les aveuris contes sont rashious å tribunå d' prumî
schalon do sidje sociå del SNR.



https://wa.wikipedia.org/wiki/Sinte_Bedje

C' est l' feye da sinte Ide eyet Pepin d' Lande; dabôrd, c' est l' sour da sinte
Djetrou. Ele si va maryî avou Ansegrijhe, et aveur èn efant, k' on va lomer
Pepin, come si tåye, et, po fé l' diferince, Pepin d' Hesta. Leu manaedje est a
Tchivmont. Si ome fourit touwé al tchesse. Adon, ele prometa do basti on moustî
k' åreut set eglijhes, sol modele des set båzlekes di Rome, ki sinte Bedje veya
tins di s' perlinaedje e cisse veye la. Ça fourit li skepiaedje
d' Andene-ås-setès-egliijhes.

Sinte Bedje vina-st å monde e 620; on n' sait nén djusse cwand ele mora; on dene
sovint l' date do 17 di decimbe di 693, mins on trove eto des istoryins ki dnèt
des dates ki vont di 692 a 698.

Des fåves etimolodjikes ont skepyî a pårti do scrijhaedje e francès Sainte
Begge:

Les setès eglijhes ont dmoré disk' å 18inme sieke. Adon, elle ont stî distrûtes
et replaeceyes pa ene coledjåle avou set clotchîs, la k' on pout co vey li
tombea del sinte. C' est ene dale di noer måbe, poirtêye pa cénk pilasses, li
tåve da sinte Bedje.

(foû di: « Asbleuwichadje », Bernard Louis, divins Tot fiant betchî l' coq,
S.L.L.W., 2003.)



https://wa.wikipedia.org/wiki/Sint-Dni-dl%C3%A9-Bovesse

Sint-Dni-dlé-Bovesse (on dit co Sint-Dni-dlé-Djiblou, e F. Saint-Denis-Bovesse)
est èn ancyin ptit ban del Walonreye, rebané avou ds ôtes viyaedjes dins l'
novele intité des Brouwires

Si li cinse del Brouwire a dné si no al comene d' asteure, Sint-Dni doet si
oridjinne a on tins bråmint pus ancyin. Si prumire mincion rimonte a 805:
Villare Sancti Dionysii. Les djins di Sint-Dni s' ont todi lomé Dionésyens, e
referince a cisse mincion del Moyinådje.

Metowe pa dzo li vocable di Sint-Dni, ene fontinne sereut li banse del pårotche.
E ç' moumint di l' istwere, Sint-Dni fwait pårteye d' on payis ombradjé di bwès
arozés di bråmint di rixhots. L' oridjinne del fontinne rimonte a 610 cwand c'
est ki les missionaires francès si tårdjît å sourdant d' ene rivire, ki, 6
siekes pus timpe, les Romins avént lomé Mahana (ådjourdu Mouhagne). Ele prind si
sourdant dins les paxhis del Spåmreye et riçût sacwants aflouwints do costé di
si droete rive. Ele arive e Mouze a State adlé Hu. Cwand les missionaires
catolikes pudnut contak avou les djins di ci viyaedje, i vont vey leu foirt
individuwalisse. Seule li rlidjon va esse li pont di resconte inte les djins et
les apôtes francès. Les druwides ont ene ceremoneye pårticulire po fiester l'
rinovea, li cominçmint d' ene novele anêye: moussîs di blankès cotes, i côpèt
avou ene seye d' ôr li canistea ki rçût li veye do tchinne. Zels seulmint ont li
droet di côper li canistea. On lî prusteut li pouvwer d' inmunizer disconte li
pwezon et di schaper del maladeye. Les prumîs crustins sont temoens di ci môde.
C' est insi k' i djudjèt li côpaedje do canistea sâcré. Li canistea riprezinte
l' inmoirtalisté del åme et ni pout viker k' pa li seuve des tchinnes, li rwè
des bwès, simbole del foice, ki po crexhe, ont dandjî d' aiwe, l' aiwe del
Mouhagne. Cisse fontinne, disfroyeye, dina l' idêye al famile Hallet, bresseus
di djermêye e djermêye, di prinde si aiwe, on riméde miråke disconte les mås d'
tiesse. Cisse bressene est ådjourdu viye di cint ans. Ele est ene des rårès
bressenes sorvicantes.

Li tour di l' eglijhe est li pus vî bastimint do viyaedje, come do ban. A l'
oridjinne, cisse tour esteut probåblumint basteye di bwès et on fossé åtoû. C'
esteut li plaece ewou on si meteut al coete dins li cas di dandjî. Ele sierveut
di donjon et aveut des moudreuses, k' on è poleut si disfinde et vey ariver l'
innmi. Å dvins di cisse-cile, on pout admirer di foirt belès pires funeraires da
l' 14e sieke. Ene est da Jean Dores, ci persounaedje esteut tchivalî di Seumwès.
Ancyinnmint, ele garnixheut li pavmint del tchapele Sint-Mårtin. Li
tchestea-cinse di Sint-Mårtin a Émene esteut dins l' timps ene plaece istorike,
foitmint distrûte ås 16e eyet 17e siekes. L' ôte pire est da Jacquemin di
Tchenoit, ôridjinnaire da Sint-Mårtin lu eto. Li pire di Djérome da Homblière si
trove dins l' eglijhe.

Pus lon dins l' eglijhe, ene statowe di Sint Dni riprezinte li mårtire so pî.
Apoisse des Gåles, prumî eveke di Paris, å 1î ou bén å IIIe sieke, mârtirijhî a
Sint-Dni. Li ledjinde li rprezinte ki s' ridresse, après s' esse fwait côper li
tiesse djus, po poirter si tiesse. Sint-Dni est fiesté li 9 d' octôbe. Il est
invoké disconte les cefaleyes et les hôsmint d' cour. Ene replike di si statowe
a stî rifwaite et si trove so li pavêye del bressene Hallet.

On conte 6 tchapeles a Sint-Dni: li tchapele di Sint Dni, datêye di 1927 (rowe
do Stoirdoe); li tchapele Sint Houbert; li tchapele di Sinte Rita; li tchapele
Sint Rok; li tchapele do Sacré-Cour, basteye e 1894, leyeye et ribasteye e 1998
(rouwele Mouchet); li tchapele Nosse-Dame di Bon Scours carapmint distrûte (rowe
di Beafå)...

Li Spåmreye : dins l' timps et djusk' å cominçmint do XXe sieke, les femes
vinént rispåmer leu lindje ås sourdants del Mouhagne. On lavoe publik si troveut
djondant l' ancyinne Cinse Masson.

Li Stoirdoe : Vaila, i gn aveut on stoirdoe po ôle di colza accioné pa des
tchvås; c' esteut di pezantès pires cilindrikes ki tournént tot språtchant li
colza. Ene di ces pires cilindrikes sieve di soû al tchapele di Sint-Dni.

Li Cinse di Beafå (bea få, dj' ô bén bea faw; so plaece bia fau, sicrît e
francès Beauffaux): ene bele cinse e cwåré tipike hesbignone, ki s' trove al
limite di Lonzêye et di Sint-Dni. Cisse cinse esteut prôpieté di Johan di
Bialfour al XIVe sieke. Ele esta ofrowe e 1623 ås Djezwites di Nameur, ki l'
wårdît djusk' al Revolucion francesse.

Tchapeles di Sint Dni (1927), di Sint Houbert, di Sinte Rita, di Sint Rok et do
Sacré-Cour.



https://wa.wikipedia.org/wiki/Singul%C3%AEs_(gazete)

Singulis, ki s' no e francès, c' est Singuliers, c' est ene rivuwe di belès
letes del Province do Lussimbork.

Ele fourit metowe en alaedje e 1993 pa Michel Francard, Raymond Mouzon et
Christian Robinet, po-z eplaidî des tecses di belès letes e walon ey e gåmès, di
scrijheus del Province do Lussimbork. Gn aveut eto en coirnêye di noveles, e
francès, des boutaedjes pol walon avårla.

Les askepieus rmetént inla eshonne deus rvowes k' egzistént ddja: Le Luxembourg
dialectal (sicrijhaedjes e walon, eplaidî å Tchestea) eyet "Ké Noveles ?"
(noveles e francès do Muzêye del Parole å Payis d' Bastogne).

Elle a stî lontins adjinçnêye pa Michel Francard. Dispoy 2005, li mwaisse
redacteur, c' est Pierre Otjacques.

Gn a yeu lontins ene coirnêye di prezintaedje des waloneus del province, sicrîte
e francès pa Christian Robinet (1994-2004). Cisse-ciale a stî replaeceye pa ene
rîlêye di tecses e walon so les vîs mestîs.

E francès eto, gn a yeu ene coine "Situdias". Ladvins, on-z a djåzé do
linwe-ehåyaedje do walon tot dnant l' pene a des avanciveus (Lorint Hendschel,
Lucyin Mahin) et a des wårdiveus (Van Crombrugge, Albert Maquet,

Bråmint des scrijhaedjes (et des scrijheus) di Singulîs ont stî rprins dins l'
antolodjeye Scrijheus d' Årdene.



https://wa.wikipedia.org/wiki/Sindrome_des_polets_m%C3%A5crexhants

Li sindrome des polets måcrexhants (e-n inglès Runting-Stunting Syndrome), c'
est on sindrome k' on rescontere dins les polets d' poytreye.

Li sindrome a stî discrît dispu les anêyes 1940, mins foirt kinoxhou dins les
poytreyes totavå l' Daegne dispu les anêyes 1970.

Al fén, li poytreye est foirt disrîlêye, avou, a 45-50 djoûs, des gros polets di
3 kilos et des racoulots di 1 kilo et dmey (normåldimint, dins les anêyes 2010,
tertos divrént aveur åtoû d' 2 kilos diviè 42 djoûs). Li tôs di rindmint d' l'
alimint, estô di 1,8 kilo d' amagnî po on kilo d' polet, rivént a des chifes di
2,1 a 2,2.

On a taper l' hate so les reyovirûsses. Mins gn a toplin ds ôtes microbes k' ont
stî trovés dins des sfwaits cas, inte di zels :

On ricmande les mwaissès rîles d' on boun aclevaedje des polets, metans : -
respecter les timperateures do bastimint cwand les moxhons sont co poyons. -
moenner l' ansene evoy lon del poytreye, ca les microbes del maladeye dimorèt
divons les polenes.



https://wa.wikipedia.org/wiki/Sindrome_d%27_ayen%C3%A5cion_parintrece

Li sindrome d' ayenåcion parintrece ou di tapaedje a l' abat d' on parint ou di
spanixhaedje d' on parint pa l' efant , c' est cwand èn efant d' on manaedje ki
va a schîfesse, ou d' ene cope k' a divoircî espaitche a onk des parints del vey
voltî, a cåze d' on tapaedje a l' abat do rbouté parint (ou parint tapé a l'
abat) pa l' ôte (li stombiant ou mescoyant parint).

Ciste atuze la a stî atåvlêye dins on sincieus papî eplaidî e 1985 pa Richard
Gardner, et rashiou so ene troke di senes sicolodjikes k' il aveut corwaitî å
cmince des anêyes 1980.

Adon-pwis, gn a yeu bråmint d' sorbataedje so cisse teyoreye la, et les noerès
cotes ni sont nén po l' ricnoxhe come on pont acontåve dins les dossîs d'
divoirçaedje. Li Wikipedia inglès prezinte l' idêye dizo on laid djoû (tot l'
adrovaedje mostere les astocas come cwè les tribunås n' acceptît nén l' atuze.
Li Wikipedia francès prezinte l' atuze leye-minme, sins si rtourner des rujhes
des Bijhe-Amerikins avou si acceptance el djustice.

Li stombiant parint si cdût inla pask' i n' a nén divoircî sicolodjicmint di si
cpagneye. I rsaye di fé ene cope avou si efant. Adon, i nel lairè nén fé s'
veye, cwand l' efant arivrè al laide ådje. Kécfeye li stombiant parint a-t i
dedja stî coschoyou divant çoula : abandné pa ses parints, pa on hanteu (ene
hanteuse), margougnî secsuwelmint…

Mins li cdujhance a eto on médiant costé : li hagnûlté permete å stombiant
parint di n' nén tchaire (e ç' moumint la) el neurasteneye. I pôrè eto aveur
dipus d' avantaedjes dins l' pårtixhaedje des béns å tribunå, ca li rbouté
parint î serè sins exhowe. 



https://wa.wikipedia.org/wiki/Simw%C3%A8s

Simwès (dirî voyale : Smwès; fr: Semois, Semoy, de: Sasbach, lussimbordjwès d'
après Årlon Setzbaach), c' est ene grosse aiwe del Walonreye, 210 km longue.

Ele prind sourd e Payis d' Årlon pu passe el Gåme pu e l' Årdene, pu endè va so
France, la k' ele si tape e Mouze a Montermé.

E Payis walon, les viyaedjes metous al dilongue di Smwès sont lomés li Rivaedje.
Les cis metous pus hôt, c' est les Hôteurs (la-minme, les Yôteurs).

Ele prind sourd nén lon erî d' Årlon, pu va e payis Gåmet, et cori a Etale,
Tintni, Djamogne, Tchini, Floravile, Tchespire). Drola, ele si lome Simwès
somrinne (Hôte Simwès).

Adonpwis, d' Arbûmont, Dôhan a Bouyon, ele fwait frontire inte li payis walon
eyet l' payis Gåmet.

Djus d' Bouyon, on djåze del Simwès djuzrinne (Basse Simwès). Ele raiwe Pouphan
(droete erive), Rotchô (d.), Frôhan (hintche erive), Yåle (h.), Mouzaive (h.),
Li Foret (h.).

Après l' Foret, ele passe e payis tchampnwès: Vresse, Mimbe, Bôhan, wice k' ele
mousse e France ås Rivires. Après, ele bagne co Nohan et Tîlai, po s' aler
egoliner e droet costé d' Mouze a Montermé, 10 km djus del frontire.



https://wa.wikipedia.org/wiki/Silocibe_des_flates

Li silocibe des flates, c' est on silocibe (ene sôre di ptit tchampion), ki vént
voltî åtoû des flates di vatche, a l' erire-såjhon, el Walonreye et ôte pårt e
l' Urope coûtchantrece.

Divins, gn a ene drouke ås forvuzions, li silocibene, del famile do LSD. C’ est
Albert Hofmann, l’ askepieu des laboratweres Hofmann-Laroche, ki mostra çoula l’
prumî e 1962.

El Walonreye, on l' trove tot å long do waeyén-tins dins les waides k' on n' î
mete pupont d' biesses. I vént dins les hoûssets, avou totès sôres di yebes
rafiantes d' azote, a costé des flates di vatches, des strons di tchvå, des
peteles di bedots. Mins i n' crexhe nén so les waides k' on-z î a semé ås
ecråxhes tchimikes å bontins udonbén di l' esté.

Les efets sont bråmint pus foirts avou des souwés tchampions k' avou des
frisses. Les forvuzions arivèt åjheymint avou 10 setchis tchapeas, mins i ndè
fåreut ene cwarantinne di frisses po-z aveur li minme efet.

L' efet dispind di l' estat del djin divant d' endè prinde. S' elle est tote
seule dins on bwès, ele voerè purade des belès fleurs et des åbes ki s'
kitoirdèt. Si li magneu d' droctant tchampion est avou des djins ki l' riwaitnut
d' cresse, i va aveur l' epinse k' i gn a des moudreus (u des djindåres) kel
shuvnut. Et cori evoye, u s' coûtchî al tere po s' rinde.



https://wa.wikipedia.org/wiki/Sillabe_e_walon

Ene sillabe (on dit eto : on pî) c' est l' son do cåzaedje k' on prodût d' on
seu shofla.

Li fonolodjeye di tchaeke lingaedje impôze des contrintes åzès sillabes
possibes, dedja pa l' nombe di sons possibes po ç' lingaedje la, mins eto dins
çou k' on lome les contrintes sillabikes: on n' pout nén adjinçner les diferins
sons come on vout, i gn a des rîles ki djhèt çou k' est possibe et çou ki n' l'
est nén.

E walon on kinoxhe bén li rîle des troes cossounes, et les viebes erîlêymint
disrîlés; c' est des consecwinces del contrinte sillabike do walon.

Vochal totes les combinåjhons possibes pol sillabe e walon sont dnêyes pal
formule shuvante: (C(D,L))V(C,D) ki s' pout diswalper dins totes les
possibilités chal pa dzo (l' atake ou l' cawe polèt esse vudes, on mete x pol
mostrer):

On voet bén l' diferince inte on "R" cossoune et on "R" likide dins on mot come
"portrait" (PoR-Trê), li prumî "r" est ene cossoune, li cawe del prumire
sillabe; dismetant ki l' deujhinme "r" est ene likide, ki avou l' "t" fwait l'
atake del deujhinme sillabe. Li mot "portrait" a-st ene formule di sillabe di
CVC-CLV, çou k' est bén deus sillabes possibes e walon. On voet bén eto ki l'
rîle des troes cossounes c' est djusse ki, cwand on mete deus sillabes e walon
l' ene pa drî l' ôte, i n' pout måy aveur troes cossounes (C) ki s' shuvèt; c'
est tot simplumint nén possibe dins l' fonolodjeye do walon.

On voet ossu ki l' betchfessî oi, la k' il a ddja on son W å dvins, ni pout
aveur pa dvant rén d' ôte k' ene seul cossoune dins ene sillabe. Avou l'
betchfessî oe i gn a ene sacwè di rshonnant, mins ki n' si mete nén dins li
scrijhaedje: dins on mot come "troes", metans, on-z a dins l' levant walon ene
sillabe CLV (treû), mins la wice ki oe = wè, on-z åreut "trwè" CLDV, çou ki n'
est nén possibe; et come d' efet, dins l' prononçaedje di ç' mot la li "r" est
rmagnî et c' est "twè" CDV k' est prononcî, et insi respecter l' fonolodjeye del
sillabe e walon.



https://wa.wikipedia.org/wiki/Sillabe

Ene sillabe (on dit eto : on pî) c' est l' son do cåzaedje k' on prodût d' on
seu shofla.

Li fonolodjeye di tchaeke lingaedje impôze des contrintes åzès sillabes
possibes, dedja pa l' nombe di sons possibes po ç' lingaedje la, mins eto dins
çou k' on lome les contrintes sillabikes: on n' pout nén adjinçner les diferins
sons come on vout, i gn a des rîles ki djhèt çou k' est possibe et çou ki n' l'
est nén.

E walon on kinoxhe bén li rîle des troes cossounes, et les viebes erîlêymint
disrîlés; c' est des consecwinces del contrinte sillabike do walon.

Vochal totes les combinåjhons possibes pol sillabe e walon sont dnêyes pal
formule shuvante: (C(D,L))V(C,D) ki s' pout diswalper dins totes les
possibilités chal pa dzo (l' atake ou l' cawe polèt esse vudes, on mete x pol
mostrer):

On voet bén l' diferince inte on "R" cossoune et on "R" likide dins on mot come
"portrait" (PoR-Trê), li prumî "r" est ene cossoune, li cawe del prumire
sillabe; dismetant ki l' deujhinme "r" est ene likide, ki avou l' "t" fwait l'
atake del deujhinme sillabe. Li mot "portrait" a-st ene formule di sillabe di
CVC-CLV, çou k' est bén deus sillabes possibes e walon. On voet bén eto ki l'
rîle des troes cossounes c' est djusse ki, cwand on mete deus sillabes e walon
l' ene pa drî l' ôte, i n' pout måy aveur troes cossounes (C) ki s' shuvèt; c'
est tot simplumint nén possibe dins l' fonolodjeye do walon.

On voet ossu ki l' betchfessî oi, la k' il a ddja on son W å dvins, ni pout
aveur pa dvant rén d' ôte k' ene seul cossoune dins ene sillabe. Avou l'
betchfessî oe i gn a ene sacwè di rshonnant, mins ki n' si mete nén dins li
scrijhaedje: dins on mot come "troes", metans, on-z a dins l' levant walon ene
sillabe CLV (treû), mins la wice ki oe = wè, on-z åreut "trwè" CLDV, çou ki n'
est nén possibe; et come d' efet, dins l' prononçaedje di ç' mot la li "r" est
rmagnî et c' est "twè" CDV k' est prononcî, et insi respecter l' fonolodjeye del
sillabe e walon.



https://wa.wikipedia.org/wiki/Shijhes_et_paskeyes_(coirn%C3%AAye_di_gazete)

Shijhes et paskeyes, (sicrît Chîjes èt Pasquéyes), c' est l' tite d' ene
coirnêye e walon del gazete e francès del province di Nameur Vers l' Avenir. Li
prumî limero a parexhou li 5 di may 1946. "Shijhes et Paskeyes" shuveut ene ôte
coirnêye e walon, ki vudeut divant l' guere di 1940 (do 9 di djanvî 1935 å 30 di
måss 1939) et ki s' loméve Tapans ene divize.

C' est tos tecses di belès letes. Bråmint des arimeas, eto del prôze. Gn a la,
avou, del riclame po les lives e walon, et po les etrevéns e walon. Sovint ces
anonces la sont fwaites e francès. A pårti des anêyes 2000, gn a yeu eto des
djeus et des advineas, bråmint adjinçnés pa Chantal Denis. Dins "Cwand dji n'
sai rén, dji m' tai", gn aveut la des belès letes e walon et e gåmès. Dins "Inte
di nos soeye-t i dit", c' est purade do gaztaedje so ls etrevéns ki s' passnut
so Hu et sol province di Lidje.

"Shijes et Paskeyes" eyet "Cwand dji n' sai rén, dji m' tai" sont / estént
manaedjeyes pås "Relîs Namurwès". Tos les scrijhaedjes sont rashîs e Feller.
Foirt rålmint, dins les dierinnès anêyes, sacwants tecses e gåmès estént rmetous
dins li scrijhaedje do scrijheu (ki n' vleut nén esse eplaidî e Feller). C' est
sovint li prezidint des Relîs (Joseph Calozet, pu Lucien Léonard, pu Lucien
Somme) ki s' ocupe del coirnêye. Il î pout fé passer des bokets k' ont ddja
rexhou dins les Cayés Walons. C' est eto ene boune plaece po-z publiyî les
prumirès sayes des djonnes sicrijheus. Eto les scrijhaedjes di sovnances u des
fåves ki n' trovrént nén plaece dins ene rivowe di belès letes. Divant les
scrijhaedjes éndjolikes, gn a veut sovint des flotches inte li tecse evoyî al
gazete et li rtapaedje pa on copisse nén trop å corant do walon. "Inte di nos
soeye-t i dit" a stî manaedjeye pa ene seule djin. Eto, ele s' a djoké cwand
Charly Dodet a cwité.

Avou do walon spårdou dins tos les manaedjes di deus troes provinces, on côp par
samwinne, disk' a tote ene pådje di gazete, les coirnêyes e walon des gazetes
Vers l'Avenir ont stî onk des mwaisses media k' a permetou å walon di passer
houte del laide passe des anêyes 1960-1970, la k' il esteut foirt ribouté. Ene
cåkêye di scrijheus e walon ont cmincî å scrire tot lijhant des bokets dins ces
gazetes la. Metans, Jean Guillaume s' a metou a scrire des arimeas e walon cwand
il a yeu léjhou ene sacwè da Camille Delvigne dins "Shijhes et paskeyes". Lucien
Mahin, Emile Pècheur, Athur Schmitz ont tertos cmincî a scrire dins L'Avenir du
Luxembourg.



https://wa.wikipedia.org/wiki/Serwai

Sint Serwai d' Tongue u sint Servå d' Tongue (latén Servatius; årmenyin
Շիրվանզեանզ = chirvantzeantz), c' est on sint fiesti el Walonreye, li 13 di may.
Pask’ i mora d’ five a Måstraik li 13 di may 383.

Il esteut årmenyin et skepyî a Paytagaran, e l' redjon d' Chirvan. On n' sait
nén si c' esteut s' vraiy no, u purade s' on l' loméve insi a cåze di s' payis
di stok.

On n' sait nén si c' esteut s' vraiy no, u purade s' on l' loméve insi a cåze di
s' payis di stok, li contrêye di Chirvan, e l' Årmeneye des vîs trevéns.

Sint Serwai fourit on grand pretcheû disconte di l' arianisse. Il a stî a
bråmint des raploûs disconte les aryins: e 344 e l’ Bulgareye, e 351 e
l’ Edjipe, e 352 a Rome, e 359 a Rimini. Vaila k’ on l’ a metou e prijhon shijh
moes po s’ foe.

I paretreut k’ il åreut passé a Sint-Servå-Lin, el Hesbaye. Ey eco dlé Nameur et
dire messe la ewou ki l’ viyaedje si lome asteure Sint-Serwai.

G. Sfasie, Les sints d' Årmeneye fiestis pamon nozôtes, Li Rantoele, Bontins
2010.



https://wa.wikipedia.org/wiki/Scrijhaedjes_e_walon

Les belès letes e walon, c' est les Belès letes k' ont stî scrîtes e prôpe
walon, nén e scrîta.

Les pus viyes datnut do cminçmint do 17inme sieke. E 1962, Maurice Piron aveut
ramexhné dipus d' 400 tecses e walon, po les 17inme et 18inme sieke k' i nd
eplaida l' djivêye dins s' live : "Inventaire de la littérature wallonne des
origines (vers 1600) à la fin du XVIIIe siècle".

Emey zels, n a ene cwarantinne di noyés walons ki datnut, probåbe, do 18inme
sieke.

Gn a eto, dins les pus vîs tecses e walon des scrijhaedjes di prôze nén
racontrece, come li lete di l' Ambassadeur del Principåté d' Lidje a Paris a s'
fré.

Ene grosse cåkêye di tecses date del Binamêye Revolucion (bråmint des
tchansons).

Gn a eto des pîces di teyåte, come Simon li Scrinî, et les 5 operås do teyåte
lidjwès.

C' est todi les arimeas k' on screye li pus, wice k' on rténrè "Li Côpreye" (Li
Côparèye) da C. Simonon.

Les tchansons polnut divni on succès totavå l' Walonreye, come Leyîz m' plorer
da N. Defrecheux. Les prumirès tchansons do payis d' Tchålerwè sont da Boiron.

Diviè l' fén do sieke, M. Renard sicît les prumirès epopêyes e walon, "Les
avinteures da Djhan d' Nivele", eyet l' "Argayon".

C' est di s' trevén la ki E. Remouchamps screye li pîce di teyåte "Tåtî l'
perikî" ki serè djouwêye tos costés.



https://wa.wikipedia.org/wiki/Scrijhaedje_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Scrijhaedje

Li scrijhaedje si fwait avou des senes k' on lome des letes, ki rintrèt dins on
sistinme k' on lome èn alfabet. E l' alfabet latén, come dins des ôtes alfabets,
les letes polèt aveur des accints et des ôtès faflotreyes k' on lome
sincieuzmint les diyacritikes. On lome sicrijha on metou ashonnaedje di deus u
sacwantès letes, u ene lete avou ene metowe faflote.

Dins l' vî vî tins, on scrijheut so des meurs, u so des pires, so des papirusses
u so des plats oxheas come des spales. Dispu l' Moyinådje, on scrît so do papî.

Dins les sôres di scrijhaedjes, on fwait sovint l' adire inte li prôze et l'
powezeye. Do tins des vîs Greks, gn aveut kel powezeye k' esteut rwaiteye come
èn årt. Paski, minme les racontaedjes, il estént scrîts a môde d' arimea. C'
esteut les epopêyes. Ces vîs scrijhaedjes la estént sovint tchantés.

E payis walon, gn a yeu les paskeyes k' estént sovint fwaites po ene ocåzion u
l' ôte. Ele polnut raconter ene istwere (paskeye do sidje di Wîne), mins pus
sovint, c' esteut po-z ecinser on nobe u on sincieus ki vént d' "monter e
gråde".

Ls tecses di prôze ki sont loukîs come des belès letes sont aprume les romans et
les ptits romans. Mins gn a eto des scrijhaedjes especiås come les pinsêyes.

Mins li contrumasse del prôze ki s' sicrît totavå, c' est del prôze nén
racontrece.

Å djoû d' ouy, les scrijhaedjes sont eplaidîs dins des lives, so des gazetes, u
so des waibes Etrernete.



https://wa.wikipedia.org/wiki/Scrijha_au

Li scrijha "au", c' est ene dobe lete ki rprezinte li son O long /oː/ dins
sacwants mots do walon mins ki n' egzistêye pus e rfondou walon.

Li scrijha "au" n' est nén on vraiy scrijha Feller. Portant il a stî wårdé dins
disk' å djoû d' ouy dins les tecses walons scrîts e Feller, do Walon do Mitan.

Divant li motî Léonard, li scrijha au esteut eployî po tos les O longs do walon
do Mitan, poy ki foneticmint, c' est cabu blanc et blanc cabu. Metans on cau (on
côp), on trau (trô), les autes (les ôtes).

Dizo poûssance da Jean Guillaume, les O longs ki corespondèt å foninme ki serè
rfondou come betchfessî ô seront scrît "ô". Parey avou sacwants calcaedjes do
francès (chamô, numèrô, piyanô).

Li scrijha "au" ni serè wårdé ki po les mots ki corespondèt å foninme ki serè
rfondou come betchfessî å.

Les scrijhaedjes do walon do Coûtchant ont wårdé eto lontins li scrijha "au". Il
est eployî, metans, dins l' Motî del Lovire. A pårti des anêyes 1980, les
Tchålerwetîs s' ont metou a scrire pus foneticmint, eployant "ô" po les mots ki
ki seront rfondous come betchfessî å, disconte des rkimandåcions do Motlî Walo
+. Metans "courti ôs fôves" estô di courti aus fauves (corti ås fåves).

E l' Basse Årdene (foû des payis ki prononcèt "â" /aː/), les prumîs tecses
sujhént les rîles des Relîs Namurwès (adon, avou li scrijha "au"). Metans, dins
Ène bauke su lès bwès d' l'Ârdene da Lucien Mahin.

Adon-pwis, dins l' gazete "Singuliers", on-z a rprins li scrijha pus fonetikes
"ô" po les ki serè rfondou come betchfessî å; les mots avou l' betchfessî ô
seront scrîts ö (sistinme Pierret-Mouzon), pu "ôn" ou "ôⁿ" (sistinme Otjacques).



https://wa.wikipedia.org/wiki/Scrijha_Feller

Li sistinme Feller  , c' est on sistinme di rashidaedje des diyalekes romans del
Walonreye, eplaidî pa si edvinteu, Jules Feller, dins l' Bultén di l' SLLW e
1900 (tome 41, prumire pårteye).

Pol walon, li sistinme Feller va esse accepté, mitchote a midjote, a fwait kel
20inme sieke tchereye. Mins tchaeke soce di scrijheus e walon va wårder des
ptitès piceures da sinne, pacô å rvier des mwaissès rîles da Jules Feller.

Divant l' succès do "Feller", les sistinmes d' ortografeye do walon di dvant
sont sovint lomés "sistinmes pre-Feller".

Todi pol walon, li sistinme Feller n' årè nou shuveu, come sistinme di
scrijhaedje des accints do walon.

Cwand l' ortografeye do rfondou walon va rexhe al dilongue des anêyes 1990, ele
serè contrêye pa bråmint des waloneus å no do "sistinme Feller", dabôrd ki ci n'
est nén l' minme såme.

Li sistinme Feller serè-st atåvlé po scrire eto li gåmès eyet li picård, mins
sins adiercî s' côp.

Divant d' atåvler si sistinme, Jules Feller va studyî les crawieustés des
sistinmes grafikes k' i gn aveut ddja dvant lu (sistinmes pre-Feller) :

Li sistinme Feller est lomé fonetico-analodjike, la k' il est mitan fonetike,
mitan copiant les rîles di scrijhaedje do francès. Il est fwait po des cåzeus
natifs do walon ki mwaistrixhèt bén leu-z accint coinrece et ki savèt ddja
scrire li francès.

Li sistinme di rashiaedje Feller si va spåde tot åd dilong do 20inme sieke, tot
cominçant pal payis d' Lidje, pol rashiaedje des ouves e walon coinreces eyet
pol diccionairaedje.

Mins nerén, viè l' fén do 20inme sieke i gn aveut co des oteurs ki n' eployèt
nén co l' sistinme Feller (ou avou sacwants candjmints, come l' eployaedje di
"xh", "à", "en" po "an", "aî", li pont sol roye, des noveles letes ås faflotes
come ôⁿ, îⁿ, ë, e̊).

Come li sistinme Feller n' est nén ene ortografeye do lingaedje walon, mins ene
manire di rashire les accints des pårlers coinreces, i va gn aveur, viè les
anêyes 1990, on movmint po mete so pî ene ortografeye pol walon (dj' ô bén, k'
on mot si scrijhaxhe del minme manire tot avå), çou ki dinrè l' ortografeye do
“rfondou walon”.

I serè eployî pa les Gåmets ki s' afiyront a l' SLLW (Albert Yande, metans. Eto
dins les motîs ki seront replaidî di cisse soce la (metans, li Motî d'
Tchespire).

Mins, å djoû d' ouy, mo des bouteus pol gåmès come Georges Themelin ou l' trope
di l' Academeye des patwès gåmès ni scrijhèt nén pår e sistinme Feller.



https://wa.wikipedia.org/wiki/Sardignw%C3%A8s

Li sarde ou sardignwès (sardu dins leu lingaedje), c' est est on lingaedje roman
k' on dvize dins l' ile di Sardegne eyet dé les imigrés sardes.

Lontins i n' a nén yeu di scrijhaedje standård, djusse des coinreces; ci n' est
k' dins les anêyes 1970 ki va aparexhe on prumî pordjet di rfondou sarde, lomé
Grafia sarda autònoma. Pus tård, di 1998 a 2001, ene troke di bénvlants
adierceyront li Limba Sarda Unificada ou Limba Sarda Comuna, diswalpêye avou l'
aspoya des otorités del contrêye otonome di Sardegne. Sacwants ptits candjmints
ont co stî actés e 2006.

Emey les rfondeus, fåt citer Diegu Corraine k' eplaide eto ene gazete e rfondou
sardignwès, "Eja" (oyi) (li l° 16 est daté do moes d' may 2015).

Mins elzî manke co ene academeye po fé tcheryî l' agayon. Et pår ene ricnoxhance
di leu rfondou på monde politike et culturel. 

Come ôte pårt, li rfondou sarde trove bråmint des afronteus, k' ont sogne k' i
n' divegne ene langue nåcionåle oficire, et candjî pår les dujhances linwistikes
des cis ki djåzèt bén l' itålyin. 



https://wa.wikipedia.org/wiki/Sara_marokin

Li Sara coûtchantrece (on djheut, davance, li Rio de Oro; pol Marok, c' est l'
Sara marokin), c' est l' boket do Sara metou tot å Coûtchant. Il a stî colnijhî
pås Espagnols disk' e 1975.

Les peupes do Sara Coûtchantrece ricnoxhént li suzrinnté (el beyaa) des rwès do
Marok, dispu Hassan Prumî (diviè 1890-1910). Des ôtes tribus estént purade
riloyeyes a des suzrins metous el Moritanreye. Mins après, les loyéns ont stî
côpés do tins del colnijhance espagnole.

E 1975, li tribunå eternacionå del Håye ricnoxhe les årgumints istorikes do
Marok et del Moritanreye. Mins i rclame eto li droet des djins d' låvå di
decider di leu-z avni. Adon, e ratindant k' i djhénxhe cwè, i pårtixh li Sara
coûtchantrece e deus: les deus tîces bijhreces seront administrés på Marok et l'
tîce nonnrece pal Moritanreye.

Adon, les Espagnols ont rexhnut foû do teritwere e moes d' fevrî 1976, après li
“Vete Måtche”, on rotaedje di civils marokins disk' al frontire inte les deus
payis.

Li movmint "Polissario" (Frente por la liberacíon del Sahara y del Rio de Oro)
est stî askepyî adon, po-z espaitchî les Marokins et les Moritanyins di s' rinde
mwaisse do payis. Li Polissario edjîstrêye si cmandmint a Tindouf (Aldjereye),
pask' il est sotnou pås Aldjeryins.

Gn a yeu ene peclêye di sayes di l' ONU po racmoirder li Marok eyet l'
Polissario, mins les deus pårteyes candjnut d' idêye come di tchmijhe. Adon,
on-z a todi fwait berwete.

Li dierinne saye a stî enondêye pa ene rezolucion d' l' ONU do 30 d' avri 2007.
Elle est rashiowe so deus atåvlas riçus å Consey di Såvrité djusse divant, onk
do Marok et l' ôte do Polissario. Ele dimande ås deus margayeus di s' ashire a
ene tåve, et di djåzer cwè et kesse, direk inte di zels, mins avou les
Aldjeryins et les Moritanyins ki sont la come priyîs.



https://wa.wikipedia.org/wiki/Sal%C3%A5de_des_tchamps

Li såvaedje cécoreye u salåde des tchamps, c' est ene plante, foirt corante, ki
crexhe ene des prumires å bontins, el Walonreye.

No d' l' indje e sincieus latén : Taraxacum vulgare u Taraxacum officinale. Mins
sincieuzmint, ci n' est nén ene seule plante, mins sawantès plantes foirt
vijhenes.

Ele florixh djaene, avou l' montant del fleur come ene buze, avou on laecea
dvins. Cwand les fleurs souwèt, ele fijhèt ene ronde bole avou tos ploumions ki
volnut evoye.

Les salådes des tchamps si magnnut come salåde cwand ele sont totes pitites, dj'
ô bén divant ki l' montant al fleur ni vegne. Va bén avou des oûs cûts deurs (î
radjouter on filet d' vinaigue).

Li salåde des tchamps, c' est ene plante foirt voltrûle. Ele pout crexhe so les
hourleas, dins les pavêyes, dins les craeyes des meurs. Ele pout dismantchî les
pavés. Adon, el fåt fé crever. Dins les cortis et so les rmouyes, elle est
rwaiteye come on crouwå.

Ele prinda e ses mwins ene bole di pixhelét e sminces. C' est ene tote ledjire
sacwè, come ene bouyete di såvlon, k' on voet houte. Li djonnete somadje on
grand côp, et les sminces si dislaxhnut. On måvi, temoen del sinne, lyi dit :



https://wa.wikipedia.org/wiki/SNR

Ene Soce nén recwårlante (kel sigue, c' est S.N.R.), c' est ene trope di djins
ki s' metnut a soce, mins nén po wangnî des cwårs.

On lome afeye eto SNR des soces, nén loyeyes a des govienmints, ki boutèt po rén
pol diswalpaedje do Tîce-Monde, les Soces nén loyeyes a on govienmint (SNLG).

Li SNR est diferinne del Societé Sins No d' Djin et del Societé d' Djins
Responsåves e Pårteye ki, ambedeus, sont metowes so pî po rfé des çanses.

Ene Soce Nén Recwårlante doet aveur des statuts, ki sont-st eplaidîs å Moniteur.
Ele pout eto prinde des rîles divintrinnes.

Ene SNR est compôzêye d' ostant d' mimbes, pol moens 5, ki c' est les cis (les
cenes) k' ont payî leu scot po l' anêye. C' est les mimbes soçons. Gn è pout eto
aveur des djins ki sont mimbes, sins payî leu scot, mins pask' i soçnêynut avou
l' soce : c' est les mimbes soçneus.

Ene SNR est moennêye pa on prezidint (u ene prezidinte), onk u sacwants
vice-prezidint, on peneu (u penleu, u poite-ploume, u secretaire), et on cwårlî.
C' est les Mwaisses Moenneus (Consey d' administråcion).

Ene soce nén Recwårlante doet rapôuler ses mimbes on côp par an, en on
mwaisse-raploû. On-z î dene on rapoirt des ovraedjes et on rapoirt des contes.
Li rapoirt des contes est sometou å vôte des mimbes ki sont la. Il est aveuri pa
on aveurixheu d' conte. Les aveuris contes sont rashious å tribunå d' prumî
schalon do sidje sociå del SNR.



https://wa.wikipedia.org/wiki/S44

Li motlî d' Doncô (ki l' mwaisse tite est e francès ey e-n almand : Le wallon
frontalier de Doncols-Sonlé / Grenswallonisch aus Doncols-Soller), c' est on
motî walon-francès et walon-almand, scrît pa Alain Atten, ey eplaidî pal comene
di Winderlé a Lussimbork e 1980. I fwait 105 pådjes

I dene, e sistinme Feller, les mots walons corants eployîs a Doncô eyet Sonlé,
les deus seus viyaedjes walon-cåzants del Grande Dutcheye e 20inme sieke.

Li motî d' Doncô est rprins sol limero [S44] dins l' djivêye des motîs do walon.

Come adrovaedje å motî, gn a on foirt sipepieus studia so ces deus viyaedjes la,
avou troes mapes sol walon di tote li contrêye metowe al frontire del province
do Lussimbork et del Grande Dutcheye (pp. 3-32)

Shût l' motî lu-minme, k' i gn a eto des nos d' plaeces divins. Tchaeke mot
walon est ratourné e francès ey e-n almand.

Li motî d' Doncô a dvou esse on sourdant foirt consecant po l' enondaedje et l'
tcherpintaedje do motî d' Bastogne, ki rascove ene contrêye djusse astok, et
avou cåzu l' minme accint do walon.

Les viebes del deujhinme troke sont avou on long "i", dabôrd ki dins l' motî d'
Bastogne, i l' sont avou ou court.



https://wa.wikipedia.org/wiki/S.N.R.

Ene Soce nén recwårlante (kel sigue, c' est S.N.R.), c' est ene trope di djins
ki s' metnut a soce, mins nén po wangnî des cwårs.

On lome afeye eto SNR des soces, nén loyeyes a des govienmints, ki boutèt po rén
pol diswalpaedje do Tîce-Monde, les Soces nén loyeyes a on govienmint (SNLG).

Li SNR est diferinne del Societé Sins No d' Djin et del Societé d' Djins
Responsåves e Pårteye ki, ambedeus, sont metowes so pî po rfé des çanses.

Ene Soce Nén Recwårlante doet aveur des statuts, ki sont-st eplaidîs å Moniteur.
Ele pout eto prinde des rîles divintrinnes.

Ene SNR est compôzêye d' ostant d' mimbes, pol moens 5, ki c' est les cis (les
cenes) k' ont payî leu scot po l' anêye. C' est les mimbes soçons. Gn è pout eto
aveur des djins ki sont mimbes, sins payî leu scot, mins pask' i soçnêynut avou
l' soce : c' est les mimbes soçneus.

Ene SNR est moennêye pa on prezidint (u ene prezidinte), onk u sacwants
vice-prezidint, on peneu (u penleu, u poite-ploume, u secretaire), et on cwårlî.
C' est les Mwaisses Moenneus (Consey d' administråcion).

Ene soce nén Recwårlante doet rapôuler ses mimbes on côp par an, en on
mwaisse-raploû. On-z î dene on rapoirt des ovraedjes et on rapoirt des contes.
Li rapoirt des contes est sometou å vôte des mimbes ki sont la. Il est aveuri pa
on aveurixheu d' conte. Les aveuris contes sont rashious å tribunå d' prumî
schalon do sidje sociå del SNR.



https://wa.wikipedia.org/wiki/S.L.L.W.

Li SLLW, kel no, e francès, c' est Société de langue et de littérature
wallonnes, c' est ene soce di waloneus k' a skepyî li 27 di decimbe e 1856,
bråmint a cåze di Nicolas Defrecheux et Charles Grandgagnage.

C' est li pus viye et l' pus rlomêye des soces pol walon. Ele si loméve, å
cmince, Société Liégeoise de Littérature Wallonne. On l' lome cobén, etur
waloneus, li Societé d' Lidje.

Li bouye del SLLW, c' est di mete e valeur li literateure walone eyet ecoraedjî
li studiaedje del langue.

Li SLLW rote come ene academeye, avou 40 mimbes kel dimorèt tote leu veye (såf
s' il evont d' leu prôpe idêye). Li novea mimbe ki replaece onk k' est moirt
doet esse accepté pa l' assimblêye. Il est sovint do minme payis kel ci k' est
moirt.

Grandgagnage aveut dandjreus dins l' idêye di fé do walon ene langue nåcionåle,
come les Flaminds estént kel fijhént e minme tins. I djåze, noer so blanc, di
constituer la langue wallonne dins si spitch al societé di 1858.

Diviè 1900, Nicolas Lequarré aveut les pinses d' enonder li prôze nén
racontrece.

A pårti di l' arivêye di Jean Haust et Jules Feller, li societé va bråmint dpus
studyî les patwès belgo-romans ki bouter a l' ehåyaedje d' ene langue walone
djeneråle. Et çoula, mågré ki Feller disfind l' atuze del langue wallonne, unité
supérieure aux dialectes

Tolminme, li sistinme Feller serè eployî dispu 1902, et si va spåde dins tos les
scrijhaedjes, tot al dilongue do 20inme sieke. Li SLLW a l' dår di lomer mimbe
tos les djintis bouteus pol walon, dins les soces di Nameur (Relîs Namurwès), di
Tchålerwè (ALWAC), di Djodogne (Såverdeas) et del Lovire (Scrijheus do Cinte) .

Tos les studias del SLLW sont fwaits e francès. Les studias sont todi scrît avou
l' idêye k' i dvèt siervi eto ås diyalectolodjisses des payis galo-romans, ki
rconoxhnut les fels ovraedjes des sincieus mimbes del SLLW.

Eto, dins ls anêyes 1950, Louis Remacle et Elisée Legros vont traker les
scrijheus ki n' notnut nén li ptit accint di leu viyaedje, çou k' est waitî come
ene "flotche". Maurice Piron, di s' costé, vout fé monter pår li livea des belès
letes e walon. C' est l' filozofeye del djermêye 48 ki wangne podbon.

Dabôrd, li SLLW s' a levé come ene seule djin disconte do rfondaedje do walon et
des noûmots, et li scrire hagnûlmint dins on papî da Jean Lechanteur k' a
parexhou dins gazete "Wallonnes" e 1996.

Li SLLW a bouté timpesse les 10 prumirès anêyes di s' veye, ki l' sicretaire, c'
esteut François Bailleux.

Å tournant inte li 19inme eyet l' 20inme sieke, li pordjet do Diccionaire
djenerå do lingaedje walon (Dictionnaire Général de la Langue wallonne) serè-st
enondé e 1904.

Å céncwantinme aniviersaire, e 1906, li spitch do prezidint Nicolas Lequarré, ki
dene on racourti di l' ovraedje del soce so 50 ans, si frè e walon. Ci serè
motoit l' dierin côp.

E 2001, li SLLW s' ahive ene waibe Etrernete, bråmint fwaite pa Guy Belleflamme,
li prezidint d' adon. E 2005, so cisse waibe la, li soce atake a eplaidî so les
fyis ene antolodjeye des scrijhaedjes di ses mimbes.

Al fén des anêyes 1890, li SLLW aléve divni oficirmint l' "Academeye walone".
Mins onk des mimbes askepieus, J. Delboeuf n' a nén vlou. Feller l' a ridmandé å
Congrès Walon a Lidje e 1905, mins ça n' a nén passé



https://wa.wikipedia.org/wiki/S%C3%A5vaedje_c%C3%A9coreye

Li såvaedje cécoreye u salåde des tchamps, c' est ene plante, foirt corante, ki
crexhe ene des prumires å bontins, el Walonreye.

No d' l' indje e sincieus latén : Taraxacum vulgare u Taraxacum officinale. Mins
sincieuzmint, ci n' est nén ene seule plante, mins sawantès plantes foirt
vijhenes.

Ele florixh djaene, avou l' montant del fleur come ene buze, avou on laecea
dvins. Cwand les fleurs souwèt, ele fijhèt ene ronde bole avou tos ploumions ki
volnut evoye.

Les salådes des tchamps si magnnut come salåde cwand ele sont totes pitites, dj'
ô bén divant ki l' montant al fleur ni vegne. Va bén avou des oûs cûts deurs (î
radjouter on filet d' vinaigue).

Li salåde des tchamps, c' est ene plante foirt voltrûle. Ele pout crexhe so les
hourleas, dins les pavêyes, dins les craeyes des meurs. Ele pout dismantchî les
pavés. Adon, el fåt fé crever. Dins les cortis et so les rmouyes, elle est
rwaiteye come on crouwå.

Ele prinda e ses mwins ene bole di pixhelét e sminces. C' est ene tote ledjire
sacwè, come ene bouyete di såvlon, k' on voet houte. Li djonnete somadje on
grand côp, et les sminces si dislaxhnut. On måvi, temoen del sinne, lyi dit :



https://wa.wikipedia.org/wiki/Rwey%C3%A5me_Uni_des_Bas_Payis

Li Rweyåme Uni des Bas Payis, c' est l' estat ki rprinda totes les teres des
ancyins Bas Payis borguignons eyet l' ancyinne Principåté d' Lidje, k' avént
ddja stî rashonnés på redjime francès.

Li Rweyåme Uni des Bas Payis a stî ahivé al Påye di Wîne. Li rwè esteut Wiyåme
d' Orandje. Il a cmincî li 20 di djun 1814, cwand ci-cial sina l' Ake des VIII
årtikes.

Il a manké di toumer so flote do côp k' il a skepyî, cwand Napoleyon abroca sol
Beldjike e moes d' djun 1815.

Do côp après l' batreye di Waterlô, Wiyåme d' Orandje dictêye li mwaisse lwè, ki
serè foirt diferinne do tuza di l' Ake des VIII årtikes.

Pol Walonreye, li Flande eyet l' Grande Dutcheye d' asteure, ci govienmint la
est purade kinoxhou sol no di redjime holandès et cisse termene la d' leu-z
istwere so l' alomåcion di trevéns holandès.

Po ces troes payis la d' asteure, li redjime olandès a stî ståré al Revolucion
bedje.

Li Rweyåme Uni des Bas Payis aveut rprins eto les colneyes holandesses, les
Indes neyerlandesses eyet li Gwiyane holandesse.

Li redjime olandès esteut pol libe discandje. N aveut des cåkêyes di
martchandeyes k' arivént des poirts del Baltike på poirt di Misterdam. Çoula n'
ahåyive nén l' economeye del Beldjike, k' åreut dvou esse waeranteye pa des
mzeures proteccionisses.

C' est sol redjime olandès ki les univiersités di Lidje et d' Gand vont skepyî.
Li cene di Lovén est agrandeye. Mins les professeurs sont relîs på redjime emey
les sincieus ki schoûtnut comifåt l' "Orandje" (sapinse k' on n' dit).

Les Olandès aidnut John Cockerill a fé tourner ses oujhenes a Lidje, tot lyi
cmandant des fiers. I metnut so på so fotches li banke "Societé Djeneråle di
Beldjike". Il vindnut les stofes des oujhenes di fyis d' Gand ås indidjinnes di
Soumatra et d' Djava.

Wiyåme prumî amonte li scole des Menes a Lidje po scoler des indjenieurs. Mins
li Direccion Djeneråle des Menes est a l' Håye, la k' na nén ddja ene barbôjhe
di hoye.

E l' årmêye, li lingaedje des cmandes, c' esteut l' olandès (loukîz l' tchanson
Li pantalon trawé). Dedja cwand l' årmêye des Bas Payis s' a batou a Waterlô, e
1815. Les mwaisses sôdårs walons endè fourît sbarés.

Les gazetes sont foirt sitrindowes. Ele ni polèt nén cdjåzer les otorités.
Beacôp des gaztîs si fwaiynut amete å tribunå, come Tchåle Rodjî, d' aveur
critiké les pompîs. De ôtes si fjhèt schåynetmint reclôre, come E. de Potter et
E. Ducpétiaux. On a on temon did ça, li diplomate del Prûsse (aloyeye a Wiyåme
I) von Galen ki scrît :



https://wa.wikipedia.org/wiki/Rodjixhante_amanite

Li rodjixhante amanite (on dit eto rodjåsse amanite) est on tchampion foirt
candjant d' aspet ki vént dins tos les bwès.

Tchampion avou on tchapea (4 a 20 cm), di coleur brun-rôzé a vwele nén régulî,
avou des bokets di mannetès blankès peas ou crinme-ocracêye (ki plèt esse
lavêyes pa l' plouve), avou des blankès lames taetcheyes di rôze, on blankasse
ou brunasse subulbeus pî avou on blanc anea, sins volve et sovint chiné (6-22 x
1,5-3,5 cm). Blanke tchår rodjixhant dins les blesseures et a l' casseure. Il
est sovint ataké pa les molons et les parazites. I vént al tere dins tos les
bwès dins les maiguès teres (ossu bén dins les sapéns, ki les bwès a foyes) di
l' esté a l' fén d' l' årire-såjhon. C' est dins les sapéns k' on trove les pus
gros egzimplaires.

C' est on tchampion k' on pout mougnî tot e purdant l' précôcion di l' bén cûre.
Atintion: confuzion possibe avou l' amanite pantere (ki lu est foirt tocsike).
Li distinccion est portant åjheye a fé po les cnoxheus :



https://wa.wikipedia.org/wiki/Riwaitant

El riwaitant u li rwaitante, ezès codjowaedjes do walon, c' est l' 3inme djin do
singulî.

Pol cawete des rwaitants di l' indicatif prezintrece, on-z a ritnou deus cawetes
di codjowaedje, ki rascovrèt les cénk mwaissès disfondowes k' i gn a el
Walonreye. Metans, pol viebe bouter:

ki rprezinte li pus lådje oyowe, modele finixhant e voyale (disfondowes: -èt,
-ant, -at).

ki rprezinte ene ôte codjowaedje, foirt tipike, et k' est eployî a Nameur et
Tchålerwè, modele avou on stitchî N divant ene finåle e voyale (disfondowes:
-nut, -nèt).

Li suddjonctif prezintrece si fwait tot radjoutant ene deujhinme cawete -xhe ås
cawetes di l' indicatif prezintrece. Les T d' croejhete et l' accint sol droete
tcheynut. On-z årè:

A noter eto ki, po les råles viebes k' i gn a avou troes bodjes (come vini), les
fômes avou -nut/-nuxhe eployèt li troejhinme bodje (eto eployeye po les troes
prumirès djins do suddjonctif): dji vén, nos vnans, i vnèt, i vegnnut; ki dji
vegne, ki nos vnanxhe, k' i vnexhe, k' i vegnnuxhe.



https://wa.wikipedia.org/wiki/Rgon

Li swele (on dit eto: li waessén, li rgon, li grin, li blé), c' est ene dinrêye
d' ivier ou d' esté, ki vént bén dins les pôvès teres (såvlon et schayisse).

Li swele a on longou strin, ossu hôt k' ene djin, ene grande påte avou des
courts picas, et ene pitite fene simince, metowe so deus rindjeyes.

El fåt semer setch. On djheut : "Li swele ès seme dins l' poussire, eyet l' grin
dins les broûs".

Dinltins, on l' seméve voltî dins les sårts, et dins les pôves payis, come l'
Årdene. Dins l' Bon Payis (Fåmene, Condroz, Hesbaye), on ahivéve pus voltî do
frumint, ki rapoirtéve dipus.

A stî bråmint abandné paski li strin esteut trop grand, et k' ça flaxhive rade,
et kel grin djårnéve so pî.

El Walonreye, li swele a stî replaecî på swele-frumint diviè ls anêyes 1970. E
l' Almagne, on seme co voltî do rgon å djoû d' ouy.

Li swele esteut sovint emîlé, dj' ô bén, ataké pås dints d' leu (Claviceps
purpurea), on tchampion ki fjheut des noerès brokes so les påtes. Li pwin fwait
avou ces grins la poleut amoenner l' ergotisse, k' a touwé bråmint des djins el
Moyinådje.

Dins les bounès teres, on s' endè sieve come hayon dins les aireyes ås pastekes.



https://wa.wikipedia.org/wiki/Rfondou

Li rfondaedje do walon, c' est èn ovraedje tecnike sol coir do lingaedje walon
ki doet moenner a on cmon scrijhaedje.

Les bouteus so ces tecnikes la ont stî lomés les rfondeus; l' ortografeye walone
k' a shuvou, li rfondou walon.

Dins li rfondowe ortografeye, li lingaedje walon n' est pus rashiou tot notant
graficmint l' accint di tchaeke viyaedje, come e 20inme sieke, dins l' sistinme
Feller, k' a sourdou des idêyes del diyalectolodjeye.

Li soûmint del kimene ortografeye, ci serè purade li tcherpinte istorike des
mots. Insi, les mwaissès idêyes do rfondou ont-st aspité purade del novele coxhe
del linwince : li linwe-ehåyaedje.

A costé do mwaisse pordjet di rfondaedje UCW / Rantoele, li seu eployî asteure,
gn a yeu eto on pordjet diswalpé pa Johan Viroux, prezinté teyoricmint e 1994,
mins ki n' a pont yeu d' shûte. E 2006, Chantal Denis sicrijha on roman, Kî çk’
a touwé JFK ?, tot eployant çou k' ele lome ene saye d' ehåyî walon do Mitan,
foirdjî so les minmès atuzes ki li rfondou, mins fok pol Payis d' Nameur.

Dins on papî k' il aveut fwait po on raploû el Swisse, mon les Romantches, e
1988, Jean Germain aveut mostré ki gn aveut yeu, disk' adon, nole saye di
rfondaedje e walon. Et dire, tot tuzant tot hôt, ki c' esteut kécfeye a cåze do
sistinme Feller, k' avizéve esse ene unificåcion do scrijhaedje totavå. Docô
après, dins l' rivowe "Toudi", i mostréve kimint k' on pleut fé, tecnicmint, li
rfondaedje.

Pus tård, Jean-Luc Fauconnier aveut stî rcweri dins les vîs papîs, et discovri
k' i gn aveut ddja des djins k' avént SOHAITî on rfondou walon : Adelin
Grignard, Marcel Hicter, et l' fameux papî Baye di 1957, rapexhî pa Djan
Djermwin.

Djan-Luk Fåcnî a minme drovou les pådjes do Bourdon a Lorint Hendschel po-z
espliker l' traeyin.



https://wa.wikipedia.org/wiki/Rfondeu

Les rfondeus do walon, c' est les djintis bouteus k' ont ovré å rfondaedje do
walon, po-z ariver å scrijhaedje lomé rifondou walon.

C' est l' Jean Germain k' a l' prumî tuzé praticmint å rfondaedje do walon. Mins
i n' a nén continouwé dins si idêye.

Les ôtes rifondeus ont werké soeye-t i dins li Tåvlotêye Rifondaedje del
Rantoele, soeye-t i dins l' Comission Normalizåcion di l' UCW, u dins les deus.

Les deus vayants k' ont cmincî a arbeter fer so li rfondaedje fourît Tiri Dumont
eyet Lorint Hendschel ki s' ont-st atôtchî pol prumî côp e moes d' avri 1992.

E moes d' djulete 1993, Lucyin Mahin si meta e rapoirt avou Lorint Hendschel.
Les troes "Vîs Rfondeus" s' alént rescontrer pol prumî côp å raploû di Rdû so l'
avni do walon e moes d' setimbe 1993.

E 1995, Stefane Quertinmont va copler l' troclete, pu e 1996, Djihan-Pire
Hiernaux.

Inte 1996 et 1998, Djihan-Françwès Brackman serè on moumint e rapoirt avou les
rfondeus, et-z atåvler sacwantès ahessåvès idêyes.

Dominique Heymans, Charles Josserand, Marcel Slangen eyet Pierre Otjacques ont
bouté on moumint avou les rfondeus, mins sins bråmint etervini tecnicmint.

E 1998, Johan Viroux prezinta di s' costé èn ôte pordjet di rfondaedje, li
"walon unifyî", foirt rashiou sol namurwès.

E 1999, Pablo Sarachaga s' a metou dins l' mouvmint avou l' tåvlotêye
rifondaedje del Rantoele.

Les pus djonnes des rfondeus, c' est Georges Sfasie k' a cmincî a studyî li
rfondaedje e 2004, eyet Jean Cayron k' a bouté so les ratournaedjes des
programes éndjolikes, dispu 2010.



https://wa.wikipedia.org/wiki/Rfondaedje_del_langue

Li rfondaedje d' ene langue (on dit eto: normålijhaedje u normålijhåcion), c'
est èn ovraedje tecnike so çou k' on lome li coir do lingaedje, dj' ô bén li
motlî eyet l' croejhete.

Li rfondaedje va moenner å pus sovint a ene ortografeye unifieye (on cmon
scrijhaedje). Li rfondou lingaedje si lome eto ene coyiné, do no d' ene ancyinne
langue del Grece, la k' les diferins pårlers s' avént acmaxhîs.

Ele si pout fé eto pal volté di sacwants bouteus po ç' lingaedje la, k' on lome
cobén les rfondeus. Les rfondeus, ça pout esse ene academeye, on linwincieus tot
seu, èn imprimeu, ene soce di disfinse do lingaedje.

On fwait l' diferince inte li rfondaedje, ki n' s' ocupe ki d' tecnike, et
l' linwe-ehåyaedje, ki fwait avancî li statut do lingaedje. C' est çou k' on
lome en inglès li status planning eneviè li rfondaedje lu-minme lomé corpus
planning.

Inte li rfondaedje et l' linwe-ehåyaedje, mins foirt consecant po les deus, gn a
li studiaedje, li rashonnaedje et l' askepiaedje et l' cossemaedje des noûmots.



https://wa.wikipedia.org/wiki/Revolucion_lidjwesse

Li binamêye revolucion, u Revolucion lidjwesse, c' est ene revintreye el
Principåté d' Lidje k' est l' prumire d' ene longue rîlêye.

Elle a cmincî li 18 d' awousse 1789. Les conseyîs del comene fourît pités a
l' ouxh del Viyolete. Li peupe loma deus noveas borguimwaisses Fabry et
Tchestret.

Li captinne Ransonnet, avou ene pougneye di sôdårds, s' a rindou mwaisse del
citadele on-z a fwait ene croes so les reglumints k' el Prince Eveke aveut ponou
et ki bouxhént les mestîs djus.

Li binamêye revolucion a stî shuvowe d' on prumî radjocaedje, del deujhinme
revolucion, do deujhinme radjocaedje (1792).

Dins les Bas Payis otrichyins (li restant del Walonreye d' ouy), gn a yeu so les
minmes trevéns li Revolucion Braibançone.

Ci côp la, les Francès ont-st abroké el Principåté (1795). Ci fourit li
cminçmint do redjime francès.

Li Revolucion lidjwesse esta on tins di rmowe-manaedje : e shijh anêyes, les
Lidjwès potchît do redjime des Prince-evekes al republike francesse, tot passant
pa ene Republike lidjwesse e pa sacwants radjocaedje do povwer do Prince-Eveke.
Nos avans dandjî di rmete li cronolodjeye po bén comprindre les pondants et les
djondants di l' istwere del Principåté d' Lidje ces anêyes la di grand
coschoyaedje.



https://wa.wikipedia.org/wiki/Revintreye_siryinne_di_2011

Li revintreye siryinne di 2011, c' est ene revintreye do peupe di Sireye k' a
cmincî li 25 di måss 2011. Ci fourit l' céncwinme des revintreyes arabes di
2011, après les cenes d' di Tunizeye, d' Edjipe, di Libeye et do Yemen.

Elle ataca dins ene veye do Nonne do payis, Daraa. Adon-pwis, mågré des
touwaedjes di metingueus pa l' årmêye et les milices do pårti Baath, si spåde
totavå l' payis disk' å djoû d' ouy.

Ele mostra e grand djoû l' eriråcion do sistinme politike del Sireye, tinou pår
astok pa l' minorité des Alawites pal voye do pårti Baath dispu les anêyes 1960.

Come dins les ôtes riclamaedje do prétins arabe, li Daegntoele djouwa on grand
role po fé cnoxhe les laidès keures des policîs et militaires. Ca les gaztîs n'
avént nén droet d' aler vey cwè. Pås rantoeles di soçnaedje, les djonnes Siryins
aprindît li codujhance do minme redjime tins del revintreye di Hana e 1982. Et
aveur do coraedje po n' si nén leyî språtchî come adon (loukîz a Revintreyes
arabes di 2011 : Cåzes : Rivindje po des macsådaedjes passés.

Les metigueus n' avént nole åre po-z afronter les djindåres ki saetchént å fizik
dins l' flouxhe des djins. Gn ava dipus d' 1500 touwés et des cint et des cints
rclameus d' ramassés et margougnîs del police.



https://wa.wikipedia.org/wiki/Revintreye_di_1830_(Beldjike)

Li revolucion bedje est lomêye eto, e walon, Revintreye di 1830 udonbén, e
19inme sieke, Revolucion d' l' an trinte.

C' est l' revintreye des provinces di Nonne do Rweyåme Uni des Bas Payis
disconte do rwè Wiyåme prumî d' Orandje. C' est l' dierinne di tote ene rîlêye
di revolucions k' ont cmincî e 1798.

Li revolucion di 1830 s' a fwait sol teritwere del Beldjike d' asteure ey ene
miete a Nonne des Bas Payis d' asteure (Venlô).

Ele s' a passé inte li 23 d' awousse (prumîs bardouxhas a Brussele) eyet l' 4 d'
octôbe 1830 (proclamåcion do dislaxhaedje). Mins les Holandès avént stepé tertos
evoye dispu li 27 di setimbe.

Les pus foirt disdus fourît a Brussele, a Lidje, a Lovén et Anverse. Pol
Walonreye li Flande ey eto li Grande Dutcheye, li revolucion bedje sene li
dfinaedje do "Redjime holandès". Ele va esse shuvowe pa l' askepiaedje do
Rweyåme di Beldjike.

C' est tins del Revolucion k' a stî scrîte et compôzêye "Li Braibançone". C' est
adon ossu kel cogne do drapea bedje a stî tchoezeye.

Les revinteus estént ostant des Flaminds ki des Walons. C' esteut tertos des
catolikes. Mins les råjhons estént foirt diferinnes d' ene trope a l' ôte :

Les djonnes bordjoes walons estént aprume mwais disconte di l' eployaedje do
holandès dins l' administråcion. Insi, a l' Univiersité d' Lidje, djusse
askepieye, on-z acsegnive e holandès; c' esteut des professeurs holandès. Çouci
aveut cmincî e 1815, cwand les tropes des tot noveas Bas Payis Unis k' alît
rescontrer Napoleyon a Waterlô. Les oficîs walons n' edurît nén di dveur diner
les ôres ås ôtes sôdårs walons e holandès.

Sacwants djonnes årtisses flaminds (Henri Conscience, Jan de Laet) si djhént
Flaminds, nén Holandès. I vont disfinde pus tård, li pordjet di rfondou flamind,
diferin do neyerlandès.

Mins les pus vîs bordjoes, Flaminds u Walons, francès-cåzants, bråmint edjîstrés
a Brussele et a Anverse, dimornut pårtizans da Wiyåme prumî, di sogne di piede
li comiece avou les colneyes holandesses di Djava, Soumatra et Souriname.

Les priyesses catolikes flaminds et walons estént måvlés siconte del lwè so l'
ewålisté des rlidjons, ca il avént sogne ki les protestants åyénxhe trop di
succès. I prindît escuze do hagnon 193 del mwaisse-lwè, ki djheut :

Gn aveut yeu ene peclêye di taeyes metowes pås Holandès, so les makêyes et l'
boure, sol molaedje des dinrêyes, evnd. Li pwin aveut rihåssî a 20 sôs e moes d'
may 1930.

Les pordjets economikes avént prodût des marchandeyes dipus k' endè faleut. On-z
aveut metou bråmint de ovrîs a l' ouxh. Insi les Atulîs Cherman a Tournai avént
metou foû posse 2000 djins. C' est parey a Covén, dins les fabrikes di stouves;
a Preyon dins les fondreyes. Li rapoirt Gendebien, prezinté å Rwè d' Holande li
31 d' awousse, vout ki 100.000 ovrîs alént bénrade esse bineus.

Li 25 d' awousse, on djouwéve ene operå å teyåte del Manoye "Li Moyale di
Portici". Ça cåze del revole des Napolitins disconte des Espagnols. Après, les
djins k' estént la alît distrure les locås del gazete "Li Nacionå" da
Libri-Bagnano. Adonpwis, bouter l' feu al måjhon do minisse del djustice, Van
Maanen.

Lovén s' a revinté li 27 d' awousse. On lomé de Neef î aveut amonté ene fele
milice bén ahessêye, et hiner les Holandès a l' ouxh. Ci serè li prumire
dislaxheye veye del Beldjike. Les Holandès sayront d' î rmoussî li 24 di
setimbe. Mins s' seront i rboutés.

Li prumî moirt fourit on napea d' Piereuse. Il aléve a li Çtadele po poirter ås
sôdårs des paroles di påye et lzî dire di n' nén tirer so leus frés bedjes. Mins
gn ourit ene sintinele kel acsujha a moirt.

Adon, les Lidjwès ont voré sol cazere des Tchåtroûs, et l' prinde a l' assôt.
Et-z î håyner li drapea lidjwès.

A ç' moumint la, li Çtadele a cmincî a tirer des côps d' canon sol veye, aprume
sol Fond des Tawes. Pu, ci fourit li grande batreye, li cene di Sinte-Wåbeu,
åtoû del Citadele. Les Lidjwès el wangnît. C' esteut l' 20 di setimbe.

Li prumî d' octôbe, gn ourit des côps d' fizik eviè l' grand Martchî. C' est l'
Gåre del Redjince ki vneut d' saetchî so les djins.

Li minme djoû al nute, les volontaire moussént dins l' veye pal Poite di Fier,
dismetant k' les sôdårs da van Geen si resserént dins les cazmakes do tchestea.
Mins i s' ont vitmint rindou. On ls a leyî ndaler inte deus riglêyes di djins.

Anverse n' a nén bodjî tot do moes d' awousse et setimbe. Mins e moes d' octôbe,
le sdjins cmincît a s' sorlever. Li 27 d' octôbe li djenerå holandès Chassé tént
todi li Çtadele, et bombårdêye-t i l' veye.



https://wa.wikipedia.org/wiki/Revintreye_des_Grignous

Li revintreye des Grignous, c’ est ene revintreye disconte li prince-eveke ki s’
a passé el principåté d’ Lidje e 1646.

Dedja, e 1636, les Grignous avént sayî di s’ revinter, et ça aveut fwait do
bardouxha. 

Dins on vôtaedje, les Grignous årént frawtiner. Li borguimwaisse did zels k’
aveut stî lomé est priyî a dinner på conte di Warfuzêye pu est assaziné.
Warfuzêye est apicî pås djins et khatchî a bokets. 

So ces etrevéns la, li prince-eveke aveut dmandé l' aidance di l' impreur k'
evoya des tropes almandes por lu rprinde si trône.

Divant çoula, li cmon mot "tchirou" loméve djusse li gris hosse-cou. Les
Tchirous fourît lomé insi a cåze di leu noer mousmint, ki les fjhîz rshonner a
l' oujhea.

Après l' revintreye, li cmon mot va prinde totes sôres d' ôte sinses, po lomer
des spotchaedjes di fruts (aprume avou ene noere coleur), come li sirôpe.

Li mot "Grignous" serè prins pa des bandiys ki s' catchént dins les bwès do
costé del Grande Louwete el fén do 19inme sieke.



https://wa.wikipedia.org/wiki/Revintreye_%C3%A5_djasmin

Li revintreye tunizyinne u revintreye ås djasmins, c' est ene revintreye do
peupe di Tunizeye k' a cmincî li 17 di decimbe 2010 a Sidi Bouzid, et tcheryî so
les prumîs moes d' 2011.

Li 14 di djanvî 2011, elle a parvinou a disdjoker Zine Aabidine Ben Ali, li
prezidint do payis dispu 1987. Pu a fote a l' ouxh les gros minisses do pårti
unike ki s' avént tchôkî todroet dins l' prumî govienmint provizwere (28 di
djanvî).

On djonnere, k' aveut on diplome d' univiersité, mins sins ovraedje, aveut
divnou martchotea po wangnî kékes liårds, Mohamed Bouazizi. Li police lyi hapa
si martchandijhe. Araedjî, i s' fjha måleur di s' coir tot s' metant l' feu a
lu-minme. C' esteut li 17 di decimbe 2010.

Les djonnes s' atôtchèt adon so les rantoeles di soçnaedje et avou les telefones
axhlåves, et roter so Tunisse.

Sacwants djoûs pus tård, Ben Ali et ses djins petént å diale eviè l' Arabeye
sewoudite.

Des ôtes payis arabes la k' i gn a des redjimes politike come li ci del
Tunizeye, vont kinoxhe eto des bardouxhas ou des påjhires metingues po dmander
dipus d' abondroets po les djins. Nén co on moes après l' Tunizeye, c' est l'
Edjipe ki fwait si prôpe revintreye. Pu, fén do moes d' fevrî, c' est l'
revintreye libyinne. Et tos les mouvmints des revintreyes arabes di 2011 ki s' a
spårdou come l' aloumire divins tot l' monde arabe, et minme ådfoû e Moyén
Levant.



https://wa.wikipedia.org/wiki/Rel%C3%AEs_namurw%C3%A8s

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Rel%C3%AE_namurw%C3%A8s

Li soce a skepyî e 1909 di cwate soçons, 17 à 20 ans vîs, di l' Atenêye di
Nameur : Télesphore Lambinon, Auguste Demil, Georges Pelouse et Lucien Maréchal.

Gn a ene peclêye di grands scrijheus ki fourît (u ki sont co) des Relîs
Namurwès, come Edmond Wartique, Jean Guillaume, Auguste Laloux, Emile Gilliard,
Georges Smal, Victor Georges, Joseph Selvais, Guy Brenner, Chantal Denis.

Li soce a come essegne ene passete det come sipot "Waire mins bon". Eto, elle a
todi cweri a eplaidî les meyeus scrijhaedjes e walon. Ele n' esteut nén
racrapotêye sol payis d' Nameur. Elle a yeu eto des mimbes do costés d'
Tchålerwè (Henry Petrez, Gabrielle Bernard, Willy Bal, Josée Mathot). Elle a-st
eplaidî des rlomés scrijheus lidjwès (Louis Remacle, Albert Maquet). Ey eto des
scrijheus del Bote di Djivet come Michel Dricot.

Les Relîs namurwès ont todi stî foirt wårdiveus. Diviè 1960, i n' volît nén
accepter li powezeye imådjrece di des scrijheus come Jean Guillaume, Georges
Smal eyet Emile Gilliard. Po les mwaisses des Relîs d' adon, i faleut ki les
tecses soeyénxhe reyalisses, et tolmonde elzès poleur comprinde d' on lan.

A pårti di 1995, il ont stî disconte li movmint di rfondaedje do walon, mågré ki
sacwants des rfondeus (Lorint Hendschel, Lucyin Mahin) estént camaerådes avou
leu soce, et scrijheus ezès Cayés Walons.



https://wa.wikipedia.org/wiki/Rasgoutaedje

Li Båze di dnêyes di l' Årdene nonnrece u "Rasgoutadje des bassårdinrèces", c'
est ene båze di dnêyes rashonnêye pa Lucyin Mahin a cmincî di 1995, avou tos les
mots walons di l' Årdene nonnrece.

Elle est prezintêye come on motî walon francès. Mins ele pout eto siervi dins
des rcweraedjes francès walon.

Li fitchî a stî aprume eplaidî pa bokets tos les moes, di 1995 disk' e 1998,
dins ene foye toûnrece, a môde di gazete e walon lomêye "Li Rasgotaedje des
bassårdinreces" (Lu Rasgoutadje des basse-ârdinrèces).

Les mots î sont rfondous coinreçmint, tot relijhant les foninmes les pus tipikes
di ç' payis la.

Li båze di dnêyes est rprinjhe sol limero [S117] dins l' djivêye des motîs do
walon.

Eplaideye a môde di foyous toûnreces, a pô près tos les moes, di 1995 a 1997,
dizo les limeros 1 a 23 (a-z aveuri). Gn a veut dins tchaeke côp les mots
studyîs ci moes la, pu eto des tecses k' avént siervi å naxhaedje (da Gaston
Lucy, Charles Delaite, evnd.). Les tecses da Châle Delaite ont stî replaidîs
dins l' gazete "Singuliers" dins les anêyes 2010.



https://wa.wikipedia.org/wiki/Rasgotaedje_des_Bass%C3%A5rdinreces

Li Båze di dnêyes di l' Årdene nonnrece u "Rasgoutadje des bassårdinrèces", c'
est ene båze di dnêyes rashonnêye pa Lucyin Mahin a cmincî di 1995, avou tos les
mots walons di l' Årdene nonnrece.

Elle est prezintêye come on motî walon francès. Mins ele pout eto siervi dins
des rcweraedjes francès walon.

Li fitchî a stî aprume eplaidî pa bokets tos les moes, di 1995 disk' e 1998,
dins ene foye toûnrece, a môde di gazete e walon lomêye "Li Rasgotaedje des
bassårdinreces" (Lu Rasgoutadje des basse-ârdinrèces).

Les mots î sont rfondous coinreçmint, tot relijhant les foninmes les pus tipikes
di ç' payis la.

Li båze di dnêyes est rprinjhe sol limero [S117] dins l' djivêye des motîs do
walon.

Eplaideye a môde di foyous toûnreces, a pô près tos les moes, di 1995 a 1997,
dizo les limeros 1 a 23 (a-z aveuri). Gn a veut dins tchaeke côp les mots
studyîs ci moes la, pu eto des tecses k' avént siervi å naxhaedje (da Gaston
Lucy, Charles Delaite, evnd.). Les tecses da Châle Delaite ont stî replaidîs
dins l' gazete "Singuliers" dins les anêyes 2010.



https://wa.wikipedia.org/wiki/Rapexheu_(oujhea)

Li vert-pexheu ou mårtén-pexheu ou rwè-pexheu ou pexhrea ou rapexheu , c' est èn
oujhea ås belès coleurs ki vike tot l' long des aiwes, et haper des pexhons tot
ploncant dvins.

Po pexhî, i s' mete so ene coxhe dizeu l’ ri, et plonkî dins l’ aiwe. I prind
voltî les graevîs.

I fwait s' ni e moes d' may. I trawe on grand longou boyea dvins on tera d' ene
erive. Tot å coron, a longueur d' on bon bresse, i fwait s' djîsse avou des
eriesses di pexhon.

Si vicaedje est discrît clapantmint pa Jean Lejeune dins «Avå trîxhes et bwès» .

Li fén del novele, c' est cwand l' Ambleve aveut dmoré edjalêye sacwants djoûs.
Crevant d' fwin, i dva dandjreus plonkî dins on trô dins l' glaece, so ene
colire di l' aiwe. Mins s' ni rtrova-t i nén l' trô, et mori dins l' aiwe.

Anatole Marchal a eto si modêye so l' istwere do vete-pexheu. Elle est racontêye
dins «Li dierinne shijhe» p. 150-152.

L' almand et l' neyerlandès l' lomnut «oujhea d' glaece», dandjreus pask' i l'
voeyèt dilé les edjalêyès aiwes, crevant d' fwin, et cwerant on trô dins l'
glaece (loukîz li spoûle da Djhan Ldjonne di Djoupeye ciddé ådzeu).



https://wa.wikipedia.org/wiki/Rantoele_gazete

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/Rantoele-gazete

Li Rantoele gazete, c' est ene gazete e walon eplaideye dispu 1996 pal SNR "do
minme no". Ci fourit ene des prumirès gazetes di prôze nén racontrece e walon,
avou Li Chwès.

C' est l' Lorint Hendschel k' a yeu, e moes d' decimbe 1994, l' idêye di fé come
ene gazete po s' atôtchî inte des prumîs rfondeus et ôtes vayants bouteus pol
walon. Il a ç' côp la scrît ene dobe pådje, dissu cogne A3, a Lucyin Mahin, tot
l' lomant “Li Rantwèle” (li rfondowe d' adon pol mot rantoele). Li "rvowe" lete
kimince pa ene lete :

Adonpwis, gn a des noveles del tåvlotêye "Normålizåcion" di l' UCW, so les
noûmots eployîs pås scolîs del sicole di walon d' Nameur, so Emile Gilliard,
evnd.

Tos ces papîs la estént fwait a môde di responda. C' esteut onk des prumîs côps
ki des årtikes e walon estént fwaits come ça.

Adonpwîs, e moes d' djulete 1998, Stefane Quertinmont s' a-st anoncî po-z esse
mwaisse-sicrijheu del gazete. Mins, divant çoula, i va voleur mete so pîs ene
SNR po-z aspoyî pus stocaesmint li pordjet d' gazete. C' est adon ki l' soce "Li
Rantoele" a disclôs.

Li prumî vraiy limero rexhe e l' esté 1996. Ci serè ene gazete ki rexhe tos les
troes moes, et nén on moetî, come on-z aveut sayî aprume. Li no a ene miete
candjî, a cåze des halinaedje po rfonde çou ki va divni li betchfessî OE : c'
est “Li Ranteule”. L' adrovaedje est scrît pa Stefane Quertinmont dizo l' tite
“Li Rantoele : paski pocwè ?”, la k' il esplike les idêyes ki djårnèt dispu
ttaleure troes ans emey ene troclete di djonnes waloneus. Après, gn a des papîs
da Dominike Heymans so li rfondaedje, Lucyin Mahin pol coirnêye eternåcionåle,
Pierre Otjacques so les 100-z ans del binde d' imådjes, Louis Baijot so les
viyès tecnikes, Lorint Hendschel so les copiutreces, Pire Otdjåke, co on côp so
li spôrt, et l' Lucyin Mahin, so l' economeye. Come ene vraiye gazete, dabôrd,
et tote e walon.

Tote ? nén vormint; gn a ene volante foye å mitan k' esplike e francès çou k'
est li rvowe, et eto kimint lére les betchfessîs scrijhas, ca tote li rvowe est
scrîte e rfondou walon.

Di tot ç' tins la, l' eplaideu responsåve, c' est Pire Otdjåke, et l' meteu e
pådje, Tiri Dumont. L' abounmint costêye 200 FB po èn an.

A cmincî do lº 9 (ivier 1998); gn è va aveur deus pådjes di rawete, å mitan, li
Rantoele Belès letes. C' est des tecses literaires, ci côp cial, sicrîts e
rfondou u e Feller, et ki sont relîs pa Bernard Louis. Li coirnêye a stî
renondêye e l° 54 (esté 2010).

A pårti do lº 17 (bontins 2001), gn a eto cwate pådjes d' ene BD å mitan, li
fiesse do fleurtins, da Luc Bailly. L' uzance di cate pådje di binde d' imådjes
å mitan deure disk' å djoû d' ouy.

Foû des prumîs Rantoelîs, vola sacwants scrijheus k' on rtrove cobén dins l'
gazete: Emile Pècheur, Jean-Claude Somja (lº 5), Roger Viroux (lº 6), Yves
Paquet, Jean-Pierre Hiernaux (lº 7), Joseph Lahaye. André Gauditiaubois (lº 8),
Joël Thiry (lº 9); Johan Viroux (lº 9, 10 & 13), José Schoovaerts (lº 12), André
Lamborelle (lº 13 & 14), François Nyns (lº 15 & 16).

On trove sacwants noveas scrijheus : Roger Nicolas k' eplaide deus papîs e
tchampnwès (l° 17 & 18), Christine Tombeur (l° 17, 21), Jean-Pierre Dumont (l°
20, 21), Jean-François Brackman (l° 21), Pablo Saratxaga (l° 21).

Li Binde d' imådjes da Luc Bailly s' atcheve e lº 17, et c' est ene ôte BD, da
Maurice Moray, ratournêye e walon pa R. Viroux, k' atake so les 4 pådjes
divintrinnes e lº 18. C' est eto des limeros la k' gn a des bates di dvizes so
li rfondaedje (mins po s' endè houwer evoye). C' est eto di ces trevéns la kel
soce "Li Rantoele" si va schetler inte les Fellerisses et les rfondeus.

C' est ene pitite rîlêye di 3 limeros, ki rsont e papî ôrdinaire, avou l'
imådjete del Rantoele e grand sol coviete, avou, å dzo, cwate payizaedjes des
cwate coines del Walonreye. C' est l' prumî côp kel pris vént en uros. C' est
todi 8 uros po l' anêye.

Li rîlêye Schoovaerts est lomêye insi paski c' est l' Djozé Schoovaerts k' a
fwait les dessins pol coviete (avou, a tot côp bon, ene bele crapåde et on cok),
do l° 25 å l° 35. C' est lu eto ki s' a metou a l' epådjnaedje al plaece da Tiri
Dumont. Gn a sovint des ptits dessins ådvins, etchessîs dins l' tecse, come dins
li rvowe electronike Rabulets. Åresse, sacwants tecses sont rprins direk foû des
Rabulets. Gn a insi pacô des tecses literaires ki si vnèt herer å mitan del
prôze nén racontrece.

Les cwate pådjes d' å mitan, c' est ene novele binde d' imådjes da J.
Schoovaerts lu-minme, L' Avespré, mins ki si state å lº 32.

Sacwants noveas scrijheus : Georges Sfasie, Laurent Dabe, Jean-Marie Lecomte,
Joseph Baccus, Simon Stasse, Paul-Henri Thomsin, Guy Denis, Jean-Pol Grandmont,
André Demoulin.

A cmincî do lº 30, on cmince a vey des tecses riprins di l' eciclopedeye
Wikipedia, inte di zels, les corwaitaedjes des lives e walon ki vnèt d' rexhe.

A pårti do lº 32 l' tite del rivowe si va scrire come li cmon no e rfondou: “Li
Rantoele”, avou on betchfessî scrijha.

Sacwants noveas scrijheus : Maggy Marenne, Jean Goffart, Cécile Van Oorbeek,
Roland Georges.

Jean Goffart sicrirè, dins tchaeke limero, ene coirnêye so les spôrts, lomêye :
les tchafiaedjes da Ptit Louwis, sipoté "Sportman".

A pårti do l° 42 (esté 2007), les cwate pådjes do mitan estént e coleur. C'
esteut des bindes d' imådjes, avou les pinsêyes di filozofes come Descartes,
Lao-Tseu, Machiavel, Shakbar u Max Stirner. C' est totès creyåcions da José
Schoovaerts, kécfeye riprinjhes di ses årtchives di bédéyisse (Les frés
Moståde).

Sacwants noveas scrijheus : Yannick Bauthière, Jean Cayron, Georges Sfasie,
Jacques Desmet, Désiré Malet. Et on cwiteu, a pårti do l° 54 (esté 2010) :
Bernard Louis.

Li plan del gazete est a pô près todi l' minme. On-z atake voltî so èn årtike
eternåcionå (Amerike nonnrece, Monde arabe, Estats Unis). Adon-pwis, c' est sol
Beldjike, li Walonreye, l' economeye, li tourisse, li spôrt. Divant l' BD do
mitan, gn a sovint on papî so li rlidjon u l' filozofeye.

Après l' binde d' imådjes des pådjes do mitan, gn a èn årtike so les viyès
usteyes, u les vîs amuzmints. Adon-pwis, des pådjes sol lingaedje walon : novea
lives, noveles des tchanteus, des scrijheus, evnd.

So les pådjes divintrinnes del coviete, des anonces po les copinreyes, les
waibes e walon, evnd.

A comincî do l° 54 (esté 2010), li rawete "Belès Letes" rataca: 4 pådjes metowes
å mitan del gazete, divins li binde d' imådjes.

Gn a sovint ene esplikêye e francès po les lijheus saveur prononcî les
betchfessîs scrijhas tcheke a s' môde. Do l° 1 å limero 16, c' esteut metou come
pî-note. A cmincî do l° 28, c' esteut scrît so ene pådje divintrinne del
coviete. Vocial çou k' gn aveut sol l° 43 :



https://wa.wikipedia.org/wiki/Ramexhn%C3%A9_pa_A._Balle

Li Motî d' Cerfontinne, ki s' no e francès, c' est Contribution au dictionnaire
du parler de Cerfontaine, c' est on motî walon francès ramexhné pa Arthur Balle
a pårti di l' accint d' Cerfontinne.

I fourit eplaidî e 1963 a l' Imprimreye Georges Michiels a Lidje, come l° 11 del
rîlêye des Mémoires de la Commission Royale de Toponymie et de Dialectologie
(section wallonne). C' est Élisée Legros ki rcoridja l' papîscrît då Tur Balle.

Li motî da Artur Balle a siervou d' soûmint po Maurice Vray riscrire li franwal
di Cerfontinne.

C' esteut on simpe papîscrît, atchevé e 1949 a troes egzimplaires. End aveut dné
onk a l' Univ di Lidje.

L' adrovaedje rimerceye les aidants (M & Mme Auguste Bernard Balle, Octave
Momigny, Éphrem Deloge, Octave et Arthur Dercq et Narcisse Cuvelier). Tot fjhant
s' bouye, li rcwereu a waitî les motîs da Haust, da Pirsoul, da Deprêtre et
Nopère.

C' esteut onk des prumîs motîs eployîs po rashonné les dnêyes do Diccionaire di
Tot l' Walon.

Dins les djivions, a costé des cmons nos, gn a eto des nos d' plaeces di
Cerfontinne.



https://wa.wikipedia.org/wiki/Ramada

Li ramdinne ou ramada ou cwareme muzulman ou cwareme moslimî, c' est ene termene
di djune et d' rastinance po les muzulmans.

Li mot "ramdinne" shuvant l' prononçaedje d' Afrike bijhrece, a dné e francès li
cmon no «ramdam», ricalké e walon.

Les cénk priyires muzulmandes sont les minmes ki do restant d' l' anêye. Ki :
les djins vont leus pus bråmint al moskêye ki les ôtes moes.

Après l' cene di l' anuti, gn a ene shijhe di priyire (arabe tarâwiH). Li 27inme
djoû, c' est l' nute do messaedje. On preye tote li nute, et rpasser totes les
60 sourates di l' Alcoran.

Dispu l' fén do houcaedje al priyire des aireurs disk' å cmince do houcaedje al
priyire di l' anuti, les djins ni vont :

Adon, les ramdinnîs et ramdinnresses meskoyèt leu soumay. Aprume s' i vicnut
dins on payis nén muzulman, la k' i doevnut bouter ås minmès eures ki ls ôtes.

Ça fwait ki les accidints d' rôlaedje rhåssèt sovint tins do ramdinne, divins
les payis muzulmans. Et emey les tchåfeus moslimîs ki djunnut dins les payis nén
muzulmans.

Les vizites si fwaiynut ossu li djoû del fén do cwareme, k' on lome li ptite
fiesse ou fiesse do disdjunaedje.

Sacwants sinnes do roman «Vera» da Lucyin Mahin si passèt tins do cwareme
moslimî.



https://wa.wikipedia.org/wiki/Raliye_Dakar

Li Ralî Dacår (u, tot biesmint, li Dacår), c' esteut on ralî d' otos et d' motos
d' coûsse k' a stî disputé di 1978 a 2007, et ki s' atchivéve cåzu todi a Dakar
e Senegal.

Å cminçmint, i cmincive a Paris, et s' lomer ralî Paris-Dacår pu cwand i n'
pårteut pus d' Paris, li Ralî eviè Dacår.

Il a stî aresté e 2008, a cåze di risses di terorisses el Moritanreye. Pu
ricmincî e 2009 e l' Amerike nonnrece.

A costé do spôrt, li ralî eviè Dacår rapoirtéve eto des liårds a totes sôres di
cwårtîs d' l' economeye. Dins les payis k' i trevåtchive (Espagne, Portugal,
Marok, Aldjereye, Libeye, Mali, Nidjer, Moritanreye, et co ds ôtes), et dins les
payis la k' on-z aprestéve des otos et motos.

Å cmince, gn aveut co pont d' GPS. Adon, les coreus si plént piede dins l'
dezert come po rire. E l' Årdjintene, on trevåtche des grands paxhis sins ene
seule djin. Si on s' piede, on pout tourner lontins sins ritrover s' voye.

Portant, li ralî passa pa des côps dins des payis k' i gn aveut co des gueres,
come li Sara coûtchantrece.



https://wa.wikipedia.org/wiki/Ral%C3%AE_Dac%C3%A5r

Li Ralî Dacår (u, tot biesmint, li Dacår), c' esteut on ralî d' otos et d' motos
d' coûsse k' a stî disputé di 1978 a 2007, et ki s' atchivéve cåzu todi a Dakar
e Senegal.

Å cminçmint, i cmincive a Paris, et s' lomer ralî Paris-Dacår pu cwand i n'
pårteut pus d' Paris, li Ralî eviè Dacår.

Il a stî aresté e 2008, a cåze di risses di terorisses el Moritanreye. Pu
ricmincî e 2009 e l' Amerike nonnrece.

A costé do spôrt, li ralî eviè Dacår rapoirtéve eto des liårds a totes sôres di
cwårtîs d' l' economeye. Dins les payis k' i trevåtchive (Espagne, Portugal,
Marok, Aldjereye, Libeye, Mali, Nidjer, Moritanreye, et co ds ôtes), et dins les
payis la k' on-z aprestéve des otos et motos.

Å cmince, gn aveut co pont d' GPS. Adon, les coreus si plént piede dins l'
dezert come po rire. E l' Årdjintene, on trevåtche des grands paxhis sins ene
seule djin. Si on s' piede, on pout tourner lontins sins ritrover s' voye.

Portant, li ralî passa pa des côps dins des payis k' i gn aveut co des gueres,
come li Sara coûtchantrece.



https://wa.wikipedia.org/wiki/Rado%C3%BBcixhanmint

Li livea sociolinwistike d' on mot u livea sociolodjike u livea sociolodjike pus
biesmint livea d' eployaedje, c' est ene dinêye sociolinwistike ki va avou l'
eployaedje di ci mot la.

Li livea pout candjî avou les coines del Walonreye. Metans, ti-minme / t'-minme
est pus måhonteus so Tchålerwè ki so l' Roman Payis. Li mot "båjhî" est
måhonteus so l' Årdene (sinse di "cougnî"), mins est nôbe a Lidje (sinse di
"diner on betch"). Li ratourneure "viye gueuye" est camaerådrece a Lidje, et
traitante ôte pårt. Dire "magnî" po ene djin est måhonteus dins l' Coûtchant
walon (on dit "mindjî"), et normå ôte pårt.

On mot pout esse plaijhant po ene djin, radoûcixhant po ene ôte et måhonteus po
ene ôte "nateure" "nate".

Sacwants mots (gueuye, panse, crever, evnd.) polèt esse normås po djåzer des
biesses, et måhonteus tot cåzant d' ene djin.

Li livea pout eto candjî dins l' istwere. On mot come "vé" pout aveur sitî
måhonteus divinltins, mins asteure, il est eployî come intrêye d' årtike so
ciste eciclopedeye. Dins l' ratourneure "gueuye di mvé", i n' a pupont d'
rapoirt avou l' måhonteus sinse. Sifwaitmint, el Basse Årdene, "coye" dins l'
sinse di fåve, kénte, a divnou normå. "couyon", po cåzer do djeu d' cwåte est
normå totavå.

"berdelanmint" respond a "familier" e francès; "familiar" e-n inglès, cwand on
n' pout nén dire "camaeradreçmint".



https://wa.wikipedia.org/wiki/Radje

Li må d' araedje (on dit eto: li raedje u l' araedje), c' est on må ki s' prind,
ki pout ataker totes les biesses a tchôd sonk, et les djins avou, ki l' cåze
c' est on virûsse ki distrût li cervea.

Li vatche k' a l' må d' araedje boerlêye tofer, et gleter, et cabalancî do drî.
Cwand on lyi mostere on tchén, ele bôre dissu. Padecôps ele presse. Après on
djoû u deus, ele tome djus, sins s' poleur rilever. Ele creve divant 6 djoûs, a
pårti do prumî sene. 

Cwand èn araedjî tchén atake on tropea d' berbis, i ndè va dandjreus hagnî dipus
d' ene. Dabôrd, les senes clinikes vont aparexhe so sacwantès biesses. Gn årè do
tchôcaedje å meur, on drole di rwaita, do toumaedje djus. Tot veyant on tchén,
ele pout l' ataker, et dmorer stampêye djusse divant lu. Mins cisse kidujhance
la egzistêye ossu bén avou des berbis nén malådes. 

Èn araedjî tchén serè prezinté aprume a l' årtisse pask' i n' sait pus avaler.
Mins c' et todi foirt riskeus d' aler rwaitî dins s' boke, ca, a ç' moumint la,
li gletaedje pout dedja esse rascråwant po les djins.

El Walonreye, on-z a gåzé les terêyes di rnåds e 1968. On waitive di trover tos
les trôs d' rexhowe, pwis on les ristopéve, soeye-t i avou ene grosse pire,
soeye-t i avou del tere et des waezons. Après ça, on stritchive li gåz på dierin
trô po-z esse seur di stofer tot çki vikéve didins. Mins on touwéve dipus d'
taessons ki di rnåds, ca les rnåds avént skifté evoye.

E Rwanda, on schavéve des grandès fosses, et-z î tchessî les tchéns k' î
crevént. 

El Walonreye, divinltins, on fjheut parey et tchessî les tchéns dins des
fondreyes, come li fondreye ås tchéns di Nîme, k' end a wårdé l' no.

Sint Houbert, ki s' coir a stî amoenné å Bork, e 874, on-z a volou k' i médyîxhe
li må d' araedje. Eto, des pelrins di l' Urope etire fijhént li perlinaedje a
Sint Houbert d' Årdene.

Li minêye di må d' araedje k' a cmincî diviè 1965 el Walonreye esteut apoirtêye
pa les rnåds, et aveut pårti d' Pologne.

ene araedje, c' est eto on disdut avou ttafwait cou dzeu cou dzo, avou bråmint
do brut. Kéne araedje al såle, cwand ont cmincî a s' margayî.

L'adjectivire k' araedje a radmint volou dire "bråmint". Elle a stî télmint
eployeye k' ele s' a etroclé, et divni l' adviebe carape, pu si parint
carapmint.



https://wa.wikipedia.org/wiki/RDC

Li Congo-Kinchassa (oficirmint Republike democratike do Congo, ou RDC), c' est
on payis del Mîtrinne Afrike.

I s' dislaxha del Beldjike e 1960. Divant çoula, il esteut cnoxhowe come li
Congo bedje, dispu 1908. Co dvant, c' esteut li Dislaxhî Estat do Congo, k'
esteut come ene prôpieté privêye da Yopôl II.

Å cmince, li Congo, ricnoxhou pa Stanley esteut rwaitî, sorlon l' droet
eternåcionå d' adon, come ene prôpieté da Yopôl II.

Do tins do Congo bedje, l' årmêye mitan bedje, mitan cngolesse, k' a-st aresté
les atakes des sclavaedjisses.

Li dislaxhaedje oficir, c' est l' 30 di djun 1960, est siné pa Gaston Eyskens et
Patrice Lumumba. Tot Yopôlveye est al fiesse. Mins li rwè Bådwin est fén mwais
do spitch da Lumumba, portant on cåzaedje normå so l' dislaxhaedje di l' Afrike
foû do djeu colniå.

Li 5 di djulete, a schipe cénk djoûs après l' indepindance, l' årmêye si revinte
disconte di Patrice Lumumba ki n' a nén lomé des noveas oficîs. Et moenner
bardouxha dins tot Yopôlveye. Po disfinde les béns des Bedjes, l' årmêye del
Beldjike, sins dmander l' avis des Congolès , va bénrade rivni dins l' payis.
Çoula est rsintou come on rabrocaedje des Bedjes, ki s' fwaiynut adon tertos vey
evi.



https://wa.wikipedia.org/wiki/Pweturlin

lingaedjes > indo-uropeyin > italike > galo-roman > lingaedje d' oyi > pweturlin

Li pweturlin-sintondjès est on lingaedje d' oyi djåzé e Pwetou e Saintonge
(France).

C' est on lingaedje d' oyi metou a l' aschate des lingaedje d' ok. Li toponimeye
mostere k' i s' a spårdou eviè Nonne so des stindowes la k' on djåzéve, divant
çoula, on lingaedje d' ok.

Dins les rlomêyès djins k' ont djåzé pweturlin, on cite sovint François
Rabelais.

Come li walon avou li scrîta, on trove des prouves di l' egzistince do pweturlin
dispoy li 13inme sieke. Li pus vî scrijhaedje date di 1554.

Les belès letes e pweturlin, c' est aprume des pîces di teyåte et des monolokes.
Gn ourit eto del prôze nén racontrece dispu l' fén do 19inme sieke, aprume avou
li gazete samwinnrece "Le Subiet", ki cminça a parexhe e 1901.

Po des linwincieusès racsegnes sol mot "pweturlin", alez s' vey e splitchant
motî.

Li tecnike di rfondaedje, come li rfondou walon, c' est les betchfessîs scrijhas

Gn a e pweturlin li betchfessî “ea” avou les minmès valixhances k' e walon, -ê u
-ia.

C' est tot rescontrant les bouteus do pweturlin ki Lorint Hendschel, e 1994, a
avnou a l' atuze des betchfessîs scrijhas.



https://wa.wikipedia.org/wiki/Ptit_roman

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Ptit-Fayi

Pitit-Fayi (so plaece : lu Fayi, fr: Petit-Fays), c' est èn ancyinne comene del
Walonreye, rebanêye avou Bive (mins k' aveut ddja stî rebanêye avou l' Moncea li
26 di djulete 1964, divant les grands rebanaedjes di 1977).

Cwand on-z a dvou mete des nos diferins po tos les viyaedjes k' on djheut "å
Fayi", on-z a metou "Pitit", pask' i gn aveut on Gros Fayi (Grå-Fayi) addlé.
Pocwè "l' Fayi"? Paski Fayi vént di "få, faw". Fåt sawè ki l' sapén n' est
cnoxhou e l' Årdene ki tins do 19inme sieke. Divant, c' esteut des hesses et des
tchinnes ki fjhént l' sômî del foret, a costé des taeyîs d' bôles et d' sås et
des virêyes di djniesses. Nén etounant k' on rascontere a mwintès plaeces li no
d' Fayi dins les noms d' viyaedjes.

Sol ban do Fayi, gn a on site ki merite k' on s' î arestêye. Eter li Fayi et
Tchîplanes, c' est ene parfonde valêye avou l' ruxhea do Ruwåmolén ki vént d'
Bayamont et s' va taper e Smwès a Vresse. Dins ene ricoulêye di rotches, pus bas
ki l' pont des berbis, on voet li grote del Rotche-Mozele. C' est on crin d'
rotche k' a ddja siervou a catchî les curés ki les Francès avént tchessî al
revolucion di 1789, pwis après ås cis ki n' volént nén siervi dzo Napoleyon. Pus
près d' nozôtes, ç' a stî li catchete des cis do Moncea, k' avént abandoné leu
viyaedje tins del Bataye di Bive, li 23 d' awousse 1914. Li grote est å pî d'
ene hôte cresse si a pik k' on n' î såreut nén tni campé. C' est ç' cresse la ki
deus tchvås francès, sibarés pås côps d' canon, ont devalé vinte al tere po vni
s' abate divant l' grote so on tchår ki les efants vnént d' cwiter po-z aler
mougnî. Les djins ont criyî å miråke et èn åté a stî amenaedjî dins l' grote,
come a Lourdes. Tos ls ans, li djoû del dicåce di setimbe, on dit messe al
Rotche-Mozele.



https://wa.wikipedia.org/wiki/Protostrongue

Les protostrongues, c' est des ptits viers microscopikes, ki formagnèt les
bedots, tot lzî fjhant des damaedjes ezès peumons.

Li vicåreye di ç' vier la dimande ene troejhinme biesse, ki va siervi di djîsse
di passaedje. C' est des caracoles.

Li maladeye k' i rascråwèt, li protostrondjiloze, c' est ene tosse ki n' arive
ki cwand gn a toplin des viers dins l' peumon. Dabôrd, ci serè purade les viyès
berbis ki les djonnes bedots et les antneas ki seront acsûs. Ele ni touwe nén
les biesses, mins les espaitche di profiter, et di bén nouri leus agneas. Eto,
ci n' esteut nén ene maladeye ricnoxhowe pås acleveus.

Å discôpeçaedje do peumon, on n' voet nén les viers, mins les damaedjes, nén
foirt distrujhants, k' il ont fwait. Ci n' est des ptits nocrês, di grijhe
coleur, metous dizo l' toele d' ewalpeure do peumon (pleve), k' on lome cobén
«bruns nocrês» u «grins d' plomb». On dit kel peumon est ploumé.

Li maladeye si rescontere dins bråmint des payis, e l' Urope, l' Afrike, l'
Ostraleye et l' Amerike bijhrece.

Disk' aviè ls anêyes 1970, les droukes siconte des viers ni rotént nén siconte
des protostrongues. Li prumî bon rméde fourit li tetramizole, trové pås labos
flaminds "Janssen Pharmaceutica" a Beerse, dilé Anviesse. Après, totes les
novelès droukes del minme famile (finbindazole, albindazole) ont stî studieye po
poleur dizingnî eto les protostrongues.

Li peumoneye ås protostrongues est diferinnes do tossa ås gros viers des
brontches, Dictyocaulus filaria, bråmint pus rascråwante, et ki s' rescontere
purade so les bedots.

Gn a beacôp des sôres di caracoles ki polnut edjîstrer les molons des
protostrongues, inte di zeles les familes Helicella, Theba, Abida, Zebrina,
Arianta, Succinea, Helix, Cepaea et Monacha.

Dins ces waides la, copurade å cmince di l' esté, les caracoles si ratroclèt so
les fenaesses, po passer l' setche såjhon. C' est la k' ele sont magneyes pås
berbis, avou l' yebe. Les rascråwants molons passnut houte del måjhire des
boyeas et aler si rlodjî dins les peumons, pal voye des tchenås linfatikes.



https://wa.wikipedia.org/wiki/Potcha_pelrin

On potcha pelrin (on dit eto: crikion pelrin), c' est ene sôre di potcha, djaene
et noer di coleur, cwand i s' ratropele a foû grands djonneas, et vorer so les
coûteures, aprume e l' Afrike. Si no e sincieus latén, c' est Schistocerca
gregaria. ôre des ortopteres.

Les anêyes k' i ploût bén, les crikions s' mopliyèt foirt e waeyén-tins.
Djeyograficmint, gn a deus diferinnès plaeces di djonnlaedje.

On va waiti d' touwer les potchas pelrins cwand i cmincèt a s' ratropler al
Nonne do Sara les anêyes k' il a bråmint ploû. Gn a des posses d' awaitance ki
racsegnèt les ministeres di ces payis la. Li manaedjmint des stritchaedjes est
fwait avou l' FAO, et les govienmints di ces payis la, ki s' dinèt on côp di
spale n' on l' ôte. Cwand on-z a crôylé so ene mape des stindowes a poudrijhî,
on mete des abanijhes so les boirds. On va stritchî des prodûts touwe-moxhes
avou des avions, des djipes, k' on-z î a monté des ahesses di stritchaedje.

A pô près come ene guernåte. Vos rsaetchoz les ailes, les antenes, les pates pus
tote li tiesse. Les boyeas endalèt avou l' tiesse. Tot l' restant est bon. Cwand
ele sont cûtes, vos les ploz leyî souwer å solea dins des téles. Ça s' pout
wårder deus troes moes. On lzès pout eto griyî so on tocoe, come ene fornêye al
tchå.

E l' Afrike bijhrece, les anêyes k' i gn a des potchas son pacô rloukeyes come
des bounès anêyes, ca les crikions pelrins n' arivèt la ki s' il a bén ploû tins
d' l' ivier. C' est ces plouves la k' on fwait crexhe les dinrêyes. Les potchas
n' avnèt dins les grandès plinnes å frumint k' après l' awousse des dveres (ki
s' fwait å moes d' may).

E moes d' octôbe 2004, gn a sacwants djonneas k' ont ndalé do Soudan ont-st
arivé a Chîpe, å Liban ey el Turkeye, et å moes d' nôvimbe a Bijhe d' Israyel
mins nén po fé tant des ravaedjes.



https://wa.wikipedia.org/wiki/Pont_sol_roye

Li pont sol roye, c' est on pont ki s' mete inte deus cossounes u deus voyales
po mostrer ki li lijhaedje des sons å dobès letes doet esse fwait divant et
après l' pont (et nén tot loyant les deus cossounes ki l' pont est metou inte di
zeles).

E walon, il est eployî e scrijhaedje "Feller" après Nameur, Tchålerwè et l'
Basse Årdene. On n' eploye nén après Lidje minme dins les minmes mots. I n' a
nén stî ritnou, nerén, e rfondou walon.

El Basse Årdene, i pout esse eto eployî dins on shuvion d' deus voyales sins
dmeye cossoune po ristoper l' ahiket.

Ci cas la n' egzistêye nén dins dins les ôtes accints do walon et nerén e
rfondou (la k' on a bén sacwants ahikets come dins aeurer.

Li pont sol roye egzistêye dins sacwants ôtes lingaedjes come li catalan (po
côper li dobe lete "ll" => "l.l").

Il åreut stî atåvlé (diviè 1950 ?) des diyalectolodjisses del Hôte Årdene, inte
di zels Louis Remacle ki l' reploye dins l' Motî del Gléjhe (metans a
noûvin.me).

L' idêye a stî rprinjhe påzès Relîs namurwès, po replaecî li scrijha "ainne"
(samwainne => samwin.ne).



https://wa.wikipedia.org/wiki/Planete_(asterlodjeye)

Li planete d' ene sakî, e-n asterlodjeye, c' est çou ki lyi doet ariver, et k'
est "decidé" a l' assulon del pôzicion des stoeles a on metou moumint.

Si planete (u s' zodiake), c' est eto li termene k' il a vnou å monde, et ki va
lyi dner on metou caractere.

Dins les belès letes e walon, on cåze des planetes come d' èn amuzmint so les
dicåces dins l' roman "Mamjhele Chôze" da Henri Van Cutsem.

Tant k' å tite do roman da Chantal Denis, "On n' candje nén s' planete", c' est
l' prumî sinse do mot k' est rprins, sins djåzer des 12 zodiakes.

Come prôze nén racontrece, on n' voerè des coirnêyes des gazetes e walon avou
les planetes ki dins les anêyes 2000.

Li prumî côp e 2003, dins l' gazete éndjolike "Rabulèts" , mins c' esteut di l'
asterlodjeye chinwesse.

C' est Li Chwès k' ataca avou l' asterlodjeye coûtchantrece di setimbe 2005 a
octôbe 2006, mins tot wårdant des calcaedjes setchs do francès po tos les nos d'
planetes.

Adonpwis, Li Walone shuva l' anêye d' après, avou sacwants nos pår walons
(bassî, djermale, crantche). 



https://wa.wikipedia.org/wiki/Pica_pica

Ene agaesse, c' est on grand (40-50cm) oujhea del famile ås coirbås (coirvidîs),
avou des noerès lujhantès plomes sol coir, et des blankès plomes sol vinte eyet
åd dibout des aiyes.

Les agaesses magnèt copurade des ptitès biesses et des insekes, mins eto des
fruts et grinnes di totes sôres.

Ci ni la est fwait avou des setchès coxhetes, des fistous, et des crins, avou
come ene sôre di toet pol waeranti. Cisse cogne la, cåzu tote ronde, fwait k' on
les pout prinde po des boles di hamustea.

Li frumele pon troes a dijh oûs k' ele va cover leye seule so ene termene di
cåzu troes samwinnes. Après l' askepiaedje des poyons, i vont dmorer e ni po
cwate samwinnes a pô près, et c' est les parints k' elzès nourixhèt.

L' agaesse, est foirt corante dins tote l' Urope, mins eto e l' Azeye, e l'
Afrike bijhrece eyet e l' Amerike bijhrece.

Elle voet voltî les plaeces wice k' i gn a des ptits bwès, les djårdéns et les
parks.

Gn a-st a Djiblou ene "rue de l'agasse". Mins ci sereut cobén on rcomprindaedje
di agåjhe. 



https://wa.wikipedia.org/wiki/Philippe_Aubry

Philippe Aubry (u Jean-Philippe Aubry) a skepyî li 5 di måss 1740 et mori li 29
di måss 1829.

Il a scrît al mwin e 1792 "Observations sur le patois du duché de Bouillon", li
prumî motî walon pol Basse Årdene. Cist ovraedje la a stî replaidî e 1878 divins
li Revue des Langues Romanes, 2inme rîlêye, tome 6 , pp 64-69, dizo l'
tite :"Dictionnaire du patois du Duché de Bouillon". Ci motî la est rprins sol
limero [S101] dins l' Djivêye des motîs do walon.

Di s' mestî, il esteut curé a Belvå-dlé-Bouyon. Dizo l' Ancyin Redjime, il
esteut cler al Coû Sovrinne di Bouyon. Do tins des Francès, i fourit on curé
djureu. Adon, i dvént mimbe del Soce d' Agricoûteure do dipårtumint des Årdenes.

Å Concordat, on saya del tchessî evoye del pårotche di Belvå, mins il î sepa
wårder s' plaece.

I va studyî bråmint les idêyes des filozofes, ey eto l' agricoûteure, li
forestreye eyet l' medcene. Il a stî onk des prumîs a mete les plokes ås efants.
I scrijheut sovint a l' abé Grégoire.



https://wa.wikipedia.org/wiki/Peupe_walon

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Pesse_des_oujheas_%C3%A5_vir%C3%BBsse_H5N1

Li minêye del pesse des oujheas å virûsse H5N1 a cmincî a Honk-Kong e 1997. Elle
a stî foirt ricrindowe, paski, pol prumî côp dins l' istwere del pesse des
poyes, les djins el polèt atraper.

Li minêye s' a spårdou pås voyaedjants oujheas, copurade les pareys ås canårds :
åwes, cégnes, evnd. I polnut wårder l' virûsse dins leus boyeas, et l' ristramer
dins les basses avou leus polenes. Ci côp la, gn a les oujheas d' cinse
(canårds, evnd.) ki vicnut dins les minmès aiwes ki hapèt l' rascråwant adjint,
et fé l' pesse clinike.

On-z a eto rcrindou ki les tchets et les tchetidîs polénxhe edjîstrer l' virûsse
(ey esse malåde, et sel passer a n' on l' ôte). Gn a yeu des tigues di moirts
avou l' virûsse dins l' coir e Taylande e 2005, et des tchets e l' Almagne e
2006. Mins on-z a co dandjî di pus di rcweraedjes po saveur li fén mot.

E 2005, on-z a bråmint djåzé del pesse des poyes å posse et dins les gazetes. Gn
a yeu pår ene hisse ki totes les djins touménxhe malådes. L' OMS leye-minme a
brutyî kel virûsse pôreut racandjî, et divni ene plåke po les djins
zeles-minmes. On s' rissovént, tot frumjhant, del gripe espagnole di 1918 k'
aveut fwait des miyons d' moirts.

E 2007, gn a yeu dipus di 20 moirts di djins e l' [Edjipe]] la kel maladeye a
divnou inzotike.



https://wa.wikipedia.org/wiki/Payis_Walon

Politicmint, elle est rprezintéye pa l' institucion politike k' a stî lomêye
oficirmint, on tins , Redjon walone po tot çou ki compete di l' economeye, et
totes sôres d' ôtès sacwès, apus ki l' acsegnmint eyet l' culteure, ki sont
moennés pal kiminålté Walonreye-Brussele (eyet l' kiminålté tîxhon-cåzante po
les comenes avou l' almand come lingaedje oficir).

El Beldjike redjonålijheye, li Walonreye respond al Flande eyet l' Redjon
Brusselwesse.

Li Walonreye a deus lingaedjes oficirs, li francès eyet l' almand, tchake dins
s' redjon, såf po çou k' est des institucions, insi metans l' almand est oficir
å Pårlumint walon, wice k' i gn a des såles po des ratourneus.

Linwincieuzmint, les lingaedjes cåzés el Walonreye sont les deus lingaedjes
oficirs, li francès (sol cåzu tot l' teritwere) eyet l' almand (sol teritwere
del Kiminålté tîxhon-cåzante); eyet les shijh lingaedjes do payis, li walon, k'
est ki rascovere li pus grand boket (li Walonreye walon-cåzante), li picård, li
tchampnwès, l' lorin, li lussimbordjwès eyet l' ripuwaryin.

Li Walonreye est a tchvå sol mîtrin cours di Mouze, et so Sambe (mins ki n' est
li vî vî coraedje di Mouze).

E 13inme sieke, li teritwere del Walonreye d' asteure esteut pårti inte li
Principåté d' Lidje, li Conteye di Nameur, li Dutcheye del Braibant, li Conteye
do Hinnot, li Dutcheye do Lussimbork, li Principåté di Ståvleu-Måmdey, li
Dutcheye do Limbork, li Conteye di Dålem.

E 2003, gn aveut 96 åcint des eterprijhes k' avént moens di 50 djins.
Ûtante-deus åcint avént moens di 10 djins. Gn aveut k' 680 societés k' eployént
dipus d' 200 djins, metowes purade so Lidje et sol Hinnot. Cwarante-nouv djins
so 100 estént eployîs (-eyes) dins des eterprijhes, 31 so 100 a l' Estat, et 20
so 100 estént a leu boûsse. Li Flande aveut, li minme anêye, bråmint moens di
djins a l' Estat (20 åcint).

Si on louke li porcintaedje des amonteu(se)s d' eterprijhes eneviè li totå des
bouteus dins les payis d' l' OCDE, on voet k' el Walorneye avou ses 3,6 djins so
100 k' ont amonté leu prôpe pordjet po wangnî leu crosse, est lon padrî des
payis come les Estats-Unis (10,5), l' Irlande (9,1), k' ele est å cou
d' l' Almagne (5,2) et des Bas-Payis (4,6), mins k' ele bate li France (3,2), li
Flande (2,6), li Rûsseye (2,5) eyet l' Djapon (1,8).

Li Walonreye a on pus gros porcintaedje di foû-posse kel Flande, mins elle a
moens di tchômeu k' Brussele, dispu 1993.

Li rivnou par djin e 2004 esteut di 12.357 uros (disconte di 14.026 € pol Flande
et 11.309 € po Brussele.

Bråmint des amagnîs et abwessons pår walons, c' est des cofrereyes k' endè
fwaiynut li rclame.



https://wa.wikipedia.org/wiki/Payel%C3%A9

L' acoûtchmint u payelé, c' est, po ene comere ki ratind po dabôrd, cwand ele
fwait si efant. Po l' efant, c' est li skepiaedje u vnowe å monde u nexhance.

L' acoûtchmint kimince pa des poûssants mås. On dit : "ele kimince ses mås",
pu : "elle est dins les mås". I rprindèt totes les eures. Li payelé, adon, si
frè après les 6 eures (po ene ki s' acoûtche pol prumî côp).

Les poûssants mås, c' est des mås d' vinte (on dit eto: colikes ou trintchêyes)
ki vegnnut do strindaedje del matrice del comere ki ratind po dabôrd, djusse
divant s' payelé.

Gn a les ptits mås et les grands mås. Cwand elle les a, on dit kel comere est
dins ses mås.

Les ptits mås comnçnut sacwants eures divant. Li payelinne sint l' efant ki
rmowe, ki ça lyi saetche dins les rins. Les ptits mås ricminçnut totes les
eures.

Les grands mås arivnut deus a shijh eures après. C' est pus londjin cwand c' est
pol prumî efant. On dit ki l' comere est dvins ses mås. Li poûssaedje est
bråmint pus erîlé. I rvént totes les troes munutes. Adon, li paylé ni va nén
tårdjî.

I n' fåt nén k' ele poûsse cwand gn a nén co do passaedje assez.. Mins cwand li
tiesse di l' efant est dins l' passaedje, li saedje-dame dit al payelinne di
respirer on grand côp, pu d' bouter.

Mins, dispu les anêyes 1970, ele pout fé ene pikeure dins trô des cronzoxhs po
n' rén sinte.

Des côps k' i gn a, li passaedje a deur a s' fé, mågré des foirts poûssants må.
Dinltins, sacwants acoûtcheuses dimandént a l' ome di coûtchî avou s' feme po
insi alårdji l' passaedje.

Cwand l' coirdea est åtoû do hatrea, i fåt k' ça våye rade, ôtmint, l' efant
pout stronner.

Cwand l' passaedje est trop stroet, i fåt prinde l' efant avou l' pice-tiesse.
Adon, li mere est dschirêye.

Gn è pout aveur ene emoradjeye. Et l' payelinne si forsonner. Li diferince inte
li sonk do coirdea (normå) et l' ci d' on sonnaedje, c' est ki ci-cial si va
agloumyî.

Adonpwis, dins l' istwere, ça a stî des saedje-dames k' ont-st aidî les femes a
s' acoûtchî.

Après, des medcéns ki vnént el måjhone, sovint des parints del comere (dujhance
el Walonreye).

Après, a cmincî des anêyes 1960 el Walonreye, cåzu tos les acoûtchmints s' ont
fwait dins les maternités.

Les prumîs djoûs après l' acoûtchmint, li payelinne n' aléve nén a messe. Après
8 joûs, on djheut k' ele si rlevéve di s' payelé, ou k' ele si ramessive.



https://wa.wikipedia.org/wiki/Panzerfaust

Li Panzerfaust (pougn blindé ou pougn [siconte les] tanks en almand) a stî ene
åre siconte les tanks, bon martchî, fabrikêye pås Almands viè l' fén del
deujhinme guere daegnrece. C' esteut on lance-grenåde, fwait d' on lanceu k'
esteut tapé djus après uzaedje, ki vneut tcherdjî avou ene rokete (ça fwait ki
c' est ene åre sins rtour, al diferince d' on canon).

En almand li mot Panzerfaust, est eployî po tos les lance-grenådes fwaits sol
minme sistinme; eto l' årmêye almande a lomé todi Panzerfaust 3 des
lance-grenådes k' ele a fabriké dins les anêyes 1970.

Li diswalpaedje do Panzerfaust a-st ataké e 1942, a pårti d' on prototipe lomé
Faustpatrone (cartoutche di pougn, en almand), eyet cmincî a-z esse prodût e
1943. Il esteut assez ledjir (5-10 kg seulmint) eyet ptit, avou l' lanceu k'
esteut ene buze d' acî d' a pô près on mete et di 4-6 cm di diyamete. Ataetchî
sol dizeur del buze i gn aveut ene simpe lugnete erî eyet ene clitchete; i n'
aveut pont d' lugnete di dvant, li boird del grenåde esteut eployî el plaece. Å
dvins del buze, i gn aveut ene pitite tchedje di poure a canon po fé l'
evoyaedje del grenåde. Sol divant del buze, li grenåde, di 15 cm di diyamete
eyet pezant 3 kg, avou ene cawe di bwès emantcheye dins l' buze; li grenåde
aveut 800 grames di tchedje esplôzive, ki poleut moussî disk' a 17 cm d' acî.

Li grenåde esteut sovint saetcheye avou l' buze do Panzerfaust pa dzo l' axhele,
li saetcheu d' coûtchî. I gn aveut sovint, sicrît e grandès rodjès letes, sol
dizeur del buze, viè l' dibout en erî, les mots «Achtung! Feuerstrahl!» (Asteme!
Feu d' rokete!), çoula po-z advierti les sôdårds k' å moumint d' evoyî l'
grenåde, on feu d' fuzêye vént å cou del buze, po zels prinde asteme di s' nén
broûler. Après aveur saetchî l' tchedje, li lanceu (li buze) esteut tapêye djus,
ça fwait k' il a stî l' prumire åre anti-tank a taper après uzaedje.

Il a stî prodût dins sacwantès modêyes a fwait ki l' tecnolodjeye s' a-st
amidré. E totå i gn a yeu des miyons k' ont stî prodûts eyet dnés åzès sôdårds
eyet les mimbes des Volkssturm viè l' fén del guere. Å moumint del batreye di
Berlin, les disfindeus ont rçuvou des toneas rimplis d' Panzerfaust.

Ene ôte åre anti-tank des almands, co pus eficace, mins prodûte a bén moens d'
unités, c' esteut li Panzerschreck, k' esteut como on bazouca (dj' ô bén, ene
buze pus lådje, po taper des roketes, et ki s' pout rtcherdjî)

Li modêye oridjinnåle, prodûte a pårti d' awousse 1943. Li "30" fwait referince
al poirtêye di 30 metes. Li buze aveut on diyamete di 4,4cm, avou 95g di poure a
canon po lancî l' grenåde di 2,9kg (avou 800g d' esplôzif) a 30m/s. L' åre
pezéve å complet 5,1kg eyet poleut moussî dins 200mm di blindaedje. I gn a yeu
eto on ptit modele (Panzerfaust 30Klein) ki peséve 3,2kg å totå et ki moussive
dins 140mm di blindaedje.

Li modêye li pus cmone, prodûte a pårti d' awousse 1944. Li poirtêye esteut pus
grande, di 60 metes, a 45m/s (ça fwait k' i faleut ene segonde et dmeye po-z
ariver al såme). Po-z aler pus roed, li diyamete del buze a stî ralårdjî disk' a
5cm, avou 134g di poure a canon pol lançaedje. L' åre aveut eto on meyeu
sistinme di lugnaedje eyet d' clitchete, et pezer tot complet 6,1kg.

Cisse modêye, prodûte a pårti d' måss 1945, a stî spårdowe a foirt pô d' unités,
viè l' fén del guere. C' esteut on modele assez diferin, avou l' minme cwantité
d' poure a canon dins l' buze ki l' PzF 100, mins avou on sistinme di propulsion
a deus ostaedjes d' esprindaedje ki permeteut d' evoyî l' grenåde (avou ene
cogne rifwaite) a 85m/s a 150 metes long, eyet moussî dins des blindaedjes pus
spès. Li lanceu esteut fwait po-z esse eployî po lancer dijh grenådes. L' åre
pezéve 7kg avou tot.



https://wa.wikipedia.org/wiki/Padr%C3%AE_li_schoice_(noveles)

Padrî li schoice (Padrî li scwace), c' est ene ramexhnêye di noveles e walon
sicrîtes pa Chantal Denis. Li live a stî eplaidî dins l' coleccion Somme Denis e
2008.

Po des linwincieusès racsegnes sol mot "schoice", alez s' vey e splitchant motî.

Li prumire novele, « I n' fåt måy djudjî l' åbe al pelake », raconte, d' ene
façon foirt radaptêye, li vicåreye da Djuda Iscariote.

Li deujhinme, « On dé a todi shijh faces, mins on n' les voet djamåy tertotes »,
c' est ene miete li minme tinme ki dins «On n' candje nén s' planete». Ene viye
djonne feye sol céncwantinne, Caroline, croet ås babuzes d' èn ome maryî... ki
n' si vout nén dismaryî.

Elize n’ a k’ on mot el boke, leye : li Caroline, ci n’ est k’ ene poufiasse,
ene bizåde, ene gårce, ene loke, ene chamo, ene mannete araegne ! Dayeur, ele
lyi a peté å nez… dins l’ telefone. (C’ est avou cisse sinne la kel novele aveut
cmincî.)

« Cwand on l’ vout bén dischafioter », ça s’ passe djusse après l’ guere di 40.
Twenete, ene comere di Nameur, rishonne ostant a on valet k’ a ene båshele, todi
avou s’ calote, sins tchveas ki pasnut, et roter a baxhete. Oyi, elle a coûtchî
avou les Boches. Adon, on l’ a raezé al liberåcion. Ene vindowe, dabôr, nén ene
djin a håbiter ! Portant, si on vôreut dischafioter l’ cayet…

« Ça n’ vout nén todi dire tcherete », c’ est l’ portrait da Djowele, ene comere
ki reye come ele pixhe, et fé xhaxhler tote si binde di soçons, come d’ ene
minêye. C’ est k’ ça lyi va å pair des pôces. Ureuse come Batisse, dandjreus,
nosse Djowele ! Ebén nonna, la ! Ca rire et djiper a tot côp bon, ça n’ vout nén
dire tcherete !

« Bråmint do vint, waire di plouve », c’ est ene paskeye ki s’ passe e deus meye
troes cint toubak. Di ces trevéns la, veyoz, gn årè sol Daegne pus nén èn åbe,
pus nén ene biesse, pus nén ene djin. Les sincieus l’ avént bén dit, dispu l’
21inme sieke. Les politikîs avént prometou… dipus d’ boure ki d’ froumadje.
Bråmint do vint, waire di plouve !

Mins e 2345, n a pus ki l’ Bon Diu po-z esse disbåtchî di çou ki s’ a passé.
Anoyeus, mi Ome, di vey li Tere, si tchîf d' ouve, k' aveut tourné a cou d'
poyon ! Va-t I rfé l’ minme biestreye k’ e moens catoize miyårds ? I ratake a
rmete del loumire, todi. (Davance, les spessès nûlêyes anoerixhént tot li
stoelî). Adon-pwis, I rseme des plantes, et raskepyî des biesses po lzès magnî.
Mins ç’ côp ci, åw, la, Ti, valet ! Ti n' vas nén tolminme rifé Adan ey Eve...



https://wa.wikipedia.org/wiki/Pablo_Saratxaga

Pablo Sarachaga (on scrît cobén Saratxaga, a môde basse), c' est on rcwereu sol
walon, k' a skepyî e 1971 e Tchili, et k' a vnou el Walonreye e 1981. E 1998, il
atôtcha Lorint Hendschel po fé des ratournaedjes do sistinme d' operance Linux e
walon. Did la, il a moussî dins les rfondeus.

Dispu 1989, il est waiburlin tecnike di l' Aberteke, et des ôtès waibes do
dominne "walon.org".

E 2002, i fourit eto les cåzes del ricnoxhance do walon pa l' ISO, dizo l'
essegne "wa".

E 2000, il aveut enondé l' idêye d' èn esplicant motî do walon. Il a coplé
tecnicmint Lucyin Mahin k' a metou l' pordjet en alaedje.

E 2003, i ratourna tot seu l' eterface Wikipedia, po poleur diswalper ene
eciclopedeye e walon. Pu ratourner e walon ene banslêye di hagnons k' i gn aveut
so ls ôtes Wikipedia.

E 2003, il a eto apontyî on programe po l' codjowaedje des viebes e walon. Did
la, trover l' atuze des troes bodjes ki poite si no.

Il a divnou penleu del Rantoele e 2000, et onk des pî-stoks del tåvlotêye
rifondaedje del Rantoele. C' est lu k' a astaplé li prumî fond di dnêyes po fé
ene ricoridjrece e walon. Et copler Francis Baudoux e 2005, po basti ene
ricoridjrece k' on pout eto eployî so les sistinmes d' operance Microsoft.

A pårti des anêyes 2010, I va bråmint rarindjî lo DTW, po ndè fé on fond di
dnêyes mo pouxhant.

Mågré k' i n' åye djamåy sicrît des ouves di Belès Letes, il est onk des cis k'
ont l' pus scrît e walon.

Ses scrijhaedjes, c' est aprume les ratournaedjes sol Wikipedia walon et po fé
sacwants pådjes po l' Aberteke.

Mins c' est ossu tote les bates di dvizes, so des sudjets ordinaire et des
sacwès d' linwince, so les djåspinreyes éndjolikes, foiravant Berdelaedjes.



https://wa.wikipedia.org/wiki/P._Otjacques

Pierre Otjacques (e walon, télcôp scrît Pire Otdjåke) a skepyî e 1962. I provént
d' Glaireuse.

Di s' mestî, il esteut årtisse (po les biesses) å Tchestea. Di s' pasmint d'
tins, il esteut eto on fel åbussoneu.

Il a fwait ene bele rîlêye di biyets d' oumeur dins des ptitès gazetes, so les
moes et les såjhons, sovint tot-z alant rcweri des vîs spots e walon.

Il a eto scrît sacwants arimeas et del prôze nén racontrece (ecolodjeye,pôrts,
bén-magnî).

Dins li rvowe d' istwere rdjonåle "Aux sources de la Lesse", i fjha des
rcweraedjes so les fåves do vî vî tins do payis del Hôte Lesse.

Il fourit cwårlî del Rantoele dispu li cminçmint, et l' eplaideu responsåve del
"Rantoele-gazete".

Il esteut dins l' comitî po relire les scrijheus ritnous dins "Scrijheus d'
Årdene".

I fourit onk des stamons del "Soce des Rcåzeus d' walon", enondêye e 1994 pa
Lucyin Mahin.

Il esteut sovint dins les djuris, do Libråmonissîme, do Singlé d' Bwès, di
Mamjhele Lingaedje et des bates di recitaedjes d' efants del Province do
Lussimbork. I scrijha so ces concours la dins l' live Ké walon po dmwin ?.

Il adjinçna, e 2007, ene activité avou les efants po les djournêyes Araedje di
lére



https://wa.wikipedia.org/wiki/P.J._Dosimont

Pierre-Joseph Dosimont, ki sinéve voltî "Pirre Djônsef" ("Pire-Djôzef"), a
skepyî li 28 di måss 1868 a Årveye. S' î a-t i morou li 10 di måss 1954.

Di s' mestî, il esteut tonlî. Avou ses frés, il a metou so pås so fotches li
societé "Tomeca" ki fjheut des buteas d' bwès, et ki vike co ouy dins les
batweres di plastike.

Il a cmincî a scrire e walon k' il aveut passé swessante ans. Des tchansons k' i
fjheut so des cnoxhowès airs.

Cwand i cminça a scrire e walon, i n' kinoxheut nén Djôzef Calozet, portant do
viyaedje astok (Nåwinne). Cwand i l' a yeu rescontré, i s' a sintou ecoraedjî,
aprume k' i l' aveut metou e rlåcion avou Jean Haust et bouter avou lu so ses
rcweraedjes.

Adon, il a scrît des cints et des cints d' tecses, arimeas, teyåte, prôze. Tos
les papîscrîts da Pire-Djôzef Dosimont sont wårdés ås Vîs Papîs a Sint-Houbert.
C' est tot so des cayés di scole. End a 2 metes hôt. Portant gn a eto di ses
papîscrîts ki trinnént avå l' payis, come les troes cayés ritrovés a Vresse et
rcopyîs pa Louis Baijot e 2009.

Ses ouves sont co bén replaideyes dins les gazetes e walon "Coutcouloudjoû" eyet
Singuliers.

Sol fén di s' veye, il a volou fé on motî walon (mins sovint sins l' francès).
Mins gn a sacwants papîscrîts ki n' ont måy sitî rassonrés.



https://wa.wikipedia.org/wiki/P%C3%BBsmadje

Pûsmadje , c’ est on ptit ban – frontire del Walonreye, rebané avou Vresse et k’
a don passé del province do Lussimbork al province di Nameur.

E 1877, li mwaisse di scole raconte ki 80 ans pus matén, les vîs djhént co
Pui-mange.

Ene viye clotche a l’ eglijhe date di 1645. Å mitan do 16inme sieke, Pûsmadje et
Badjimont estént des dipindances di l’ eglijhe di Neufmanil (F.).

On vî tchestea åreut egzisté a nonne do viyaedje. Li signeur si loméve Régnier
et aveut ossu on tchestea a Bôhan.

Pûsmadje, come Badjimont, estént des fîs d’ Orcîmont, mins les djins ritirént
leus amindjîs di France. I payént po ça, deus cartels d’ avoenne pa djin. C’ ere
li droet di «Såvmint u minuité»; c’ esteut des viyaedjes ambedeus (ki dipindént
di France et di Beldjike).

Li viyaedje di Pûsmadje]] a ene eglijhe a deus clotchîs, basteye dizo Leyopôl I.
Deus clotchîs, paski l' Rwè vleut dner del Beldjike, ene bele imådje ås francès.

Pûsmadje aveut ossu ene bele gåre di tram, å terminus del ligne Palijhoû–Bouyon.
On tram francès î vneut ossu di Tchårluveye. Les djins l' lomént: « L’ Torea »
(Torê), do sobriket des djins d’ Djesponsårt (F.)

Dinltins, li mestî d' clawtî esteut florixhant, mins po-z eviter deus passaedjes
al dwane, les clawtîs alént travayî a Rodjissårt.



https://wa.wikipedia.org/wiki/P%C3%A5ye_%C3%A5s_vint-cwate_hagnons

Li Påye ås vint-cwate hagnons ou Traitî d' Londe di 1839 ou ou Påye di Londe di
1839, c' est ene påye sinêye a Londe li 19 d' avri 1839 inte li Beldjike eyet li
rwè des Bas Payis, Wiyåme 1î d' Orandje, dizo l' waeranteye del Grande
Burtaegne, di l' Otriche, del France, del confederåcion djermanike (moennêye pal
Prûsse) eyet del Rûsseye.

Ele ricandje li Påye ås 18 hagnons, sicrîte pa les pouxhances uropeyinnes après
l' revintreye di 1830, mins ki li rwè Wiyåme prumî n' aveut måy accepté.

C' est e 1938 ki Wiyåme prumî accepta les clawes del påye. Les Bedjes sayît co
d' martchander po n' nén piede les teritweres, mins fé berwete. On lzî rabata
djusse leu pårt des kimene desse do Rweyåme Uni des Bas Payis (5.400 florins el
plaece di 8.400).

Li påye di Londe di 1839 ricroylêye les frontires del Beldjike, ki divnèt pus
stroetes. Paski li rwè di Holande a manké di rprinde tot l' payis e 1831
(campagne des dijh djoûs). Ey esse sotnou del Prûsse et del Rûsseye. Di s'
costé, li Beldjike esteut aspalêye del France et do Rweyåme Uni, k' a bouxhî sol
clå po ki l' payis soeye loukî come neute.

Li påye des 24 hagnons waerantit eto on passaedje på tchmin d' fier ou pa tchenå
d' aiwe inte Anverse eyet l' Rour almande, tot trevåtchant l' Limbork holandès.

Mins li naiviaedje do l' Esco holandesse, lu, dimoréve sometou a èn octrwè, ki
durrè disk' e 1863.

Li traitî d' Londe acertinéve li neutrålité del Beldjike. Come dit, c' est l'
Inglutere k' aveut foirt bouté al cherete po ç' pont la. Eto, cwand les Almands
abrokît e 1914, l' Inglutere diclåra l' guere a l' Almagne a cåze di çoula. Li
reyaccion des Almands : vos n' alez nén fé l' guere po on biesse boket d' papî.
C' est inla k' i rwaitive li påye ås 24 hagnons. 

Pol Grande Dutcheye do Lussimbork, ci fourit li troejhinme sicawaedje di s'
teritwere, ki n' lyi leya ki l' tîce di çou k' il esteut å cmince. Mins l'
aroyaedje ki lyi dmoréve esteut culturelmint foirt li minme, çou ki permetrè,
cint et des ans pus tård, d' ehåyî li lussimbordjwès come lingaedje oficir.



https://wa.wikipedia.org/wiki/Oxhea_del_sipale

L' oxhea del sipale, k' on dit eto l' omoplate, c' est on plat oxhea plaké so li
dzeu do dos, et ki s' adjond a l' tiesse di oxhea do bresse, tot fôrmant li
djonteure del sipale.

C' est la eto k' il est sotnou pal clavete ås djins, mins nén dins les biesses
ås tetes ås cwate pates.

Sol difoûtrin costé, gn a ene cresse ki court tot do long do grand costé, e
mintan di l' oxhea, li cresse di l' omoplate. Si role est d' rafoirci l' oxhea,
a môde d' on bwès so tchant e mnujhreye, ki sereut clawé long e mitan d' ene
plake.

Sol dibout di cisse cresse la, addé l' djonteure, gn a on rafoircixhaedje po-z
ateler sacwants musses, l' acramion.

Ås tchets, gn a minme ene sititche so l'acromion, li paracromion, ki permete ås
inspecteurs des tchås di ricnoxhe ene carcasse presse po-z esse cûte po do
lapén.

Li dispalaedje, c'est l' displaçaedje di l' oxhea del sipale d' avou les coisses
do dos.

L' oxhea del sipale, avou les tchås k' i gn a åtoû et li dzeu del pate di dvant
va fé on djambon di sipale (kitaeyaedje do pourcea).

L' oxhea del sipale, so s' plat costé, a siervou come sopoirt di scrijhaedje.
Les pus viyès modêyes di l' Alcoran ont stî scrîte so des spales di chamos.



https://wa.wikipedia.org/wiki/Ouy-di-bo%C3%BB_(plante)

L' arnica ou såvaedje toubak  ou ouy-di-boû , ou toubak adjok , ou yebe di
petchî , c' est come ene grosse djaene magrite ki vént so les hôtès plaeces (les
"djoks"), copurade dins les fagnes.

C' est ene rilomêye yebe ås maladeyes, k' espaitche li sonk di vni foû e-n ene
moudrixheure, et k' i gn åye on bleu.

Djaenès fleurs; fruts avou ene blanke houpete come les cis del såvaedje
cécoreye; grossès cråssès foyes come les ceyes do toubak.

Diviè 1900, end aveut ås Alinnes (Fayis-les-Vneus), Libråmont,
Ricogne-dilé-Libråmont, Sint-Houbert, Ôtchamp, Glaireuse, Transene, Telin, Ortô,
al Rotche, Hodrémont, Ôlwè, Wegniye, al Viye Såm ey a Djinne. 

End a pupont dispu les anêyes 1930 dins bråmint d' ces plaeces la, ca on-z î a
rplanté des sapéns. Endè dvreut co aveur dins les rezieves come li cene des
troufreyes di Libin.

Mete ripoizer les fleurs 24 eures å long dvins do bon peket. Ça fwait ene
tinteure ki sieve e pansmint so les metchantès coixheures.

Conte les lourdijhes el tiesse, prinde sacwants gotes del tinteure dins on vere
d' aiwe ou so on boket d' souke. 



https://wa.wikipedia.org/wiki/Ougniye_(%C3%85jh%C3%B4)

El grande façade rectingulaire di brike est trawêye di troes rindjeyes di
finiesses di diferinnès grandeurs et di deus ouxhs.

Dispû, i gn' a branmint k'a kandjî, mins, si vos vnèz d' Tchèslèt, vos vèyèz
todi dsus vosse drwète l' tot grand pârc dès Contes d' Oultremont. Londjèz sès
meûrs èt vos alèz fé l' discoviète di c'ki dimère dès ancyinnès fwatches d'
Aujau. Arivé dsus l' place dèl comune, vos vèyèz ène bèle grande uxh di pîre
avou, sus li dzeû, "Gavre 1722" tayî au cizia. C'èst co l' intrêye di ck' èstéve
l' fèyodal tchèstia, avou sès toûs èt sès dondjons, rayèles èt pont à rilèver,
dès Princes di Gavre. Leû saurcô si trovéve l' lon do tchimin d' l' Èglîje d'
Aujau batîye è 1732. D'l' ôte costé, on avéve trawé ène grote, l' minme (!) ki
l' cine di Lourdes, po l' Sinte Marîye d' Oignies. Po ènn d' aler au hamia do
'Faubourg", i vos faut passer pa pa-dvant lès pompes à euwe do vilâdje. Montèz
ène gripète, à l' copète, è plin bwès, on fouyéve èt rissatchî dès tchaurlêyes
di plastikès dièles à ène cinkantinne di mètes dèl cinse dèl Bèle Motte. Vos vla
a l' cimintiére èwou dwamenut 4085 soûdârds françès di 1914. On n' a polu
rilomer ki di 1200 d' cès brâves djins vinus sayî d' èspêtchî lès Almands d' s'
instaler amon nos autes. On ridischind à l' place d' Aujau po passer oute di
c'k' èstéve li tchèstia èt dès sicoles k' on stî batîye dsus sès rwines. Au
mitan d' vèts pachis, l' Bièsme sautèle di 7 à 8 mètes èt tchêre dins ène cuvèle
d' ène dijinne di diamète. C' n' èst nén l' "Chute do Niagara", c' èst " l'
Batte ". On continuwe pus bas èt ariver à Menonry po londjî lès meurs dèl
Glacerîye èt dèl fabrike di "Produits Chimiques". Lès deus usines, asteure è
rwines, avîne sitî batîyes dsus lès têres dès mwinnes di l' Abîye. Nos vola
arivés au Prieuré k' on vos è cauze pus bas.

Li Bième Dins ène charte di 1226, l' richot ki va s' taper dins l' Sambe, èst
lomé Bevena. Po lès Romins ça a stî Bebrona (richot dès castôrs : bièsses k'
èlèvenut dès barâdjes à côps d' dints èt d' keuwe). Asteure, li Bième, ki soûrd
à Orèt, passe pa... Bièsme èt vinu fé toûner ène machine dins l' Pârc do Conte
d' Oultremont à Préle.. D'l' èstacion d' alimintâdje d' Aujau èle coûre viè l'
bate. Là, avant d' plonker pus bas, on brès s' diridjéve po s' vûdî dins lès
basse di "l' Ètang", passî pa pa-dvant l' Èglîje k' è là audjourdu èt fé toûner
l' rouwe d' on molin d' l' abîye. Après awè ridé pa padzos, èle rivnéve au djoû
èteure l' Glacerîye èt lès "Prodwîts Chimike". L' ôte brès, pus stokasse, après
awè tchèyu d' sèt à ût mètes à l' bate, aléve euwer lès pachis d' Aujau èt d'
Menonry, l' têre dèl "Couturèle", s' faufiler dsos l' grande voye èt fé l'
frontîre inte lès wêbes do tchèrbonâdje d' Labîye-Aujau èt l' Glacerîye avant di
s' plonker è Sambe inte lès quais d' kèdje èt diskèdje dès deus usines. S'
coûsse fiève dins lès vint kulomètes.

L' Sambe Do tins d' Djulius Cèsâr, on conèxhéve dèdjà l' Sambra. Au VIIime sièke
on l' l' ome Zambre, è 840 ça divint Sameza po divnu Sambre è 1093. Dins s' lîve
"Maubeuge et sont Canton", Z Pièrard dit : " L' Sambe ni cole nén todi à l'
minme vitèsse. Èle soûrd à Landrecies à 135 mètes po ariver à 128 mètes à
Maubeuge. C'èst ptète po çoula ki lès Cèltes l' arîne lomêye "samhac" (paujêre)
"bera" (cole). Di Sam-hac-bera on aréve fait Samera èt po fini Sambe. Do tins d'
nos ratayons sès costés èstîne tot bwèsés èt, avou dès fwâtès plouves, sès
richots lî amwinrnîne branmint d' euwâdjes. Èle si coloutéve adon dins dès
laudjès valêyes, s' lét èstéve à l' astchéyance fait d' rotches, di têre odobén
d' dièle avou tèvôzé dès profonds traus. Tot ça lî donéve on wachotant corant
bèrolant à dès diférintès vitèsses èt profondeus. Mins ça n'a nén èspêtchi lès
Romins d' awè dèdja ène flote di batias dsus Sambe. L' "Classis Sambrica" avéve
si principau kwartî à Maubeuge. Bén shûr i gn'avéve wêre di ponts èt on avéve
sovént pîds po passer d' ène rîve à l' ôte, lès batias èstîne bén fwârt plats èt
cauzu ki dès radôs. i gn' avéve pont d' rûje avou ça, nén dandjî do trafik dsus
l' eûwe, lès tchaurs èstîne dès pus stokasses èt po lès lètes do timps on avéve
lès djins ki faléve po râde coru di "vila" à "vila". Au XVIime sièke, l'
seigneûr di Faurcène èstéve li maîsse dèl rivîre dispû l' bûse do vivî do covint
Sint Francwès à l' limite di l' hamia d' Pîrontchamp djusk'au Culot d' Tèrgnêe.
I s' î féyéve payî ène tacse pa tos lès batias ki montîne. Il lès fiéve
"fourloker" (visiter) au vî tchèstia. I profitéve ètou di tot lès cayèts,
ranchisses, ârbes, bidons di totes lès cougnes (èt di c'ki lès noyîs avîne dsus
zèls) ramwinrnés dsus sès têres pa lès grandès euwes.

Lès oridjines d' Aujau Aujau rimonte à fwârt lontimps. L' tèritwêre èstéve, dins
lès anêyes 958-960, do bayâdje di Gngnape, pa Herebrand, Conte di Barbençon, .
Aizeau èst lomé dins lès papîs è 1020 èt Aiseau è 1306. L' roman mot "Aize",
"Aice" (è bas-ltén Aizium) voléve dîre cinse, mètêrîye o maujone èt, pa
sitindâdje, vilâdje. Dès djins î vikîne dèdja do timps dès Romins. On î a trové
lès rèsses d' ène vila do prumî sièke avou dès ardwèsses (imbrex, come î
dijîne), dès pots, dès manôyes, on tchaufâdje central (l' hypocauste : sistème
di sitûves po chandi lès tchambes èt lès places po s' î bagnî), evd.. On a minme
ritrové leû cimintîre. Avou lès fouyes di 1875 èt 1878, on a trifouyî dins l'
"Tombe do Tchèf" (on "tumulus" : tiène amoncèlé po z-î mète on "grand" mwârt).
On "diverticulum" (chavêye è cou d' satch) mwinrnéve auzès "Fwadjes". C'èst d'
vêla k'au XIXime sièke on a rissatchî lès tones èt lès tones di crayats, k'on a
lomé d' "sarazins", ki datenut k' do timps dès Romins o minme do Wôt Moyin-Âdje.
On î fabrikéve do fièr.

AKE DI FONDMINT DO PRIYEURE Baudouin, tchivalî d' Loupougne, èt s' feume Ode,
fondenut èt dotenut l' priyeuré d' Sint Nicolas d' Aujau, dès règulîs chanwinnes
k' èstîne do diocèsse di Lîdje, audjoûrdu d' Nameur, l'an 1192, avou l'
asprouvâdje do Prèvot do chapite di Fosse. Au nom dèl Sinte èt in inpaurtyâbe
Trinité, Mi, Henri, pa l' mèsèricorde di Diè, Prèvot d' l' Èglîje di Fosse èt
dwèyin, come tot l' colêdje dèl minme èglîje, fèyant conèche ostant aus djins
vêci k'auzès djins à vnu, ki Baudouin, Tchivalî d' Loupougne (Loupon), èt s'
binamêye feume Ode, avou l' asprouvâdje dès parints èt amis ki duvîne dîre oyi,
ont, po l' salut d' leû âme, ripwarté dsus l' auté d' l' èglîje Sint Fouyin d'
Fosse, à l' uzâdje dès fréres au sièrvice do Seigneûr dins l' èglîje Sint
Nicolas à Oignies, èt ça, avou come tèmwins lès nôbes èt lès clérs ki sont lomés
pa dzo, l' Seigneûr Albèrt, èvèke di Lîdje, asprovant ètou l' bistoke èt l'
confirmant : l' dème dèl ville lomêye Au Roû, l' têre lomêye "lès Bouteûres", l'
dîme do for à Oignies èt l' drwèt d' acwêri lès têres d' autoû, dès bonîs dèl
têre djondant l' èglîje Sint Nicolas èt co l' drwèt d' patronâdje dins l' èglîje
di Mougnelêye. Avou èto l' condition k' lès Fréres po todi au sièrvice do
Seigneûr dins l' èglîje Sint Nicolas à Oignies, aront ètîr èt sins arnauje, l'
dème k'on a dit èt tot c'k'on l'zeu co poréve doner. On radjoute ki, tos lz ans
au comincmint do Carinme, l' èglîje di Sint Nicolas va payî à l' èglîje di Fosse
on dènî d' aur dèl valeûr di 12 denîs dèl manoye publike, èt ki, l' èglîje di
Fosse doneréve à l' lomêye èglîje d' Oignies, po l' payemint fait, patronâdje èt
disfinse. Il èst èto dècidé ki lès Fréres di l' èglîje di Sint Nicolas s' vont
chwèzi on Prieûr k'a dèl dignité èt ki l' lomêye èglîje di Fosse va dîre sins
résèrve oyi po tot Prieûr o Prélat lomé èt trové digne. L' Prieûr va ètabli ètou
l' prête di l' èglîje di Mougnelêye; l' èglije di Fosse è fèra l' présintâdje à
l' archidiake. Po fini, l' Prieûr riçuvra dins l' lomêye èglîje, avou l' akwârd
di sès fréres, lès fréres ki lî chèneront digne èt i n' ara mauy à lès prèsinter
k'aus fréres di vêci. D'on ôte costé, po k'tos cès ponts fuchenuce bén rilés èt
ki tègnenuche bon, nos lès aspouyons do saû d' l' otorité d' Sint Fouyin,
martîr, èt do nosse avou l' disfinse d' wazu è nd' aler conte lès rwèts dèl
lomêye èglîje èt di ck'on dit dins c' n'ake ci.

Sont lès tèmwins d' l' afêre : Henri, Prèvot d' l' èglîje di Fosse Maisse
Anselme, Dwèyin Maîsse Robert, Prèvot d' l' èglîje St Pîre di Nameur Maîsse
Bèrnard, Bauduin Fabèr, artizan Baudouin do Martchi Fouyin Djan d' Aujau Henri
d' Marbé

Po c' ki èst dès tchivalîs tèmwins d' l' afêre Manasses di Prêles Wauthier d'
Marbé Djâke di Sombrèfe Sigèr di Ham, Djan, s'fi Djan d' Auvlèt, Filipe di
Tamène (Thamine)



https://wa.wikipedia.org/wiki/Oronde_di_fniesses

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Oronde_di_fniesse

L' oronde des finiesses u oronde des vites u oronde des veyes u pitite oronde u
terinea , c' est ene oronde (voyaedjant oujhea) foirt rilomêye el Walonreye, ca
ele rivént e moes d' avri, avou l' bontins.

Tote l' Urope, et l' Azeye, disk' å Djapon. End a eto e l' Afrike bijhrece. Ele
passe l' ivier e l' Afrike nonnrece.

Si coleur saetche sol bleu, dabôrd ki l' oronde des ståves est pår noere. Mins
si crope, ses rnos eyet s' face d' on peur blanc.

Ele vike e colneyes, toprès des djins. Ele basti s' ni so les meurs difoûtrins
des måjhones, dizo l' pene do toet.

Po basti s' ni, l' oronde va cweri on fén briyak sol boird des aiwes, k' ele
maxhe avou del raetchote di s' betch. Ele maçnêye li ni disk' å dzeu, avou
djusse on ptit trô d' rexhowe å dzeu. Ådvins, ele l' a rascovrou di finès waides
et d' plomes.

Les orondes cwitèt les payis d' acouvaedje e moes d' setimbe octôbe, anonçant l'
mwaijhe såjhon. Eme si rashonnut sovint so les fis electrikes divant d' voler
evoye eviè l' Afrike nonnrece. 



https://wa.wikipedia.org/wiki/Orc%C3%AEmont

Orcîmont (F. Orchimont), c' est èn ancyin ptit ban del Walonreye, rebané avou
Vresse. Metou å dzeu do tchestea, lu-minme dominant ene sitroete valêye, li
viaedje est a coete d' on hôt platea.

Li CH d' Orcîmont e francès Orchimont provént do picårdijhaedje des nos d'
plaece.

Li conteye d' Orcîmont a lontins stî on payis d' frontire inte les Bas-payis
espagnols et France. Il a stî studyî på tchenonne Roland dins on live Le comté
d'Orchimont et ses fiefs (li conteye d' Orcîmont et ses fîs).

Li foitresse d' Orcîmont date do X° s. et li prumî signeur åreut stî on
Godfroid, signeur di Djedene, k' on rataetche voltî al famile di Chiny. Li
signoreye d' Orcîmont a yeu lontins ene grande influwance so l' istwere di tote
li contrêye. Li tchestea d' Orcîmont, ataké pa ene årmêye francesse di Louis
XIV, ås ôres des djenerås De Chatillon et de Brézet, a stî pris et broûlé li 11
di may 1635. Ci fourit adon on sieke di måleur k' a veu peri del pesse et d'
maladeyes pus di 7 djins so 10.

Mågré tos les displis ki les signeurs ont yeu a-z edurer, li stok di cisse
famile la a todi dmoré sol payis, et î est co todi, avou ene brantche ki vike co
a Bive.



https://wa.wikipedia.org/wiki/OpenSUSE

SuSE (prononçaedje : /su:zə/, "souzai" e walon) est ene mwaisse distribucion
Linux ki vént d' Almagne et k' est eplaideye pal societé amerikinne Novell mins
todi disvelopêye en Almagne. SuSE est onk des mimbes ahiveus do Desktop Linux
Consortium.

Les limeros des modêyes d' openSUSE shût l' eplaidaedje del modêye eterprijhe di
Novell (SUSE Linux Enterprise Desktop). C' est paski openSUSE est l' båze del
modêye eterprijhe. Insi, sol tins des 18 a 24 moes di martchî di SUSE Linux
Enterprise Server 10, les modêyes publikès d' openSUSE ont stî les modêyes 10.0,
10.1, 10.2 et 10.3. Li modêye 11.0 a rexhou l' 19 di djun 2008.

Dispoy setimbe 2007, openSUSE est ratourné e walon. Li ratournaedje n' est nén
co pår fini mins ça rshonne dedja a on vraiy sistinme d' operance ki djåze
walon. Les modêyes e walon sont les 10.3 eyet 11.0.

Ene vicante plake po-z astaler Open SuSe a stî ofreye ås abounés del
Rantoele-gazete, avou l' limero 53.

openSUSE est disponibe avou les eterfaces grafikes Gnome, KDE (3.x et 4.x) eyet
XFCE. Gnome eyet KDE sont ratournés e walon.



https://wa.wikipedia.org/wiki/Omoplate

L' oxhea del sipale, k' on dit eto l' omoplate, c' est on plat oxhea plaké so li
dzeu do dos, et ki s' adjond a l' tiesse di oxhea do bresse, tot fôrmant li
djonteure del sipale.

C' est la eto k' il est sotnou pal clavete ås djins, mins nén dins les biesses
ås tetes ås cwate pates.

Sol difoûtrin costé, gn a ene cresse ki court tot do long do grand costé, e
mintan di l' oxhea, li cresse di l' omoplate. Si role est d' rafoirci l' oxhea,
a môde d' on bwès so tchant e mnujhreye, ki sereut clawé long e mitan d' ene
plake.

Sol dibout di cisse cresse la, addé l' djonteure, gn a on rafoircixhaedje po-z
ateler sacwants musses, l' acramion.

Ås tchets, gn a minme ene sititche so l'acromion, li paracromion, ki permete ås
inspecteurs des tchås di ricnoxhe ene carcasse presse po-z esse cûte po do
lapén.

Li dispalaedje, c'est l' displaçaedje di l' oxhea del sipale d' avou les coisses
do dos.

L' oxhea del sipale, avou les tchås k' i gn a åtoû et li dzeu del pate di dvant
va fé on djambon di sipale (kitaeyaedje do pourcea).

L' oxhea del sipale, so s' plat costé, a siervou come sopoirt di scrijhaedje.
Les pus viyès modêyes di l' Alcoran ont stî scrîte so des spales di chamos.



https://wa.wikipedia.org/wiki/Omer_Bastin

Omer Bastin (1889-1971), ci fourit on scrijheu e walon, ey on rcwereu sol walon
ki provneut d' Courcele.

Come sicrijheu, i sinéve so li spot "Courcèlangn" (Courcelin), udon "El vî
maisse" (El vî mwaisse).

Dins ses ouves di powezeye eplaideyes dins l' Bourdon, il sayive di reployî des
beas vîs mots walons, come "bontins". Mins, adon k' il esteut vice-prezidint d'
l' ALWAC, il esteut foirt sitraegne, et disfinde ås ôtes d' eployî les mots pus
classikes ("prétins").

Si powezeye est co mo reyalisse, avou on tipetape a môde da Henri Pétrez dins
ses fåves. Mins on sint l' assaetchance del powezeye imådjrece del sicole des
Relîs, avou les Smal, les Guillaume, et les Gilliard).

Il a scrît on Manuel de Grammaire wallonne (1965), onk des råles lives sol
croejhete des ancyins pårlers walons do Coûtchant. L' imprimeu Scaillet, di
Montniye-Tiyoû s' endè sierveut tofer cwand il impriméve li Bourdon.

Come diccionairî, il a adjinçné on motî francès-walon (1969), et eto ramexhner
li Glossaire de Courcelles et Souvret, eplaidî pa bokets dins l' Bourdon, di
2000 a 2007, avou l' aidance da Armand Deltenre, et k' i gn' a di pus di 3500
mots didins.



https://wa.wikipedia.org/wiki/Olande

Les Bas Payis (on dit sovint, tot s' brouyant, li Holande), c' est èn estat
metou a Bijhe del Beldjike, k' a stî sovint raloyî avou leye des trevéns d' l'
istwere.

I s' ont rmetou eshonne, economicmint, tot-z askepiant l' Beneluss, do côp après
l' guere di 1940-1945, ki fourit l' nawea do Cmon Martchî a shijh (1957).

Li Beldjike et les Bas-Payis d' ouy fôrmént les Bas Payis borguignons (15inme
sieke), pu espagnols (16inme sieke)

Mins, après l' guere di cwatru-vints ans (1568-1648), les Bas Payis do Nôr
divnît on dislaxhî payis (Republike des Set Bas Payis Unis), ki va viker disk' e
1795.

E 1795, les Francès s' rindît mwaisses de facto et-z askepyî on
"payis-poplinete" lomé "Republike batave" (1795-1806), pu "Rweyåme di Holande"
(1806-1810). Ci-cial fourit govierné pa Louwis -Napoleyon Bonapåre, li fré da
Napoleyon.

Al fén, e 1815, i fourît rashonnés ås ancyins Bas Payis otrichyins et al
Principåté d' Lidje dizo l' alomåcion di Rweyåme Uni des Bas Payis.

I pierdît l' boket metou nonnrece di cisse sitindêye la, ki divna l' Beldjike al
Revintreye di 1830. Li Grande Dutcheye do Lussimbork esteut då Rwè d' Holande,
mins nén del Holande.

Tins del guere 1914-1918, les prijhnîs bedjes ont stî resserés dins des camps el
Holande.



https://wa.wikipedia.org/wiki/Ofinsive_da_Von_Runschted

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/Ofinsive_da_Von_Rouchted

L' Ofinsive da Von Rundstedt (e walon, on prononce sovint Ofinsife da Van
Rouchtète; u dire tot biesmint: l' Ofinsive), ci fourit l' dierin atacaedje des
Almands el guere 1940-1945 k' a cmincî li nute do 15 å 16 di decimbe 1944 et
esse fwaite li 27 di djanvî 1945. Les årmêyes almandes avént ene dijhinne di
batayons, avou toplin des tanks, mins les sôdårds, c' esteut bråmint des mo
djonnès djins, nén co scolés pol guere.

L' atacaedje si dveut fé roedebale, po profiter do mwais tins k' espaitchive ås
areyoplanes amerikins di bombarder les tanks. I faleut sayî di prinde Brussele
et Anverse divant 10 djoûs.

Li 15 di decimbe, li front esteut cåzu sol frontire inte l’ Almagne et l’
Grande-Dutcheye (a Nonne). A Bijhe, les Aloyîs avént ddja passé l’ frontire inte
l’ Almagne eyet l’ Beldjike, houte des Redîmés Payis. So les cénk prumîs djoûs
d' l’ Ofinsive, les Almands alént rprinde tote li pårtêye bijhrece del
Grande-Dutcheye, et del Province do Lussimbork. Les djins djhént : "Les tropes
amerikinnes sont-st al diloujhe. Les Almands ont moussî dvins come divins ene
live di boure."

Li 17 di decimbe, li Brigåde Peiper abroke el Beldjike. A 7 eures å matén, i
prindèt l' depot d' essince a Bolindje, et s' rischaper ene miete. A 12 e 30,
Peiper apice, a Bawgné (hamtea d' Bévurcé) on cint d' piyotes amerikins del
285inme divizion d' årtilreye, ki vént do dischinde so Sint-Vi. I les rashonnèt
so ene waide. A on metou moumint, gn a èn oficî SS ki tire so on docteur k'
esteut padvant, et so s' vijhén. Après, tos les Almands, sins ôre, saetchnut so
les prijhnîs, et les touwèt come des biesses. Mins gn a des cis ki schapèt, et
minme ratraper leu divizion.

Peiper amoussa e Ståvleu li 18 di decimbe mins les Amerikins (30inme divizion)
k' î estént ni les leyît nén fé. Adon, li gros del Brigåde Peiper a continouwé
s' voye viè Troes-Ponts, la k' i dvént passer l' Ambleve. Mins les Amerikins,
tot "avançant do cou", avént fwait potchî l' pont. Peiper porshuva s' voye sol
droete erive di l' Ambleve, eviè l' Gléjhe , pu Stoumont. Co on côp, les
Amerikins (82inme divizion para) avént fwait sôtler l' pont.

C' est åtoû d' Bastogne k' i n a yeu les pus grossès batreyes et distrujhaedjes.

Li 21 di decimbe, li 101inme divizion d' paratchutisses avént esseré Bastogne.
Il ont dmandé å djenerå amerikin McAuliffe di s' rinde. Mins ci-cial a respondou
Nuts (des djaeyes), dj' ô bén : alez s' vos fé cori araedjî !

Gn aveut ene contrêye k' on-z a lomé l' triyingue del moirt : inte Holindje,
Lutrubwès et Viyé-l'-Boune-Aiwe : on djoû c' esteut rprind des Amerikins, li
londmwin des Almands, disk' å 5 di djanvî.

Li 24 di decimbe, l' ofinsive n' aveut nén co passé Mouze. Li tins s' a schåyî,
et les avions amerikins ont polou fé des ricnoxhances et les årmêyes rataker. Li
4inme divizion d' tanks da Patton, k' esteut dé Måtlindje, a monté so Bastogne.

Ezès plaeces la k' on s' bateut, tos les civils dimorént dins des cåves. Les
Almands adviertixhént cwand gn aléve aveur do disdut, ki les djins endalénxhe
pus lon. Les oficîs almands estént sovint foirt comifåt avou les civils. Onk a
vnou dmander ene schoupe po-z eterer des moirts, et l' a vnou rapoirter. Li nute
di Noyé, les hôts mwaisses-sôdårds k' estént a Bastogne dinént des påstedjreyes
ås efants k' els awaitént. Årvierdimint, les sôdårds amerikins ont sovint leyî
des mwais sovnis. A Engrè, il ont spiyî tote li scole. Il estént bråmint moens
diciplinés k' les Almands.

Nerén, les Almands estént foirt waeraxhes a des plaeces k' i gn a come a
Noveye-dilé-Bastogne, la k' gn a yeu ût civils di fuziyîs.

Bråmint des djonneas di 16 a 25 ans d' l' Årdene ki s' catchént del Werbestele
ont stepé evoye, et sayî d' passer Mouze après Lidje, Hu, Dinant u Djivet.

Emile Pècheur, L’ ofinsive Von Rouchtete a Sint-Houbert, Li Rantoele ivier
2013-2014



https://wa.wikipedia.org/wiki/O._Bastin

Omer Bastin (1889-1971), ci fourit on scrijheu e walon, ey on rcwereu sol walon
ki provneut d' Courcele.

Come sicrijheu, i sinéve so li spot "Courcèlangn" (Courcelin), udon "El vî
maisse" (El vî mwaisse).

Dins ses ouves di powezeye eplaideyes dins l' Bourdon, il sayive di reployî des
beas vîs mots walons, come "bontins". Mins, adon k' il esteut vice-prezidint d'
l' ALWAC, il esteut foirt sitraegne, et disfinde ås ôtes d' eployî les mots pus
classikes ("prétins").

Si powezeye est co mo reyalisse, avou on tipetape a môde da Henri Pétrez dins
ses fåves. Mins on sint l' assaetchance del powezeye imådjrece del sicole des
Relîs, avou les Smal, les Guillaume, et les Gilliard).

Il a scrît on Manuel de Grammaire wallonne (1965), onk des råles lives sol
croejhete des ancyins pårlers walons do Coûtchant. L' imprimeu Scaillet, di
Montniye-Tiyoû s' endè sierveut tofer cwand il impriméve li Bourdon.

Come diccionairî, il a adjinçné on motî francès-walon (1969), et eto ramexhner
li Glossaire de Courcelles et Souvret, eplaidî pa bokets dins l' Bourdon, di
2000 a 2007, avou l' aidance da Armand Deltenre, et k' i gn' a di pus di 3500
mots didins.



https://wa.wikipedia.org/wiki/Noy%C3%A9_(fiesse)

Noyé (e walon, omrin ou femrin : å Noyé, al Noyé; prononcî Nowé sol Coûtchant
walon) , c' est l' troejhinme pus grande des fiesses des crustins (après Påke et
Céncweme), ki rmimbere li skepiaedje da Djezus-Cri, lomé purade, po ciste
ocåzion la, l' Efant Djezus.

Po s' aprester po Noyé, i gn a les Avéns, ki cminçnut 4 samwinnes - ou 6
samwinnes po sacwants - divant Noyé.

Les tchansons d' Noyé, sont cnoxhowes totavå. Dinltins, c' esteut les inte di
zels les vîs noyés. Les Walons (et l' lingaedje walon) ni sont nén sins rén
(noyés walons).

Dispu les anêyes 1990, gn a todi dpus di martchîs d' Noyé a pårti do 15 di
decimbe.

Po les crustins do Coûtchant, tot come po les eglijhes do rite bizantin k'
eploynut li noû calindrî, Noyé est fiesti li 25 di decimbe, po ki l' djoû des
Roys fouxhe fiestî li 6 di decimbe.

Les ôtes crustins do Levant, k' eploynut li vî calindrî, i fiesnut Noyé li 7 di
djanvî, et l' djoû des Roys li 20 di djanvî.

Po sacwants crustins, li Noyé riprezinte on djama d' ene samwinne, ki finixh li
dierin djoû d' l' anêye, djusse divant li fiesse del circoncizion, ki serè
shuvowe pal fiesse des Roys, ki rmimbere li vizitaedje des troes Mådjes, k' ont
stî moennés pa ene sitoele. El timp do djama do Noyé, gn a sacwants sints k' on
rmimbrêye eshonne avou Noyé: sinte Anastazeye (li 25 minme), sint Stefane (li
26), sint Djhan (li 27), les Sints Enocins (les efants touwés pa Erôde, li 28),
et sint Silvesse (li 31).

Dins tos les rites, li djoû did dvant Noyé, est on djoû d' djune, ki finixhe
avou l' messe del shijhlêye, al vesprêye, ene messe avou bråmint d' profeceyes
do Prumî Testamint, et c' est cisse shijhe k' atake Noyé. Après l' messe del
shijhlêye, i gn a troes ôtes messe di Noyé. Troes, la ki, å cénkinme siéke, li
påpe di Rome esteut priyî på djins di dire messe e troes eglijhes. Po cmincî, al
nute i gn aveut l' messe al eglijhe da Sinte Mareye li Grande, avou l' evandjile
des bierdjîs. Cwand cisse la esteut foû, li påpe diveut aler al eglijhe da Sinte
Anastazeye, ki les Greks fiestént li minme djoû. Et l' matén, i djheut messe al
eglijhe da Sint Djhan do Latran, li mwaisse eglijhe di Rome di ç' timp la, avou
l' evandjile del ecårnacion.

Li prumire di ces troes la, c' est l' messe del nute, ki cmince li 24 di decimbe
tård al nute, et minme a meynute pa des côps. Li shijhe, les djins on ratindou
matenes (on dit cobén : shijhler matenes).

A meynute, li messe kimince, dins les eglijhes k' ont stî gåyotêyes avou ene
creche avou on sapén d' Noyé et ene corone des Avéns. I gn a bråmint des
tchants, inte di zels les viyès tchansons d' Noyé, k' ont-st askepyî eto e walon
e 18inme et 19inme sieke (on les lome les "heyes").

On lét a cisse messe del nute l' evandjîle saetchêye foû d' Luk II:1-14, ki
rasconte comint ki Mareye et Djozef fourit evoye po aler s' escrire a Betleyene,
et comint l' Mareye meta Djezus å monde e li ståve si l' coukî èn ene creche, et
poy comint ki les bierdjîs fourit avou les berbis so l' paxhis å mitan del nute,
et ki l' andje elzî aparexha, po lzî dire d' aler cwerî li påpård Djezus k'
aveut yeu skepî tot djusse. L' evandjîle finixhe avou les andjes ki tchantént li
Gloriya.

Li deujhinme messe, k' ont lome missa auroræ - "li messe des aireurs" - et dite
et po Noyé, et po rmimber sinte Anastazeye. L' evandjile, c' est l'
continouwaedje del evandjile del messe del nute, et esse saetchêye foû d' Luk
II:15-20, ki rasconte comint les bierdjîs do paxhis d' Betleyene, ås aireures do
djoû, alit dire on ptit bondjoû al Sint Famile å ståve, et comint l' Mareye
fourit ewaereye tot oyant çou k' les bierdjîs rascontént.

Li troejhinme messe, c' est l' messe del ecårnacion, comint, serlon l'
ecsegnmint crustin, li Bon Diu si fa ene djin, tot purdant on coirp. L'
evandjile di cisse messe, c' est l' comince del evandjile di sint Djhan
(I:1-14), ki rasconte comint li Parole do Bon Diu fourit avou l' Bon Diu dispoy
todi, et come ele purda coirp po dmorer avou les djins.

Al vesprêye di Noyé (li 24), e Payis d' Lidje, c' est li cminçmint des heyes ki
vont durer disk' ås Rwès. Li heyaedje a disparexhou pår emon nozôtes, mins ça
egzistêye todi ås Amerikins, Roumins, Hongrwès, Ucrinyins, et pa des côps ås
Greks et ås Bulgåres. Les Almands ont seulmint l' heyaedje des Roys. Les heyeus,
on les lome Sternsingeren - des "tchanteus di li stoele" - et on lzî dene des
cwårs k' i pudnut po les poves efants des poves payis.

E l' Urope, e l' Amerike et co ôte pårt, Noyé est fiesti eto pa des cis ki n'
sont nén u ki n' sont pus crustins. Adon, c' est ene fiesse la k' on magne bén,
avou si famile u ses soçons. C' est po ça k' asteure on cåze purade di rewoeyon
d' Noyé.

Les Amerikins ont ptchî di magnî ene dîne ci djoû la : c' est l' dîne di Noyé. E
l' Walonreye, el deujhinme mitan do 20inme sieke, c' esteut purade on long
wastea, li bouxhe di Noyé. Divant çoula, on touwéve voltî on pourcea, et magnî
des tripes, come ça s' passe todi pattavå el Urope do Levant. Ås heyeus - et ouy
purade ås efants la k' i gn a pupont d' heyeus - on fwait voltî des cougnous et
des boûketes.

Dins les måjhons, gn a eto on sapén d' Noyé, avou des boles et des ôtes
gåyotaedjes. E sacwants manaedjes, on-z î pind des bistokes po les efants et eto
po les soçons. On dit cobén ki c' est l' pere Noyé k' els a passé.

El Province do Lussimbork et dins les viyaedjes astok, les comeres poirtént des
djaeyes et des noejhes a leus galants, des côps avou des nicnaks et des
caramels.



https://wa.wikipedia.org/wiki/Novelisse

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Noveles_des_WASAB_(gazete)

Les Noveles des Walons Scrijheus d' après l' Ban-Bwès (Novèles dès Walons
Scrîjeûs d'après l' BanBwès), c' est ene gazete e walon k' a parexhou di 1982 a
2005, et ki rexheut tos les troes moes.

Li mwaisse-eplaideu, å cmince, c' esteut Maurice Chapelle, pu ci fourit Georges
Michel. Mins, po dire li veur, disk' e 2005, li gazete esteut bråmint fwaite pa
Rodjî Viroux.

Dins li rvowe "Noveles", gn a des scrijhaedjes classikes del soce des Walons
Scrijheus d' après l' Ban-Bwès. C' est bråmint des arimeas. Mins c' est eto li
prumire rivowe k' eplaida toplin di prôze nén racontrece :

Les Noveles des Walons Scrijheus d' après l' Ban-Bwès sont scrîtes pår e walon.
A cmincî do l° 16 (mins ddja motoit dvant), gn a des reclames e walon.

Politicmint, les Noveles eplaidént sovint des tecses ki rclamént l' unité del
Beldjike. Eto, il estént purade camaerådes avou les Flaminds, min sovint
disconte des Francès.

Li rvowe des "Noveles" a dné l' ocåzion a Rodjî Viroux di fé cnoxhe sacwants
noûmots k' il aveut foirdjî u eployî pol prumî côp e scrît walon. E vci sacwnats
ki vont dmorer bén vicants e rfondou walon.



https://wa.wikipedia.org/wiki/Novele_(sicrijhaedje)

Ene novele dins l' sinse di ptit roman, c' est ene sipoûle come on roman, mins
k' est pus coûte, å pus sovint, moens di 50 pådjes.

Les ptits romans sont sovint eplaidîs onk après l' ôte, dins on live k' on lome
ene ramexhnêye di noveles (on dit eto on rcoy di noveles).

A dater di 1996, gn a yeu des ptits romans k' ont eto stî eplaidîs so les fyis.
Li prumire fourit : "Li tiene al brijhe" da Jean-François Brackman k' a parexhou
sol Pådje do Lingaedje walon li prumire waibe e walon adjinçnêye da Lorint
Hendschel. Adonpwis, end ava sovint, so l' Aberteke da Lucyin Mahin.

Dins les ptitès prôzes, li ptit roman est diferin do racontaedje, ki n' fwait ki
do dire des sovnances do scrijheu, k' elzès ricnoxhe come teles, et del
racontroûle ki rapoite ene istwere ki s' raconte dispu des ans et des razans,
motoit ene miete ricandjeye.

E walon, onk des pus grands novelisses fourit, sins manke, Georges Alexis, k'
eplaida onze pitits lives avou tchaeke côp ene u deus noveles divins, di 1947 a
1958.

Les tinmes des ptits romans e walon sont les minmes ki les cis des romans e
walon.



https://wa.wikipedia.org/wiki/Nonne_Afrike

Li republike d' Afrike do Sud u republike di Nonne-Afrike (Afrika borwa e
zoulou, Zuid-Afrika e-n africanse, South Africa en inglès), c' est on payis
metou al Nonne di l' Afrike.

Lingaedjes: inglès, tîwès nonne-afrikin (africanse), zoulou (lingaedje),
xhitsonga, xhossa, swazi, ndebele, setswana, soto bijhrece, soto nonnrece, eyet
venda.

Elle a des fontires avou li Namibeye, li Boswana, li Zimbabwè, li Mozambike,
eyet li Suwazilande.

Li climat est mitan setch å dvins des teres eyet sortropicå sol boird di mer.
Les djoûs sont tchôds avou bråmint do solea, les nutes sont frisses.

L' ådvins des teres, c' est on grand platrê avou des tienes. Li copete do payis
si loem li Mont Njesuthi, ey est 3.408 metes hôt.

Gn a toplin des minrês di totès sôres, aprume di l' ôr, do crôme et des
diyamants.

Les eskeletes ritrovés drola mostrèt k' i gn aveut ddja des prezomes
(ostralopitekes) la 3 miyons d' anêyes et des.

Cwand ls Holandès arivît låvå e 1652 et-z î askepyî li veye do "Cap do Bon
Espwer", il ont trové des peupes (les Xhoy, San, Xhosa et Zoulous) ki dmorént
ddja la. Les San, els ont macsådé disk' å dierin, eyet fé vni des sclåves d'
Indonezeye, di Madagascar eyet di l' Inde.



https://wa.wikipedia.org/wiki/Nonne_(priyire)

Li priyire di Nonne, c' est l' 7inme et l' dierinne priyire del djournêye, ki
les moennes dijhnut cwand il ont yeu magnî a nonne, et e cwareme divant d' awè
magnî. Elle est l' imådje del moirt da Djezus-Cri sol croes.

Li priyire di nonne ni s' dit nén a nonne, mins a 3 eures di l' après-nonne.
Douvént ?

Li mot walon "nonne" provént do latén nona (nouvinme), priyire del djournêye, k'
egzistéve dedja amon les Djwifs, pu rprinjhe pås crustins.

Å cmince, on l' dijheut al nouvinme eure (did la ci no), çou ki, ene såjhon dins
l' ôte, riprezintéve 3 eures di l' après-marinde, adon kel priyire del vesprêye
(vespera) si djheut a solea djus.

E 6inme sieke, sint Bnoet adjinçnêye les rîles po les moennes, avou l' idêye
padrî l' tiesse di spårgnî les tchandeles ki broûlént a non-syince – sapinse lu
– dins l' eglijhe et les tchambes des moennes après l' anuti. Adon, i va ravancî
li priyire nona et l' mete docô après l' marinde, et minme divant l' marinde e
cwareme.

Ça fwait kel vespera, dabôrd, si va dire bén dvant l' anuti, po les moennes aler
coûtchî avou l' solea.

Li veye des ptitès djins s' a erîlé sol veye des moustîs. Eto, nonne a divnou li
mitan del djournêye, dabôrd ki li vesprêye divneut, e sacwantès plaeces, l'
après-nonne.



https://wa.wikipedia.org/wiki/Nervyin

Les Nervyins (Nervii e latén) fourît ene des pus pouxhantès tribus del
Confederåcion beldjike ki viként å Levant di l' Aiwe d' Escô dins l' mîtrinne
Belgae do tins des Romins.

Li date egzake di leu distrujhaedje n' est nén cnoxhowe. Il estént veyous come
les pus waeraxhes des tribus beldjikes. Li Belgae esteut metou a pô près dins
çou k' est asteure li Beldjike.

Aidîs dås Atrebates eyet Viromandwins et co d' bråmint ds ôtès tribus
djermanikes, il ont cåzu batou Djule Cezår e -57 (batreye di Sambe).

Les Adouwatikes (Atuatuci), ene ôte tribu, estént sol voye po les radjonde mins
i n' arivît nén a tins pol batreye. Ça fwait k' al fén des féns, les Nervyins
ont yeu ene dispoûslêye.

Après cisse batreye la, bråmint des tribus del Belgae s' ont rindou, mins nén
les Nervyins. I n' ont nén accepté l' påye di Rome; i n' ont pont evoyî d'
ambassadeurs nerén. Il ont continouwé a-z ataker les convoyes rominnes.

Totes les cnoxhowès dnêyes so les Nervyins vinèt do scrijhaedje “Li Guere des
Gåles” pa Djule Cezår. Dabôrd, ça s' pôreut bén ki sacwantès sacwès soeyexhe ene
miete candjeyes po bouter al tcherete des Romins. Mins, onk dins l' ôte, çou k'
est raconté dins "Li Guere des Gåles" a stî aveuri pa des ôtes sourdants.

Les "Nervyins", c' est eto l' no del dramatike di Préle, la k' on vout kel
Batreye di Sambe s' åye passé.



https://wa.wikipedia.org/wiki/N._Defrecheux

Nicolas Defrecheux a skepyî e 1825, et mori co djonne e 1874. C' esteut on
sicrijheu e walon, dandjreus li pus cnoxhou des fjheus d' arimeas del Walonreye.

I divna rlomé, tot d' on côp, après l' eplaidaedje del tchanson "Leyîz m'
plorer" dins l' Journal de Liége li 23 d' djun 1854. I rmeta ça e 1856 avou l'
cråmignon "L' avez vs veyou passer ?", k' a rascodou l' pris d' ene bate di
scrijhaedjes e walon amontêye pa ene soce di bénfjhance Les Vrais Liégeois.

Tant k' a Defrecheux, i va publiyî Chansons Wallonnes (1860), ene ramexhnêye di
tchansons k' ont stî replaideyes avou des contes et des tuzêyes après s' moirt e
1877.

Sins vraiy modele divant lu, Colas Defrecheux a stî l' prumî a sepi pår adiercî
del vraiye powezeye e walon. Dj' ô bén: des tecses ki leu soûmint, ci n' est pus
des fåves u des tchansons a boere, mins les grands sintimints del djin (oniesté,
famile, amour do vî tins et do lingaedje walon). Stilisticmint, c' est eto des
scrijhaedjes wice k' i gn a nén trop di racontaedjes, et sins grandiveusté ni
måhonteusté.

Li djuri do concour di 1856, inte di zels Henry Forir, Charles Duvivier et
François Bailleux, ourit-st adon l' idêye d' askepyî ene "soce literaire
walone". Et c' est come ça ki l' 27 di decimbe del minme anêye, li Société
Liégeoise de Littérature Wallonne fourit metowe so pås so fotches.

Dispu les anêyes 2000, on eploye li ratourneure lingaedje da Defrecheux po
djåzer do lingaedje walon (come on dit "lingaedje da Shaekespeare" po l'
inglès).

Cråmignon, fwait po les fiesses do 25inme aniviersaire di l' avnowe do Rwè Yopôl
prumî.

Nicolas Defrecheux a fwait des paroles e walon pol tchanson Valeureux Liégeois,
k' a dmoré, disk' å djoû d' ouy, li tchanson des soces di studiants d' Lidje,
dins les ôtès univiersités.

Arimea k' on pôreut dire ki c' est l' prumî rwaitaedje di sociolinwince do
walon. I dene a tchaeke lingaedje ene plaece, et des cwålités: li walon virlixh,
po djåzer avou ses copleus et ki lyi rmimbere si mame; li francès ki lyi a
siervou e scole.



https://wa.wikipedia.org/wiki/N._Bosret

Nicolas Bosret a vnou å monde li 5 di måss e 1799 (dizo l' redjime francès, ki
loméve oficirmint ç' djoû la 15 vintôze di l' an VII), et mori li 18 di nôvimbe
e 1876, c' esteut-st on scrijheu d' tchansons e walon d' Nameur, inte di zeles,
«Li Bea Bouket».

Nicolas Bosret tchantéve sins djamåy end awè s' sô. Et les djins el sipoter « l'
ålouwete do cwårtî » oudon-bén : li « råskignoû d' amon nozôtes ».

On djoû, a môde di rén, Matî preye Nicolas å djeu des tchuvalîs. Vo les la, nos
deus gaméns å djouwer a cori onk après l' ôte. Matî, k' est l' pus vî a totshûte
li dzeu... et tricter sol dos pu dsu l' tiesse di s' fré avou ene baguete ki
rshonne bén pus a ene åre k' a on boket d' bwès. Li scorieu tchentêye li
vizaedje do ptit. Les ouys sicoryîs, gn a rén yeu a fé. Nicolas a divnou
aveule !

L' efant tchantéve dedja come ene andje. L' abé d' Sint-Leu k' aveut do cour s'
a ocupé d' lu et lyi aprinde ses notes, l' årmonreye et a djouwer d' l' ôre.

On lyi djheut ene sacwè on seu côp, c' esteut la, et nel pus djamåy rovyî. Cwand
il a yeu s' vwès fwaite, il a tchanté å docså. Il a scrît des cantikes, des
pîces po l' eglijhe, et foiravant des tchansons. 

Diviè 1820, dizo l' moennance holandesse, il hantéve ene soce di «francs
fårceus» k' aléve divni, oficirmint, e 1826, li «Ceke des Minteus», pu li
«Cåbaret des Mintes» (1834) et co pus tård (1843) li soce Moncrabeau.

C' est Bosret ki va adjinçner, e 1857, l' orkesse Moncrabeaucyin. L' instumint
eployî est foirt simpe: c' est l' flûte a l' agnon. Mins elle est dguijheye dins
totes sôres di droles d' instrumints metans: li «tchén dal rimoye», les
«cougnous a piston», li «tiesse di tchvå», li «malton».

Li «bea bouket» fourit compôzé e 1851, et eplaidî dizo l' alomåcion «Li bouket
del marieye».

Si vicåreye est racontêye dins l' live Bosret di s' no d' famile da Joëlle
Spierkel.



https://wa.wikipedia.org/wiki/Mwaisses_di_scole

On mwaisse di scole u mwaisse d' escole, ene dame di scole (on dit eto : èn
instituteur, ene institutresse, on, ene instite), c' est onk (ene) ki scole les
efants dins les scoles prumaires.

on eploye pus sovint damjhele di scole po ene djonne feye k' acsegne dins les
scoles gardyinnes.

El Beldjike, diviè les anêyes 1950, li scolaedje des mwaisses di scole si fjheut
après le scoles mweyenes, so troes ans. Adonpwis, dins les anêyes 1960, ça a stî
èn an di scoles après les umanités. Asteure, c' est troes ans après l' diplome
di sgondaire.

Ene reglumintåcion di 1955 consyive å mwaisses di scole di discoraedjî l'
eployaedje do walon pås scolîs. Ene des penitinces k' il avént tuzé, c' esteut
l' noer boton.

Sacwants mwaisses di scole estént des scrijheus e walon, mins el disfindént ås
efants. U s' catchî po scrire e walon. 

Portant, dins bråmint des viyaedjes, disk' ezès anêeys 1960, les efants des
ptitès djins cåzént walon inte di zels. Et trover ki "l' mwaisse ni cåze nén
come nozôtes". 

A cmoncî do dicret so walon e scole di 1991, sacwants mwaisses di scole ont
cmincî a dner des cours di walon. Ubén priyî des bénvlants po scoler les efants
e walon. Mins bråmint d' ces(ses)-la ont stî al pinsion dins les anêyes 2000, et
gn a bén sovint nouk k' a rprins.

Tant k' a "Do tcherbon dins les flates" (da Emile Lempereur avou), c' est ene
novele sicolodjike sol vicåreye d' on mwaisse di scole del veye lomé dins on
ptit viyaedje.



https://wa.wikipedia.org/wiki/Mwaiss%C3%A8s_veyes

Li mwaisse veye  u veye capitåle, c' est l' prumire veye administrative dins on
(dislaxhî) payis. Mins on pout eto eployî l' mot po ene province, ene redjon
otonome, evnd.

Dins on rweyåme, c' est la k' li rwè dmane. Dins ene republike, li prezidint.
Dins on redjime å pårlumint, c' est la kel pårlumint s' rashonne.

Padecô ossu, ci n' est nén l' mwaisse veye ki s' a diswalpé l' pus dins on
payis, mins ene ôte plaece, k' on lomrè mwaisse veye economike :

El Beldjike, sacwantès classes sociåles francès-cåzantes a Brussele si codujhèt
pacô del minme manire eneviè des Walons. 

Do tins des Ancyins Bedjes, li veye capitåle des Eburons, c' esteut Tongue, li
cene des Adouwatikes, Nameur, li cene des Trevires, Treve, li cene des Nervyins,
Bavai.

Po les viyaedjes et veyes del Walonreye k' esteut sol principåté d' Lidje, li
mwaisse veye a todi stî Lidje, di 980 a 1792.

Po les « payis do Rwè », do tins des Bas Payis espagnols, li mwaisse veye esteut
Gand. Mins li vraiye capitåle esteut Madrid.

Des trevéns otrichyins, li mwaisse veye administrative esteut Brussele. Mins li
vraiye capitåle esteut Wîne.

Dizo l' Redjime francès, li mwaisse veye esteut Paris po tertos (ancyins Lidjwès
et ancyins « Otrichyins ».) Ci l' esteut ddja dispu 1678 po les viyaedjes del
Walonreye di France.

Li Beldjike indepindante ritchuzixha Brussele come mwaisse veye. Mins pol
Walonreye måmdiyinne (1816-1919), c' esteut Berlin.

Après li refôme di l' Estat, e 1975, c' est Nameur ki divna veye capitåle del
Walonreye.



https://wa.wikipedia.org/wiki/Mot%C3%AEs_do_walon

Li pus ahessante sôre di motîs walons, c' est les motîs walon-francès. Avou tos
les motlîs, il ont stî rashonnés pås rfondeus en ene djivêye limerotêye sorlon
k' les mots provnèt di tote li Walonreye linwistike, ubén des cwate coines do
Payis.

Gn a eto kékes motîs walon-almand (inte di zels, li motî d' Doncô), et des
motlîs walon-inglès (inte di zels, li croejhete do Ptit Gueg).

Les motîs francès-walon, c' est l' deujhinme sôre di motîs, ki vnèt sovint après
les diccionaires francès-walons.

Les motîs etimolodjikes sont pus råles, mins li prumî d' tos les motîs do walon,
c' esteut on parey, dj' ô bén, li ci da Grandgagnage. Sins esse pår walon, li
"Motî etimolodjike da Von Wartburg" pout esse riwaitî come li pus complet des
diccionaires etimolodjikes do walon.

Gn a eto, e walon, sacwants motîs antroponimikes. Mins totes les dnêyes ont stî
rashonnêyes dins l' "Motî des nos d' famile del Walonreye" da Jules Herbillon et
Jean Germain.

Estô, les motîs toponimikes ni sont nén foirt complets. Les pus clapants, c'
est, surmint, les cis da Herbillon, da Haust et da Carnoy.

Li prumî, et l' seu esplicant motî do walon a cmincî e 2000, ey esse eplaidî so
les fyis pa Lucyin Mahin et Pablo Sarachaga.

Gn a yeu eto sacwants ôtes motîs so les fyis, inte di zels, li ci da Cornu et l'
ci da Jean-Pol Grandmont. Et, foiravant, li Wiccionaire walon.

On cas a pårt, nén rindjåve dins les categoreyes di dvant, c' est l' Motî des
scrijheus e walon (1622-1950) da Paul Coppé et Léon Pirsoul.



https://wa.wikipedia.org/wiki/Mot%C3%AE_del_Hesbaye

Li motî del Hesbaye (Dictionnaire wallon de Liège et de Hesbaye), c' est on motî
do walon k' a stî eplaidî pa Eugène Dethier e 1994.

Li pårteye walon-francès est rprinjhe sol limero [E213] dins l' djivêye des
motîs do walon.

Li franwal est rahoukî sol limero [FE213], aprume po l' boutaedje e Wiccionaire.

Les fråzes da Dehier sont des fråzes rilevêyes di lu, et nén des redjårbaedjes
di des fråzes d' on motî eplaidî dvant, come gn a bråmint a cmincî do Motî da
Forir eviè l' Motî da Haust, pu l' Motî d' Bastogne et l' Motî da Stasse.

Les fråzes da Dethier mostrèt kécfeye des uzaedjes ki n'estént nén clairs, et
vnèt bén a pont po les ovreus so l' esplicant motî.

Metans : si houwer : dins les fråzes k' avént stî dnêyes foû do motî del
Hesbaye, ""si houwer" est todi avou li dvancete "di".

I saye sovint d' fé des raprotchmints avou des mots d' l' almand, k' il a-st
aprin estant prijhnî tins del guere di 1940-1945. Il a eto èn aidant e l'
Almagne, Amian Werner di Grevenbroich.

L' adrovaedje di 13 pådje esplike li manire k' Eugène Dethier a bouté, tot
rcwerant des "vraiys" respondeus. Eto, c' est on motî k' apoite télcô des mots
nén rilevés pa Haust, come hertchinne.

Mins, dins l' Gn a eto bråmint des sacwè ki n' sievnut nén l' ovraedje ni li
scrijheu, et k' ont stî rilevés pa Marcel Slangen dins on corwaitaedje publiyî
dins Djåzans walon.



https://wa.wikipedia.org/wiki/Mot%C3%AE_da_Villers

Li motî da Villers, c' est on motî walon francès sicrît pa Augustin Villers e
18inme sieke, tot rashiant l' accint d' Måmdey.

Li tite do papîscrît, c' est Le Dictionnaire Wallon = François par Augustin
François Villers de Malmedy, Licencié ès droit, à l'usage de ses enfants.

Il est rprins sol limero [E212] dins l' djivêye des motîs do walon. Les mots
rortografyîs e Feller sont rahoukîs dizo l' limero [E212b]

Gn a deus papîscrîts, on pus vî (lomé "brouyon") et on pus novea, avou des
candjmint dins l' ortografeye. Ci-ci date di 1793, çou k' end est fwait li
deujhinme pus vî motî walon après li ci da Cambresier (di 1787).

I n' a stî lontins cnoxhou pår k' e brimbådes. Mins, e 1957, Albert Leloup a-st
eplaidî l' dierinne copeye, téle kéne, avou èn adrovaedje da Charles Gaspar.

E 1999, Jean Lechanteur a-st eplaidî ene tote nouve modêye, ki n' a pus rén a
vey avou l' papîscrît. Les mots ont stî rortografyîs e sistinme Feller et rmetou
pa familes. Les mots omonimes ki vnént di sourdants etimolodjikes diferins ont
stî prezintés tchaeke a pårt. Tchaeke intrêye ridene li vî scrijha da Villers,
et padecô les deus, cwand li cene do "brouyon" n' est nén l' minme k' el cene do
dierin papîscrît. Li motî rimete eto les mots ramexhnés pa Villers ås cis da
Scius k' a viké dins l' minme veye on cint d' anêyea après. Et pår ås mots do
"Motî Haust", et eto, afeye, ås cis do "Motî d' Faimonveye" et ås rcweraedjes da
Louwis Rmåke, so des accints walons nén si lon erî d' Måmdey. Al fén, li modêye
då Tchanteu revoye sovint å "Motî etimolodjike da von Wartburg".

Li ranovlêye modêye da Lechanteur si lome Le Dictionnaire wallon-françois
(Malmedy, 1793) d'Augustin-François Villers (ISSN 0774-8396). Elle est eplaideye
des Imprimreye Michiels a Lidje.

Villers si sieve d' ene ortografeye k' il a lu-minme edvinté po noter l'
lingaedje come i l' oyeut djåzer a Måmdey.

Villers eploye li scrijha xh, po noter li son do Levant walon, ki serè tot
bounmint riscrît H e sistinme Feller. Mins, sol Principåté di Ståvleu-Måmdey, ci
son la pout aveur troes prononçaedjes diferins: H, ixh-låte, et axh-låte.

Joseph Bastin vout ki li scrijhaedje xh soeye on betchfessî scrijha, po-z
aconter ces troes prononçaedjes la. Jean Lechanteur a les pinses ki neni, ki
Villers n' a volou scrire kel son H.

"Il y a Dictionnaire de Villers et Dictionnaire de Villers…", da Renée Sedyn
divins Lu P'tite gazète, l° 32, måss 2008, 26-28.



https://wa.wikipedia.org/wiki/Mot%C3%AE_da_L%C3%A9onard

Li motî Léonard (on dit eto : motî Linåd), c' est on motî fwait idêye pa idêye
pa Lucien Léonard et eplaidî pal SLLW e 1969.

Si vraiy tite, e francès, c' est “Lexique namurois; dictionnaire idéologique,
d'après le dialecte d'Annevoie (D3), Bioul (D2) et Warnant (D19)”.

Li motî Linåd, c' est onk des gros motîs do walon. Il est scrît e sicrijha
Feller, tot cnoxhant l' Motî da Haust. L' ortografeye a stî raspepieye pa Jean
Guillaume. Les decidaedjes ortografikes des deus djins vont esse lomés "sistinme
Feller a môde des Relîs namurwès".

Li motî Léonard fourit l' mwaisse soûmint do motî da Somme et do walfran da
Chantal Denis, la k' les dnêyes sont rarindjeyes par ôre alfabetike.

Come li tite el dit bén, les accints notés, c' est les cis d' Annvoye, Biou et
Warnin. Dabôr, c' est on walfran di ces accints la, pal voye des tåves
alfabetikes avou les cmons nos walons.

Avou ça ki : li Motî Linåd riprind eto, e les marcant, les mots do Motî da
Pirsoul k' i n' a nén rtrové låvå. C' est ddja on motî d' motîs.

Dins les tåves alfabetikes al fén, gn a-st avou des nos d' djins et sacwants nos
d' plaeces.

Gn a eto ene djivêye di sacwants mots francès k' i gn a l' ratournaedje divins.
Eto, li "Motî Linåd" pout esse riwaitî come on ptit franwal, onk des sourdants
do Franwal di Nameur.

C' est l' prumî gros motî do Namurwès la k' on-z a bén mostré l' diferince inte
les mots ki si scrijhèt avou l' betchfessî å (rinåd, må) des cis ki si scrijhèt
avou l' betchfessî ô (trô, èn ôte côp). Les deus sons si prononçnut parey dins
l' Namurwès, et davance, on lzès scrijheut avou au : rinaud, mau, trau, on aute
caup.

C' est dandjreus l' Jean Guillaume, ki cnoxheut bén l' adire inte les deus
oyons, la k' i s' prononçnut diferinmint dins l' Eter-Sambe-et-Mouze (ô si
prononce oû : on troû, èn oûte coûp), k' a stî les cåzes di ce scrijhaedje la,
foirt ahessant po scrire li rfondou.



https://wa.wikipedia.org/wiki/Mot%C3%AE_Haust

Li motî Haust, ki s' no, e francès, c' est "Dictionnaire liégeois", c' est l'
pus rlomé diccionaire walon francès k' a måy sitî eplaidî.

I prezinte les mots avou l' accint d' Lidje, mins dene les "disfondowes" po tot
l' Payis d' Lidje. Davance, Haust aveut lu-minme aroyî l' walon do Levant so li
stindêye la kel mot "noret" esteut eployî e 20inme sieke. Mins i n' si rastént
nén di dner eto les disfondowes di Hu, di Nameur et do Tchestea, cwand ele
mostrèt les candjmints d' on minme mot dins tos les accints do walon.

I rprind eto les mots do motî da Cambresier, da Forir, da Grandgagnage, et da
Remacle, cwand i n' a seu rtrover des sfwaits mots la dins ses inketes et ses
rcweraedjes di vîs papîscrîts. Et l' bén dire tot metant les referinces do mot
dins ces pus vîs motîs lidjwès la.

Dins s' mwaisse motî, Djihan Haust racsegne sovint l' etimolodjeye des målåjheys
mots. I dene ossu bråmint des côps les sfwaits mots e l' ancyin francès.

Robert Grafé a dit do motî da Haust ki ci sereut seurmint onk des råles lives k'
i prindreut avou lu s' i dveut aler passer l' restant d' ses djoûs so ene iye
sins djins. Ça vout tot dire.

Li motî da Haust a stî prind come mwaisse astoca po scrire les motîs da Limpreur
et Morayns del Hesbaye, et da Stasse.



https://wa.wikipedia.org/wiki/Mohammed_V_do_Marok

Mohammed V do Marok a skepyî li 10 d' awousse 1909 ey a morou li 26 di fevrî
1961.

I divna cnoxhou cwand il ala disconte do Dahir berbere del mambornance francesse
dins les anêyes 1930.

E 1940, c' est l' redjime di Vichy ki goviene li Marok et prinde les Lwès
siconte-semites. Mohammed V ni vola nén siner ces lwès la, et insi, i
waerantixha les Djwifs do Marok siconte des macsådadjes da Hitler.

E 1942, après l' disbarcumint amerikin e Marok et l' Aldjereye, il amonte li
conferince d' Anfa, po mostrer ås Aloyîs k' i n' sotneut nén les Nazis.

E 1947, tot veyant bén del France n' esteut nén presse a leyî dislaxhî l' Marok,
i va dmorer a Tandjî, teritwere eternåcionå, et fé on spitch ki dmande noer so
blanc l' indepindince. Il rmousse å Marok mins les colonialisses francès l'
ramasnut et l' evoyî retrôclé a Madagascar (1953).

I rvénrè å Maroc e 1955, å moumint kel France acceptêye li dislaxhaedje do
Marok.

I fourit onk des mwaisses riprezintants å raploû d' Bandoung (1956) ki va
askepyî li movmint des Nén Alinîs. Il î sotna les ôtes moenneus des dislaxhiveus
movmints d' Afrike.



https://wa.wikipedia.org/wiki/Mohamed_V_do_Marok

Mohammed V do Marok a skepyî li 10 d' awousse 1909 ey a morou li 26 di fevrî
1961.

I divna cnoxhou cwand il ala disconte do Dahir berbere del mambornance francesse
dins les anêyes 1930.

E 1940, c' est l' redjime di Vichy ki goviene li Marok et prinde les Lwès
siconte-semites. Mohammed V ni vola nén siner ces lwès la, et insi, i
waerantixha les Djwifs do Marok siconte des macsådadjes da Hitler.

E 1942, après l' disbarcumint amerikin e Marok et l' Aldjereye, il amonte li
conferince d' Anfa, po mostrer ås Aloyîs k' i n' sotneut nén les Nazis.

E 1947, tot veyant bén del France n' esteut nén presse a leyî dislaxhî l' Marok,
i va dmorer a Tandjî, teritwere eternåcionå, et fé on spitch ki dmande noer so
blanc l' indepindince. Il rmousse å Marok mins les colonialisses francès l'
ramasnut et l' evoyî retrôclé a Madagascar (1953).

I rvénrè å Maroc e 1955, å moumint kel France acceptêye li dislaxhaedje do
Marok.

I fourit onk des mwaisses riprezintants å raploû d' Bandoung (1956) ki va
askepyî li movmint des Nén Alinîs. Il î sotna les ôtes moenneus des dislaxhiveus
movmints d' Afrike.



https://wa.wikipedia.org/wiki/Mixhail_Sergeyevitch_Gorbatchyov

Mixhail Sergeyevitch Gorbatchyov (Михаил Сергеевич Горбачёв) (2 d' måss 1931),
politikî eyet diridjant do pårti comunisse sovietike. I diridja l' Union
Sovietike inte 1985 eyet 1991, eyet fjha des rfômes k' ont moenné al fén del
Froede Guere, mins eto, sins l' voleur, al fén del moennance politike do pårti
comunisse eyet di l' Union Sovietike leye minme.

Gorbatchyov situdia l' droet a l' Univiersité d' Moscou, wice k' i rascontra
Raysa, ki dvénrè s' feme. I s' ont maryî e setimbe 1953 eyet baguer e payis da
Mixhail Sergeyevitch, li redjon di Stavropol, å sud del Rûsseye, wice k' i
finixha ses studiaedjes di droet e 1955.

C' est e 1952, a 21 ans, k' i s' fijha mimbe do PCUS. E 1966, a 35 ans, i
s' diploma di l' Institut d' agriculteure, come agronome-economisse. Si cårire
avança roedmint, eyet e 1970 il est metou come Prumî Scretaire po
l' Agriculteure, et l' anêye shuvante i dvént mimbe do Comité Cintrå. E 1972 i
moenna-st ene delegåcion el Beldjike, et deus ans pus tård, e 1974, il est
rprezintant å Soviet Supreme eyet tchîf del comission del djonnesse. E 1979 i
mousse el Politburo; la il est dzo l' mambornance da Youri Andropov, tchîf do
KGB eyet natif lu eto di Stavropol, kel va fé avancî e pårti.

Ci pôzucion ådvins do PCUS fjheut k' i voyaedjive sovént ådfoû, çou kel va
mårker dins s' tuzaedje politike. E 1975 i moenne ene delegåcion en Almagne di
l' Ouwess, e 1983 ene delegåcion å Canada, eyet e 1985 å Rweyåme Uni.

Al moirt di Konstantin Tchernenko, Mixhail Gorbatchyov, k' a-st adon 54 ans, est
eléjhou Sicretaire Djenerå do pårti comunisse, li 11 di måss 1985. I dvént do
côp li moenneu di facto di l' Union Sovietike, eyet sayî des rfômes ey enonder
li Glasnost (transparince) eyet li Perestroyka (ritcherpetaedje) tins do 27inme
Congrès do PCUS e fevrî 1986.

E 1988 i rsaetche l' årmêye sovietike d' Afganistan eyet anoncî ki l' URSS ni
s' metrè pus dins les afwaires des payis d' Urope di l' Ess ki polèt do côp
tchoezi l' moennance politike k' i vlèt. S' eshuvît des candjmints d' redjime
dins bråmint des payis comunisses, eyet l' fén del Froede Guere; po çoula
Mixhail Gorbatchyov ourit l' pris Nobel del påye li 15 d' octôbe 1990.

Li 15 di måss 1990 i dvént li prumî, et l' seu, prezidint di l' Union Sovietike.
E 1991 ene saye di côp d' Estat est fwait tins k' i prind des condjîs avou
s' famile el Crimêye. Li côp d' Estat est disfwait, mins i passa les troes djoûs
(19 å 21 d' awousse) aresté påzès putchisses, sins poleur adji so ls evenmints;
cwand i pola rtourner å pouvwer il aveut pierdou bråmint do sopoirt, eyet Boris
Yeltsin, ki s' a-st opôzé åzès tanks a Moscou, est adon l' moenneu do payis. Li
25 di decimbe 1991 Grobatchyov dene si demission.

E 1992 i fonda li Fondåcion Gorbatchyov, e 1993 li Vete Croes Eternåcionåle, et
divni on mimbe do Club di Rome.

E 1997 i tourna dins ene riclama po l' tchinne di pizerias Pizza Hut po-z
ecwårler les årtchives del perestroyka.

Li 26 di nôvimbe 2001 Gorbatchyov askepeye avou li pårti sociå-democråte di
Rûsseye, ene union di sacwants pårtis socio-democråtes rûsses.



https://wa.wikipedia.org/wiki/Meles_meles

Li taesson, c 'est ene biesse ås tetes, ki magne did tot, et k' a des blancs et
noers poys, e sincieus latén Meles spp. C' est on bascolidî, ki magne did tot,
ki n' rexhe ki par nute, et ki s' fordoime l' ivier.

Les mots "taesson" et "taesnire" si rtrovnut dins l' no di sacwantès plaeces el
Walonreye.

Les taesnires polèt siervi d' bôres po mwintès familes di taessons. Les terêyes
di taesson sont eto sovint colnijhêyes pa des rnåds.

Li taesson vike so ene grande sitindêye d' Urope et d' Azeye, disk' al Mîtrinne
Mer, et disk' a 2000 metes hôt so les Ales.

Diviè les anêyes 1968, 1969, on-z a gåzé ås terêyes di rnåd a cåze d' ene minêye
di må d' araedje. Mins il ont touwé bråmint dpus d' taessons k' di rnåds, pask'
el taesson î esteut (poy k' i n' rexhe ki del nute).

Mins, dispu 1990, gn è ra bråmint des taessons e l' Årdene, et on ndè voet des
spotchîs so les voyes.

Li tchôde des taessons, c' est diviè l' moes d' awousse. L' edjermoné oû dimeure
al libe dins l' matrice, sins s' diswalper des masses. Ci n' est k' å moes d'
decimbe, ås courts djoûs, ki l' oû s' agritche al måjhire del matrice, et l'
djonne crexhe.



https://wa.wikipedia.org/wiki/Maladeye_des_waides

Li maladeye des waides ou maladeye des yebes (e-n inglès Grass sickness), c' est
ene maladeye k' acsût les tchvås, les ponès et les ågnes.

C' est ene maladeye des niers do sistinme nierveu cintrå et periferike, mins
aprume les cis do sistinme nierveus otonome (did la si ôte alomåcion di
dizotonomeye des tchvås).

On n' kinoxhe nén co bén l' cåze. Mins on nel trove ki so les tchvalidîs ki
paxhèt, nén les cis ki dmornut e ståve.

Les dierinnès idêyes, c' est ki ç' sereut ene sôre di botulisse (epweznaedje pal
tocsene di Clostridium botulinum)

Li må s' voet aprume å bontins, li moumint ki l' yebe crexhe. Gn a eto des cas å
waeyén-tins, cwand i rploût et k' i n' fwait nén trop froed.

Onk des pus rlomés senes, c' est l' paralizeye do farink, k' espaitche les
tchvås d' avaler, minme si raetchon. Li biesse a fwin et soe. Ele maweye l'
yebe, mins li mawiaedje ritchait al tere, kecfeye tot rpassant pa les narenes.
Parey avou l' aiwe.

Li tchvå est resseré (i n' crote nén). Å sintaedje al mwin, li rectom est setch.
Pout gn aveur des trintchêyes.



https://wa.wikipedia.org/wiki/M._Piron

Come cacheu, i publeye, e 1939, on rcweraedje so les noûmots k' ont stî foirdjîs
a Lidje pås scrijheus d' Belès Letes diviè 1900 (Formation de la langue
littéraire des écrivains liégeois).

Tot-z eplaidant "Clarté sur les lettres wallonnes contemporaines" e 1944, il a
pår ricandjî les rîles di djudjmint so les scrijheus, et dmander di tote foice
on hôt livea estetike åzès scrijhaedjes.

Il a stî rcweri les vîs tecses did dispu l' 17inme sieke, et lzî apliker ses
atuzes po lzès passer al passete. Il eplaide ene bibiografeye ladsu e 1962 :
Inventaire de la littérature wallonne des origines (vers 1600) à la fin du
XVIIIe siècle.

Ses mwaissès ouves, c' est aprume, les antolodjeyes. I cmince pa Poèmes wallons
e 1948, la k' i va publiyî des "djonneas" (Willy Bal, Jean Guillaume, Albert
Maquet eyet Louis Remacle), a costé d' on powete dedja ricnoxhou, Franz
Dewandelaer.

I rprind les minmes et ene dijhinne d' ôtes et vude e 1960 mon Gallimard a Paris
Poètes wallons d'aujourd'hui. L' ouve a stî replaideye e 2005 pås Edicions
Labor.

Si tchîf d' ouve serè li nouzome Anthologie de la littérature wallonne ki n' a
polou rexhe did mon Mardaga a Lidje k' e 1979.

Sapinse a lu, li literateure walone a s' plaece emey les grandès literateures
del Daegn, si ele sait fé sinte å lijheu (et al lijheuse) les grands sintimints
del djin, avou ene langue "vraiye et bele". Dj' ô bén : on scrît lingaedje foirt
dilé li manire ki les djins djåznut walon, et ki s' houwe evoye des tourneures
di stîle et do motlî calké do francès, come c' esteut sovint l' cas disk' adon.

Ces idêyes la vont fé skepyî li djermêye 48, ki va produre les meyeus scrijheus
e walon do 20inme sieke.



https://wa.wikipedia.org/wiki/M._Hicter

Marcel Hicter a skepyî a Henefe li 12 di djanvî 1918 et mori a Moumåle li 17 d'
avri 1979

Di s' mestî, prof di latén-grek, i redjårbêye voltî les belès letes grekes eyet
latenes e walon: come dins les ramexhnêyes d' arimés "Vî fré" (1939) et "Gentils
galants de France" (1956). Eto divins l' pîce di teyåte "L' acopleuse", amontêye
pol prumî côp e 1964.

E prôze, on cnoxhe "Li pont al moite aiwe, li spoule d' on ptit hamtea, seur ene
pitite miete li paskeye di si prôpe vicåreye. Il a stî eplaidî dins on gros spès
live a s' no dins l' coleccion des "Cahiers JEB" e 1983.

Marcel Hicter sicrijha po cmincî e walon lidjwès "L' acopleuse", "Vî fré", mins
s' aveut håsse di foirdjî eto e si walon coinrece "Gentils galants de France",
"Contes hesbignons" (eplaidî e 1999, après si moirt).

Nén sbarant k' il åye sitî onk des prumîs a tuzer a on rfondou walon, mins
s' n' a-t i måy metou si idêye sol mestî.

Il a stî rprins dins l' antolodjeye «Scrire». Il a yeu droet eto a on livret del
coleccion Memwere walone di l' SLLW.

Come politikî, il a stî mayeur di Moumåle 1957 a 1962. L' Aisse del Tuzance di
ç' viyaedje la poite si no, ey eto li bati do viyaedje.



https://wa.wikipedia.org/wiki/M._Francard

Michel Francard (riwalnijhåve Mitchî Francård) a skepyî a Bastogne eli 17 di
måss 1952.

Il est prof d' univ di s' mestî, et pa ses rcwerances sol rissinta des
lingaedjes diléreces emey les djonnes (1988-1991), l' enondeu del sociolinwince
do walon. Foû do walon, il a studyî, avou, li francès del Walonreye.

Di 2004 a 2009, il a monté e gråde, et divni vice-recteur di l' Univ do
Noû-Lovén, et dveur leyî ouve å dfwaite di si ovraedje direk pol walon.

Il a metou so pås so fotches li Muzêye do Pårlaedje e Payis d' Bastogne (1982),
et-z î eplaidî ene peclêye di lives e walon, avou come cougnet : l' antolodjeye
Scrijheus d' Årdene (2002).

Priyî pa Lucien Mahin a on raploû so l' avni do walon a Rdû, e 1993, Michel
Francard si oize dimander : "Fåt i sacrifyî les vîs cåzeus d' walon so l' åté do
rfondaedje ?" Pu-z î raler : "Les vîs cåzeus, a Bastogne, c' est 9 djins." Il
aveut respondou al kesse sins l' dire platezak.

A cåze di ciste avuzion la, Michel Francård fourit rbouté pa l' SLLW, cwand on
dmanda po k' il î moussaxhe.

Å cmince (1984), Michel Francard ni djåzéve nén walon, emacralé pa l' idêye
diyalectolodjike k' i dveut pårler avou l' accint d' on seul viyaedje. Mins,
pitchote a midjote, i s' î a metou, copurade a cåze di ses rescontes avou des
Rantoelîs. Al shijhe k' il a dit årvey ås waloneus (2004), come bouteu direk
emey zels, c' esta lu ki cåza e walon, et èn ôte fé on spitch e francès.

Michel Francard a sovint fwait vni des studiants romanisses do Noû-Lovén po
rescontrer des walon-cåzants, å cmince e payis d' Bastogne, pus al Soce des
Rcåzeus d' Bietris.



https://wa.wikipedia.org/wiki/M%C3%A5jhon_do_Peupe

Ene Måjhon do Peupe (e lidjwès Mohone dè peûpe), c' est on bastimint la k' les
ptitès djins si polént rashonner.

Li prumire måjhon do peupe el Walonreye a stî amontêye a Djolimont e 1872.
Adonpwis, divins bråmint des comenes del provinces di Lidje et do Hinnot. Aprume
dins les viyaedjes et veyes la k' i gn av' des houyires des pirires u des ôtès
cårires, des ovroes et des oujhenes di totes les sôres.

Emile Vandervelde a recoraedjî li rdiswalpaedje après l' guere di 14. Tins del
guere, n aveut pupont d' martchandeyes, les måjhons do peupe s' ont retroclé.
Après l' guere, l' assoçnaedje des coperatives a dmoré dizo l' no di "Union
coopérative", la ki totes les ptites coperatives ont-st apoirté leus avwers.

On magnive meyeu tins al Måjhon do peupe; ça fwait k' les catolikes ont-st
amonté des coperatives catolikes, come l' "L'économie Populaire", le
"Bien-être". Les cåbarets si lomît "Cekes catolikes".

On n' poleut nén vinde del gote dins les måjhons do peupe (lwè Vandervelde). Li
cårbartî si loméve "limonådî". On fjheut cinema, n aveut des bibiotekes, des
scoles, envd.

Les dierinnès måjhons do peupe ont toumé djus dins les anêyes 1980, di cåze do
candjmint do vicaedje (grands botikes, vweteures, totès amuzmints).

Ene pårteye do traeyin culturel des måjhon do peupe serè rprins pa les Aisses
del Tuzance.



https://wa.wikipedia.org/wiki/Louis_Renard

Louis Renard a vnou å monde a Tîhondje, li 17 do moes d’ måss meye ût cint
cwatru-vint cwate. Il î dveut mori cwatru-vint–z ans pus tård (e 1964).

Riprins dins l' Pordjet d' antolodjeye des scrijheus e walon do Payis d' Hu d
Djhan-Pire Dumont.

I n' si fåt nén brouyî inte Louis Renard et Michel Renard, èn ôte rilomé
scrijheu e walon, do Payis d' Nivele, lu.

Come di djusse, i cminça come aprindisse, come mandaye, a aidî les maçons. I
djheut k’ il aveut poirté des meyes d’ oujheas so si spale.

Mins al nute et li dimegne, i studyive et aler al « Sicole industriyele » di Hu
et il a–st avou s’ diplome di capacité. Si bén k’ e 1912, la k’ il aveut vint–ût
ans, i s’ a metou a s’ conte come eterprindeu–maçon.

Des ans pus tård, c’ esteut l’ guere di catoize. Louwis fourit artiyeu a foirt
d’ Evgnêye (c’ est on des foirts di Lidje). Li guere atake li cwate, li dijh il
est acsû par des bokets d’ obus. Il ala-st a l’ ospitå d’ Lidje. Ene feye
riweri, on l’ emoenna e l’ Almagne, wice ki dmora cénk anêyes prijhnî. C’ est la
ki s’ meta a scrire des powinmes. Come bén des ôtes (Françwès Warnotte, metans,
il aveut l’ må do payis et motoit li tins do tuzer et do scrire.



https://wa.wikipedia.org/wiki/Llu%C3%ADs_Llach

Lluís Llach i Grande (1948), c' est on tchanteu-compôzeu e catalan, kinoxhou pa
ses tchansons siconte des fachisses.

Lluís Llach vina-st å monde a Verges (Baix Empordà, Catalogne) e 1948. Si pere,
d' ene famile di gros tnants d' teres, aveut-st avou ene bele plaece dins ç'
viyaedje la. Si mame, leye, aveut stî aclevêye a Bårçulone, dins ene famile
bordjoesse.

Ses prumirès årgudinnes, elzès compôze k' i n' a fok shijh set ans; mins si
prumire tchanson tchanson avou des paroles da s' grand fré Josep Maria, et l'
muzike da lu, ele date del difén di 1965.

Cisse tchanson la, c' est Que feliç era, mare (Ki dj' esteu binåjhe, ti, moman).

Lluís Llach va cmincî a-z esse kinoxhou long et lådje a pårti di 1967, come
mimbe do movmint del Nouve tchanson (Nova Cançó), cwand il intere el binde Els
Setze Jutges (les saze djudjes), ki ci serè lu l' dierin a-z î moussî.

Al fén di 1969, après aveur yeu mo do succès populaire, i va tchanter tot seu å
Palå del Muzike Catalane. A pårti d' adon, i va esse loukî come onk des meyeus
tchanteus compôzeus do moumint. Si årè-t i todi pus di succès, a tos les liveas.

I voyaedjrè-st a Cuba, ey i tchantrè eto pol publik di Madrid. Çoula, ça serè
ene miete dizôrnant por lu, ca cwatre ans å long, i n pôrè pus tchanter a
Bårçulone. C est adon k' i cmince a fé des concerts el France, copurade a Paris,
et ariver a passer a l' Olympia.

Après onk di ses recitals di l' anêye 1975, i va esse aresté pal police. Il årè
des foitès amindes et, ût moes å long, on lyi disfindrè di tchanter ses
tchansons so tot l' teritwere espagnol.

I va raparexhe e 1976 å Palå Municipå des Spôrts di Bårçulone. C' esteut bôré
plin.



https://wa.wikipedia.org/wiki/Lingaedje_roman

I provnèt d' l' evolucion do latén e-n on patwès (lomé patwès latén) après l'
tcheyaedje di l' Impire Romin Coûtchantrece e 476.

I gn a deus groupes, les cis ki fjhèt les plurials tot radjoutant on s al fén,
eyet les cis ki candjèt l' voyale del fén, metans o ey e ki divnèt i oudonbén a
ki dvént e.

End a ki pinsèt ki les fômes avou "s" vinèt di l' acuzatif eyet les cenes avou
voyale do nominatif; mins des ôtes pinsèt purade ki ça venreut po tos les
lingaedjes di l' acuzatif, mins ki po des lingaedjes k' i gn a li "-s" al fén s'
a candjî en on son di dmey voyale "-y" et poy divni "-i"; come egzimpe di çoula
i mostrèt li prono itålyin "noi" (nozôtes) ki vént bén do latén "nos".

Des lingaedjes k' i gn a on pierdou l' voyale al fén des mots k' i gn aveut e
latén; des ôtes l' ont wårdé. Metans: lupus, luna e latén ki divnèt loup, lune e
francès (dins l' vî tins li p' esteut oyou)

Li limero saze (16) est fwait pa des lingaedjes k' i gn a sol fôme sijh-dijh,
tot come les limeros di 11 a 15; et sol fôme dijh et shijh, tot come les limeros
di 17 a 19, pa ds ôtes lingaedjes.

Les viebes habere eyet tenere ont evolouwé di manire diferinne po sinifyî
"tini", "aveur", come aidant viebe ("aveur (fwait)") et co po dire "i gn a".

E walon metans, c' est: tini, aveur, aveur (fwait), aveur (i gn a); dj' ô bén ki
ça vént respectivmint di l' evolucion di tenere, habere, habere, eyet co habere.
On mostere çoula tot scrijhant "THHH".

Des lingaedjes k' i gn a eployèt "aveur" come aidant viebe po tos les
codjowaedjes copôzés; dismetant ki des ôtes eployèt eto "esse" avou sacwants
viebes, copurade les cis ki dnèt ene idêye di movmint ou di divni.



https://wa.wikipedia.org/wiki/Lidje_(princip%C3%A5t%C3%A9)

Li Principåté d' Lidje u Payis d' Lidje, c' esteut èn Estat do Sint Impire Romin
Djermanike, askepyî e 980 cwand l' impreur Oton II va dner des povwers timporels
a l' eveke di Lidje, Notger.

Li principåté esteut moennêye pa on Prince-Eveke. Li rlidjon oficire di tos les
sudjets do Prince-Eveke, c' esteut l' catolicisse. Mins les protestants ont stî
on moumint acceptés a Spå.

Les lingaedje d' atôtchance inte les djins sol pus grande sitindêye del
Principåté, c' esteut l' walon ki s' a aprume fôrmé so ç' payis la. Nerén, a
Bijhe, dins l' ancyinne Conteye di Lô, c' esteut l' limbordjwès ki les djins
cåzént etur zels.

Li principåté dmorrè on dislaxhî Estat disk' e 1794, cwand elle est evayeye
påzès årmêyes francesses. Ele disparexhrè li prumî d' awousse 1795, li djoû k'
on vota l' aneccion al France.

Li principåté d' Lidje si stindeut tot do long di Mouze (såf Nameur, mins bén
Djambe), di Dinant disk' al Conteye di Lô. Ça fwait k' ele rascovreut bråmint
des bokets do payis walon.

Li principåté côpéve e deus les Bas-Payis nonnreces, avou les dutcheyes do
Lussimbork et do Limbork d' on costé, eyet l' restant des Bas-Payis d' l' ôte.

Li Principåté aveut des ambassadeurs dins les grands estats d' Urope, inte di
zels, a Paris.

Les lwès estént anonceyes pa des cris d' Peron. Dj' ô bén k' å cmince, elle
estént criyeyes å djins sol peron, ki rprezintéve les libertés.



https://wa.wikipedia.org/wiki/Li_tchet_%C3%A5s_botes_(floriconte)

Li Tchet ås botes, c' est on floriconte kinoxhou el France ey e l' Itåleye el
mitan do 16inme sieke.

Li pus vî riscrijheu cnoxhou, c' est èn Itålyin, Giovanni Francesco Straparola,
dins on live ki vuda diviè 1550-1553, «Les plaijhantès nutes» («Le piacevoli
notti»).

E walon, il a stî redjårbé pa På-Hinri Thomsin dins l' live Contes do bon vî
tins e 2004.

Gn aveut-st on côp on pôve mônî ki n' aveut ki s' molén, èn ågne et on tchet. Il
aveut troes fis. Divant do mori, i fjha les pårts. Li molén å pus vî des valets,
l' ågne å deujhinme et l' racoulot åreut don l' tchet.

Li djonne fi esteut ki s' dilamintéve so s' sôr, cwand l' tchet (ki cåzéve, come
dins tos les floricontes) lyi djha : " Ni vs fijhoz nou må d' tiesse, nosse
mwaisse. Vos n' avoz k' a m' diner on saetch di grosse toele et m' fé fé ene
pwaire di hôtès botes po poleur cori dins les broûlîs. Adon, vos n' rigretroz
nén li pårt k' on vos a dné."

Avou s' saetch di grosse toele, i s' mete al tchesse di såvaedjès robetes et d'
pietris, et les aler ofri å rwè, å no di s' mwaisse, li signeur di Carabasse.



https://wa.wikipedia.org/wiki/Li_Tchant_des_Walons

C' est ene tchanson e walon sicrîte e 1900 pa Théophile Bovy (dandjreus sol
tipetape do "Minuit chrétien") , et metowe e muzike li 31 di may 1901 pa Louis
Hillier.

Li muzike fourit metowe e concours pal "Ligue Walone". A ç' moumint la, Louis
Hillier esteut el Grande-Burtaegne (come violonisse, compôzeu et tchîf d'
orkesse), et trova l' anonce dins ene gazete deus djoûs divant l' dierin djoû po
revoyî les airs. C' est dins l' trén et l' batea al wapeur po rivni a Anverse k'
i compôza li muzike do Tchant. 

Li "Tchanson des Walons" esteut aprume tchanté a Lidje, mins i si spårda
raddimint so tote li Walonreye ey esse todi pus sovint loukî come l' ime del
Walonreye.

C' est tot tchantant li Tchant des Walons ki les sôdårds disfindît les fôrts di
Lidje e 1914. 

Li 15 di djulete 1998, li Pårlumint walon clawa les simboles oficires del
Walonreye (drapea, ime, fiesse). Gn ourit ene longue bate di dvizes divant do
relére li Tchant des Walons. On rprotchive les fråzes ene miete deures come

Mwaisse modêye e walon (avou l' rifondowe ortografeye). D' åbitude on n' tchante
ki les prumî et troejhinme coplets.



https://wa.wikipedia.org/wiki/Li_Grande_Boursegne

Li Grande Boursegne, c' est on ptit viyaedje del Walonreye, rebané avou Djedene,
a 1 km del Pitite Boursegne.

"Burs", e shuvant Foerstemann, sereut ene plante k' on lome "Borse" e hôt almand
(Bursa, ledum palustre), ki crexhe dilé les rixheas. Èn ôte tuzaedje vôreut ki
ça vénreut di "Burc, Borc", ki sreut on radicå amoennant "Borsus" et "Bourcy",
vinant do tixhon "Berk", beyôle.

Dins les fagnes del Croes-Schaye (fagne di l' Abîme, Marotele, valêye di l'
Ours, on rascontere li Myrica Gale, ki Gaston Lucy loméve li "myrthe des
marais", ene plante aromatike k' on meteut dins les årmås a lindje on pô crowes,
po-z espaitchî l' lindje di prinde on gosse di tchamossî. Gn a-t i on rapoirt di
onk a l' ôte, et avu Boursegne? Pocwè nén?

Les deus Boursegnes, li Ptite et l' Grande, ont shû a pô près l' minme tchimin,
a pårt ki l' Grande esteut putoit rataetcheye a l' Abeye di Wåssårt et al
Conteye di Nameur, avou des acwintances avou Poilvache. Li Grande Boursegne a
oyou a sofri e 1640 des tropes francesses ki vnént fé l' sidje di Tchårlumont
(Djivet).

Al guere di 1914, po on uhlan touwé al frontire, les Almands ont broûlé 72
måjhons. I n' dimoréve ki l' eglijhe et 18 måjhons. Va co bén k' les djins avént
saiwé e bwès.

E 1944, en alant so Vierzeye, i gn a plin di parachutaedjes d' åres pol Makis et
les prumîs paras bedjes sol sol nåcionå, djusse divant l' liberåcion.

Li site del Croes-Schaye fwait pårteye del viye comene del Grande Boursegne. C'
est ene sitroete binde di teres k' el riloye avou l' viyaedje e passant eter
Riene etVierzeye et k' on lome: "Les longs boyeas".



https://wa.wikipedia.org/wiki/Leuc%C3%B4ze_des_bovrins

Li leucôze inzotike des bovrins, c' est ene maladeye des bovrins avou des
crexhioûles a totes les glandes al linfe et dins les ôtes texhous avou des
blankès globures.

Li maladeye est cåzêye pa on virûsse, li virûsse del leucôze inzotike des
bovrins.

Li leucôze e inzotike ås vatches a stî discrîte pol prumî côp dins les anêyes
1860. 

Elle esteut aprume sipårdowe dins les contrêyes di l' Ess di l' Almagne d' adon
(li Prûsse levantrece, li Pomeraneye, li Meclenbork, [li [Brandenbork]] et l'
Sake (c' est po çoula k' on l' loméve, e-n almand, “ostelbische Krankheit”,
maladeye å Levant di l' Ele).

Al fén del deujhinme guere daegnerece, les cinsîs d' avår la, ki n' vlént nén
dmorer dizo l' mambornance des Rûsses (askepiaedje di l' Almagne di l' Es)
afoujhît viè l' Almagne di l' Ouwess avou leus biesses, ey amoenner li rascråwe
e Chlechvik-Osteyn ey el Basse Sake.

Dispu l' tins, li maladeye s' aveut eto ståré, avou l' martchandaedje des bounès
vatches di ces payis la (come li raece “Ostene”), dins les ôtes payis del Mer
baltike, Daenmåtche, Suwede eyet Finlande. 

C' est dandjreus pal minme voye (l' apoirtaedje di vatches a laecea po-z amidrer
les cenes do payis) ki l' leucôze si stitcha ezès Stats Unis, pu, did la, totavå
les Amerikes (Canada, Amerike nonnrece, et kécfeye ossu rivni e l' Urope).

Lacobén k' on n' l' a måy conoxhou el Walonreye, wice k' i gn a nén tant d'
vatches laeçreces ki ça.

Li må passe d' ene rascråwêye vatche a ses veas pal voye do laecea. Mins li tins
d' covaedje del maladeye est foirt long (di 9 moes a 9 ans). Ça fwait ki, å pus
sovint, c' est des vatches di 5 a 8 ans ki vont esse malådes clinicmint.

So 300 cas studyîs al sicole veterinaire di Hanôve, n aveut 2 åcint di biesses
di 2 ans, 8 % di 3 ans, 11 % di 4 ans, 24 % di 5 ans, 21 % di 6 ans, 11 % di 7
ans, 12 % di 8 ans, 7 % di 9 ans, 4 % di 10 ans et pus vî. 

Gn a k' on torea d' acsût po 150 vatches dins les statistikes, tot biesmint
paski les måyes sont touwés po leu tchå estant co djonne. Les gayets ni sont pus
waire wårdés po siervi les vatches laeçreces dispu l' diswalpaedje di l'
esminçaedje artificiel.

Totes les biesses avou des senes ricnoxhåves clinicmint vont crever, après on
tins ki dipind del fôme clinike. Ça pout aler foirt rade, moirt subite u må ki
deure on djoû u deus (maladeye awiyante k' atake ki cour u ki råye li misse). Po
l' acsujhaedje des glandes did dizo l' pea, li maladeye pout durer sacwants moes
dispu k' on-z a veyou li prumire crexhioûle.

Li pus åjheymint ricnoxhåve, come di djusse, c' est les crexhoûles di dzo l'
pea : babetchreces, sipalreces, coxhreces, dirîtetreces.



https://wa.wikipedia.org/wiki/Letes_arabes

L' alfabet arabe c' est l' alfabet eployî copurade po scrire l' arabe, mins eto
des ôtes lingaedjes. Bén k' on l' lome å pus sovint alfabet, c' est, pus
spepieuzmint, èn abdjade, dj' ô bén, on sistinme di scrijhaedje ki n' note
(cåzumint) ki les cossounes do lingaedje et nén les voyales.

Come c' est l' alfabet ki l' Alcoran a stî scrît avou, il est veyou come sacré
påzès moslimîs, eyet si spårdaedje s' a fwait avou l' ci d' l' Islam.

Ça fwait k' il a stî eto (ou est co) eployî po scrire des ôtes lingaedjes ki n'
ont nole parintêye avou l' arabe, come li farsi, li turk disk' a 1928 (après
Mustafa Kemal Atatürk a oblidjî a-z eployî l' alfabet latén), li kashmiri, li
sindi, l' ourdou, l' ouzbeke ou co l' kurde. On a sovint dvou radjouter ou
candjî des letes po pleur adapter cist alfabet al fonolodjeye di ces lingaedjes.
Sacwants lingaedjes d' Afrike, come li hawsa, l' ont eto eployî, divant d'
passer a on transcrijhaedje e letes latenes. Po pus di racsegnes so les
adaptaedjes di l' alfabet arabe, loukîz Adaptaedjes di l' alfabet arabe.

L' alfabet arabe a vint-nouv letessoûmintreces (vint-ût si on n' conte nén li
hamza, ki s' kidût soeye-t i come ene lete soeye-t i come on diyacritike), eyet
si scrire di droete a hintche. I n' a pont d' diferince inte li scrijhaedje al
mwin eyet les letes d' imprimreye, di pus, c' est èn alfabet monocamerå, dj' ô
bén, ki n' fwait nén d' diferince inte des grandes et des ptitès letes. D' èn
ôte des costés, les letes si loyént avou les cenes di dvant et ki shuvèt, ça
fwait ki tchaeke lete pout aveur disk' a cwate cognes diferinnes, sorlon k' ele
est tote seule, a l' atake d' on mot, å mitan, ou al fén. Mins nerén, des letes
k' i gn a ni s' loyèt måy al lete shuvant, di fwait, on mout pout aveur ene
côpeure dins l' loyaedje des letes cwand il a-st å dvins ene di ces letes la ki
n' si loyèt nén al cene d' après; li blanc dins ç' cas la est tot l' minme pus
ptit ki les blancs k' i gn a etur les mots.

Come l' alfabet arabe est èn abdjade, c' est å lijheu a bén cnoxhe li lingaedje
po saveur wice k' i doet prononcî les voyales. Po l' arabe ci n' est nén co trop
målåjhey, la ki l' repårtixhaedje des voyales est assez bén erîlé po on bodje di
cossounes diné, ca çoula dipind del croejhete (vey l' årtike sol lingaedje arabe
po pus di detays). Mins nerén, on pout eto noter totes les voyales (ou seulmint
les pus målåjheyes), avou des senes diyacritikes. C' est çou k' on fwait metans
po des eplaidaedjes di l' Alcoran ou dins des lives di scole. I gn a eto, po des
sfwaits tecses, k' on lome «voyalijhîs», des diyacritikes po dire k' i n' a pont
d' voyale (sukūn) et po mostrer l' djeminaedje des cossounes (šadda).

On pinse ki l' alfabet arabe vénreut di l' alfabet arameyin dins si cogne
nabateyinne ou siriake, l' alfabet arameyin lu-minme dischindant di l' alfabet
fenicyin (èn alfabet k' est l' tayon di bråmint des ôtes, emey zels les alfabets
ebreu, grek et, did la, li cirilike ou co l' latén). Li prumire ateståcion d' on
tecse sicrît en alfabet arabe rimonte a 512. C' est å 7inme sieke k' on-z a
radjouté les ponts ådzeu ou ådzo di sacwantès letes po les mî ricnoxhe, c' est
ki l' modele arameyin a moens d' foninmes ki l' arabe, et l' sicrijhaedje å
cmince eployive ene minme lete po pus d' on foninmes. Cwand on-z a fwait ces
candjmints, l' ôre des letes a stî candjî eto; come di djusse, l' alfabet arabe
èn shût pus l' ôre tradicionel des ôtes alfabets semitikes, ôre k' on lome ôre
levantrece (ki l' ebreu, metans, shût co asteure).

L' alfabet arabe pout esse transliteré eyet transcrît di sacwantès manires
diferinnes e letes latenes. Cwand on vout esse foirt sipepieus, eyet c' est çou
k' est fwait dins cist årtike ci, on eploye li transliteraedje DIN-31635.

Mins li côdaedje naturel c' est bén seur tot-z eployant les letes arabes. I gn a
sacwants djeus d' caracters infôrmatikes k' ont les caracteres k' i fåt po l'
arabe, come ISO-8859-6 ou co Unicôde, ki dins si «blok arabe», des plaeces
U+0600 a U+06FF. Ces deus djeus d' caracteres n' ecôdèt ki les letes, nén les
fômes contecstuweles; ça fwait ki c' est å programe di håynaedje (ou d'
imprimaedje) di prinde li bon glife del fonte. I gn a eto dins unicôde des
«fômes di prezintaedje arabe A et B» (deus bloks: U+FB50 a U+FDFF eyet U+FE70 a
U+FEFF), mins i sot la po copatibilité avou des vîs djeus d' caracters; on n'
divreut måy eployî ces bloks la cwand on ecôde on novea tecse en alfabet arabe.
Si on vout vormint foircî ene cogne purade k' ene ôte, i fåt eployî les
caracteres ZWJ et ZWNJ, divant ou padrî l' lete, po foircî l' loyaedje (ZWJ) ou
foircî l' nén loyaedje (ZWNJ) d' on costé et d' l' ôte. A noter eto ki c' est l'
programe di rindou so waitroûle ki va fé tot l' ovraedje po carculer l'
epådjnaedje di droete a hintche, ki pout esse foirt målåjhey pa côps cwand i gn
a des elemints neutes pol direccion (come les blancs, les deus ponts, evnd) ou
des elemints hintche-a-droete (chifes, letes latenes, evnd) å mitan do floûs di
letes droete-a-hintche. Il egzistêye po çoula deus caracteres di controle
speciås, po foircî l' sinse hintche-a-droete ou droete-a-hintche dins les cas
målåjheys di tecse maxhî. Po pus di racsegnes l' ecôdaedje eyet l' rindou
infôrmatike di l' alfabet arabe, on pout lére, e francès, li manuel tecnike d'
Unicôde, sol waibe http://hapax.qc.ca/

On transliteraedje di l' arabe doet bén mostrer les letes k' on scrît mins ki n'
s' oyèt nén ou ki s' prononcèt d' ene ôte manire, dismetant k' on
transcrijhaedje lu mostere seulmint l' prononçaedje. Li transcrijhaedje fonetike
eployî chal shût les convincions di l' alfabet fonetike eternåcionå. Dins cist
årtike ci, såf a dire li contråve, c' est on transcrijhaedje et nén on
transliteraedje ki serè-st eployî. Les mots sicrîts en arabes sont scrîts
voyalijhîs pår, avou tos les diyacritikes (såf pa côps sacwants sukūn). Dins l'
pratike, ci djinre di spepieus scrijhaedjke est foirt råle eyet on nel
rescontere ki dins les tecses didactikes, çou k' est l' cas chal.

Les letes sins fômes d' atake et di mitan ni s' aloyént måy al lete ki shût,
minme å dvins d' on mot. Po çou k' est del ﺀ hamza, ele n' a k' ene seule cogne,
la k' ele n' est måy loyeye, ni al lete di dvant, ni al lete di drî. Li hamza
pout eto aveur ene dujhance di diyacritike (on dit adon k' elle a-st on
sopoirt). I n' a nou mot (en arabe) ki cmince pa èn alif, ça fwait ki, dins l'
pratike, li prumire lete dins les motîs c' est li hamza. 1: transliteraedje
sincieus. 2: valixhance fonetike. 3: transliteraedje tot shuvant l' prononçaedje
do walon.

Li ة tāʾ marbūṭa (« crolé tāʾ »; c' est, istoricemint, on derivé del lete ت tāʾ
et nén do ه hāʾ, did la les deus ponts. I sufixh di croler on tāʾ po-z aveur on
tāʾ marbūṭa) c' est ene cossoune, dj' ô bén on /t/; mins nerén, ele ni s' trove
k' al fén des mots et todi après on son /a/ (ki n' est normålmint nén scrît). Li
son /t/ ni s' prononce ki cwand les voyales cåzuweles finåles ki shuvèt l' lete
si prononcèt avout; mins, ces voyales la sont-st å pus sovint mouwales, ele ni
s' prononcèt nén dins l' cåzaedje corant. Ça fwait ki sovint, mins c' est nén
djusse, on dit ki l' ta marbouta a l' valixhance [a(t)].

Dins on prononçaedje sotnou, on-z ôt on [h] al plaece do [t], al poize après l'
mot. Cwand il est mouwea, on n' transcrît ki foirt rålmint l' tāʾ marbūṭa; i gn
a ki l' transliteraedje ki l' mete cåzu tofer, mins les uzaedjes candjèt assez
bén. Chal, li tāʾ marbūṭa est noté pa ʰ. Vey ossu pus lon, a « Sôres di
lijhaedjes » po pus di racsegnes.

Li lete ى ʾalif maqṣūra ni s' eploye k' al fén des mots; c' est ene lete di
ralonguixhmint pol foninme /a/. C' est l' no del lete ki mostere li son k' on-z
a avou, « ʾalif di ralonguixhmint », et nén si cogne, la kel lete rishonne a on
ي yāʾ. L' eployaedje di l' alif maksoura est diswalpé al seccion « Longowès
voyales et letes di ralonguixhmint ».

Cwand i gn a-st on ل lām k' est shuvou d' èn ا ʾalif, i fåt replaecî les deus
letes avou ene ligature لا . Ii gn aveut dins l' tins ds ôtès ligateures del
minme sôre, mins ki n' sont pus foirt eployeyes, såf dins l' caligrefeye et des
sfwaits scrijhaedjes et dins des vîs tecses; dismetant ki l' ligateure lam+alif
est obligatwere.

Dins des mots k' i gn a, et copurade dins l' flecsion des viebes, on peut scrire
èn ʾalif ki n' si prononce nén et ki n' sieve nén nerén come sopoirt a on
diyacritike. On l' trove principålmint dins l' mot مِائَة miʾa, « cint » (ki
sereut, s' il esteut pus erîlêymint scrît, مِئَة). Dins l' codjowaedje, on
radjoute on mouwea ʾalif après on wāw و k' est al fén do mot; insi:

Come on l' ecrit normålmint, l' arabe n' eploye cåzu pont d' diyacritikes, såf
les ponts å dzo ou å dzeu ki font pårteye des letes et ki permetèt d' les
distinguer (del minme manire k' e l' alfabet latén li pont sol "i" n' est nén
veyou come on diyacritike nerén); vos ploz vey l' Istwere di l' alfabet arabe po
pus di racsegnes). Mins nerén, po rinde li lijhaedje pus åjhey, et dins des
cådes didactikes ou relidjeus, i gn a bråmint des faflotes ki s' polèt radjouter
å tecse pol rinde moens ambigou: come l' arabe ni note normålmint nén les
voyales, ni les djeminaedjes nerén les assimilåcions c' est foirt målåjhey po on
lijheu aprindisse di lére a hôte vwès on tecse sins l' aidance di ces
diyacritikes la ou sins ene foirt boune kinoxhance do lingaedje.

Les diyacritikes eployîs sont discrîts pår dins l' årtike Diyacritikes di l'
alfabet arabe, ki vos ploz aler vey divant d' continouwer. Les mots arabes cités
chal eployèt, come di djusse, ces diyacritikes la, eyet ça aide po comprinde
sacwants ponts di les bén cnoxhe.

Totes les letes des tåvleas chal ådzeu c' est, mågré çou k' on pôreut pinser,
des cossounes (oudonbén des mouwalès letes). Les voyales èn sont ke rålmint
notêyes, et cwand ele sont notêyes, c' est dizo l' cogne di diyacritikes.

Les coûtès voyales ni sont notêyes ki pa des diyacritikes, et çoula seulmint po
lever des ambigwités (çou k' est råle) ou co dins des lives po ls efants ou
relidjeus.

I gn a cwate letes k' on lome «di ralonguixhmint», et ki sont-st eployeyes po
dire wice k' i gn a ene longowe voyale — ki, leye, n' est normålmint nén scrîte
—, ا ʾalif, ى ʾalif maqṣūra (seulment al fén des mots), ي yāʾ, et و wāw. Ces
deus dierinnes letes la sont eto les dmey-voyales (dj' ô bén, des cossounes) y
eyet w. Dins on tecse normå, nén voyalijhî, on-z a adon des ambivalinces :

Çou ki s' passe, en arabe, c' est ki l' longou son ū (oû) est discompôze e uw
(ouw/ow); mins come i n' a ki l' cossoune k' est scrîte, c' est come si ele
notéve li son ū. Ça fwait ki ces letes, totes des cossounes (istoricmint po ا
ʾalif), rotèt pa côps come des longowès voyales; on dit adont ki c' est des
matres lectionis (e latén «mere do lijhaedje»). Come di djusse, l' alfabet
arabe, minme si c' est èn abdjade, va mårker sistematicmint totes les longowès
voyales. Did la ki ces letes ki mostrèt ces eplaeçmints sont eto léjhous come
des voyales. Des ôtes sicrijhaedjes semitikes, come l' alfabet ebreu, fijhèt
parey, çou ki fwait dire a sacwants sincieus des scrijhaedjes (come Thomas
Bauer; vey li bibliografeye chal pa dzo) ki ces abdjades èn sont nén purmint di
cossounes, et k' i meritèt do côp bén d' esse lomés alfabets avou des voyales.

I gn a deus diftongues ki sont principålmint eployîs, ay eyet aw; come a n' est
normålmint nén scrît, i gn a ki l' deujhinme boket, y ou co w k' est scrît, avou
l' cossoune ki va bén, ي yāʾ ou و wāw, çou ki fwait la avou ene ambigwité; come
di djusse, ي yāʾ et و wāw polèt esse léjhous come:

Istoricmint, li lete ʾalif notéve ene ocluzive glotåle, ou « côp d' glote »,
transcrîte pa [ʔ], çou k' acertinèt les ôtes alfabets ki vnèt del minme
oridjinne fenicyinne. Mins ele a siervou, tot come dins ds ôtes abdjades, avou
yāʾ et wāw, di mater lectionis, dj' ô bén des caractere de replaeçmint po noter
ene longowe voyale. Ça fwait ki, avou l' tins, si valixhance fonetike s' a
pierdou, eyet dispoy adon, ʾalif sieve principålmint po relaecî des foninmes,
noter l' alonguixhmint del voyale /a/ oudonbén a siervi d' sopoirt grafike po
sacwants senes.

L' alfabet arabe si sieve asteure del lete hamza po transcrire li côp d' glote,
on foninme ki, en arabe, pout ariver a tot l' minme kéne plaece dins on mot,
minme a l' atake k' al fén. Mins cisse lete la ni rote nén come les ôtes: ele si
pout scrire tote seule, oudonbén aveur mezåjhe d' on sopoirt, dins ç' diern cas
ele divént on diyacritike:

Dins l' sicrijhaedje o lingaedje arabe, dins l' alfabet « coûtchantrece », li
lete fāʾ si scrijheut dins l' tins ڢ (el plaece di ف dins l' alfabet
levantrece), dismetant ki qāf si scrijheut avou ڧ (purade ki ق). Enute, les
eplaidaedjes del Bijhe Afrike shuvèt l' uzaedje levantrece.

L' alfabet arabe est eto eployî po scrire des ôtes lingaedjes, loukîz a:
Adaptaedjes di l' alfabet arabe.

Come l' arabe si scrît di droete a hintche, on eploye, dins l' sicrijhaedje
modiene, des senes di pontiaedje adaptés pol sicrijhaedje di droete a hintche,
come:



https://wa.wikipedia.org/wiki/Lete_di_beloyance

Ene lete di beloyance,c' est ene lete sicrîte tote seule, mais loyeye å mot di
dvant pa ene loyeure (e rfondou walon).

Li mwaisse role d' ene lete di beloyance, c' est di ristoper èn ahiket. Ele serè
don todi metowe dirî ene voyale et dvant ene ôte voyale.

Li lete di beloyance -z si trove å pus sovint après les dvancetes po, a, e, tot
(divant pårticipe prezintrece) et å (divant on viebe sustantivé); ou après l'
adjondrece «et».

Dins les cåzaedjes ordinaires, sins respet do metaedje do prono coplemint divant
l' aidant viebe, on-z a eto :

Dirî est, metou dvant voyale, on n' eploye nén li lete di beloyance -st,poy ki
l' mot a ddja ces deus letes la a s' coron.

E payis d' Vervî, li prono d' djin sudjet i ni dvént nén il divant voyale. L'
ahiket si ristope pa ene lete di beloyance -y- ki s' divreut scrire :

Li lete di beloyance «-y-» a stî retroclêye al tiesse di sacwants mots e
rfondou :

Li «-n» est tipike do Coûtchant walon avou «no» et «vo»; do Coûtchant et del
Basse Årdene dirî m' , t' et s'.

Dins l' sistinme Feller, les letes di beloyance si radjondêt pa deus loyeures å
mot di dvant et å mot di drî, çou ki dene pacô des droles di acawmints:

Divant l' sistinme Feller, on scrijheut voltî li «z» di beloyance tot seu
(metans Edouard Remouchamps dins «Tåtî»). Sacwants scrijheus come Jeau Bosly ont
porshuvou cisse dujhance la, minme tot scrijhant e Feller.



https://wa.wikipedia.org/wiki/Lete_%C3%A5

Li lete Å (lomêye A-bole), c' est ene lete di l' alfabet latén fwaite d' on on A
avou on ptit rond å dzeu, lomé accint-bole. Si côde unicôde est U+00E5 pol
pitite lete eyet U+00C5 pol grande lete.

Divant çoula, a Lidje, on eployive li lete Â (Cambresier, Forir). E 1898, Joseph
Kinable eployive co "Â".

E 1901, li lete Å est acceptêye pa J. Haust come sicrijha pol long A d' Lidje,
foirt ålwetrin. Mins, po Vervî, J. Feller eploye co on scrijha ki rshonne å "ó".
Portant, e 1947, J. Wisimus, dins s' motî, va prezinter l' accint d' Vervî avou
l' lete Å.

Tot al dilongue do 20inme sieke, gn ava todi pus di scrijheus do Payis d' Lidje
k' eployît l' lete Å, minme s' i vnént di viyaedjes la kel prononçaedje esteut
Â.

A dater di 1992, ele va esse acceptêye come betchfessî scrijha : li betchfessî
å. Adon, ele serè rconoxhowe eternåcionålmint come on sene ortografike do walon.

C' est L. Mahin k' atåvla l' alomåcion d' "A-bole" e walon, a cåze do minme
houcaedje e daenwès. El Basse Årdene ey e Coûtchant walon, on prononce
"A-boule".

Elle est co eployeye po noter des accints ås aschates walon-picård, come a
Courcele.

Dins si alfabet fonetike, Charles Bruneau l' eployive eto po sacwants accints di
des viyaedjes metous so Smwès.

Foû do walon, cisse lete la est eto eployeye e daenwès, suwedwès, norvedjin,
istro-roumin eyet tchamoro.



https://wa.wikipedia.org/wiki/Les_cwate_fis_Aimon

Les cwate fis Aimon, c' est ene tchanson d' djesse kinoxhowe el France ey el
Beldjike (Walonreye et Flande), mins eto e l' Almagne, e l' Itåleye, ezès Bas
Payis et minme e l' Inglutere.

C' est li spoûle di cwate frés ki l' mononke aveut stî touwé pa Tchårlumagne et
ki s' volént rvindjî.

Gn a ene posteure modiene do tchvå Bayåd avou les cwate fis Aimon so Mouze a
Nameur, dilé l' pont d' l' Årdene. N a-st èn ôte monumint eto a Oû-l'-Grand
(Fontinne des cwate fis Aimon). E payis flamind, end a Termonde; ezès Bas Payis
a Nijdorp, dins l' Guele.

El France, lu pus vî live kinoxhou al Bibioteke Nåcionåle, avou doze meye vers,
a stî imprimé a Liyon e 1493 pu rimprimé a Limoges, a Montelimård et a Epinal.

Come les ôtes tchansons d' djesse, l’ istwere des cwate fis Aimon a passé les
frontires et apicî des rawetes dins tchaeke pays. Pacô, on rcandjive minme les
nos des eros.

El Walonreye, on fwait sôter Mouze å tchvå Bayåd a Dinant, et s’ no a dmoré å
rotchî k’ il a swè-dijhant scoté a deus.

A Buznol, on cåze do tchestea d’ Montåban dou çki les cwate fis Aimon årént
dmoré. A Rûle, gn a èn åbe especiål avou cwate bodjes kitwardous ki s’ elaxhèt,
ki poite lu no d’ "åbe des cwate fis Aimon".

Dins l' porcession do tchvå Bayåd (adjeyant d' bwès) a Termonde et Malene, li
tchvå Bayåd si lome "Ros Beiaard".

E-n Almagne, on djåze des "Haimonskinder". On plaece li fén do boket avou l'
moirt da Runåd d’ Montåban a Cologne. Mins les troveus almands î ont metou des
noveas tchaptrês.

El Holande, on vind co, ådjourdu, on ptit live , « Vier Heemskinderen » ki
raconte l’ istwere des cwate fis Aimon et do tchvå Bayåd.

E-n Itåleye, Runåd d’ Montåban est Itålyin et tot s’ passe dins l' payis minme. 

Bouve d’ Aigurmont, lu mononke des cwate fis, esteut on waslet da Tchårlumagne.
Il aveut rfuzé du fé åk ku l’ Impreur lyi aveut cmandé. Ladsu, l’ Impreur lyi
evoye on messaedjî po l’ houkî al coû mins Bouve fwait assaziner l’ messaedjî.

Les frés da Bouve, inte di zels, Aimon, li pere di nos cwate valets, n’ ont rén
trové a rdire et dmorer fideles a l’ Impreur. Tchårlumagne esteut contin, et
mete so pîs one grande fiesse po fé årmer cavlîs les cwate valets Aimon : Runåd,
Alård, Guichåd et Ritchåd.

Tins dol fiesse, on boet bråmint, pu on s' margaye, tot rivnant sol l'
assazinaedje da Bouve. Et Runåd towe Bertolea, on neveu da Tchårlumagne. Po
schiper evoye, shofele et Bayård, si tchvå, arive ås pîs des montêyes di l’
intrêye. Les frés hoplèt tos les cwate so lu tchvå et s' såver dins l' grand
bwès d’ Årdene.

Mins on djoû, so on côp d’ tiesse, i cwitèt l’ Årdene et s’ azårder so les teres
di leu pere. I sont témint tchandjîs et moussîs come des gobieus ki l’ mere les
prind po des perlins rivnant do pierdou Levant et n' les rconoxhe nén. 



https://wa.wikipedia.org/wiki/Les_cahiers_wallons

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Les_Grignous_(roman)

Les Grignous, c' est on ptit roman scrît pa Gaston Lucy, ey eplaidî dins l'
Coleccion Pårlaedjes do Teroe e 2013, adon après l' moirt do scrijheu.

Les Grignous, c' esteut des côpeus d' boûsse ki dmorént dins les bwès d'
Tôtiene, sol Grande Louwate.

Il aveut stî rtapé pa Yves Joblin, avou Gaston a ses costés, dins on sillabusse
lomé "Œuvres complètes". C' est so ç' sourdant la ki Lucyin Mahin riscrijha e
rfondou et l' fé parexhe dins l' Aberteke å cminçmint des anêyes 2000.

Pierre Otjacques riprinda l' mwaisse modêye, li riscrijha e sistinme Feller,
tot-z ehåyant l' croejhete et sacwants rfrancijhaedje a pårti del modêye
éndjolike. Po rexhe so papî 2013.

Dins l' lingadje dès djins qui causenut l' walon, gn-a pont d' mot superlatif. I
dîjenut : « c'èst bin », «ç' n'èst nin co là si mwaîs», «dj'inme co bin», «c'èst
deûs côps rin»... C'è-st-insi qu'il èst, l' Walon ! Sins grandiveûseté po
twartchî s' proficyat' ! Tot l' contraîre d'one grande geûye, parèt ! Come dji
so-st-one arèdjîye, dj'a skèpî insi, dj'a bin do mau avou ça, mi ! Insidon, dj'a
lî « Lès Grignous », mès djins. C'è-st-on lîve da Gaston LUCY. I vint d' rèche
foû do Muséye dèl Parole è l'Ârdène. Non di diâle ! Li préface -sicrîte par
Piêre Otjacques- c'èst d'dja tot suke po-z-assatchî lès copiches ! Èt, do côp
qu'on-z-è-st-au prumî chapite, dji vos l'acèrtine, on vôreut d'dja bin yèsse au
dêrin, télemint qui l' fauve èst plaîjante. Dji vos l' pou bin dîre, chaque mot,
chaque frâse, c'èst come on-èssôrçuladje ! Quénès rûses po d'mèrer paujère avou
on sifaît conteû qu'a l' dâr di v's-amûser... Pont d' doutance, ça chôpîye sès
dwègts d' toûrner lès paudjes au pus abîye ! Dj'a bin sayî dè l' lèyî là, ç'
lîve-la, d' aler bèrôler one sawouce ! Nin lès pwin.nes ! Lîre « Lès Grignous»,
c'èst yèsse al dicauce, c'èst come si v's-aurîz pougnî dins l' flotche do
caroussèl, po todi ! (Joëlle Spierkel).



https://wa.wikipedia.org/wiki/Les_Grignous_(pitit_roman)

Les Grignous, c' est on ptit roman scrît pa Gaston Lucy, ey eplaidî dins l'
Coleccion Pårlaedjes do Teroe e 2013, adon après l' moirt do scrijheu.

Les Grignous, c' esteut des côpeus d' boûsse ki dmorént dins les bwès d'
Tôtiene, sol Grande Louwate.

Il aveut stî rtapé pa Yves Joblin, avou Gaston a ses costés, dins on sillabusse
lomé "Œuvres complètes". C' est so ç' sourdant la ki Lucyin Mahin riscrijha e
rfondou et l' fé parexhe dins l' Aberteke å cminçmint des anêyes 2000.

Pierre Otjacques riprinda l' mwaisse modêye, li riscrijha e sistinme Feller,
tot-z ehåyant l' croejhete et sacwants rfrancijhaedje a pårti del modêye
éndjolike. Po rexhe so papî 2013.

Dins l' lingadje dès djins qui causenut l' walon, gn-a pont d' mot superlatif. I
dîjenut : « c'èst bin », «ç' n'èst nin co là si mwaîs», «dj'inme co bin», «c'èst
deûs côps rin»... C'è-st-insi qu'il èst, l' Walon ! Sins grandiveûseté po
twartchî s' proficyat' ! Tot l' contraîre d'one grande geûye, parèt ! Come dji
so-st-one arèdjîye, dj'a skèpî insi, dj'a bin do mau avou ça, mi ! Insidon, dj'a
lî « Lès Grignous », mès djins. C'è-st-on lîve da Gaston LUCY. I vint d' rèche
foû do Muséye dèl Parole è l'Ârdène. Non di diâle ! Li préface -sicrîte par
Piêre Otjacques- c'èst d'dja tot suke po-z-assatchî lès copiches ! Èt, do côp
qu'on-z-è-st-au prumî chapite, dji vos l'acèrtine, on vôreut d'dja bin yèsse au
dêrin, télemint qui l' fauve èst plaîjante. Dji vos l' pou bin dîre, chaque mot,
chaque frâse, c'èst come on-èssôrçuladje ! Quénès rûses po d'mèrer paujère avou
on sifaît conteû qu'a l' dâr di v's-amûser... Pont d' doutance, ça chôpîye sès
dwègts d' toûrner lès paudjes au pus abîye ! Dj'a bin sayî dè l' lèyî là, ç'
lîve-la, d' aler bèrôler one sawouce ! Nin lès pwin.nes ! Lîre « Lès Grignous»,
c'èst yèsse al dicauce, c'èst come si v's-aurîz pougnî dins l' flotche do
caroussèl, po todi ! (Joëlle Spierkel).



https://wa.wikipedia.org/wiki/Les_Cay%C3%A9s_walons_(gazete)

Les Cayés Walons (kel tite a todi stî scrît e francès : Les Cahiers Wallons, ki
nos scrirans cobén CW), c' est ene rivuwe di belès letes pår e walon k' a cmincî
e 1937, askepeye pa Eugène Gillain.

Ahotêye pal guere 1940-1945, elle a ricmincî e 1947, rimetowe en erote pås Relîs
Namurwès, adon ki Joseph Calozet esteut prezidint eyet Paul Maréchal, penleu.

Elle a tcheryî disk' å djoû d' ouy, tot-z eplaidant, tos les moes, des arimés et
del prôze al leccion, bråmint do Payis d' Nameur, mins eto di des ôtès coines
del Walonreye.

Les covietes des limeros des troes prumirès anêyes (1937, 1938, 1939) ont stî
dessinêyes på spiroutî Joseph Gillain (Jigé), çou k' endè fwait des pîces di
colleccion.

Dispu li cminçmint, gn a yeu del riclame po les lives e walon, mins cisse-ciale
s' a todi fwait e francès.

Les CW ni shuvént waire li scrijhaedje Feller, disk' ås anêyes 1970. A pårti d'
adon, il ont eployî on rcandja do scrijhaedje Feller, apontyî pa Jean Guillaume
et Lucien Léonard, k' eploye des viyès dobès letes come au, en eyet aî, wårdêyes
del viye ortografeye namurwesse da Léopold Godenne, ey eto li pont sol roye
(n.n, n.m).

Tot on tins, l' essegne des CW, c' esteut ene passete, la k' on va scramer les
tecses, po n' leyî coler k' les meyeus. Did la li spot essegnrece del rivowe :
"Waire mins bon". 

Les CW ont pacô publiyî des sacwès e francès a vey avu l' walon, come les Propos
d'un archiviste sur la littérature dialectale à Namur, udonbén Wallonie,
connais-toi toi-même.

Dispu les anêyes 2000, gn a eto di tenawete des scrijhaedjes ki polèt esse
riwaitîs come del proze nén racontrece, come l' istwere do lingaedje walon pa
Chantal Denis u les studias des viyès dujhances del Hôte Hesbaye da Paul Gilles.

Foirt diyalectolodjikes dins leu tuza, les Cayés Walons sicrijhnut di ké
viyaedje ki li scrijheu est, et li tecse eplaidî divreut scrire l' accint mostré
dins l' ALW po ç' viyaedje la. Eto, li rvuwe n' a måy rén publiyî e rfondou
walon. Sacwants scrijheus k' ont passé e rfondou, come Lucyin Mahin et Lorint
Hendschel, n' ont pus stî eplaidîs dins li rvowe après 1998.

Portant, les scrijhaedjes da Chantal Denis et Lucien Somme a pårti des anêyes
2000, ni sont pus scrît dins on walon coinrece (li ci d' Florefe po les prumîs
tecses da L. Somme), mins e "rfondou namurwès".

Ene ricwirrece po trover tos les tecses des Cayés walons, pa oteur, ou pa anêye
a stî metowe e-n alaedje pa Georges Puissant et raponteye e 2014.



https://wa.wikipedia.org/wiki/Langue_n%C3%A5cion%C3%A5le_oficire

On lingaedje oficir, po on dislaxhî payis, c' est l' lingaedje k' il est rekis
d' eployî dins l' administråcion eyet l' djustice et dins totes sôres di
situwåcions et d' institucions do payis. Metans, li siermint des djins k' ont
stî lomés scabins, mayeurs, pårlumintîs, minisses, evnd.

Gn è pout aveur dipus d' on lingaedje oficir dins l' minme payis, metous dins
des coines diferinnes, u so tote li stindêye di l' estat. S' i dvèt esse cåzés
ambedeus ezès minmès plaeces, u pa les minmès djins, on djåze adon di
bilingwisse.

Les lingaedjes ki vicnut dilé l' lingaedje oficir sont lomé les lingaedjes
dilérins. I sont å pus sovint dismeprijhîs. Pacô, djusse pal voye des dujhances
sociåles. Pacô, di cåze d' ene politike linwistike k' elzès spotche, come eneviè
l' walon, di 1910 a 1970. On-z est adon en èn adjinçna linwistike k' on lome li
diglosseye. Mins le lingaedjes dilérins polnut eto aveur eto sacwants droets,
come les cis ricnoxhous del Tchåte uropeyinne des lingaedjes dilérins.

Emey les payis la kel lingaedje oficir n' est nén clawé divins l' mwaisse lwè, n
a les Estats Unis. Mins sacwants estats èndè polèt aveur tchoezi onk.

Tant k' l' Eritrêye, li Suwede u li Rweyåme Uni, i n' ont pont d' lingaedje
oficir.

Li lingaedje oficir pout esse foirt dilé l' ci di bråmint des djins di ç' payis
la. Par egzimpe : li francès el France d' asteure, el Walonreye, e Kebek, a
Ayiti, l' arabe classike ezès payis arabes.

Mins i pout esse eto pår etrindjir ås lingaedjes do payis. Boutans li francès e
Senegal, el Flande e 19inme sieke, el Walonreye prûsyinne, l' espagnol ezès
payis ki dviznut kechwa et aymara el Boliveye ey e Perou, l' amazir dins les
coines kel cåzèt co e Marok e l' Aldjereye.



https://wa.wikipedia.org/wiki/Labiye_(%C3%85jh%C3%B4)

El grande façade rectingulaire di brike est trawêye di troes rindjeyes di
finiesses di diferinnès grandeurs et di deus ouxhs.

Dispû, i gn' a branmint k'a kandjî, mins, si vos vnèz d' Tchèslèt, vos vèyèz
todi dsus vosse drwète l' tot grand pârc dès Contes d' Oultremont. Londjèz sès
meûrs èt vos alèz fé l' discoviète di c'ki dimère dès ancyinnès fwatches d'
Aujau. Arivé dsus l' place dèl comune, vos vèyèz ène bèle grande uxh di pîre
avou, sus li dzeû, "Gavre 1722" tayî au cizia. C'èst co l' intrêye di ck' èstéve
l' fèyodal tchèstia, avou sès toûs èt sès dondjons, rayèles èt pont à rilèver,
dès Princes di Gavre. Leû saurcô si trovéve l' lon do tchimin d' l' Èglîje d'
Aujau batîye è 1732. D'l' ôte costé, on avéve trawé ène grote, l' minme (!) ki
l' cine di Lourdes, po l' Sinte Marîye d' Oignies. Po ènn d' aler au hamia do
'Faubourg", i vos faut passer pa pa-dvant lès pompes à euwe do vilâdje. Montèz
ène gripète, à l' copète, è plin bwès, on fouyéve èt rissatchî dès tchaurlêyes
di plastikès dièles à ène cinkantinne di mètes dèl cinse dèl Bèle Motte. Vos vla
a l' cimintiére èwou dwamenut 4085 soûdârds françès di 1914. On n' a polu
rilomer ki di 1200 d' cès brâves djins vinus sayî d' èspêtchî lès Almands d' s'
instaler amon nos autes. On ridischind à l' place d' Aujau po passer oute di
c'k' èstéve li tchèstia èt dès sicoles k' on stî batîye dsus sès rwines. Au
mitan d' vèts pachis, l' Bièsme sautèle di 7 à 8 mètes èt tchêre dins ène cuvèle
d' ène dijinne di diamète. C' n' èst nén l' "Chute do Niagara", c' èst " l'
Batte ". On continuwe pus bas èt ariver à Menonry po londjî lès meurs dèl
Glacerîye èt dèl fabrike di "Produits Chimiques". Lès deus usines, asteure è
rwines, avîne sitî batîyes dsus lès têres dès mwinnes di l' Abîye. Nos vola
arivés au Prieuré k' on vos è cauze pus bas.

Li Bième Dins ène charte di 1226, l' richot ki va s' taper dins l' Sambe, èst
lomé Bevena. Po lès Romins ça a stî Bebrona (richot dès castôrs : bièsses k'
èlèvenut dès barâdjes à côps d' dints èt d' keuwe). Asteure, li Bième, ki soûrd
à Orèt, passe pa... Bièsme èt vinu fé toûner ène machine dins l' Pârc do Conte
d' Oultremont à Préle.. D'l' èstacion d' alimintâdje d' Aujau èle coûre viè l'
bate. Là, avant d' plonker pus bas, on brès s' diridjéve po s' vûdî dins lès
basse di "l' Ètang", passî pa pa-dvant l' Èglîje k' è là audjourdu èt fé toûner
l' rouwe d' on molin d' l' abîye. Après awè ridé pa padzos, èle rivnéve au djoû
èteure l' Glacerîye èt lès "Prodwîts Chimike". L' ôte brès, pus stokasse, après
awè tchèyu d' sèt à ût mètes à l' bate, aléve euwer lès pachis d' Aujau èt d'
Menonry, l' têre dèl "Couturèle", s' faufiler dsos l' grande voye èt fé l'
frontîre inte lès wêbes do tchèrbonâdje d' Labîye-Aujau èt l' Glacerîye avant di
s' plonker è Sambe inte lès quais d' kèdje èt diskèdje dès deus usines. S'
coûsse fiève dins lès vint kulomètes.

L' Sambe Do tins d' Djulius Cèsâr, on conèxhéve dèdjà l' Sambra. Au VIIime sièke
on l' l' ome Zambre, è 840 ça divint Sameza po divnu Sambre è 1093. Dins s' lîve
"Maubeuge et sont Canton", Z Pièrard dit : " L' Sambe ni cole nén todi à l'
minme vitèsse. Èle soûrd à Landrecies à 135 mètes po ariver à 128 mètes à
Maubeuge. C'èst ptète po çoula ki lès Cèltes l' arîne lomêye "samhac" (paujêre)
"bera" (cole). Di Sam-hac-bera on aréve fait Samera èt po fini Sambe. Do tins d'
nos ratayons sès costés èstîne tot bwèsés èt, avou dès fwâtès plouves, sès
richots lî amwinrnîne branmint d' euwâdjes. Èle si coloutéve adon dins dès
laudjès valêyes, s' lét èstéve à l' astchéyance fait d' rotches, di têre odobén
d' dièle avou tèvôzé dès profonds traus. Tot ça lî donéve on wachotant corant
bèrolant à dès diférintès vitèsses èt profondeus. Mins ça n'a nén èspêtchi lès
Romins d' awè dèdja ène flote di batias dsus Sambe. L' "Classis Sambrica" avéve
si principau kwartî à Maubeuge. Bén shûr i gn'avéve wêre di ponts èt on avéve
sovént pîds po passer d' ène rîve à l' ôte, lès batias èstîne bén fwârt plats èt
cauzu ki dès radôs. i gn' avéve pont d' rûje avou ça, nén dandjî do trafik dsus
l' eûwe, lès tchaurs èstîne dès pus stokasses èt po lès lètes do timps on avéve
lès djins ki faléve po râde coru di "vila" à "vila". Au XVIime sièke, l'
seigneûr di Faurcène èstéve li maîsse dèl rivîre dispû l' bûse do vivî do covint
Sint Francwès à l' limite di l' hamia d' Pîrontchamp djusk'au Culot d' Tèrgnêe.
I s' î féyéve payî ène tacse pa tos lès batias ki montîne. Il lès fiéve
"fourloker" (visiter) au vî tchèstia. I profitéve ètou di tot lès cayèts,
ranchisses, ârbes, bidons di totes lès cougnes (èt di c'ki lès noyîs avîne dsus
zèls) ramwinrnés dsus sès têres pa lès grandès euwes.

Lès oridjines d' Aujau Aujau rimonte à fwârt lontimps. L' tèritwêre èstéve, dins
lès anêyes 958-960, do bayâdje di Gngnape, pa Herebrand, Conte di Barbençon, .
Aizeau èst lomé dins lès papîs è 1020 èt Aiseau è 1306. L' roman mot "Aize",
"Aice" (è bas-ltén Aizium) voléve dîre cinse, mètêrîye o maujone èt, pa
sitindâdje, vilâdje. Dès djins î vikîne dèdja do timps dès Romins. On î a trové
lès rèsses d' ène vila do prumî sièke avou dès ardwèsses (imbrex, come î
dijîne), dès pots, dès manôyes, on tchaufâdje central (l' hypocauste : sistème
di sitûves po chandi lès tchambes èt lès places po s' î bagnî), evd.. On a minme
ritrové leû cimintîre. Avou lès fouyes di 1875 èt 1878, on a trifouyî dins l'
"Tombe do Tchèf" (on "tumulus" : tiène amoncèlé po z-î mète on "grand" mwârt).
On "diverticulum" (chavêye è cou d' satch) mwinrnéve auzès "Fwadjes". C'èst d'
vêla k'au XIXime sièke on a rissatchî lès tones èt lès tones di crayats, k'on a
lomé d' "sarazins", ki datenut k' do timps dès Romins o minme do Wôt Moyin-Âdje.
On î fabrikéve do fièr.

AKE DI FONDMINT DO PRIYEURE Baudouin, tchivalî d' Loupougne, èt s' feume Ode,
fondenut èt dotenut l' priyeuré d' Sint Nicolas d' Aujau, dès règulîs chanwinnes
k' èstîne do diocèsse di Lîdje, audjoûrdu d' Nameur, l'an 1192, avou l'
asprouvâdje do Prèvot do chapite di Fosse. Au nom dèl Sinte èt in inpaurtyâbe
Trinité, Mi, Henri, pa l' mèsèricorde di Diè, Prèvot d' l' Èglîje di Fosse èt
dwèyin, come tot l' colêdje dèl minme èglîje, fèyant conèche ostant aus djins
vêci k'auzès djins à vnu, ki Baudouin, Tchivalî d' Loupougne (Loupon), èt s'
binamêye feume Ode, avou l' asprouvâdje dès parints èt amis ki duvîne dîre oyi,
ont, po l' salut d' leû âme, ripwarté dsus l' auté d' l' èglîje Sint Fouyin d'
Fosse, à l' uzâdje dès fréres au sièrvice do Seigneûr dins l' èglîje Sint
Nicolas à Oignies, èt ça, avou come tèmwins lès nôbes èt lès clérs ki sont lomés
pa dzo, l' Seigneûr Albèrt, èvèke di Lîdje, asprovant ètou l' bistoke èt l'
confirmant : l' dème dèl ville lomêye Au Roû, l' têre lomêye "lès Bouteûres", l'
dîme do for à Oignies èt l' drwèt d' acwêri lès têres d' autoû, dès bonîs dèl
têre djondant l' èglîje Sint Nicolas èt co l' drwèt d' patronâdje dins l' èglîje
di Mougnelêye. Avou èto l' condition k' lès Fréres po todi au sièrvice do
Seigneûr dins l' èglîje Sint Nicolas à Oignies, aront ètîr èt sins arnauje, l'
dème k'on a dit èt tot c'k'on l'zeu co poréve doner. On radjoute ki, tos lz ans
au comincmint do Carinme, l' èglîje di Sint Nicolas va payî à l' èglîje di Fosse
on dènî d' aur dèl valeûr di 12 denîs dèl manoye publike, èt ki, l' èglîje di
Fosse doneréve à l' lomêye èglîje d' Oignies, po l' payemint fait, patronâdje èt
disfinse. Il èst èto dècidé ki lès Fréres di l' èglîje di Sint Nicolas s' vont
chwèzi on Prieûr k'a dèl dignité èt ki l' lomêye èglîje di Fosse va dîre sins
résèrve oyi po tot Prieûr o Prélat lomé èt trové digne. L' Prieûr va ètabli ètou
l' prête di l' èglîje di Mougnelêye; l' èglije di Fosse è fèra l' présintâdje à
l' archidiake. Po fini, l' Prieûr riçuvra dins l' lomêye èglîje, avou l' akwârd
di sès fréres, lès fréres ki lî chèneront digne èt i n' ara mauy à lès prèsinter
k'aus fréres di vêci. D'on ôte costé, po k'tos cès ponts fuchenuce bén rilés èt
ki tègnenuche bon, nos lès aspouyons do saû d' l' otorité d' Sint Fouyin,
martîr, èt do nosse avou l' disfinse d' wazu è nd' aler conte lès rwèts dèl
lomêye èglîje èt di ck'on dit dins c' n'ake ci.

Sont lès tèmwins d' l' afêre : Henri, Prèvot d' l' èglîje di Fosse Maisse
Anselme, Dwèyin Maîsse Robert, Prèvot d' l' èglîje St Pîre di Nameur Maîsse
Bèrnard, Bauduin Fabèr, artizan Baudouin do Martchi Fouyin Djan d' Aujau Henri
d' Marbé

Po c' ki èst dès tchivalîs tèmwins d' l' afêre Manasses di Prêles Wauthier d'
Marbé Djâke di Sombrèfe Sigèr di Ham, Djan, s'fi Djan d' Auvlèt, Filipe di
Tamène (Thamine)



https://wa.wikipedia.org/wiki/La_Foret

La Foret (dins les fråzes, on dit purade al Foret; on dit eto :
Laforet-so-Smwès, F. Laforêt, Laforêt-sur-Semoy dins les lives di France), c'
est on ptit viaedje del Walonreye, metou so ene hôteur à 1 km a hintche di
Smwès, rebané avou Vresse, el province di Nameur.

Gn a èn ôte viyaedje ki s' lome "Foret" el Walonreye : Foret-dlé-Tchôfontinne,
et onk dilé Brussele.

Du costé du l'Eglîje, Laforêt, jusqu al rèvolucion, è dèpandu du Suny, Méziéres
et Reims. Du costé du civil, Laforêt è sté, ou XII° s. dustatchî du domin.ne
franc du Suny pouz èsse ratatchî à Orcimont. An 1780, èn ancyin officîr francès,
sècrètêre du bayadje du Djavingue(Biarin) è vnu dner kékes luçons al Forêt et î
instaler ène èspéce du colèje.La justice du viadje lî avot ofru ène place ou
lieu-dit:" Le Jardinet" pouz î mète in pansionat ( 9 mai 1792), mês la
révolucion è vnu fwêre capoter l'antreprije ku Cazé avot cminci. Lu båtimint est
toudi là asteure, dzeus l' batch, al coupète dou viadje.On l' loume: "Lu
Tchèstê".

C'est ène lèdjîre pasrèle du clôyes k'on montot dinlins pou passer l' fûr d'ène
rive à l'ôte. Asteure, ile nu siève ku pôu les tourisses. Les clôyes sont des
assambladjes du deus montants du solides bwès ruloyîs yink à l'ôte pas des
boûrsons, coume ène chåle. Atère les boursons, onz è fèssi (F.entrelacer) des
fwârts bastons d' côrîs. En clôye dot fwêre in bon mète et dmi su yink. On pôze
alors dins l'êwe des hôtes gades k' on rloye yène à l' ôte pa deus piêtches pou
pôzer les cloyes dussus, et vla la pasrèle fwête. Gn è pus k' a l'amarer avu des
fils tindus su les rives, pou l' apêtchî du nn'aler, s' i vint des grosses êwes.
In côp les vacances oûtes, on dusmonte la pasrèle pou la rmonter l'èsté ki vint.



https://wa.wikipedia.org/wiki/Kurow

Kurów ( prononçaedje) est on viyaedje di Pologne, metou etur Puławy eyet Lublin
so ene aiwe lomêye Kurówka.

Etur 1431 et 1442, li viyaedje obtént les droets del lwè di Magdibork. Come c'
esteut ene privêye veye i gn î aveut on martchî d' amagnîs et des fjheus d'
fôreures et d' peas d' biesses. Å 16inme sieke, c' est on cinte do Calvinisse
adon-pwis disk' e 1660, bråmint des djins s' toûnnut a l' arianisse.

E 1670 li pesse s' abate sol veye ey ele piede on moumint s' tchåte. Dispu
çoula, ele pårtaedje si istwere avou l' restant del redjon.

Après l' pårtixhaedje del Pologne è 1795 ele est rprinde pa l' Ôtriche. E 1809
ele rdjond l' Dutcheye di Varsoveye et divni ttafwait polonesse è 1815. E fevrî
1831 les foices del djenerål Józef Dwernicki batnut des unités rûsses. E 1870 li
veye piede ttafwait s' tchåte di veye et rinte podbon el Pologne e 1918.

Å cmince del Deujhinme guere daegnrece, li 9 di setimbe 1939, li Luftwaffe tape
bråmint d' bombes dissu l' veye. Li bombårdumint distrujha èn ospitå civil, po
n' dire ki çoula. Tins del guere, l' Almagne mete so pîs deus camps di foircé
ovraedje nén lon d' drola. E 1942 on ptit gheto est metou e plaece, mins bråmint
d' prijhnîs parvnît a s' schaper et rdjonde li rezistance dins les coinreces
foresses.

Po çou k' est do tourisse, i gn a-st el veye ene eglijhe del rinexhance,
rifwaite e 1692 avou ene tombe del famile Zbąski eyet des sculteures da Santi
Gucci. C' est ossu drola k' el djenerå Wojciech Jaruzelski a vnou-st å monde.



https://wa.wikipedia.org/wiki/Kine_(djeu)

Li djeu d' kine ou l' kine ou l' loto, c' est on djeu d' måjhone k' on djowe a
sacwants djouweus (deus a shijh).

Cesses-ciale n' avént ki cénk limeros. Çou k' esplike bén li criyaedje «quinto»
(«cénkinme» = dj' a l' cénkinme limero) do djouweu k' aveut insi rimpli s'
cwåte, et wangnî l' djeu, dabôrd. Li walon a scawé «quinto» (/'kin.tɔ/) po ndè
fé kine (/kin/), sifwaitmint ki l' francès k' el sicrît «quine» (ki c' est eto
li scrijhaedje e Feller namurwès).

S' i gn a k' deus djouweus, il ont tchaeconk 3 cwåtes. S' end a troes, deus
cwåtes. A 4 et 5, on va djouwer avou deus ou on moirt.

Li prumî k' a rcatchî tos les chifes di s' cwåte ou ses cwåtes(s) creye "kine !"
et c' est lu (leye) k' a wangnî.

Estô d' criyî l' limero, on dnéve ene alomåcion a sacwants nombes, sovint d'
après li rshonnance del cogne di ç' nombe la avou ene sacwè. Des ôtes côps, c'
est djusse on rimaedje (ki n' va nén todi e rfondou (trêze, Mareye-Tereze,
nonante, li pus vî del bande). Avou 19, c' est des djeu d' mots (chife vint et
l' vinte).

On djeu a pô près l' minme ki l' kine a stî diswalpé på Walon e scole d' après
Tchålerwè. Les 6 cwåtes sont avou 8 tchambretes, tchaeke avou on dessén et li no
ki va avou. Les biblots a poujhî, c' est des ptitès imådjetes avou les minmes
desséns et les minmes sicrijhaedjes.



https://wa.wikipedia.org/wiki/Kimin%C3%A5lt%C3%A9_francesse_di_Beldjike

Li Federåcion Walonreye-Brussele (F.W.B.) (k' on lomeve divant kiminålté
francesse di Beldjike )

C' est ene institucion ki s' ocupe del culteure, di l' acsegnmint et co sacwants
ôtes pititès sacwès (odiovizuwel, spôrts) so èn aroyaedje ki rascovere li pus
grande pårteye del Walonreye (apus kel kiminålté tîxhon-cåzante), et Brussele.
Mins a Brussele, n a eto, sol minme sitindêye, li cminålté flaminde. 

Li cminålté francesse a sovint stî moennêye pa des Brusselwès. Çou ki fwait ki
sacwants interesses des Walons, inte di zels, li diswalpaedje do lingaedje
walon, ont stî metous sol costé. Metans dins les cwårs dinés å CLRE po schaper
les ptits lingaedjes del Walonreye, la kel walon riprezinte a pô près 75 åcint
des ki-pôrént-esse djåzeus.

Sacwants waloneus ey eto des dislaxhiveus ont dmandé dispu bele ådje li
raloyaedje del kiminålté francesse al Redjon walone, come li cminålté flaminde
s' aveut tot timpe raloyî al redjon flaminde po fé l' Flande.

E 2008, pol prumî côp, li prezidint del Redjon walone et del kiminålté
francesse, c' est l' minme djin : Rudy Demotte.

Po des linwincieusès racsegnes sol mot "kiminålté u cominålté / cminålté", alez
s' vey e splitchant motî.

Li CWB est onk des mimbes del francofonreye. Çou k' est co on côp drole, ca l'
Beldjike tote etire, leye eto, est on mimbe di cisse soce la. Ça fwait k' po les
minmes administrés, gn a deus minisses ki s' paynut l' voyaedje po-z aler ås
mwaisses raploûs del Francofonreye.



https://wa.wikipedia.org/wiki/Joseph_Lebeau

Joseph Lebeau, e walon, Djôzef Libea (a Hu, on prononce Libia), c' est on
politikî k' a skepyî a Hu li 3 d' djanvî 1794 et-z î mori li 19 di måss 1865.

C' est lu k' ala rçure li rwè Yopôl Prumî, novelmint lomé Rwè des Bedjes, cwand
a-st arivé d' Inglutere, e 1831.

Pus tård, i fourit prumî minisse del Beldjike (1840-1841), après Barthélémy de
Theux de Meylandt, et dvant Jean-Batiste Nothomb.

I vna-st å monde a Hu, ey esse beacôp aclevé di s' mononke k' esteut priyesse al
pårotche di Hanut. Pus tård i dvénrè cler.

C' est a Lidje k' i frè camaeråde avou Tchåle Rodjî eyet Paul Delvaux. C' est
avou zels k' i va ahiver, e 1824, todi a Lidje, li gazete "Mathieu Laensbergh",
ki divna pus tård "Le politique". Cisse gazete la aida li pårti catolike a s'
mete avou les liberås siconte do minisse Van Maanen, sins s' mostrer
schåynetmint disconte do Rwè Wiyåme prumî.

Libea n' cwerive nén après l' dispårtixhaedje del Beldjike d' avou l' Olande,
mins li revolucion el foircixha a prinde cisse voye la.

Minisse des afwaires etrindjires do Govienmint provizwere (1830-1831), sol
termene del redjince da Surlet de Chokier. C' est lu ki va propôzer Leyopôl di
Sasse-Cobork come rwè des Bedjes.

E 1839, c' est lu ki sina li Påye des 28 årtikes. Ladvins, on rindeut al Olande
des bokets des dutcheyes do Limbork eyet do Lussimbork. On l' ataca, adon, tot
l' ametant d' aveur trayi les interesses del Beldjike.

I fourit eto govierneu del province di Nameur (1838), ambassadeur al diete di
Francfoirt (1839).

E 1840 i meta so pî on govienmint liberå, mins ki n' dura waire : do 18 avri
1840 å 13 d' avri 1841.



https://wa.wikipedia.org/wiki/Jij%C3%A9

Jijé, di s' vraiy no Joseph Gillain, esteut on rlomé spiroutî walon. I vna-st å
monde li 13 di djanvî 1914 a Djedene, et mori l' 19 di djun 1980 a Versailles el
France.

Ses parints, Eugène Gillain eyet Marie Doffagne, ont-st avou 7 ôtes efants,
Marie (1909), Paul (1911), Henri (1913), Joseph (1914), Albert (1916), Louise
(1918), Thérèse (1920) et Monique (1923).

Jijé fourit on soûmint del gazete Spirou, k' il î animéve les istweres di Jean
Valhardi, Spirou et Fantasio, Blondin et Cirage (k' ont stî ahivés dins l'
presse crustinne) et co Jerry Spring. Poy i moussa-st el gazete Pilote, wice k'
i va rprinde li dessinaedje di Tanguy et Laverdure des mwins da Uderzo et so des
sinnårios da Jean-Michel Charlier.

E 2004, on Muzêye Jijé a-st askepyî, ki prezinte si ouve, eyet l' cene di
bråmint d' ôtes k' on bouté avou lu a l' ådje d' ôr del binde d' imådjes bedje.

C' esteut çou k' on lome des bwès. I boutéve so les dessins di s' fré (come po
les Cayés Walons) u so des cis des ôtes (come po les “Contes d' aprandjire” da
Paul Moureau.

Joseph Gillain a-st enimådjî les 30 prumîs limeros des Cayés Walons (e 1937 pu
di 1940 a 1943), et des lives di des scrijheus des Relîs Namurwès k' ont rexhou
adon. Metans :



https://wa.wikipedia.org/wiki/Jean_Rode

Jean-Louis Rode (1897-1980), pus sovint lomé Djihan, c' esteut on scrijheu d'
arimeas et d' pîces di teyåte e walon.

I skepia li 11 d' avri 1897 a Hesta, dins ene famile di shijh efants. I n' fijha
ses scoles ki disj' a doze ans, la k' i cminça tot djonne a-z ovrer dins l'
minme mestî ki s' pa, ki fjheu des moulaedjes di såvlon.

E 1914, tins del prumire guere daegnrece, adon k' i n' aveut k' 17 ans; i s'
egadja come volontaire a l' årmêye, po disfinde li payis; i fjha tote li guere
eyet rçuva bråmint des medayes. I fourit dismobilijhî li 20 d' awousse 1919.

I cminça pa scrire bråmont des pîces di teyåte, ene dijhinne inte 1924 et 1928,
avou cénk k' ont stî eplaideyes, li restant si pierda dins ene incindeye. Ces
cénk pîces la ont stî djouwêyes bråmint des côps.

E 1929 i s' djoke di scrire e walon, ”po råjhons d' mestî” et n' riprindra ki
nouv ans après si pinsion, e 1966, po on concours metou so pîs på Royå Cavå
Lidjwès, soce k' il end esteut mimbe dispoy des razans. I wangna l' prumî pris.

Il esteut mimbe do Rweyål Cåvea Lidjwès, des soces La Wallonne, Auteurs Wallons
eyet Dicipes da Jules Claskin.

On relijhaedjes dis ses ouves fourit eplaidî pol «wallonne» e 1977, po les
ûtante ans d' l' oteur. Il est eto rprin dins l' antolodjeye Scrire.

eto, ene rivowe e 3 akes ey on prologue: ”Kéla-Fêra-Hesta” (djeu d' mot: kéle
afwaire a Hesta)



https://wa.wikipedia.org/wiki/Jean-Marie_Pierret

Jean-Marie Pierret est on rcwereu e diyalectolodjeye, prof d' univ (a l' UCL)
dins les romanes di s' mestî.

Il a cmincî ses rcwerances avou pa ene grosse teze so l' adjinçmint d' ene
måjhon e l' Årdene, kel tite, c' est: Etude dialectologique et ethnographique
sur la commune de Longlier; la maison rurale (Motlî Pierret so les måjhons a
Longuiè, riprins sol limero [S105] dins l' djivêye des motîs do walon).

Il a stî li mambor des rcweraedjes da Raymond Mouzon po-z emantchî on "Motî do
Tchestea". Si boute-t i asteure po mete tos les ramexhnés foyous so papî.

Il a acvierné ene sinteze so les scrîts sourdants del diyalectolodjeye do walon.
I prezinta l' ovraedje avou Jean Germain dins on papî lomé Introduction
bibliographique à la dialectologie wallonne, eplaidé e 1981 dins l' live
Dialectologie en Wallonie siné pa Michel Francard, Jean Germain, Luc Isaac eyet
Jean-Marie Pierret. (ISBN 2-87077-057-X).

I scrît voltî des spepieus corwaitaedjes di lives sol walon dins li rvuwe
«Walonnes».



https://wa.wikipedia.org/wiki/Jean-Charles,_Hippolyte,_Joseph_Houzeau_de_Lehaie

Jean-Charles Houzeau de Lehaie (di s' plin no, Jean-Charles Hippolyte, Joseph
Houzeau de Lehaie) a vnou å monde a Avrè e 1820 (do trevén holandès). Il a morou
li 12 di djulete 1888 a Brussele.

Si biyografeye e walon a stî enondêye pa Jean-Pol Grandmont dins l' Rantoele l°
41 (2007).

Li Walonreye a yeu èn ôte efant dins l' monde di l' astronomeye : Georges
Lemaître.

Adonpwis, i dvént gaztî et intere come volontaire a l' Observatwere Rweyål di
Beldjike. Il î boute avou Adolphe Quételet disk' e 1848.

Cwand i leye ouve avou si ovraedje a l' Observatwere, i cwite li Beljike po l'
Grande Burtaegne. I voyaedje åd triviè d' sacwants payis d' Urope. I s' arestêye
a Paris dou çk' i dmeure ene cénkinne d' anêyes a travayî avou Abbadie.

E 1854, on l' rahouke el Beldjike po-z ovrer å Ministere del Guere. Il î faît
des rilevés topografikes do payis.

E 1856, il est lomé mimbe del section "syinces, fizike et matematikes" di l'
Academeye rweyåle di Beldjike. C' est ciste anêye la k' il eplaide si live
Histoire du sol de l' Europe.

E 1857, bén seur disbeli pa one nominåcion ki lyi shonne indjusse, il s'
ebarkêye pol Novele Orleyan.

Arivé sol tere amerikinne, i tchoezit l' rude vicaedje di piyonî et d' esploreu
etot dmorant èn astronome, on meterolodjisse et on zolodjisse plin d' alant.

Termetant, i boute eto come egadjî gaztî. E 1861, a poenne arivé, il est onk des
prumîs blancs a disfinde les droets des noers (lontins dvant Joseph Anciaux). Il
s' ritrove melé did près al guere di Secession. Pus tård, i dvént directeur del
prumire gazete sicrîte po les noers dizo l' tite e deus lingaedjes "New Orleans
Tribune - La Tribune de la Nouvelle-Orléans".

Ladvins, i scrît des clapants årtikes po l' abolixhaedje di l' esclavaedje. Mins
si manire d' ovrer et ses prijhes di pôzicion po les "Unionisses" l' oblidge a
moussî foû des Estats Unis po s' mete a l' abouche å Mecsike. Mins il î arive å
moumint di l' Espedicion do Mecsike. Adon, i doet rebizer evoye.

E 1868, i wangne li Djamayike et î lowe one pitite cinse dins ene cominålté
noere, nén lon erî d' Kingston. C' est did la k' i moenne sacwants sincieusès
spedicions so l' iye.

E 1876, Yopôl II lyi ofrixh li posse di deujhinme directeur di l' Observatwere
rweyål di Beldjike. I vout bén, et rintrer å payis et-z ataker a modiernijhî l'
Observatwere. Po cmincî, el va fé baguer di Sint-Djosse eviè Uke (1890).

E 1882, i va-st enonder les espedicions bedjes po corwaitî l' eclipe di Venusse.
I va lu-minme a San Antonio, e Tecsasse, et-z evoyî des pareys a lu a Sint-Djåke
e Tchili.

E 1883, i fwait on dierin voyaedje eviè l' Panama eyet l' Perou po-z atchever si
"Atlasse des Stoeles".

Il a dmoré a San Antonio en XVIth Range East (e Tecsassse), al Novele Orleyan
(el Louwiziane), a Matamoros (e Mecsike), a Filadelfeye (el Pensilvaneye) ey e
Ross View et Gordon Town (el Djamayike).



https://wa.wikipedia.org/wiki/Jacques_Morayns

Jacques Morayns, c' est l' no d' pene da Adolphe Gonda, k' a skepyî ås Cahotes,
a Horion-Hozémont, li 3 d' måss 1914. C' esteut on scrijheu d' arimeas et d'
prôze-powezeye e walon. Il a eto scrît sawantès pîces di teyåte.

Il a eto fwait, avou Jules Lempereur, on motî walon francès, on franwal, ene
croejhete et on live di codjowaedjes di l' accint lidjwès.

Morayns fijheut ossu bén avou les soces di Lidjes ki les cenes di Nameur (Relîs
Namurwès), ki d' Tchålerwè ALWAC.

Il a rascodou toplin des pris ås bates di scrijhaedje des oteurs walons et do
Cavea Lidjwès.

Ses pîces di teyåte ont stî sovint djouwêyes å Triyanon. End a k' on stî
redjårbêyes pol radio.

Il est rprins dins l' Antolodjeye "Fleurs diyalectåles" (1975) et dins l'
Antolodjeye Scrire.

E 1980 «La Wallonne» eplaida-st ene ramexhnêye di sacwants di ses scrijhaedjes
dizo l' tite “Clignetes ås stoeles”.

Di s' mestî, il esteut scrijheu e francès. Il a fwait dipus d' deus cints romans
dins l' lingaedje da Voltaire.



https://wa.wikipedia.org/wiki/J._Viroux

A pårti di 1991, i va bouter sacwants ans å long, avou Lorint Hendschel et Tiri
Dumont, so li rfondaedje do walon. Si mestî di ratourneu diplomé li rindeut
foirt sûti dins les sacwès linwistikes.

C' est lu k' a-st enondé li djivêye des motîs do walon, et l' idêye di rmete
eshonne tos les mots walon, po unifyî l' lingaedje. Did la l' idêye di
Dicsionêre Jènèrâl do Walon. Mins i n' a måy bouté tecnicmint sol DTW.

I prezinta e 1994 on pordjet tecnike bén etcherpinté, et ki rahouke les les
prumîs scrîts da Lorint Hendschel et da Lucien Mahin. Li pordjet est soûminté so
l' accint d' Nameur, et l' ôrtografeye Feller, bråmint l' cene des WASAB. Li
pordjet tecnike est sotnou pa ene avizion sociolinwistike, avou l' idêye kel
walon doet aveur on statut, doet esse aprin dins les scoles. Il aconte eto li
rfondaedje dins bråmint des ôtes pitits lingaedjes. Djohan Viroux a les pinses
kel raprindaedje do walon pås Walons va fé rispiter leu creyativité.

Johan Viroux va schetler del tåvlotêye des rfondeus (UCW-Li Rantoele) a pårti do
moumint k' i prindèt l' voye do rfondaedje ås betchfessîs (1994). Lu vout ki l'
ôrtografeye soeye foirt aloyeye å prononçaedje. I n' vôrè nén nerén cwiter li
sistinme Feller. Eto, i serè disconte do disfaflotaedje. I n' acceptêye nén
voltî les noûmots, et serè purade pol calcaedje setch des mots tecnikes do
francès.

Djohan Viroux va co bouter avou l' soce "Li Rantoele disk' e 1999. I scrirè on
tchaptrê do live Ké walon po dmwin ?.

Avou l' arivêye del Daegntoele, Djohan Viroux î va cossemer ses idêyes po fé li
rclame do lingaedje walon. Mins el fwait tot rabaxhant l' francès come
lingaedje, et les Francès come peupe. I cdjåze eto voltî l' govienmint walon, et
pretche po wårder l' Beldjike unifieye.

Dins ces emilaedjes la, Djohan Viroux eploye li walon, mins en on stîle avou
toplin des calcaedjes do francès, metous onk dirî l' ôte, ki n' dene nén ene
bele imådje do lingaedje walon, ki pout esse foirt diferin tecnicmint do
francès.

Après 2000, li soce « Li Rantoele » ni l' a pus ricnoxhou come mimbe, di cåze di
ses scrijhaedjes so les djåspinreyes éndjolikes, et di ses ôtès idêyes
politikes.



https://wa.wikipedia.org/wiki/J._Schoovaerts

José Schoovaerts (e walon, Djozé, so les fyis, Djozéwal), c' est on waloneu k' a
vnou å monde li 15 di djulete 1936 a Åjhô.

Dispu diviè 2000, il a scrît des tecses so totes sôres di sudjets e walon. Des
ratournaedjes di Belès letes, u di pinsêyes di des scrijhaedjes di filozofes,
ucobén des paskeyes erotikes, evnd.

Ses tecses e walon ont stî eplaidîs dins l' Rantoele gazete u co Coutcouloudjoû.
Mins l' Djozé Schoovaerts s' a purade publiyî so cogne infôrmatike, sol
Daegntoele, pal voye di s' gazete éndjolike Rabulets, et des waibes ki vont
avou.

Il a ratourné e walon et mete dizo l' cogne di bindes d' imådjes des
scrijhaedjes di filozofes et powetes etrindjirs come Nietzsche ("Insi djåzéve
Zaratoustra"), Machiavel ("Li Prince"), Stirner, Lao-Tseu, Shakbar, Descartes.

Di s' mestî, il esteut dessineu et spiroutî, aprume di caricateures. Eto, i
gåyote todi les pådjes di ses Rabulets avou des dessins et des bindes d'
imådjes. Il a stî eto gaztî et livrî.



https://wa.wikipedia.org/wiki/J._Rode

Jean-Louis Rode (1897-1980), pus sovint lomé Djihan, c' esteut on scrijheu d'
arimeas et d' pîces di teyåte e walon.

I skepia li 11 d' avri 1897 a Hesta, dins ene famile di shijh efants. I n' fijha
ses scoles ki disj' a doze ans, la k' i cminça tot djonne a-z ovrer dins l'
minme mestî ki s' pa, ki fjheu des moulaedjes di såvlon.

E 1914, tins del prumire guere daegnrece, adon k' i n' aveut k' 17 ans; i s'
egadja come volontaire a l' årmêye, po disfinde li payis; i fjha tote li guere
eyet rçuva bråmint des medayes. I fourit dismobilijhî li 20 d' awousse 1919.

I cminça pa scrire bråmont des pîces di teyåte, ene dijhinne inte 1924 et 1928,
avou cénk k' ont stî eplaideyes, li restant si pierda dins ene incindeye. Ces
cénk pîces la ont stî djouwêyes bråmint des côps.

E 1929 i s' djoke di scrire e walon, ”po råjhons d' mestî” et n' riprindra ki
nouv ans après si pinsion, e 1966, po on concours metou so pîs på Royå Cavå
Lidjwès, soce k' il end esteut mimbe dispoy des razans. I wangna l' prumî pris.

Il esteut mimbe do Rweyål Cåvea Lidjwès, des soces La Wallonne, Auteurs Wallons
eyet Dicipes da Jules Claskin.

On relijhaedjes dis ses ouves fourit eplaidî pol «wallonne» e 1977, po les
ûtante ans d' l' oteur. Il est eto rprin dins l' antolodjeye Scrire.

eto, ene rivowe e 3 akes ey on prologue: ”Kéla-Fêra-Hesta” (djeu d' mot: kéle
afwaire a Hesta)



https://wa.wikipedia.org/wiki/J._Germain

Jean Germain, c' est on rcwereu sol walon, k' a bråmint bouté so l'
antroponimeye. Il a skepyî diviè 1951.

Il aveut cmincî pa on memwere so les cårires di Spontin (Teze so les cårires di
Spontin, å rahouca l° C11 dins l' djivêye des motîs do walon). E 2005, il a eto
fwait rexhe on live so les nos d' plaeces di Spontin.

C' est eto lu l' prumî k' a enondé, e 1989, l' idêye pratike do rfondaedje do
walon, et minme l' atuze des betchfessîs scrijhas (betchfessî ea). Mins il a do
côp rsaetchî cist atåvla la, ki n' serè rprins k' e 1994 pa Lorint Hendschel.

Pol rifondaedje do walon, il a co bouté sol Motî Walo pluss, et scrire l'
adrovaedje di ç' live la li 13 di may 1992. Mins, après çoula, il a leyî ouve
avou l' linwe-ehåyaedje po-z ovrer so des rcweraedjes classikes di toponimeye et
antroponimeye.

Li cougnet d' ses scrijhaedjes, ci fourit, sins manke, li Motî des nos d' famile
del Walonreye, eplaidî e 1996, et k' il aveut rashonné a cmincî des eplaidaedjes
et des fitchîs da Jules Herbillon.

Come si bea-pere Willy Bal, Jean Germain djåzéve voltî walon avou sacwants
waloneus, et lzî emiler e walon. Foû råle po on sincieus del SLLW (il î a moussî
e 1983).

Di s' mestî, il est directeur del Bibioteke Djeneråle des Syinces Uminnes a l'
Univiersité do Noû-Lovén, cåzu l' pus grande bibioteke del Waloneye. I dmeure a
Sovet.

Quel avenir pour nos dialectes ? L'exemple du «Rumantsch Grischun», divins Toudi
l° 3, 1989, pp. 211-219.



https://wa.wikipedia.org/wiki/J._Calozet

Joseph Calozet a skepyî li 20 di decimbe 1883 a Nåwinne, ey a morou li 3 d' may
1968. C' esteut on sicrijheu e walon.

Djôzef Calozet esteut eto on fel bouteu pol walon, et foirt lontins prezidint
des Relîs Namurwès. Il î assaetcha ene driglêye di djonnes sicrijheus.

Joseph Calozet est rprins dins l' antolodjeye des powetes walons namurwès
(1930), l' antolodjeye Fleurs diyalectåles (1975) et dins l' grosse antolodjeye
da Piron (1978).

Gn a ene voye a Nåwinne ki poite si no (davance, c' esteut l' pazea do Hierdå).
End a ene ôte a Sint-Serwai.

Il a cmincî avou des arimeas "So l' orire di l' Årdene" eyet "Les pôvès djins"
(1912).

Mins Djôzef Calozet est purade conoxhou po ses romans: "Li bracnî" (1924),
"Pitit d' mon les matantes" (1929), "E payis des shabotîs" (1933) et "Li
crawieuse agaesse" (1939). Ça fwait k' il a insi divnou li prumî grand romantî e
walon. Les cwate lives ont stî replaidîs pa Jean Haust, avou ratournaedje e
francès et esplikêyes so les målåjhminces e 1944, 1945 & 1946.

E 2000, Châle Massaux a replaidî sacwants bokets di tos ses scrijhaedjes en on
live Florilège des poèmes, nouvelles et romans, hommages à Joseph Calozet, ås
edicions do Chwès. Gn a eto ladvins des arimeas e francès ki Calozet scrijheut
cobén.

Tins del guere 1940-1945, il aidive l' Årmêye blanke. I s' siervént kécfeye do
walon po fé passer des racsegnes inte tropes di rezistants.

Po ça - c' est lu kel dit lu-minme -, i n' a fwait ki di rprinde des bokets
d' vicåreyes di des djins k' ont viké podbon a Nåwinne. C' est po ça k' i s' a
djoké après “Li Crawieuse agaesse”: gn aveut pupont d' djins a croxhî dins les
cis k' il aveut cnoxhou e viyaedje di si efance.



https://wa.wikipedia.org/wiki/J.C._Beno%C3%AEt

Jean-Charles Benoît (e walon : Djihan-Tchåle Benoet, Djan-Châle Bènwèt) a skepyî
li 12 di setimbe 1707, et mori li 12 di djanvî 1784.

Il est cnoxhou aprume po ene tchanson so les houzårs, k' est onk des prumîs
scrijhaedjes di belès letes do Payis d' Nameur. Mins on nd a rtrové des ôtes,
remantcheyes di sovnances des djins pa Jérôme Pimpurniaux e 1837 :

Li sordjant Benwet est rprins dins l' antolodjeye des powetes namurwès et dins
l' grosse antolodjeye da Piron.

Li boket "Les houzårs" a stî studyî dins l' memwere di licince da Suzanne Simon
(UCL, 1967). C' est ç' modêye la k' est publiyeye dins l' cours di Literateure
da Willy Bal (UCL, Leuven, 1974).

Jérôme Pimpurniaux cåze di s' vicåreye dins l' 15inme di ses Légendes Namuroises
(1837). Benoît sôrtixheut d’ ene pôve coulote, paret i. Mins, e 1754, il a
moussî dins l' bordjoezreye namurwesse. Dandjreus est ç' d’ adon k’ il a divnou
sordjant d' veye, ca faleut esse on bordjoes po bouter dins l’ administråcion
del veye.

I n’ aveut pont fwait di scoles mins il aveut bråmint d' l’idêye et del babeye
po-z adjinçner des comikes et hagnantès tchansons. I lzès scrijheut todi padzo
èn ôrmea. I les djheut a on poirteu ås saetchs k' elzès riscrijheut. Adon, ci-ci
endaléve avou ene tåve et s’ astamper so s' pirlodje a totes les coines des
rowes. I rapoûléve les djins et lzî tchanter li dierinne ouve då Sordjant. 

I s' sieve eto do Nén Durant Indicatif Erirece (tenawete avou ene cawete di
codjowaedje -i (Dji trovi, dji fi), tenawete avou -a (i m' hertcha)

Insi, tot djouwant avou troes tins (li passé compôzé, l' imparfait et l' passé
simpe), i rind s' racontaedje bråmint pus vicant, avou des sons pus varyîs. 



https://wa.wikipedia.org/wiki/Israyel%C3%AEs

L' estat d' Israyel, c' est èn estat do Moyén Levant askepyî e 1948 pa les
Djwifs siyonisses, avou l' acoird des Inglès ki colnijhént li Palestene.

E 1968, li Cnessete vola kel mwaisse veye d' Israyel fourit Djeruzalem. Mins gn
a bråmint des ôtes payis ki n' sont nén d' acoird so çoula.

Po-z aveur tant des cwårs po fé l'guere, Israyel est sotnou pa bråmint des
Djwifs di totavå. Ey eto, il a rçû ene banslêye di çanses di l' Almagne et des
payis k' avént aidî a l' olocosse des Djwifs tins del deujhinme guere daegnrece.

Israyel, c' ene republike avou on pårlumint, li "Cnessete", ey on govienmint
moenné pa on prumî minisse. Li prezidint n' a nén grand tchoi a dire, ene miete
come e l' Almagne.

Li decidaedje fourit prins a l' ONU li 29 di nôvimbe 1947 d' askepyî deus
estats : onk djwif, l' ôte arabe, et Djeruzalem dizo mambornance eternåcionåle.

L' estat d' Israyel est rwaitî pa les sconte-siyonisses, et co des ôtès djins,
come onk des pus grands risses pol påye e Moyén Levant eyet sol Daegne etire.

Po les ene pårteye des Djwifs foirt rilidjeus, ci fourit est on petchî disconte
do Bon Diu, di fé èn estat ki rashonne les Djwifs el Palestene divant l' arivêye
do Messeye.



https://wa.wikipedia.org/wiki/Intrez_don_(gazete)

Li rvowe e walon Intrez don si lome, po dire li vraiy Intrez don, ni dmanoz nén
sol soû, et s' vinoz boere ene djate di bon cafè, c' est ene gazete, fok e
walon, askepieye pa François Nyns et Richard Joelants e 2000. Elle a djoké e
2006.

Pa des côps, li tite est co pus long. Li rvowe ni parexhe ki cwand gn a assez
des tecses, mins c 'est a pô près on troes-moetî.

Gn a del powezeye, des cåzaedjes di tchansons, mins eto del prôze nén
racontrece, so les sudjets do moumint (come l' Afwaire Dutroux).

Eneviè bråmint des ôtès rvowes ki n' eplaidèt ki des tecses di belès letes, gn a
eto des prinjhes di pozicion sociåles et politikes ki polèt soude des tecses. Gn
a eto des etnotecses come so les vîs djeus d' efants, u so les nos d' plaeces.

“Intrez don” eplaide eto des tecses di des vîs scrijheus rovyîs do payis d'
Gråce-Hologne, come Joseph Sécretin.

Les scrijheus sont purade do payis d' Lidje, mins gn a eto des tecses d' ôte
pårt (come les cis des tchansons da William Dunker si cåzaedjisse, André
Gauditiaubois). Adon, i sont replaidîs avou l' accint d' Gråce.

Li rvowe est imprimêye a môde di sillabusse, et vindowe å limero (3 €), direk
påzès eplaideus.



https://wa.wikipedia.org/wiki/Hypoderma

Ene moxhe ås waerbeas , c' est ene cafloreye moxhe ås deus aiyes ki prodût des
waerbeas ou waerbåds.

On waerbea, c' est on gros vier ki vént dizo l' pea do dos des bovrins, et ki
mousse foû pa on ptit trô k' i fwait dins l' cur, ezès moes d' måss, avri et d'
may el Walonreye. Mins gn a des ôtes sôres po des ôtès biesses.

Dedja dins l' Odissêye, Omer aveut discrît l' bizaedje des vatches kitchesseyes
des moxhes ås waerbeas k' î volèt ponre leus oûs. 

Li moxhe ås waerbeas, c' est ene poyowe moxhe, ki n' si nourixh nén. Ele ni vike
ki sacwants djoûs. Ele va voler totåtoû des vatches, ki vont bizer, po k' ele ni
les aduzénxhe nén. Tolminme, ele parvénront a ponre des oûs, agritchés a on pwel
del pate di dvant. Adon, li vatche va rletchî s' pate, et avaler les oûs.

El Walonreye ey ezès contrêyes dilé, li bizåjhe va do moes d' djun å moes d'
awousse.

Les oûs vont disclôre e l' avala, et les ptits viers vont viker on moumint
eterés ins les musses del paroejhe do buzea d' avala. Après, i vont voyaedjî e
coir del vatche, et si vni edjîstrer dins l' trô del schene. Il î dmorront
sacwants moes (el Walonreye, do 15 d' awousse å 15 di fevrî). Adonpwis, ele
riprindèt leu voyaedje eviè dzo l' pea do dos. Elle î vont fé tos des ptits
nocrês, deus cintimetes gros. Ele vont co crexhe dizo l' pea deus moes å lon.
Adon, ele vont trawer l' cur, et rexhe ådfoû, å bontins (el Walonreye, do 15 d'
avri å 15 di may).

On côp toumêyes al tere, ele vont divni des påpåds-lôlô, pu disclôre e moes d'
may et djun, al bizåjhe.

Les waerbeas vicnut pus voltî dins les pus froeds payis del dimeye-bole bijhrece
(inte 25 and 60 grés d' latitude). End a eto e l' Afrike bijhrece ey el
Nonne-Afrike. End a cåzu pont dins les payis tropicås.

Les waerbeas ont stî dzindjnés di sacwants payis d' Urope coûtchantrece a cmincî
des anêyes 1960. Aprume e Daenmåtche, pu e l' Almagne di l' Ouwess. Li Beldjike
adierça l' minme côp dins les anêyes 1970, e minme tins kel Rweyåme Uni.

Li rascråwe egzistêye co, å djoû d' ouy, dins tos les payis d' Afrike bijhrece.
Mins a cåze di l' eployaedje di l' ivermectene pa bråmint des cinsîs, so les
åmeas al laxhe po-z ecråxhî, li maladeye va dandjreus rastrinde a l' avni.



https://wa.wikipedia.org/wiki/Hosmint_di_l%27_agnea_no%C3%BB-skepy%C3%AE

Li hosmint di l' agnea noû-skepyî ou tronnaedje di l' agnea novea-né, c' est ene
maladeye des agneas djusse sikepyîs, cåzêye pa on pesse-virûsse (Flaviviridae),
foirt vijhén do ci del pesse classike do pourcea et do ci del schite å virûsse
djonnes bovrins (BVD).

Dins les payis ki n' avént nén l' maladeye divant, li virûsse åreut polou esse
sipårdou pa des bovrins epestiferés del schite å virûsse des djonnes bovrins
(BVD).

Dins on tropea, on voerè po cmincî on nombe d' agneas ki sont trop ptits å
skepiaedje, paski vinou å monde on pô dvant l' tins. Il ont sovint des longous
pwels (raeces al linne foirt crolêye), des côps avou des taetches di noer.

I n' si sait nén tni so ses pates. Mins i pout teter, si on l' aprepeye do pés
del mame.

Les vaccins bovrins del schite å virûsse des djonnes bovrins ni vont nén po
waeranti les bedots, ca les antidjinnes sont diferins.

E-n inglès, "Border diseases" (maladeye del frontire) pask' ele a stî discovrowe
inte deus provinces inglesses. Ci (biesse) no la a stî spårdou té ké dins toplin
des lingaedjes. Mins les Ostralyins et Noûzelandès diynut eto "hairy shaker"
(poyou schoyeu).

E francès, on divreut purade eployî "tremblement congénital de l' agneau"
(tronnmint condjenitå di l' agnea).



https://wa.wikipedia.org/wiki/Holand%C3%A8s_(lingaedje)

Li neyerlandès, c' est l' lomaedje des lingaedjes tîxhons do boird del Mer do
Nôr, hoûte del Frize et disk' a Dunkere.

Li neyerlandès djenerå (N.Dj., e neyerlandès Algemeen Nederlands u A.N.), c' est
on rfondou lingaedje k' a stî adjinçné pås Flaminds, Braibonîs tîxhwès-cåzants
et Holandès a cmincî do 15inme sieke. L' ortografeye d' asteure kiminça a-z esse
ehåyeye e 1849. Ey esse acceptêye come "bon scrijhaedje" del langue e 1864 el
Beldjike ey e 1883 ezès Bas Payis.

Li "neyerlandès djenerå" n' a stî ricnoxhou come lingaedje oficir el Beldjike k'
pårti di 1878 (lwè De Laet), 1883 (lwè De Vigne-Coremans) et 1898 (lwè d'
ewalisté). Cicial n' a stî possibe k' après on fel boutaedje do Mouvmint
flamind.

Li "neyerlandès djenerå" pout esse loukî come li prumî lingaedje oficir ki vént
tot droet do vî francike.

Les pårlers des payis metou atok del Mer do Nôr estént lomés e latén del
Moyinådje "theodiscus" k' a dné les mots locås "dietsch" u "duutsch" (tîxhwès),
et l' mot inglès "dutch". 

Do tins des Bas Payis borguignons, les djins d' avår la volît lomer leu
lingaedje diferinnmint do "hôt almand" (Hoch Deutsch). Did la li mot
"nederduytsch", pu, po mostrer l' diferince avou l' plat almand, "Nederlandsch"
(sicrît pol prumî côp e 1482).

A pårti del fén do 19inme siecle, po fé del reclame disconte di l' idêye tot
fwaite ki l' flamind esteut grossir, on l' loma : "Algemeen Beschaafd
Nederlands" ("A.B.N.", neyerlandès djenerå poli). On n' a leyî tchaire li
"Beschaafd" ki dins les anêyes 1970, po n' ritni ki l' alomåcion Algemeen
Nederlands (A.N., neyerlandès djenerå).

E walon, il est purade lomé "tîxhwès", did la les nos d' plaece "tîxhwès Payis"
(sipotchî e "tchèpayis'").

Do trevén do Redjime holandès, il est lomé "holandès", diferin do flamind come
li scrît C.N. Simonon dins s' boket "Li langue nåcionåle :

Avou li ricnoxhance do neyerlanfès come langue oficire el Beldjike al fén do
19inme s., on l' va aprinde dins les scoles. Mins adon, il est lomé "flamind".
Insi, li tite d' ene rîlêye d' årtikes sol croejhete walone da Lucien Léonard
parexhous e 1963 & 1966 dins les Cahiers wallons fourit

On n' trove li mot walon "neyerlandès" k' e 1985, dizo l' cogne "néèrlandès"
dins li gazete e walon "Noveles des Walons Scrijheus d' après l' Ban-Bwès", foû
del pene da Roger Viroux".

Li rfondowe "neyerlandès" avou ristopaedje di l' ahiket, a stî atåvlêye pås
rfondeus. Mins on l' lome co todi pa des côps rifondou flamind, å rgår do
"rfondou walon".

Li moyén neyerlandès, c' esteut li vî lingaedje sicrît el Holande ey el Flande.
Mins i fourit foirt abandné el Flande do tins des Bas Payis espagnols pu
otrichyins et do redjime francès.

Come rifondou lingaedje, il a stî diswalpé a pårti do 13inme sieke, avou les
scrijhaedjes da Jacob van Maerlant, inte di zels "Van den Vos Reynaerde" u
"Rijnart de Vos" (Rinåd, li rnåd, ene ridoblete), ki rprind des fåves do vî vî
tins so tinme do rnåd ki vout esse pus malén k' els ôtes, mins k' est todi
groujhî. Li "neyerlandès" d' adon saetche purade do flamind, ca c' est Brudje k'
st l' mwaisse veye economike do cotoû.

Avou l' askepiaedje des Bas Payis borguignon, Brussele et Lovén vont divni pus
rlomêyes. Adon, les traits do tîxhwès braibonî vont amoussî dins li scrît
"neyerlandès" (miråke "Mariken van Nieumeghem").

E 16inme sieke, gn a l' guere inte les Bas Payis espagnols et l' novele
Republike des Bas Payis ki vneut di si cvierser å protestantisse. Bråmint des
ritches martchands et cotuzeus del Flande et do Braibant si vnît astaler a
Misterdam. C' est vaila kel neyerlandès come on li cnoxhe asteure va vormint
askepyî. Come po l' almand, onk des lives ki va moenner a l' unité do
scrijhaedje serè ene Bibe li "Statenbijbel" ratournêye do l' ebreu et do grek,
et cmandêye des "Estats djenerås", li pus hôte instance administrative del
Holande. Ele fourit-st eplaideye a Leyde e 1637. Mins ci scrît neyerlandès la ni
si spårdeut ki sol Holande, et nén sol Flande d' asteure.

Li Holande et l' Flande d' asteure ni fourît rashonnêyes ki tins do Rweyåme Uni
des Bas Payis (1816-1830). Adon, li "holandès" divna li lingaedje administratif
di tot l' payis. Mins les "Bedjes" ni l' acceptît nén, çou ki moenna al
Revolucion bedje.

Les prumîs govienmints del Beldjike ni (ri)cnoxhît nén li neyerlandès come on
rfondou lingaedje. C' est l' atuze di diyalekes ki s' aplikéve a tos les
lingaedjes do payis del Beldjike. Li 26 di nôvimbe 1894, on djåze e neyerlandès
pol prumî côp e Pårlumint bedje.  E 1895, li deputé Schinler va responde e walon
å Pårlumint, mins c' est po dmostrer... k' i n' î fåreut nén cåzer e "flamind".
Ci n' est k' après li "lwè d' ewalisté" (1898) k' on-z apolou rinde djustice e
neyerlandès el Beldjike.

Adon, li rfondaedje pout felmint avancî. Les rfondeus ont bouté disk' aviè 1950.
Après, gn a yeu sacwantès refômes di l' ortografeye, li dierinne dins les anêyes
2000. Li grand motî do neyerlandès, kimincî al fén do 19inme sieke, avou des
subzides di l' Estat bedje, n' a vudî ki dins les anêyes 1990.

Li neyerlandès est onk des pus vayants lin gaedjes so l' eciclopedeye Wikipedia.



https://wa.wikipedia.org/wiki/Holand%C3%A8s

Les Bas Payis (on dit sovint, tot s' brouyant, li Holande), c' est èn estat
metou a Bijhe del Beldjike, k' a stî sovint raloyî avou leye des trevéns d' l'
istwere.

I s' ont rmetou eshonne, economicmint, tot-z askepiant l' Beneluss, do côp après
l' guere di 1940-1945, ki fourit l' nawea do Cmon Martchî a shijh (1957).

Li Beldjike et les Bas-Payis d' ouy fôrmént les Bas Payis borguignons (15inme
sieke), pu espagnols (16inme sieke)

Mins, après l' guere di cwatru-vints ans (1568-1648), les Bas Payis do Nôr
divnît on dislaxhî payis (Republike des Set Bas Payis Unis), ki va viker disk' e
1795.

E 1795, les Francès s' rindît mwaisses de facto et-z askepyî on
"payis-poplinete" lomé "Republike batave" (1795-1806), pu "Rweyåme di Holande"
(1806-1810). Ci-cial fourit govierné pa Louwis -Napoleyon Bonapåre, li fré da
Napoleyon.

Al fén, e 1815, i fourît rashonnés ås ancyins Bas Payis otrichyins et al
Principåté d' Lidje dizo l' alomåcion di Rweyåme Uni des Bas Payis.

I pierdît l' boket metou nonnrece di cisse sitindêye la, ki divna l' Beldjike al
Revintreye di 1830. Li Grande Dutcheye do Lussimbork esteut då Rwè d' Holande,
mins nén del Holande.

Tins del guere 1914-1918, les prijhnîs bedjes ont stî resserés dins des camps el
Holande.



https://wa.wikipedia.org/wiki/Hitler

Adolf Hitler ( prononçaedje), sipoté li Furet u li pinte al grosse brouxhe, li
meteu e coleur al grosse brouxhe , c' esteut on politikî et militaire almand k'
a skepyî li 20 d' avri 1889 et k' a morou li 30 d' avri 1945.

El Walonreye, tins del guere di 40, n aveut bråmint des djins k' aclevént on
pourcea e muchete, kel lomént "Adofe", come Hitler. 

Dins l' djivêye Michael Hart des rlomêyès djins di l' Istwere, ene sincieuse
ricwerance so les grands persounaedjes k' ont l' pus candjî l' vicåreye di tos
les djoûs des cis k' ont vnou après zels, Hitler est metou 44inme, tot djusse
astok di Napoleyon.

Li Dofe Hitler aveut l' manire po tourner s' plaide vos etourpiner et vos
efouwer. 

Ça fwait k' i divna bénrade li moenneu d' l' Almagne (di 1933 disk' a s' moirt).
Il esteut eto l' mwaisse do pårti Nazi. Il a moenné l' Almagne dins bråmint des
gueres siconte ses vijhéns.

Hitler fijha porshure et macsåder ses opôzants eyet les cis k' les nazis
riwaitént comes «des dzotrinnès raeces» (les Djwifs, les Djupsyins).

Al gåre di Graide, on djoû, al fén do moes d' may 1940, les Almands avént reclôs
les djins dins leus måjhons, pask' i dveut passer on trin speciå. On-z a brutyî
adon ki c' esteut l' trin d' Hitler et k' il aléve si gårer dins on tunel dilé
Uwar.

Il aveut fwait basti, å Broûli d' Peche on bunker eyu k' il a vnou kékes djoûs
avou l' Estat-Madjor.

Li Broûli d' Peche, c' est rén k' ene eglijhe, ene sicole et waire di måjhons
(25 e 1952), pierdowes å fén mitan des bwès eter Couvén et Cou-des-Sårts. Adon,
les Almands avént vudî les viyaedjes alintoû et il avént minme fotou djus li
toet do clotchî po-z î mete on canon conte les avions.

I mostra si caractere raecisse å monde etir ås djeus olimpikes di Berlin e 1936
cwand i cwita l' tribune po n' nén serer l' mwin d' on noer amerikin, Jesse
Owens, k' aveut wangnî troes medayes d' ôr.



https://wa.wikipedia.org/wiki/Hinri_Simon

Henri Simon (e walon, Hinri Simon) a skepyî a Sprimont e 1856 et mori e 1939. I
fourit on grand scrijheu et powete e walon.

Å cmince, i scrijha des pîces di teyåte, come "Cour d' agnon" (Cour d' ognon).
Et ratourner e walon (eyet e vers) le Tartuffe da Molière, dizo l' tite
"Djannesse".

Ses pus rlomés powinmes fourît : «Li moirt di l' åbe» (Li mwért di l' åbe) e
1909 eyet «Li pan do Bon Diu» (Li pan dè Bon Diu) e 1914. Les deus arimeas ont
stî ratournés e francès pa Jean Haust. On pout eto citer "Li rvindje di l' åbe"
eyet "Li ptit rôzî".

I va fé ses umanités classikes, pu moussî a l' Academeye des Beas Årts. E 1883,
il a ene boûsse po studyî a Rome. C' est la k' i discovere les belès letes
francesses (Zola, Flaubert) et itålyinnes (Goldoni). Et lu s' mete a cpôtyî l'
pene :

Adonpwis, il s' assaye ås rondeas. Pu, ç' côp la, i cmince a scrire et a
dessiner so on minme tinme. Insi ("Troes åbions" (kel tite va divni "Åbions al
pene"), c' est èn arimea la k' i va croxhî on pexheu, on tindeu pu on tchesseu
(1884).

Adon, c' est l' trevén del prôze-powezeye: "Li solo s' coûtche ", "Nosse veye",
"Mes cwate monumints", "Wice va l' aiwe?", "Nivaye" (on diswalpaedje do rondea
do minme no), "C' est l' awousse", "Fenå-moes".

"Li pan do Bon Diu" a stî replaidî a Lidje, ås Vaillant-Carmanne (1935). Pu e
1991, avou "Li moirt di l' åbe" pal comene di Sprimont, en on ptit live avou on
ratournaedje powetike da Jean Haust vizon vizu.

Dins s' "grosse antolodjeye", Maurice Piron (1978) aveut ritnou ût bokets da
Simon, inte di zels : "Li ptit rôzî", "A ene viye måjhone", et, come di djusse
"Li Pan do Bon Diu" eyet li "Moirt di l' åbe" e-n etir.

Hinri Simon rascoda li sfwait oneur d' aveur on tchaptrê rén k' por lu dins gros
live e 4 tomes "La wallonie, le payis et les hommes" k' a moussî foû e 1978
(Tome II, p 475-479, siné Albert Maquet).



https://wa.wikipedia.org/wiki/Hinri_P%C3%A9trez

Henri Pétrez, on scrijheu e walon, sipoté el Baron d' Fleuru a skepyî e 1886 et
mori e 1967.

Il a moussî dessineu dins ene casrolreye a l' ådje di 13 ans. I va aprinde a
scrire e walon avou Jean Wijns et rexhe docô des pîces di teyåte eyet des
tchansons. Li prumire did zeles, "On concours di galants", fourit ene operete,
djouwêye e 1909. I moussa-st a l' A.L.W.A.C. e 1908 et ås Relîs Namurwès e 1920.
Il a bråmint eplaidî dins l' Bourdon. E 1948, i vude on limero des Cahiers
Wallons rén k' por lu, avou deus ramexhnêyes di powinmes "L' an cwarante" eyet
"Fleurs et fruts". On rmete ça e 1953 et c' est "Moman" ene longue powezeye po
s' mame.

Mins Hinri Pétrez, c' est aprume les "Fåves do Baron d' Fleuru", des fåves ki li
prumire volêye mousse foû e 1928, li deujhinme e 1933, li troejhinme e 1950, li
cwatrinme e 1956 eyet li cénkinme e 1999, après si moirt. C' est des fåves å pus
sovint a môde da Lafontinne avou des biesses, mins måy ricopieyes so Lafontinne.
Li deujhinme eyet l' cénkinme volêye sont wårnis di beas dessins e coleur da
Elizabeth Ivanovsky.

Si a-t i scrît troes lives di prôze: "Fleuru dins m' vicåreye", publiyî e 1960,
eyet "Tambu Tambe, blanc negue" et "Mi testamint di scrijheu", les deus
dierinnes nén eplaideyes. A stî relî come mimbe del S.L.L.W. e 1932 et a
rascodou li pris do govienmint po "Fleuru dins m' vicåreye" e 1962.



https://wa.wikipedia.org/wiki/Hinri_Bragard

Henri Bragard a skepyî li 27 di djanvî 1877, ey a morou come prijhnî des nazis e
l' Almagne li 5 di måss 1944.

Henri Bragard, c' est l' neveu da Nicolas Pietkin, et l' continouweu d' ses
idêyes. C' esteut on scrijheu do payis d' Måmdey, et on bateu pol dislaxhaedje
del Walonreye Prûsyinne, et après 1919, siconte do raloyaedje des Redîmés Payis
a l' Almagne da Hitler.

I mousse å Club walon e 1898 (dizo l' no d' pene di Fré Matî), et do côp endè
divni prezidint (1899). I va adon scrire dins l' "Årmonak del Samwinne", et dins
"Lu vî sprâwe", k' il eplaide lu-minme di 1927 a 1931.

Dedja tot djonne, il aveut scrît ene epopêye “Djerome Savonarole” (1900), mins
bråmint avou s' mononke. Çou k' on-z a purade ritnou d' lu, come mwaisses
sicrijhaedjes, c' est des nozés ptits arimeas, ki si rsintèt des tchansons
almandes. C' est po ces arimeas la, eplaidîs après s' moirt, kel Hinri Bragard a
stî relî dins grosse antolodjeye da Piron.

Pask' i s' a eto bråmint batou pol Walonreye et prinde pårt å Mouvmint walon, il
est eto metou dins l' Eciclopedeye do Movmint walon.

Les scrijhaedjes da Hinri Bragard estént stramés håre et hote. I n' avént måy
sitî ramexhnés, disk' e 2008. C' est adon ki l' SLLW va vudî "L'oeuvre poétique
wallonne de Henri Bragard". Li live atake pa ene biyografeye foirt sipepieuse,
et on corwaitaedje di ses arimeas sicrîts pa Renée Sedyn.

Il est ramassé li 2 d' djun 1943 pås Nazis et fwait prijhnî e l' Almagne å camp
di Sachsenhausen-Orianbourg. I n' î pasrè nén l'anêye, foirt halotche k' il est
des crokes k' il a yeu al guere di 14.



https://wa.wikipedia.org/wiki/Hinri_Brag%C3%A5rd

Henri Bragard a skepyî li 27 di djanvî 1877, ey a morou come prijhnî des nazis e
l' Almagne li 5 di måss 1944.

Henri Bragard, c' est l' neveu da Nicolas Pietkin, et l' continouweu d' ses
idêyes. C' esteut on scrijheu do payis d' Måmdey, et on bateu pol dislaxhaedje
del Walonreye Prûsyinne, et après 1919, siconte do raloyaedje des Redîmés Payis
a l' Almagne da Hitler.

I mousse å Club walon e 1898 (dizo l' no d' pene di Fré Matî), et do côp endè
divni prezidint (1899). I va adon scrire dins l' "Årmonak del Samwinne", et dins
"Lu vî sprâwe", k' il eplaide lu-minme di 1927 a 1931.

Dedja tot djonne, il aveut scrît ene epopêye “Djerome Savonarole” (1900), mins
bråmint avou s' mononke. Çou k' on-z a purade ritnou d' lu, come mwaisses
sicrijhaedjes, c' est des nozés ptits arimeas, ki si rsintèt des tchansons
almandes. C' est po ces arimeas la, eplaidîs après s' moirt, kel Hinri Bragard a
stî relî dins grosse antolodjeye da Piron.

Pask' i s' a eto bråmint batou pol Walonreye et prinde pårt å Mouvmint walon, il
est eto metou dins l' Eciclopedeye do Movmint walon.

Les scrijhaedjes da Hinri Bragard estént stramés håre et hote. I n' avént måy
sitî ramexhnés, disk' e 2008. C' est adon ki l' SLLW va vudî "L'oeuvre poétique
wallonne de Henri Bragard". Li live atake pa ene biyografeye foirt sipepieuse,
et on corwaitaedje di ses arimeas sicrîts pa Renée Sedyn.

Il est ramassé li 2 d' djun 1943 pås Nazis et fwait prijhnî e l' Almagne å camp
di Sachsenhausen-Orianbourg. I n' î pasrè nén l'anêye, foirt halotche k' il est
des crokes k' il a yeu al guere di 14.



https://wa.wikipedia.org/wiki/Heye_(tchanson_d%27_Noy%C3%A9)

Ene heye (coinreçmint, eto "héle, héye"), c' est ene viye tchanson tchantêye ås
Avéns et å Noyé pa des ptitès djins ki s' metnut al plaece des bierdjîs ou des
mådjes cwand i savèt cwè po li skepiaedje da Djezus-Cri.

E francès on les lome vieux noëls, mins cisse ratourneure cial n' est nén
eployeye e walon. En inglès on les lome carols, on mot ki vént do latén
choraula, ki vout dire "tchantreye". E roumin, les heyes si lomnut colinde, do
latén kalendæ, et l' minme mot s' a spårdou ezès lingaedjes vijhins: e russe
koliadki, bulgåre et polonès koleda, etch etch.

Li dujhance des vîs noyés egzistêye e tote l' Urope. Elle a stî foirt al môde
ezès 17inme et 18inme siekes. Elle a disparexhou al fén do 19inme sieke. El
Walonreye, les heyes ont stî rmetowes d' assene pås eplaidaedjes da Auguste
Doutrepont eyet Maurice Delbouille, tantea k' i restît eredjistrés so stroetès
plakes sol fén do 20inme sieke, kiminçmint do 21inme sieke.

Dins les heyes, on-z a sovint on cåzaedje inte deus djins. A costé des sacwès a
vey avou li rlidjon, on-z î aprind les dujhances des djins des campagnes dizo l'
Ancyin Redjime.

Li heye li pus cnoxhowe pås Inglès et Amerikins est Adeste fideles / O Come All
Ye Faithfull.



https://wa.wikipedia.org/wiki/Herg%C3%A9

Georges Remi, , ki s' no d' pene, c' esteut Hergé, des prumirès letes di s' no
(R) et ptit no (G), c' esteut on dessineu d' BD. Il a skepyî a Eterbek li 22 d'
may 1907 - à l' pikète do djoû, 7 èt dimêye ki l' Dr Schovaers a mètu dissu lès
papîs - d' on popa walon èt d' ène flaminde moman, ratinde li 9 di djun po ièsse
batîjî et mori a Brussele li 3 d' måss 1983. Mins il a dmoré dipus d' 20 ans a
Ferire.

Après Totor, s' prumî pèrsonaedje, il a askepyî avou des nos brusselwès : Kike
et Flupke (des nos avou l' cawete flaminde -eke.

Mins après, i prind on no tipicmint walon po Tintin, li persounaedje ki frè si
rlomêye lon et lådje.

Hergé a edvinté sacwants forveyous payis et-z î fé viker ses persounaedjes :
Sildaveye, Bordureye, Molénsårt, evnd.

Li trait ki fwait li bizete da Tintin, c' est l' minme kel ci des erî-fonds. Ça
dene on dessin a môde di vitrå.

Jacques Van Melkebeke a léjhou bråmint po documinter èt bouter à muchète po
Hergé. C' esteut ene brave djin -pinte- nén pus foirt a droete k' nosse ome mins
ki, li, n'a nén polu passer oute d' on ègayolaedje. On trove dins on lîve da R.
Leblanc l' comint ça s' a passé.

Dins les studios da Hergé, i faleut esse bén moussî : costume et crawate. C'
esteut la ene diferince avou les studios Dupuis a Mårcinele. K' ça n' l'
èspêtchéve nén, come tos lès ôtes, di s'î pormwinrner è brès di tchimîze (voye
foto dins l' lîve da Pierre Assouline)



https://wa.wikipedia.org/wiki/Henry_Simon

Henri Simon (e walon, Hinri Simon) a skepyî a Sprimont e 1856 et mori e 1939. I
fourit on grand scrijheu et powete e walon.

Å cmince, i scrijha des pîces di teyåte, come "Cour d' agnon" (Cour d' ognon).
Et ratourner e walon (eyet e vers) le Tartuffe da Molière, dizo l' tite
"Djannesse".

Ses pus rlomés powinmes fourît : «Li moirt di l' åbe» (Li mwért di l' åbe) e
1909 eyet «Li pan do Bon Diu» (Li pan dè Bon Diu) e 1914. Les deus arimeas ont
stî ratournés e francès pa Jean Haust. On pout eto citer "Li rvindje di l' åbe"
eyet "Li ptit rôzî".

I va fé ses umanités classikes, pu moussî a l' Academeye des Beas Årts. E 1883,
il a ene boûsse po studyî a Rome. C' est la k' i discovere les belès letes
francesses (Zola, Flaubert) et itålyinnes (Goldoni). Et lu s' mete a cpôtyî l'
pene :

Adonpwis, il s' assaye ås rondeas. Pu, ç' côp la, i cmince a scrire et a
dessiner so on minme tinme. Insi ("Troes åbions" (kel tite va divni "Åbions al
pene"), c' est èn arimea la k' i va croxhî on pexheu, on tindeu pu on tchesseu
(1884).

Adon, c' est l' trevén del prôze-powezeye: "Li solo s' coûtche ", "Nosse veye",
"Mes cwate monumints", "Wice va l' aiwe?", "Nivaye" (on diswalpaedje do rondea
do minme no), "C' est l' awousse", "Fenå-moes".

"Li pan do Bon Diu" a stî replaidî a Lidje, ås Vaillant-Carmanne (1935). Pu e
1991, avou "Li moirt di l' åbe" pal comene di Sprimont, en on ptit live avou on
ratournaedje powetike da Jean Haust vizon vizu.

Dins s' "grosse antolodjeye", Maurice Piron (1978) aveut ritnou ût bokets da
Simon, inte di zels : "Li ptit rôzî", "A ene viye måjhone", et, come di djusse
"Li Pan do Bon Diu" eyet li "Moirt di l' åbe" e-n etir.

Hinri Simon rascoda li sfwait oneur d' aveur on tchaptrê rén k' por lu dins gros
live e 4 tomes "La wallonie, le payis et les hommes" k' a moussî foû e 1978
(Tome II, p 475-479, siné Albert Maquet).



https://wa.wikipedia.org/wiki/Henry_Bragard

Henri Bragard a skepyî li 27 di djanvî 1877, ey a morou come prijhnî des nazis e
l' Almagne li 5 di måss 1944.

Henri Bragard, c' est l' neveu da Nicolas Pietkin, et l' continouweu d' ses
idêyes. C' esteut on scrijheu do payis d' Måmdey, et on bateu pol dislaxhaedje
del Walonreye Prûsyinne, et après 1919, siconte do raloyaedje des Redîmés Payis
a l' Almagne da Hitler.

I mousse å Club walon e 1898 (dizo l' no d' pene di Fré Matî), et do côp endè
divni prezidint (1899). I va adon scrire dins l' "Årmonak del Samwinne", et dins
"Lu vî sprâwe", k' il eplaide lu-minme di 1927 a 1931.

Dedja tot djonne, il aveut scrît ene epopêye “Djerome Savonarole” (1900), mins
bråmint avou s' mononke. Çou k' on-z a purade ritnou d' lu, come mwaisses
sicrijhaedjes, c' est des nozés ptits arimeas, ki si rsintèt des tchansons
almandes. C' est po ces arimeas la, eplaidîs après s' moirt, kel Hinri Bragard a
stî relî dins grosse antolodjeye da Piron.

Pask' i s' a eto bråmint batou pol Walonreye et prinde pårt å Mouvmint walon, il
est eto metou dins l' Eciclopedeye do Movmint walon.

Les scrijhaedjes da Hinri Bragard estént stramés håre et hote. I n' avént måy
sitî ramexhnés, disk' e 2008. C' est adon ki l' SLLW va vudî "L'oeuvre poétique
wallonne de Henri Bragard". Li live atake pa ene biyografeye foirt sipepieuse,
et on corwaitaedje di ses arimeas sicrîts pa Renée Sedyn.

Il est ramassé li 2 d' djun 1943 pås Nazis et fwait prijhnî e l' Almagne å camp
di Sachsenhausen-Orianbourg. I n' î pasrè nén l'anêye, foirt halotche k' il est
des crokes k' il a yeu al guere di 14.



https://wa.wikipedia.org/wiki/H9N2

Li gripe des oujheas å virûsse H9N2, c' est ene nén trop griyeuse sôre di pesse
des poyes.

Li maladeye est inzotike e l' Azeye, li Moyén Levant et l' Afrike bijhrece
(Tunizeye).

Gn ava ene minêye el France e moes d' decimbe 2015. D' on pouyî d' campagne, ele
potcha dins les grands aclevaedjes.

Ele fourit ricnoxhowe e Marok e moes d' djanvî 2016, mins dandjreus k' elle
esteut ddja la dispu l' moes d' nôvimbe 2015.

Cwand ele passe pol prumî côp dins on payis, ele pout touwer 5 a 20 åcint des
polets d' poytreye. Les poyes ponresses ni crevèt nén tant sol côp (ele ni
ponnut pus tant), mins sovint, après côp, tot l' restant di leu vicåreye (56-60
samwinnes).

Li morance dipind eto des ôtes maladeyes k' acsurént l' tropea e minme tins
(micoplasses, brontchite å virûsse, colibacilôze). Et pår si l' pouytî a l'
boirgnasse idêye di piker tos les oujheas al colistene (pask' i croet ki c' est
do colibacile), et epestiferer insi tote li binde avou l' virûsse d' onk des
oujheas acsûts.

Ås poyes ponreces et meres ås poyons, li ponaedje baxhe di 20 a 80 åcint.
Bråmint do pounaedje di leusses tins del maladeye, ey tins do rifjhaedje.

Li pus tipike des damaedjes a l' otopseye, c' est l' efouwaedje del tchenåle a
l' air.

Cwand les oujheas ont sorviké on djoû u deus, al fotche des brontches ou dins l'
tchenåle leye-minme, on trove on stopa a môde di cilinde, onk a troes cm long,
k' a stofé l' poyon.

Dins les cas les pus awiyants, gn a des schome ki rexhe des narenes si on les
pice vigreuzmint. Li minme schome si pout rtrover dins l' boke eyet dins l'
djave. Li cåze, c' est d' l' udinme do peumon.

Gn a des vaccins disconte do H9N5. I sont a dner troes côps ås poyes ponreces
divant l' ponåjhe. Cwand l' maladeye est ås ouxhs d' ene contrêye, on pout eto
eplocter les ponantès poyes. Mins, si l' ponaedje baxhe dedja, c' est ki li
såvaedje virûsse est ddja la, et on n' sårè rastrinde li livea d' baxhaedje des
oûs (loukîz l'coûbe di ponaedje cial a costé).



https://wa.wikipedia.org/wiki/H._Simon

Henri Simon (e walon, Hinri Simon) a skepyî a Sprimont e 1856 et mori e 1939. I
fourit on grand scrijheu et powete e walon.

Å cmince, i scrijha des pîces di teyåte, come "Cour d' agnon" (Cour d' ognon).
Et ratourner e walon (eyet e vers) le Tartuffe da Molière, dizo l' tite
"Djannesse".

Ses pus rlomés powinmes fourît : «Li moirt di l' åbe» (Li mwért di l' åbe) e
1909 eyet «Li pan do Bon Diu» (Li pan dè Bon Diu) e 1914. Les deus arimeas ont
stî ratournés e francès pa Jean Haust. On pout eto citer "Li rvindje di l' åbe"
eyet "Li ptit rôzî".

I va fé ses umanités classikes, pu moussî a l' Academeye des Beas Årts. E 1883,
il a ene boûsse po studyî a Rome. C' est la k' i discovere les belès letes
francesses (Zola, Flaubert) et itålyinnes (Goldoni). Et lu s' mete a cpôtyî l'
pene :

Adonpwis, il s' assaye ås rondeas. Pu, ç' côp la, i cmince a scrire et a
dessiner so on minme tinme. Insi ("Troes åbions" (kel tite va divni "Åbions al
pene"), c' est èn arimea la k' i va croxhî on pexheu, on tindeu pu on tchesseu
(1884).

Adon, c' est l' trevén del prôze-powezeye: "Li solo s' coûtche ", "Nosse veye",
"Mes cwate monumints", "Wice va l' aiwe?", "Nivaye" (on diswalpaedje do rondea
do minme no), "C' est l' awousse", "Fenå-moes".

"Li pan do Bon Diu" a stî replaidî a Lidje, ås Vaillant-Carmanne (1935). Pu e
1991, avou "Li moirt di l' åbe" pal comene di Sprimont, en on ptit live avou on
ratournaedje powetike da Jean Haust vizon vizu.

Dins s' "grosse antolodjeye", Maurice Piron (1978) aveut ritnou ût bokets da
Simon, inte di zels : "Li ptit rôzî", "A ene viye måjhone", et, come di djusse
"Li Pan do Bon Diu" eyet li "Moirt di l' åbe" e-n etir.

Hinri Simon rascoda li sfwait oneur d' aveur on tchaptrê rén k' por lu dins gros
live e 4 tomes "La wallonie, le payis et les hommes" k' a moussî foû e 1978
(Tome II, p 475-479, siné Albert Maquet).



https://wa.wikipedia.org/wiki/H._P%C3%A9trez

Henri Pétrez, on scrijheu e walon, sipoté el Baron d' Fleuru a skepyî e 1886 et
mori e 1967.

Il a moussî dessineu dins ene casrolreye a l' ådje di 13 ans. I va aprinde a
scrire e walon avou Jean Wijns et rexhe docô des pîces di teyåte eyet des
tchansons. Li prumire did zeles, "On concours di galants", fourit ene operete,
djouwêye e 1909. I moussa-st a l' A.L.W.A.C. e 1908 et ås Relîs Namurwès e 1920.
Il a bråmint eplaidî dins l' Bourdon. E 1948, i vude on limero des Cahiers
Wallons rén k' por lu, avou deus ramexhnêyes di powinmes "L' an cwarante" eyet
"Fleurs et fruts". On rmete ça e 1953 et c' est "Moman" ene longue powezeye po
s' mame.

Mins Hinri Pétrez, c' est aprume les "Fåves do Baron d' Fleuru", des fåves ki li
prumire volêye mousse foû e 1928, li deujhinme e 1933, li troejhinme e 1950, li
cwatrinme e 1956 eyet li cénkinme e 1999, après si moirt. C' est des fåves å pus
sovint a môde da Lafontinne avou des biesses, mins måy ricopieyes so Lafontinne.
Li deujhinme eyet l' cénkinme volêye sont wårnis di beas dessins e coleur da
Elizabeth Ivanovsky.

Si a-t i scrît troes lives di prôze: "Fleuru dins m' vicåreye", publiyî e 1960,
eyet "Tambu Tambe, blanc negue" et "Mi testamint di scrijheu", les deus
dierinnes nén eplaideyes. A stî relî come mimbe del S.L.L.W. e 1932 et a
rascodou li pris do govienmint po "Fleuru dins m' vicåreye" e 1962.



https://wa.wikipedia.org/wiki/H%C3%A5sse_(vindaedje)

Ene håsse (on dit eto : ene passêye, ene vindicion u ene vinte), c' est ene
seyance publike, la k' on vind des sacwès, sovint dvant notåre, tot cminçant pa
on bas pris. C' est ene manire di vinde k' on rescontere totavå.

Dins ene ôte sôre di vinte publike, on mete a pris å dzeu del valeur del sacwè,
et on criyeu dischind a fwait, disk' a tant k' èn atchteu l' côpaxhe : c' est
les rabats u vinte olandesse.

Ene des håsse les pus corantes, c' est cwand ene sakî a morou, e k' on vind ses
béns po pårti l' eritance.

Gn a eto des håsses cwand on vindeu vout aveur li meyeu pris ki s' pout d' ene
sacwè d' valeur come les ouves d' årt. C' est des societés d' håsse ki s' end
ocupèt, come Sothby a Londe.

Les passêyes do djoû des åmes, c' est ene uzance del Walonreye la k' on vind
vinde des sacwès di s' corti po payî des messes po les moirts.

Dins ene håsse, li criyeu anonce li metaedje a pris. Po les sacwès d' valeur, ci
pris la a stî aviré pa on comissaire-préjheu.

Li ci ki vout atchter creye on pus hôt pris. On dit k' i dit dsu u k' i forbate
u sorbate.



https://wa.wikipedia.org/wiki/H%C3%A5rpe_%C3%A5s_toutches

Li harpe ås toutches ou violon ås toutches, c' est èn instrumint d' muzike
suwedwès ås coides frotêyes, lomé låvå « nyckelharpa ».

Ele sont frotêyes avou èn airçon, come on djowe so on violon. Mins li
tcherpintaedje di l' harpe å toutches el fwait rshonner pus a ene vierlete k' a
on violon.

Les ptitès pîces di bwès, les toutches, fwaiynut come les doets so les coides d’
on violon. Cwand on mete si doet so ene toutche, ele vént sol coide et l’ fé pus
coûte.

Adon, on va dveur fé les schinons (les arondis costés del caisse). C’ est des
finès plantches d’ a pô près 2 milimetes, fwaites avou do crolé bwès d' cok.

Après l’ caisse, gn a l’ tåve, ki doet esse bén bén plate. Pol loyî å schinon,
on mete on sconte-schinon. Po bén plaker les deus eshonne, sacwants lutîs come
Willy Marchal picèt les deus plantches avou des picetes al bouwêye, eyet bråyler
les picetes avou des elastikes ki les bierdjîs metnut po scawer les bedots.

Dizo les mwaissès coides, gn a shijh « coides simpatikes ». Si on fwait on son
del minme waxhlire ki tchaeke di zeles, ele si metnut a djouwer totès seules. C’
est l’ atuze del resdondixhance acoustike.

Li son est pus gråve ki l’ violon. I saetche so èn alto. Et a des moumints k’ i
gn a, a cåze di ces coides la ki resdondixhnut, c’ est cåzu ene violoncele. 

On l' pout tni avou ene aurtale, a môde di guitåre. Oudon-bén so ses djnos, come
ene vierlete.



https://wa.wikipedia.org/wiki/Guy_Brener

Guy Brener a skepyî a Moustî li 17 d' avri 1934. Il a morou li 28 di setimbe
2010 a Nameur.

Il aveut cnoxhou, estant djonne, li fjheuse d' arimeas Gabrielle Bernard, et il
a sovint atôtchî Emile Gilliard, deus ôtes rilomés scrijheus e walon ki provnèt
d' Moustî. Mins il a purade sitî scolé ås Relîs Namurwès, divant d' divni
lu-minme on scoleus al sicole di walon d' Nameur.

Il a scrît des noveles et del powezeye dins les Cayés Walons. I fourit onk des
prumîs a djåzé des novelès tecnolodjeyes dins ses spoûles ("Pus vî, pus biesse",
1998). Il a yeu l' Pris del Marlagne e 1998 avou ene paskeye lomêye "Ene drole
di veye".

Il a eto scrît ene pîce di teyåte "Adofe rote todi". Il est eto redjixheu et
essinneu del dramatike "Les soçons d' Loyî".

Li stîle da Guy Brener est foirt peur, avou on ritche motlî. Pol
linwe-ehåyaedje, l' ome est ene miete puriveus, et-z vleur espaitchî kel walon
poye calker eto des noûmots d' l' inglès (come copiutrece). Il s' a eto rclamé
disconte do rfondaedje.

Il scrît ossu e francès (des noveles et des xhinaedjes d' Arthur Masson). C' est
eto on pondeu ki dessine des coleurs a l' aiwe et des acrilikes.



https://wa.wikipedia.org/wiki/Gueuyes_di_Walons_(portraits)

Gueuyes di Walons (Gueûyes di Walons), c' est ene ramexhnêye di vint-troes
portraits tot raetchîs di Walons.

Ele est publiyeye dizo licince Wikipedia (Creative Commons) e 2013 (19
portraits).

L' adrovaedje est scrît e francès pa Chantal Denis (rimetou dins l' pådje di
copene).

Nosse Walonîye, c'èst sès djins ! Dès coméres èt dès-omes qui n'ont nin stî
fastrouyîs dins l' minme locîye come do stofé.

Li paskêye domonnî d' Biè, c' est ene fåve do vî vî tins k' i gn a sacwants
modêyes el Walonreye.

Li tite est rashiou so on (djeu d' mot avou l' raece di bedots merinossse
(bedot). Dès moches, on n'èst vwèt pus wêre. On n' s'è va nin plinde, mins
c'è-st-à si d'mander douvint. Dins l' timps, èle vos-ârin' faît toûrner à nwêre
bièsse télemint qu'i-gn-aveût dins tos lès stauves. Il è d'more todi autoû dès
bèdots. Quand mès djondants, dès Brusselaîres, ènn'ont yeû plin leû kèdje do
passer leû p'tit bokèt d' rimouye al tondeûse, il ont faît martchi avou l'
cinserèsse d'amon l' Bok po saquants bèrbis èt leûs-agnas. C'èst zèls qui
rèpenut lès yèbes do timps qu' leûs maîsses lès razouyenut d'au lon : ça dwèt
yèsse dès-ècolos, pace qu'i n'a nin onk qui sondjereût à touwer one di cès
bièsses là po l' mindjî. One wadjûre di mwaîs plan qu'il ont sondjî là, pace
qui, èwou ç' qu'i-gn-a dès bèdots : dès moches i-gn-a à chupléyes.

Nosse mononke curé.     I r'choneûve dipus à Bossuet qu'aus-èvèques d'asteûre.
Il aveût skèpyî aviè 1900, quéquefîye bin one miète divant. Come tos lès curés
di ç' timps là, i pwârteûve li cote, come di jusse, mins èto, one barète, on
blanc col tot rwèd èt li p'tit tchapia à quate quaurtîs. Vos savoz là, trwès
quaurtîs avou one pène come on d'méy rond qui stritche è l'aîr èt rin su l'
dêrin. Tote nosse famile li loumeûve : mononke. Po vos dîre li vèrité,
c'èsteût-on prôpe cousin d' nosse vî pa, èt mononke di suke da nosse pa. À l'
veûy come ça, vos n'ârîz jamaîs p'lu adviner qui l' grande nwêre cote catcheûve
on’ ome come on tchin.ne ! Il aveût one cârcasse come on’ abateû d'aubes, on
visadje tot rayî come on djon.nia, dès massales pus roselantes que dès piyaunes,
èt one nwêre twatche qui bizeûve come Tintin, tot jusse pad'vant l' place qu'on
lî aveût faît one rondèle sins poûys è s' tièsse. Pad'zeû tot, i continouweûve à
causer foû d' sès dints come sès parints li avin' aprins èt i s' saveût
continter dès plaîjis dès p'titès djins. On fameûs gayârd, one fortchète come i
n'a pus wêre. Ça î èst, dj'ènnè veû d'dja saquants qu'on lès lèpes findoûwes :
« Èt lès plaîjis dèl bèdréye adon ? » À ça ! Dji n' vos sâreû rèsponde, dji n'a
jamaîs yeû lès preûves. Tot ç' qui dj' sé bin, c'èst qu' n'a jamaîs pont yeû
d'èfant da li qu'a pwârté nosse nom ; adon, qui lès cias qu'ont one saqwè à dîre
apwatenuche lès preûves, ou bin qu'i sèrenuche leû bètch ! Dj'aleûve co sovint
adlé li, divant qu'i n' moûre à quausu cint-z-ans vî. Il èsteût binauje di m'
veûy moussî dins si p'tite maujone di curé, pièrdoûwe padrî l' bwès, au fin fond
dèl campagne, èwou ç' qui l'èvèque l'aveût èvoyî cover s' mwârt. « Cafeu ? »
« Avou plaîji, mononke ! » « Batijî ? » « Non.na savoz ! » « Lèyoz v' à dîre,
por on côp qui v's-èstoz là ! » Poqwè âreû dj' museliné, il èsteût tant binauje
d'awè l'ocâsion do m' mostrer s' pèkèt... èt dè l' sayî ! Avou sès p'tits-ouys
qui riyin' « aspanse », come lès mwin.nes su lès bwèsses di fromadje, i
r'ssatcheûve one botâye avou one pwêre ou one vîye prune, l'one ostant scrèpante
qui l'ôte. C'èsteût on cruchon d' grès qui n'aveût pupont d' djon.nèsse èt qu'i
rimplicheûve dins lès régues avou lès novèlès liqueûrs qui sès pratiques,
guèrnouyes di bènitî èto, lî apwârtin’. Èt quand' i 'nn'aveût pupont, lès-aler
burtiner po qu'èlle è faîyenuche. « C'è-st-insi qu'on mèt lès coméres à
l'ovradje. » : dijeûve-t-i, « Tant qu'èle coudenut lès pwêres èt lès prunes,
rimonter l'aîwe do pus', cûre lès jèléyes, fé l' gote aus seûrès cèréjes, èle
n'ont rin d'ôte padrî leû tièsse. » I nos sièrveûve pontieûsemint dins dès
p'tits vèrkins, èt po n' rin piède, i vos r'monteûve li dêrène gote jusqu'à li
d'zeû avou l' flote..., qu'i ralètcheûve à spèsse linwe, divant dè l' ritchoukî
su l' botâye. « Pôve vî-y-ome ! » dijeûve-t-on dins l' vijnauve, « On l' rawaîte
di crèsse à l'èvèché. » Lès-omes à cote si fyin' râres, mins on n' poleûve tot
l' minme nin lèyî l' comune avou on tûtelaud d' curé. Ostant qu'i n'yeûche
pupont. Èt portant, su l' difin, i s'aveût fwârcî à lachî l' barète, li blanc
col. Li twatche su li d'zeû di s' tièsse s'aveût raplani èt lès poûys avin'
ricrèchu su l' tonsûre. Mins, lî rauyî s' cote, vos ! Il âreût stî ossi pèneûs
qu'on baudèt qu'âreût rovî s' nom. On l'aveût stî catchî, dins on vijnauve padrî
on bwès, one dîjin.ne di maujones pièrdoûwes, tot jusse divant d'ariver amon lès
Flaminds. On-z-a waîtî d'èmantchî è s' tièsse qu'i d'vreût taper djus..., lèyî
ètinde qui po s' santé, i vaureût mia qui..., lî d'ner l'ôrde do foute li camp
tot d' sûte. Vî marou, il aveût dit à l'èvèque : « Présintoz m' li cia qui va
prinde mi place, Monsègneûr, èt dji sèrè bin binauje dè lî lèyî ! » I n'ènn'a
jamaîs pont yeû, èt après li, on a r'vindu l' maujone di cure à dès
Brusselaîres. Il ont yeû d' l'ovradje po r'nètî, savoz ! Pace qui nosse mononke,
nacheûs dins lès vîs papîs, leûzî ènn'aveût lèyî dès banseléyes : tot comachîs.
L’ôte, avou s’ novia bin, s'a dispêtchî di r'mète on noû twèt, il a tchandjî lès
ardwèses po-z-î mète dès panes. Il a faît sauteler lès blankès pîres dèl coû di
d'vant po-z-î staurer on macadam. Su lès pilasses di l'intréye, il a djoké deûs
tchins d' bèton achîd su leû quèwe. Li maujone ni r'chone pus à rin. On dîreût
one vîye cinserèsse doûs-trimpéye qu'on-z-a machuré d' rodje come à one sitwèle
di cinéma, avou dès nwêrès lunètes di solia dins sès tch'fias. Après
deûs-iviêrs, il a yeû s' croque. L'aîradje èsteût trop fwârt po sès peûmons. Li,
qui n' vikeûve qui dins l' brût, i s'a assoti di n' pus rin ètinde qui tchanter
l' coq, èt braîre lès bièsses aus stauves. C'èst s' veuve qui cause do r'vinde :
tot grètant s' botroule po veûy s'i n'è sôrtirè nin dèl farène : « Tote seûle,
sins-auto, c'èst come si dj' sèreû d'dja dins l' bwèsse nin rascouvrouwe. »…
Boune âme, qui sayeûve di comprinde lès djins, i doneûve si pârdon à plin.ne
mèseure, surtout avou lès-aspanses ; li qu'ènn'èsteût onk. « Vos-avoz r'mètu ? »
Au cia què li d' djeûve « Oy » : « C'èst bon insi ! Vos-avoz d'dja yeû vosse
pènitince ! » Au cia què li d' djeûve « Non » : «C'èst qu' vos 'nn'avîz  nin co
assez. Ça n'èst nin one byin grande faute, tot-au d' pus one saqwè qui v's-a
choné trop bon. » Il aveût stî lonmint assez, curé à Loumay, su l' Djausse. Amon
lès Flaminds, à one cope di kilomètes di d'la, li Célis' pompeûve l'aîwe po s'
blanke bîre. Nosse mononke, tot lîjant sès pâtêrs dèl djoûrnéye, lèyeûve couru
sès-idéyes : « Sègneûr, vos qui m'a doné l' pèrmission à mèsse, do tchandjî l'
vin po qu'i d'vègne vosse song, poqwè n' m'avoz nin mostré comint tchandjî
l'aîwe po qu'èle divègne dèl blanke bîre ? » Èt i sondjeûve à tote l'aîwe dèl
Djausse qui rimplicheûve dès batchs di bîre : one bîre prumî tiradje, yût
dègrés, à fé glèter on mwin.ne trapisse. Ou co bin, one brune, trwès stwèles,
doze dègrés, qu'i s' vèyeûve nèyî l' dos d’on craus lapin dins one casseroléye
laudje come one rouwe di bèrwète. Pad'zeû tot, il âreût stî pèrcé binauje, si l'
frisse aîwe di nos sourdants, l'aîwe qui nos ratayons s'é sièrvin' po sognî leûs
plâyes, di coûr come di cwârps, divègne po lès p'titès djins one bîre di
min.nadje à bwêre sins mau à goléyes. Lonmint d'vant l' « Abbé Pierre » èt sès
idéyes « Faim et Soif », nosse mononke curé âreût volu d'ner à tos lès pôves,
tot ç' qu'il l'zî manqueûve : do pwin èt dèl bîre ! Nos djins d'asteûre, -
èstans n' au d'bout d' nos rôyes - faîyenut come lès « Romains ». Il ont r'mètu
ça à « Panem et circences » : do pwin èt dès djeus ! I loumenut ça : « Macdo èt
Loto » èt dins l' bon francès « Fast food et Football » avou nos princes, payîs
mwârt tchêr, qui courenut après dès bales ou tot-autoû d'on pré, po monter sur
on pîd d' sok à trwès places… À Loumay, lès djins l' vèyin' voltî. On saveût bin
qu'il èsteût d' prov'nance di p'tits cinsîs èt qu'il aveût aurdé leûs
simpès-ûsances. « On côp, i m'a faît awè peû, nosse monsieû l' curé, i mousse è
l' maujone pa l'uch di d'drî, èt i m'ataque come ça : « t adon ! Vos-avoz yeû
on mwârt èt vos n' mè l'avoz nin faît soyu ? Vos voloz on’ ètèrmint civil ? »
« Vos sondjoz à ça amon nos-ôtes, monsieû l' curé, qui dj'lî di. Lon èri d'mi.
Vos-avoz passé yute di m'-y-uch sins bouchî. Il èsteût r'clôyu, èt on n' sère
jamaîs on' uch èwou ç' qu'i-gn-a on mwârt. « O siya ! qu'i-gn-a on mwârt.
Dj'ènn’a minme sintu l' gout jusqu'à m' maujone. Ça sinteûve lès swéyes di
pourcia rostîyes, c’èst di ç'tila  qui dj' vos cause ! » Il aveût on nez come on
tchin d' tchèsse po-z-ouder lès maujones èwou ç' qu'on aveût touwé l' pourcia.
On côp qu'on l'aveût son.né, on lî bruleûve sès swéyes sur on lét d' paye divant
dè l' sicrèper. Faut dîre qui ç' gout là pwate dèdja lon, èt come l'èglîje èt l'
maujone di cure drèssenut al copète d'on tiène è plin mitan do vijnauve, lès
fumêres avin' aujîy po-z-agrifter lès traus d' nez d' nosse mononke. « Dji m'a
r'mètu di s' couyonâde », aveût-èle co raconté l' comére : « Èt djè lî a propôsé
on bia bokèt d' rosti. » « Li Bon Diu vos l' rindrè cint côps d' pus. Li curé d'
Djê vint din.ner à m' maujone dîmègne qui vint, nos dîrans lès pâtêrs por vos èt
vosse famile divant d'aspaler vosse couchèt. » Èt i m' sût jusqu'al rèssère èwou
ç' qu'on laît lès tchaus à r'ssouwer. « Ô ! Waîtoz m' ça lès tripes, li tièsse
prèsséye, èt do sayin, s'i vos plaît !  Èt pa d'zo l' vwèlète, lès pâtés, vos
lès-avoz r'lèvé au pwève èt au vin blanc ?» Il aveût dès stwèles plin sès-ouys,
èt i stindeûve sès brès tot laudje, come po rinde grâce au couchèt da
sint-Antwin.ne. Il aveût d'dja drovu s' coutia, rilôyî à one tchin.ne d'ârdjint,
qu'aveût zoupelé dins s' mwin dèl parfondeû d'one potche d'en d'dins. Ci
n'èsteût nin on gros coutia à sèt ou yût lames, mins on vraî « Winand » faît à
Djibloû, abîyi avou dèl cwane : one lame po l' pwin, on tire-bouchon po l' vin,
èt one clé d' quatôze po lès capsules dès botâyes di bîre. « Sièrvoz v', monsieû
l' curé, si vos n'avoz nin peû d'ècruker su dèl tripe qu'èst cor one miète
tiène. » Èt nosse mononke, avou dès bouchîyes di fin bètch, vanteûve lès
qualités dèl tripe, qu'i lèyeûve fonde yinte si linwe èt sès gros dints. « Ô là
là ! sayoz m' ça : lès p'tits crètons d' laurd, lès boyas, si fins, lès-agnons
tot jusse rifondus, do lawri, do pwève, dèl némoscaude, do sé, do pilé, one
lampéye di gote. » Co pîre qui por on prêtche à one mèsse di mwârt. « Vos-avoz
rosti dès carbonâdes au sayin ? Dj'è pou bin sayî one ? » I galafieûve li bokèt,
li tièsse rilèvéye po n' nin piède li djès. « Â ! Vola l' salwè... Vos-avoz
froté lès djambons èt l' laurd avou dès chipes d'a ? Quand dj'èsteû gamin,
c'èsteût m'-y-ovradje. Nosse man : qui l' Bon Diu èl cove, mè l' dimandeûve
todi. Èt véla : lès crins d' crèsse. On-z-è fieûve à tos lès traîtemints, avou
dès sprautes èt dèl mostaude ou co bin avou dès-ârtias d' prêtcheû. Dès gros
pwès d’ Rome di nosse djârdin qui fyin' passer sins mau vosse din.ner en
musique. Dji n'è wasereû pus mindjî asteûre, vos m' vèyoz d'dja taper mèseure do
timps d' mèsse, avou l' clèrc qui tchante au docsau !  Ci qui dj' mindje co bin
voltî, c'èst do cèrvia èt d' l' atchis'. Mins là ; c'èst l' sauce qu'èst
r'lèvéye èt ça vos-arindje one alin.ne à s' fé r'toûrner on mwârt è s' vacha.
Dji n' rabrèsse nin lès djon.nes au catrèssime, come dès cias què l' faîyenut,
tot lès sègnant su leû front. Èt à cofèsse, dji d'meûre todi bin au r'cwè padrî
m' bawète. Qwè mètoz dins voste atchis' ?» « Tos lès rèstants, monsieû l' curé,
lès-orâyes, lès pîds, on bocau d' jèléye aus grusales, dès pron.nes èt dèl
côrintine èto. C'èst come ça qu' noste ome, ça lî gostéye li mia ! Si vos v'loz,
dji v's-è mètrè on posson su l' costé por vos. Dji nè l' frè qui d'mwin.» « Ça
n' sèreût tot l' minme nin comufaut qui dj' trivièsse li place avou mès tchènas
plin d' tchau. Vos m' lès froz bin apwârter, èndon ! Non.na, dji m' vos va èvôyî
m' mèskène avou one pitite cruche à lacia. Èle faît bin sès trwès lites, mins
vos n'avoz nin dandjî dè l' rimpli jusqu'al copète. Mèrance ripidrè d'dja ç'
qu'èle pout po m' soper. Come ça, dji n' mindjerè qu'on côp dèl tchau su m'
djoûrnéye. Li rosti ratindrè bin on djoû. È mindjî deûs côps, c'èst yèsse galaf,
èt por on curé, c'èst rabachant. Rin qu'à veûy lès rèsses dèl fricasséye dissus
l' plate bûse, dji m' lêreû co aujîymint adîre. » « Qwè v'loz ! mi èto, mès
parints èstin' dès p'tits cinsîs come lès cias d' voste ome. Vos lî r'mètroz m'
bondjoû ! Avou on rin dji so binauje, li minme qui nosse Sègneûr nos l'a todi
mostré, mins à mèsse, n'èst ç' nin véla qu'on faît oneûr à tos lès banquèts ?
C'èst co mèyeû quand on conèt sès djins èt leûs-ovradjes po polu présinter d'
l'amindjî come nature. Dji wadje qui vosse pourcia a stî èlèvé au cabolwè avou
dès kinikes di canadas èt lès mèyeûsès dinréyes. Waîtoz on pau, li santé qu'il
ont nos mwin.nes. Waîtoz come i profitenut avou tot ç' qu'on l'zî done èt lès
fromadjes et lès bîres qu’i brèssenut. » Nosse mononke aveût fwârt aspouyî su
« bîre » « Monsieû l' curé, vos m'î fioz sondjî, dji v' mètreû bin one botâye.
Ça n' sèrè nin do « Clos Vougeot », mins nos-avans quand minme saquants bias
noms. Dji v's-è tchwèsirè one boune ! » « Vosse pourcia sopwatrè bin one boune
botâye... Vos 'nn'ârîz one di rodje one miète pus vîye por mi èt one di blanc po
l' curé d' Djê. Li pôve ome, i n' pou pus bwêre qui ç'tila à s' maujone. » On l'
conècheûve dins totes lès cinses do viladje, il èsteût bin avou l' notaîre, avou
l' mayeûr, avou l' conte. On saveût qu'il èsteût amateûr di vîye keûte et d' bon
vin. Èt minme quand i n' brèyeûve nin après, come ci côp là, i n' dimèreûve
jamaîs sins. Tot 'squ'au djoû qu'on djèriaud qu'aveût mau s' vinte èt qu'aveût
faît on nuk dins s' gasî, a stî fé pèter s' linwe adlé lès djins rachonés autoû
l' èvèque. One samin.ne qu'i fieûve si toûrnéye dès-èglîjes, Monsègneûr s'a
astaurdjî one miète dipus qu'i n' faleûve. Il a bin r'waîtî l'èglîje, dès
prumêrès montéyes jusqu'au coq, al pure copète. I s'a faît priyî po l' din.ner.
Comme i troveûve li maujone dèl cure à s' gout, il a d'mandé, avou s' doûce
alin.ne, po veûy totes lès places. I n' lî aveût nin falu lonmint po mète à djoû
lès moncias d' botâyes qu'èburtakin' lès cauves. « Maria Dèyi, quéne masse di
cadâves ! » « Ni v's-è fioz nin, Monsègneûr, èlle ont tortotes vèyu l' curé
divant do moru ! »



https://wa.wikipedia.org/wiki/Guere_di_1940-1945

Li guere di 1940-1945, k' on lome eto li guere di cwarante, u li deujhinme guere
daegnrece, c' est ene guere k' a cmincî li 1î d' setimbe 1939 cwand l' Almagne a
abroké sol Pologne.

El Beldjike kiminça adon çou k' on loma "li drole di guere" : on ratindeut k'
les Almands arivénxhe, avou l' idêye k' on lzî fotreut ene rude petêye, copurade
avou les fôrts do payis d' Lidje. "Ében-Emael : imprenable !" ("Ebem-Emål,
impossibe del prinde !"), end alént i les oficîs.

El Walonreye, elle a cmincî li 10 di may 1940, on vinrdi d' Pintcosse. C' est l'
kiminçmint del campagne des 18 djoûs, ki s' atcheva, dabôrd, li 28 di may.

Li dierin ratacaedje des Almands Ofinsive da Von Rundstedt, fourit laide pol
Walonreye.

Li guere di 40 fourit tote fwaite li 9 di may 1945, cwand l' Almagne sina si
rindaedje (mins ezès payis occidintås on fiestixh purade li 8 di may, la ki l'
rindaedje a stî siné avou ls aloyîs).

Dins ses cåzes, et dins ses bateus, li guere di 1940-1945 est raloyeye al guere
1914-1918. Inte les deus, c' est çou k' on lome l' Eter-deus-gueres.

Gn ourit 70.000 Bedjes prijhnîs d' guere, et ladvins, 67.500 Walons. Les Almands
avént-st enondé ene politike raecisse, tot fjhant bebele ås Flaminds k' avént on
lingaedje pus addé l' almand.

Bråmint des omes divént aler ovrer dins les oujhenes e l' Almagne, ça s' loméve
li Werbestele.

Li 18 di may 1940, les payis redîmés sont anecsés pa l' Almagne. Les djonnes d'
avår la, inte di zels les djins di l' ancyinne Walonreye prûsyinne divèt moussî
dins l' årmêye almande.



https://wa.wikipedia.org/wiki/Guere_di_1940

Li guere di 1940-1945, k' on lome eto li guere di cwarante, u li deujhinme guere
daegnrece, c' est ene guere k' a cmincî li 1î d' setimbe 1939 cwand l' Almagne a
abroké sol Pologne.

El Beldjike kiminça adon çou k' on loma "li drole di guere" : on ratindeut k'
les Almands arivénxhe, avou l' idêye k' on lzî fotreut ene rude petêye, copurade
avou les fôrts do payis d' Lidje. "Ében-Emael : imprenable !" ("Ebem-Emål,
impossibe del prinde !"), end alént i les oficîs.

El Walonreye, elle a cmincî li 10 di may 1940, on vinrdi d' Pintcosse. C' est l'
kiminçmint del campagne des 18 djoûs, ki s' atcheva, dabôrd, li 28 di may.

Li dierin ratacaedje des Almands Ofinsive da Von Rundstedt, fourit laide pol
Walonreye.

Li guere di 40 fourit tote fwaite li 9 di may 1945, cwand l' Almagne sina si
rindaedje (mins ezès payis occidintås on fiestixh purade li 8 di may, la ki l'
rindaedje a stî siné avou ls aloyîs).

Dins ses cåzes, et dins ses bateus, li guere di 1940-1945 est raloyeye al guere
1914-1918. Inte les deus, c' est çou k' on lome l' Eter-deus-gueres.

Gn ourit 70.000 Bedjes prijhnîs d' guere, et ladvins, 67.500 Walons. Les Almands
avént-st enondé ene politike raecisse, tot fjhant bebele ås Flaminds k' avént on
lingaedje pus addé l' almand.

Bråmint des omes divént aler ovrer dins les oujhenes e l' Almagne, ça s' loméve
li Werbestele.

Li 18 di may 1940, les payis redîmés sont anecsés pa l' Almagne. Les djonnes d'
avår la, inte di zels les djins di l' ancyinne Walonreye prûsyinne divèt moussî
dins l' årmêye almande.



https://wa.wikipedia.org/wiki/Guere_di_1914-1918

Li guere di 1914-1918 (on dit eto li prumire guere daegnrece, u li guere di 14,
u li grande guere), c' est ene teribe guere k' a-st ataké e 1914 cwand
l' Otriche a dclåré guere al Serbeye.

El Walonreye, elle a cmincî e 1914 et esse fineye a l' årmistice li 11 di
nôvimbe 1918.

Tins del guere di 1914-1918, tote li Beldjike a stî ocupêye pås sôdårds almands,
apus k' li ptit boket padrî l' Izer. Li rwè Albert prumî a dmoré tote li guere
avou les sôdårds å front.

Les prijhnîs bedjes estént reclôs dins des camps e l' Almagne ou ezès Bas Payis.

Gn aveut des Walons des deus costés, ca les cis d' Waime et d' Måmdey estént
prûsyins.

On lomé Günther Princip assazene l' årtchiduk et l' årtchidutchesse d' Otriche a
Sarayevo. Çoula va ehinonder li Prumire guere daegnrece.

Li Kaizer Wiyåme II aveut siné li Påye ås vint-cwate hagnons la k' i s' egadjive
a n' nén evayi l' Beldjike. Mins i dirè après ci n' est k' on boket d' papî po-z
esprinde li feu.

Ele s' ont fwait sorlon tos dmey-cekes paraleles. Les prumirès batreyes fourît
do costé d' Lidje (batreye do Réze, dilé Hesta), siconte di l' årmêye bedje.

Après, les batreyes ont stî el Nonne del Beldjike, inte les Almands et les
Francès, come les batreyes di Maissin. Mins eto pus a Bijhe, come a Tchålerwè ki
les Alamnds î arivèt l' 21 d' awousse. Mins i sont rboutés pa les Francès. I
prindront l' veye li londmwin 22 d' awousse. 

Li moes d' awousse 1914 a stî dins li Lussimbork bedje, di Vierton a Vierzeye
(Djedene), li teyåte des prumîs apougnaedjes eter les deus årmêyes francesses et
almandes.

Li ptite coine di Beldjike metowe padrî l' Izer schapa a l' ocupåcion pask' on
l' meteut dzo aiwe tot drovant les vaenes estô d' les clôre cwand l' marêye
montéve, et cwand ele dischindeut, clôre les vaenes el plaece d' elzès drovi.

Li Holande aveut dmoré neute; tot åd dilong del frontire avou l' Olande, les
Almands avént metou ene cloteure electrike. Les djonnes ki vlént rdjonde les
lignes bedjes divént passer par la. Mins come l' Olande esteut neut, ele ni
poleut nén leyî passer les combatants, ça fwait ki les cis k' avént reyussi a
passer et k' estént codous e l' Olande plént-z î esse ritnous dins des camps.

On a bråmint eployî les gåz di guere, des deus costés. Insi li 19 di decimbe ,
so les trintchêyes a Ablincoû, les Francès atacnut les Almands ås gåz deus eures
å long. 

On prumî aresté a rexhou li 15 d' octôbe 1916 (po l' acsegnmint), ki revoyive
les administråcions walones a Nameur.  Les ôtes ministeres vont shuve. Li decret
do 21 di måss 1917 dessene les limodjes des deus intités. Li Flande est tote
seule, avou Brussele come mwaisse veye. Li Walonreye est tote seule, avou
radjoutaedje del Walonreye di France eyet di sacwants viyaedjes après Avene.

E moes d' djun 1917, les fonccionaires walons sont priyîs di raler a Nameur po
fé leu-z ovraedje. Mins, tchôkîs pa ene assimblêye di pårlumintîs d' Brussele
(avou foirt waire di Walons dvins), i fwaiynut tertos greve, oudon-bén
dmissioner . Li Walonreye va dmorer adon cwate a cénk moes sins siervice
publik : tribunås, sicoles, comenes vont clôre ene après l' ôte. Les traitmints
des ptits fonccionaires ni sont pus payîs. Ni les subzides ås orfulinats, evnd. 

Des ôtès djins ont accepté di fé tourner l' Walonreye e 1917 et 1918, e boutant
dins les ministeres di Nameur. Mins ces-la (inte di zels des waloneus come Oscar
Colson et Arille Carlier) seront reclôs (s' i n' avént nén stepé evoye foû
payis) et djudjîs come traites e 1919.

Sacwants politikîs si rapoûlît å Håve et-z î amonter on govienmint bedje
foû-payis.

El guere di 14, l' Itåleye esteut avou les Aloyîs. Ele fourit atakêye pa l'
Otriche. Les sôdårds itålyins, disbåtchîs, corît evoye a Caporetto, po si rployî
so l' Aiwe di Piyåve. La, refoircis pås tropes franco-inglesses, il ont parvinou
a arester les Otrichyins. E moes d’ djanvî, les aloyîs sont mwaisses del bataye
del Piyåve et s’ vont i cmincî a rmonter a l’ assôt. 

Les tropes itålyinnes si vont rtrover el Tchampagne, pu e l' Årdene. E 1918, li
rwè d' Itåleye vént inspecter ses sôdårds a Libin (li voye fwaite esprès si va
lomer "voye des Itålyins").



https://wa.wikipedia.org/wiki/Grandgagnage

Charles Grandgagnage a skepyî e 1812 et mori e 1878. C' esteut-st on linwincieus
lidjwès ki s' a metou a rcweri les etimolodjeyes des mots walons (c' est l' fén
prumî a l' aveur fwait). Eto, i mostréve kel walon esteut on vraiy lingaedje.

Il esteut rintî di s' mestî, et fourit senateu; mins c' est po si ovraedje sol
walon k' on l' rimimbere. Grand atôtcheu, il esteut ricnoxhou long et lådje,
aprume el France et e l' Almagne. A costé des cmons nos, il a eto studyî les nos
d' plaeces et les nos d' djins. C' est lu k' a foirdî, e 1844, les noûmots
"Walonreye" (e walon) eyet "Wallonie" (e francès).

Dins si live “Dictionnaire étymologique de la langue wallonne”, i mostere ki l'
walon n' est nén on patwès francès mins èn ôte lingaedje, skepyî sol minme esto
latén, nerén avou bråmint des hapaedjes vinant des lingaedjes tîxhons. C' est
bråmint a cåze di l' ovraedje da Grandgagnage ki l' walon divént ricnoxhou come
té, pa tos les sincieus d' Urope, et esse situdyî pa sacwants linwincieus nén
Walons, a pårti di 1850.

Sovint, po n' nén repeter s' no dins les papîs d' linwincieus, on mete l'
acourtixheure Ggg.

I fourit onk des askepieus del Soce di Langue et Literateure Walone (1856) et si
prezidint di 1856 a 1876. I djha ki l' lingaedje walon esteut li seu simbole
capåbe di rashonner tos les Walons di totes les ådjes eyet tos les payis.
Målureuzmint, i n' cåzéve nén walon, et l' åbitude esteut prinjhe po lonmint ki
les grands disfindeus et ehåyeus do walon l' alént fé e francès.

I gn a-st a Nameur ene rowe Grandgagnage dispoy 1868; mins ele n' a nén stî
lomêye après Tchåle, mins après si mononke Djôzef, askepyî a Nameur e 1797 et ki
fourit on notåbe di Nameur.



https://wa.wikipedia.org/wiki/Grand_feu

Li grand feu, c' est on feu ki les djins do viyaedje fijhént li prumî dimegne do
cwareme, et ki shuveut l' schiråde, u ptit feu. Mins asteure, i s' fwait tot do
long do cwareme. Si on waite totes les uzances el Walonreye et ôte pårt sol
Daegn, nos fåt lomer ç' grand feu la li grand feu ås brandons, po fé
l' diferince avou l' feu sint Djhan, ki s' aloume li 24 di djun, et l' grand feu
sint Mårtén ki s' aloume li 11 di nôvimbe.

Li feu si fjheut todi al minme plaece, sovint so ene cresse do viyaedje, po
k' on l' voeye did lon. C' esteut dandjreus la k' gn aveut on nîme do tins des
Ancyins Bedjes.

A l' anuti, li feu esteut aloumé på mwaisse djonne ome, udonbén på dierin maryî
d' l' anêye, uco l' mayeur, ubén on priyî d' oneur.

Ôte pårt, avou les cindes do grand feu, on fjheut ene passêye. Les djins k' end
atchtént les stårént so les tchamps po tchessî les rats et les soris, et aveur
des bounès dinrêyes.

A Nameur, on saye di fé set feus k' on pout vey e minme tins. Adon, on serè å
rcoe des macrales et des grimancyins èn an å long.

Eto les Namurwès aloumèt set grands feus so les hôteurs: onk a Boudje, onk a
Bossîmé (hamtea d' Loyi), troes a Erpint, onk a Wépion et onk a Nameur, sol
Citadele. 

Li grand feu, come bråmint des viyès uzances, aveut cåzu disparexhou dins les
viyaedjes del Walonreye dins ls anêyes 1970. Li pratike a rprins dins les anêyes
1990, avou sacwants candjmints:

Li feu sint Djhan u feu del Sint-Djhan, u fouwåd del Sint-Djhan, u feu sint Pire
s' aloume al Sint-Djhan (24 di djun), u al Sint-Pire (29 di djun), dj' ô bén: å
cminçmint d' l' esté, cwand les dinrêyes påtént.

C' esteut co foirt pratiké e payis picård disk' al guere di 1914-1918. Les
inketes A.L.W. (1935-1955) end ont co rtrové sovnance a Bieclé, Pipé, Mont,
Måjhire (Minziére), Tulin, Framriye, Watripont, El Pitit Linse, Timbour, Pêk,
Molebåy, Kin, Antweon, Bådoû, Roucou, Arvin, Landeuse, Wiyire, Wame, Ramgneye et
å Pasturaedje. Eto el Picårdeye di France, a Tourco et Ask. Les efants
tchantént:

Li feu sint Djhan s' fijheut eto lanawaire ås aschates walon-picård, metans a
Måtche-dilé-Scåssene, et a Lsene. Ôte pårt el Walonreye, ça s' pratikéve dins
les anêyes 1800 et des: on nd a co des rmimbrance a Séntru, a Longveye, a
Ocgniye, a Andene, a Få, a Yinene, a Liesse, a Ougrêye (diviè 1870) et a Imbour.

Les feus sint Djhan sont eto foirt pratikés e l' Espagne, ki ça toume avou li
cminçmint des grandès vacances. El Catalogne, gn a 120.000 familes k' atchtèt
des petårds po leus efants. E sacwantès plaeces, on låtche des toreas avå
l' viyaedje et on lzès touwe. Gn a eto des cortedjes avou des adjeyants.

Li grand feu sint Mårtén u ewoeye del Sint-Mårtén, u li feu do sint Mårtén u li
grand fouwåd sint Mårtén, c' est on grand feu k' on-z aloume a l' intrêye di
l' ivier, al Sint-Mårtén (11 di nôvimbe), aprume dins l' payis d' Måmdey, po-z
aveur bråmint des poeres et des pemes. Les efants tchantént:

Les dierins viyaedjes a-z aveur sovnance di ciste uzance la, å 19inme sieke: a
Kmexhe, a Djalhé, a Bernister, a Faimonveye, a Ocgniye, a Djåçlete.

A Måmdey, les ewoeyes del Sint-Mårtén si fwaiynut co asteure, li 10 di nôvimbe
al nute. Ey eto a Xhofrai, mins a ene ôte date.

Li grand feu Sint-Mårtén rishonne eto ås coujhnêyes di canadas ki les djins
fjhént dins les tchamps après l' cwénze d' octôbe, cwand il alént ås vatches a
rlame.



https://wa.wikipedia.org/wiki/Graide

Vîs scrijhas: Graida (770-779); Graisda (862-902); Graisdas, Grederis (946);
Gredis, Graisde, Grades, Graidez (1330); Grede (1541-1554).

Doyené e 837 (croes banåves di Palijhoû). E 1558, i s' sitind djusk' a Ansreme,
Falmagne, Felene, Djedene, Vierzeye, Astire, Li Mwinni, Sèvry, Djivet, Bive,
Wajî, Djimbe, Maissin, Ôtchamp, Ofagne, Palijhoû, Bouyon, Fayi-les-Veneus, Rdû,
Viyance, Fromlene, Hargnies.

Li tour di l' eglijhe est foirt viye; fonts di 1500; c' esteut ene possession di
Ståvleu, ddja dviè 770 (ond e cåze el tchåte di wandelaicus mansus)

22 omes ont stî deportés e l' Almagne tins del guere 1914-1918, li 5 di decimbe
1916.

17 makizårds ont stî touwés dins l' combat do 1î d' setimbe 1944, tins del guere
1940-1945. Cénk di Graide, 5 di Nayômé (3 estént frés, del famile Denoncin), 5
di Patiniye et co deus ôtes. Il avént stî atakés pa des SS k' estént a Bive et
k' avént ddja distrût l' makis d' Hodrémont et broûlé l' viyaedje li 23 d'
awousse. C' ere dja li 23 d' awousse, e 1914, ki les Almands avént broûlé
Hodrémont on prumî côp.

Li tchapele del gåre di Graide a stî basteye dins les anêyes 1900 pal famile
Bertrumé ki dmoréve a costé et ki s' a, dins l' minme timp, rissiervé ene
cimintire privêye k' est asto del tchapele. Li tchapele a stî dnêye al fabrike
di Graide et fwait don pårteye del pårotche. Li siervice a stî assuré på curé d'
Graide, k' a yeu rcours a des peres etrindjirs po vni dire messe li dimegne.
Dins les anêyes 1930, c' esteut l' abé Degembes, ki vneut d' Louwate, pwis, on-z
a yeu les peres di Tchanlî, ki vnént e tram, pwis les peres di Bietris, tins del
guere di 1940-1945. On s' sovint do pere Eleuthère, ki nos djheut messe li
dimegne å matén, pwis k' apougnive, pås fås tchmins, li voye di Tchîplane et
rivni prinde li michline di Bietris, del vesprêye. Après l' guere, les curés d'
Graide ont stî motorijhîs et il ont yeu pus åjhey po s' displaecî. Dispoy 2003,
dj' ans on pere polonès, li pere Stanislaw, k' est curé po Graide et l' gåre,
Grå-Fayi, Tchîplane et Coirnîmont.



https://wa.wikipedia.org/wiki/Gonri

Gonri (F. Gonrieux), c' est èn ancyin ptit ban del Walonreye, rebané avou
Couvén, el Province di Nameur.

Cwand l' dominne di Couvén est vindou å prince-eveke di Lidje (1069), gn a on
tîce ki dmeure då signeur di Viepe, ki lzès dene å moustî d' Mont-Coirniyon
(1143). Mins e 1203, les moennes li rvindèt å prince-eveke.

Li 25 di fevrî 1655, les djins sont-st atakés på sôdårds Irlandès del wårnijhon
d' Rocroyî (. Les dmanants s' rassåvèt dins l' eglijhe. Les sôdårds sont
retchessîs eviè Baileu pås djns do prince-Eveke. A 10 disconte di 1000, ça n'
pout esse ki sint Djôr k' els a schapé.

Li ri d' Inne prind sourd å Presgå, passer pa Gonri et s' taper dins l' Noere
Aiwe nén lon di Couvén.

E 1946 arive a Gonri on lomé Charles Bastin. I fwait monter ene bascoule
publike, po pezer l' four, li strin, les biesses, li tcherbon, evnd. E 1949, i
drove on cåbaret, pu ene såle di cinema "Mon loisir".

Li redjon a-st ossu si Pire ki toûne. On î pout ariver a pårti do viyaedje di
Boutonveye (nén lon d' Baileu).



https://wa.wikipedia.org/wiki/Gj%C3%B8a

Gjøa esteut l' no do prumî batea a-z aveur passé på Passaedje Nôrouwess e 1906,
moenné pa Roald Amundsen come captinne eyet èn ekipaedje di shijh djins. Li
voyaedje en etir dura troes ans.

Li batea, 70 pîs lon, fourit constrût e 1872 a Rosendal, el Norvedje, eyet
eployî po pexhî disk' a ki, 28 ans pus tård, e 1900, Roald Amundsen l' atchtaxhe
po s' endè siervi po ses esploraedjes di l' Artike.

L' ekipaedje (foû d' Amundsen lu-minme) do voyaedje ki rinda l' batea fameus, c'
esteut Godfred Hansen, Helmer Hanssen, Anton Lund, Peder Ristvedt, Gustav Juel
Wiik eyet Adolf Henrik Lindstrøm.

Il cwitît Oslo li 16 dji djun 1903, eyet après aveur naivyî inte li pårteye
continintåle do Canada eyet l' boird nonnrece di l' Iye Victoria, li Gjøa
ariva-st a Nome e l' Alaska li 31 d' awousse 1906. I naivyît adon disk' a San
Francisco k' il î arivît l' 19 d' octôbe, ey esse riçûs come des eros.

Tins d' leu voyaedje, l' espedicion fjha sacwants mzuraedjes po disterminer l'
eplaeçmint do pole Nôr magnetike.

Li Gjøa fourit pus tård atchté pa ene kiminålté norvedjinne-amérikinne eyet
bistoké al veye di San Francisco e 1909. Låvå il a stou en espôzucion å park do
Golden Gate. E 1972 li Gjøa fourit ramoenné el Norvedje, eyet i s' trove asteure
el muzêye do naiviaedje norvedjin a Oslo.



https://wa.wikipedia.org/wiki/Georges_Remy

Georges Remi, , ki s' no d' pene, c' esteut Hergé, des prumirès letes di s' no
(R) et ptit no (G), c' esteut on dessineu d' BD. Il a skepyî a Eterbek li 22 d'
may 1907 - à l' pikète do djoû, 7 èt dimêye ki l' Dr Schovaers a mètu dissu lès
papîs - d' on popa walon èt d' ène flaminde moman, ratinde li 9 di djun po ièsse
batîjî et mori a Brussele li 3 d' måss 1983. Mins il a dmoré dipus d' 20 ans a
Ferire.

Après Totor, s' prumî pèrsonaedje, il a askepyî avou des nos brusselwès : Kike
et Flupke (des nos avou l' cawete flaminde -eke.

Mins après, i prind on no tipicmint walon po Tintin, li persounaedje ki frè si
rlomêye lon et lådje.

Hergé a edvinté sacwants forveyous payis et-z î fé viker ses persounaedjes :
Sildaveye, Bordureye, Molénsårt, evnd.

Li trait ki fwait li bizete da Tintin, c' est l' minme kel ci des erî-fonds. Ça
dene on dessin a môde di vitrå.

Jacques Van Melkebeke a léjhou bråmint po documinter èt bouter à muchète po
Hergé. C' esteut ene brave djin -pinte- nén pus foirt a droete k' nosse ome mins
ki, li, n'a nén polu passer oute d' on ègayolaedje. On trove dins on lîve da R.
Leblanc l' comint ça s' a passé.

Dins les studios da Hergé, i faleut esse bén moussî : costume et crawate. C'
esteut la ene diferince avou les studios Dupuis a Mårcinele. K' ça n' l'
èspêtchéve nén, come tos lès ôtes, di s'î pormwinrner è brès di tchimîze (voye
foto dins l' lîve da Pierre Assouline)



https://wa.wikipedia.org/wiki/Georg_Wilhelm_Friedrich_Hegel

Hegel, di s' plin no Georg Wilhelm Friedrich Hegel, c' esteut on filozofe
almand. Il a skepyî li 27 d' awousse 1770 ey a morou li 14 di nôvimbe 1831.

Il a scrît on moncea d' lives di filozofeye et d' istwere, di politike, di
rlidjon, d' årt, di lodjike eyet d' metafizike.

L' ideyalisse des tûzêyes da Hegel at stu shuvou pa ene peclêye di scrijheus et
d' filozofes. Sacwants estént d' acoird avou lu (Bradley, Sartre, Küng, Bauer,
Stirner, Marx) et des ôtes nén d' acoird (Kierkegaard, Schopenhauer, Nietzsche,
Heidegger, Schelling).

Hegel n' est nén rprins dins les 100 prumîs del djivêye Michael Hart des
rlomêyès djins di l' Istwere, mins il est cité dins ene deujhinme lisse, des cis
ki serént inte li 101inme eyet l' 200inme.

Li live di filozofeye, "Phänomenologie des Geistes" (adjinçnaedje do tuza), a
stî - po ène pårt- mètu e walon, sol cogne d' ene binde d' imådjes pa José
Schoovaerts, ey eplaidî po papî dins l' Rantoele, et sol les fyis, po on tins
sol forom "Toudi".



https://wa.wikipedia.org/wiki/Gazete_Li_Chw%C3%A8s

Li Chwès, c' est ene gazete e walon k' a skepyî e 1995 et k' a porshuvou al
vitesse di 10 limeros l' an disk' å moes d' djun 2016.

Li gazete a stî metowe so pî pa Charles Massaux. Ça a stî li prumire gazete a fé
bråmint del prôze nén racontrece : des noveles, do spôrt ucobén des
rapoirtaedjes touristikes. Çouci, addlé des coirnêyes pus classikes: powezeyes,
vîs mestîs, rireyes.

Li Chwès fourit eto li deujhinme gazete a pratiker li responda e walon, après
l' Rantoele.

Li dvize do Chwès, c' est: Lére “Li Chwès” c' est on bon rméde conte li
neurasteneye.

Li gazete kimince pa on ratacaedje (ki s' lome “ edito”), pu des biyets do Chwès
arnåjhe, li spot da Châle Massaux, ki c' est des rireyes so l' actouwalité
(namurwesse, dinantesse, walone), ki parexhèt eto dins des ptitès gazetes di
Nameur.

Li cotnou est aloyî a çou ki s' passe aprume a Nameur et dins l' province di
Nameur, mins eto e l' Årdene, et ene miete do costé d' Tchålerwè.

A pårt Tchåle Massaux, li Chwès a eto fwait soude des noveas scrijheus di prôze
nén racontrece, come :

Dilé çoula, des penes dedja bén afaiteyes, on siné dins l' Chwès, come Bernard
Louis eyet Emile Pècheur.

Å rvier des rvowes di belès letes come Les Cahiers Wallons, li Chwès n' a måy
sitî po fé ene foice po scrire avou on stîle literaire. Åresse, les sudjets ni
s' î prustént nén. Eto, li corant diyalectolodjike sipepieus a sovint critiké
les tecses do Chwès come estant foirt rifrancijhîs, ostant do costé do motî ki
do ci del croejhete.

D' èn ôte costé, li Chwès a l' merite d' aveur sipårdou sacwants noûmots, come
“tuzance” et “schålance”.

A dater di 2003, avou Michel Hubert come peneu, tos les tecses (minme di Hu, et
d' l' Årdene) ont stî rmetous e walon d' Nameur. Insi, li Chwès drouve li voye a
on rfondou namurwès ki n' dit nén s' no, mins k' est pratiké, eto, dins les
romans da Chantal Denis et Lucien Somme.

A dater di 2005, c' est bråmint Michel Piette ki sinrè les papîs d' prôze nén
racontrece, avou on motlî la k' on sint des rcwerances po trover des noûmots. Gn
a yeu eto ene rîlêye di tecses classikes da Léon Gengoux so l' vicåreye do vî
tins a Bouxhonveye.

C' est l' Soce Nén Recwårlante ki manaedje li gazete, et eto sacwants
eplaidaedjes. Li prezidint askepieu fourit Tchåle Massaux. E 2003, c' est Yves
Paquet k' a rprin l' posse. E 2004, Michel Hubert, ey e 2005, c' est Châle
Massaux k' î a rivnou å vierna. Elle a porshuvou s' bouye après l' djocaedje del
gazete.



https://wa.wikipedia.org/wiki/Gaston_e_rfondou

Gaston l° 10, c' est ene binde d' imådjes ki avou Gaston Lagaffe (Gaston
Biestreye) ratourné e walon pa Yannick Bauthière.

I fourit eplaidî pa Yoran Embanner, e minme tins dins ene setinne di "ptits
lingaedjes".

Il a vudî a 5.000 egzimplaires, inte di zels, 4000 pol martchî del Walonreye.
Pår el Walonreye, il a stî cossemé pås Noer Dessin.

Gn a la cwarante fåves, nén pikêyes des viers, ratournêyes e walon (et rashiowes
e scrijhaedje rifondou).

Al copete do martchî, gn a cwate pådjes a môde di djournå, k' el tite, c' est
"Li ptit monde do biestreyofone". Ça raconte çou k' ariva a l' instrumint k' el
Gaston a adjinçné, on pô come les 40 Molons.

Li live esta cnoxhou long et lådje el Walonreye, pask' il a stî prezinté å
djournå televizé do 9 di setimbe 2007, et dmorer sacwants djoûs sol waibe di
Vivacité.

Li ratourneu, c' est on raprindisse ki s' a-st enondé dins ci albom la sins
waire d' aspalaedje di des "vîs scrijheus". Pol rashiaedje e rfondou, il a yeu
sacwants côps di spale da Pablo Sarachaga (mins ki n' a nén rlî tote l' ouve).



https://wa.wikipedia.org/wiki/Gabriyel_eyet_Gabriyel_(roman)

Gabriyel eyet Gabriyel, c' est on roman e walon sicrît pa Djôr Sfasie et Nicolas
Staelens et k' a rexhou e 2012. D' on costé, c' est l' pus long roman k' a måy
sitî eplaidî e walon; d' on ôte costé, c' est on roman d' amour et on roman
teyolodjike.

Li dzo-tite, c' est: De eerste LGBT roman in het Waals. Li prumî roman LGBT e
walon.

Gabriyel Delwaeye, di Lavervå va rescontrer on djoû Gabriyel Maier, di Valeni,
el Roumaneye. Il avént ût nouv ans. C' esteut tins d' ene operåcion viyaedjes
roumins (e 1991).

Les deus råpéns si scriront des letes e francès (ratournêyes e walon ezès
pî-notes), cåzu tos les ans a Påke et Novelan. Pu des emiles di 1999 a 2000 (il
avént don 18 ans). Après, i n' s' ont pus scrît.

I rtoumèt onk so l' ôte e-n rotaedje a Brussele e 2006. I s' sintnut assaetchî
onk pa l' ôte. Gabriyel Delwaeye a ddja des hantreyes omosecsuweles. Gabriyel
Maier, k' a håbité les pårtis del foite droete roumins, est teyoricmint
disconte. Disk' a tant k' i discovere si clintcha...

Asteure, li novele cope ni vout nén viker raplakêy, mins s' maryî. Li mariaedje
gaiy est lweyå el Beldjike dispu 2006; gn a don nole rujhe po al comene. Mins
come Gabriyel Maier est foirt catolike, i vout eto on mariaedje e l' eglijhe.
Mins kimint fé çoula el Beldjike ?

Les deus djonnes djins vont tourner mon les curés avanciveus catolikes, pu les
protestants, pårotche pa pårotche. Pu al fén des féns, fé leu mariaedje
rilidjeus e-n ene eglijhe e l' Suwede.

Gn a eto ene deujhinme siploûle d' amour, ki c' est inte Maricica Maier ey on
valet d' Lonzene.

Li tecse n' a nén stî rlît pås ôtes Rantoelîs divant d’ rexhe so papî. Çou k'
endè fwait li prumire grosse ouve di Belès Letes pa des scrijheus k' ont raprins
l' walon aprume pal voye do rfondou.

Po çk' est rekis pa li lwè, gn a do neyerlandès dins les prumirès pådjes, pår
sol coviete difoûtrinne, ca l' ISBN a stî yeu a Misterdame, avou lingaedje =
walon.

Li roman fwait 232 pådjes. Gn a èn esplicant motlî å coron avou 373 djivions,
riprins dins l' djivêye des motîs do walon sol limero [R16]. Mins bråmint des
mots nén classikes eployîs dins l' live n' î sont nén.

N a ene erî-ouve, 4 pådjes d' esplikêyes del sôre di rfondaedje eployî cial
(sorrifondowes), et cmint k' on pôreut co aler pus lon. Ces tecnikes la n' ont
nén passé al passete del tåvlotêye rifondaedje del Rantoele, et sont vormint ene
saye do scrijheu e walon.

Li cou-coviete, c' est on tecse d' agritche, la k' on dit platezak ki les deus
Gabriyel sont des gaiys et k' i s' volnut maryî.

Les sinnes si pasnut el Roumaneye (Transilvaneye), el Almagne, el e Beldjike
(Walonreye, Brussele, Redîmés Payis eyet l' coisse bedje), ey e Suwede.

Gabriyel Delwaeye va rescontrer on prumî côp Gabriyel Maier el Roumaneye, li 21
d' awousse 1992. I s' vont scrire a tos les djamas disk' a l' arivêye des
emiles, e 1999. I s' vont rtrover a Brussele li 16 di setimbe 2006. I s'
mareyront a l' comene, a Brussele, li 14 di djun 2006, ey a l' eglijhe, e l'
Suwede, li 22 d' djun 2006.

Les Maier, c' est des waeraxhes nåcionalisses roumins. Tolminme, paret k' leus
ratayons ont ebagué foû do Benelusse. Avou Gabriyel, Maricica et s' fi Pôl, «l'
anweye erva après mer», ki c'est: li famile rivént å payis des ratayons.

Les cis k' ont d' l' agrès po les langues vieront eto les persounaedjes djåzer
hongue, roumin, almand, francès, lussimbordjwès, ripuwaryin, brusselåre,
suwedwès, castiyan, tchitcholyin, latén, mins todi avou l' ratournaedje e walon
a môde di pî-note. Gn a eto des mots e vî inglès, inglès, grek, guze, amharike,
arabe, berbere.

Bråmint des sayes di noveas rfondaedjes sont des sorrifondowes. Dj' ô bén : ki
n' aspitèt nén d' ene des tecnikes classikes do rfondou (pus lådje oyowes,
betchfessîs scrijhas, sorwalondes, rîle des rîlêyes). Li tecnike eployeye est l'
cene do rmetaedjes ås ôtes lingaedjes romans (åré do francès). Çou ki fwait
piede, pacô, des mwaissès piceures del fonolodjeye walone (metans l' betchfessî
ai pol foninme /ɛ/ come dins "tcheyou" (sicrît "tchaiyou").

I sont sovint bastis avou l' cawete -resse. Sacwants sont pår des noûmots do
walon. Des ôtes, minme s' i n' si rtovèt motoit nén ezès motîs sont "otomatikes"
veyanmint les rîles d' aparintaedje.

Al difén do roman, i gn a on forveyou live: Fåves et paskeyes po les glawenes et
les råpéns.

Li strimaedje do live s' a fwait li 24 di måss 2012 al måjhon "Airdiè", rowe
Foû-Tchestea, a Lidje.



https://wa.wikipedia.org/wiki/Gabriyel_et_Gabriyel

Gabriyel eyet Gabriyel, c' est on roman e walon sicrît pa Djôr Sfasie et Nicolas
Staelens et k' a rexhou e 2012. D' on costé, c' est l' pus long roman k' a måy
sitî eplaidî e walon; d' on ôte costé, c' est on roman d' amour et on roman
teyolodjike.

Li dzo-tite, c' est: De eerste LGBT roman in het Waals. Li prumî roman LGBT e
walon.

Gabriyel Delwaeye, di Lavervå va rescontrer on djoû Gabriyel Maier, di Valeni,
el Roumaneye. Il avént ût nouv ans. C' esteut tins d' ene operåcion viyaedjes
roumins (e 1991).

Les deus råpéns si scriront des letes e francès (ratournêyes e walon ezès
pî-notes), cåzu tos les ans a Påke et Novelan. Pu des emiles di 1999 a 2000 (il
avént don 18 ans). Après, i n' s' ont pus scrît.

I rtoumèt onk so l' ôte e-n rotaedje a Brussele e 2006. I s' sintnut assaetchî
onk pa l' ôte. Gabriyel Delwaeye a ddja des hantreyes omosecsuweles. Gabriyel
Maier, k' a håbité les pårtis del foite droete roumins, est teyoricmint
disconte. Disk' a tant k' i discovere si clintcha...

Asteure, li novele cope ni vout nén viker raplakêy, mins s' maryî. Li mariaedje
gaiy est lweyå el Beldjike dispu 2006; gn a don nole rujhe po al comene. Mins
come Gabriyel Maier est foirt catolike, i vout eto on mariaedje e l' eglijhe.
Mins kimint fé çoula el Beldjike ?

Les deus djonnes djins vont tourner mon les curés avanciveus catolikes, pu les
protestants, pårotche pa pårotche. Pu al fén des féns, fé leu mariaedje
rilidjeus e-n ene eglijhe e l' Suwede.

Gn a eto ene deujhinme siploûle d' amour, ki c' est inte Maricica Maier ey on
valet d' Lonzene.

Li tecse n' a nén stî rlît pås ôtes Rantoelîs divant d’ rexhe so papî. Çou k'
endè fwait li prumire grosse ouve di Belès Letes pa des scrijheus k' ont raprins
l' walon aprume pal voye do rfondou.

Po çk' est rekis pa li lwè, gn a do neyerlandès dins les prumirès pådjes, pår
sol coviete difoûtrinne, ca l' ISBN a stî yeu a Misterdame, avou lingaedje =
walon.

Li roman fwait 232 pådjes. Gn a èn esplicant motlî å coron avou 373 djivions,
riprins dins l' djivêye des motîs do walon sol limero [R16]. Mins bråmint des
mots nén classikes eployîs dins l' live n' î sont nén.

N a ene erî-ouve, 4 pådjes d' esplikêyes del sôre di rfondaedje eployî cial
(sorrifondowes), et cmint k' on pôreut co aler pus lon. Ces tecnikes la n' ont
nén passé al passete del tåvlotêye rifondaedje del Rantoele, et sont vormint ene
saye do scrijheu e walon.

Li cou-coviete, c' est on tecse d' agritche, la k' on dit platezak ki les deus
Gabriyel sont des gaiys et k' i s' volnut maryî.

Les sinnes si pasnut el Roumaneye (Transilvaneye), el Almagne, el e Beldjike
(Walonreye, Brussele, Redîmés Payis eyet l' coisse bedje), ey e Suwede.

Gabriyel Delwaeye va rescontrer on prumî côp Gabriyel Maier el Roumaneye, li 21
d' awousse 1992. I s' vont scrire a tos les djamas disk' a l' arivêye des
emiles, e 1999. I s' vont rtrover a Brussele li 16 di setimbe 2006. I s'
mareyront a l' comene, a Brussele, li 14 di djun 2006, ey a l' eglijhe, e l'
Suwede, li 22 d' djun 2006.

Les Maier, c' est des waeraxhes nåcionalisses roumins. Tolminme, paret k' leus
ratayons ont ebagué foû do Benelusse. Avou Gabriyel, Maricica et s' fi Pôl, «l'
anweye erva après mer», ki c'est: li famile rivént å payis des ratayons.

Les cis k' ont d' l' agrès po les langues vieront eto les persounaedjes djåzer
hongue, roumin, almand, francès, lussimbordjwès, ripuwaryin, brusselåre,
suwedwès, castiyan, tchitcholyin, latén, mins todi avou l' ratournaedje e walon
a môde di pî-note. Gn a eto des mots e vî inglès, inglès, grek, guze, amharike,
arabe, berbere.

Bråmint des sayes di noveas rfondaedjes sont des sorrifondowes. Dj' ô bén : ki
n' aspitèt nén d' ene des tecnikes classikes do rfondou (pus lådje oyowes,
betchfessîs scrijhas, sorwalondes, rîle des rîlêyes). Li tecnike eployeye est l'
cene do rmetaedjes ås ôtes lingaedjes romans (åré do francès). Çou ki fwait
piede, pacô, des mwaissès piceures del fonolodjeye walone (metans l' betchfessî
ai pol foninme /ɛ/ come dins "tcheyou" (sicrît "tchaiyou").

I sont sovint bastis avou l' cawete -resse. Sacwants sont pår des noûmots do
walon. Des ôtes, minme s' i n' si rtovèt motoit nén ezès motîs sont "otomatikes"
veyanmint les rîles d' aparintaedje.

Al difén do roman, i gn a on forveyou live: Fåves et paskeyes po les glawenes et
les råpéns.

Li strimaedje do live s' a fwait li 24 di måss 2012 al måjhon "Airdiè", rowe
Foû-Tchestea, a Lidje.



https://wa.wikipedia.org/wiki/Gabrielle_Bernard

Gabrielle Bernard, a vnou-st å monde e 1893 a Moustî-so-Sambe, wice k' ele mora
eto e 1963; ci fourit ene powetresse e walon ey e francès.

Elle est rprinjhe dins l' antolodjeye da Piron et dins l' antolodjeye des
powetes namurwès.

Ele pierda s' monkeur tins del prumire guere daegnrece eyet «fjha di s' solitude
li trame d' ene divintrinne vicåreye ki s' ritchesse dins pluzieurès ramexhnêyes
d' arimeas francès» (inte di zels «En attendant la caravelle», 1936).

Ele fourit inflouwincêye pa F.-José Maugis ki «lyi fjha vey voltî l' monde mitan
campagne mitan industriyel la k' ele î vikéve», et compôzer cwate ramexhnêyes e
walon ki cåznut do payis d' houyires dins l' payis d' Sambe.

Jean Guillaume tot come Jean Louvet (di Moustî lu avou) ont dit bén do bén di l'
ouve da Gabrielle.

Feye d' onk k' a stî å bougnou del fosse, ele si revinte conte les poennes des
ptitès djins, come ene vraiye schoirceye evike (E. Gilliard). Ele rishonne la a
Franz Dewandelaer, k' elle a cnoxhou, et lyi scrire.

Dins “L' ebolmint” (L’èboul'mint), ele louke, onk après l' ôte deus mondes ki n'
si rescontrèt nén : les campagnes eyet les bouteus dins les houyires.

Ele discrît on ralaedje-plin dins ene houyire. Tot veyant ene taeye må
stançnêye, li porion dene l' abranle, mins trop tård:

Al surface, å minme moumint, c' est l' påjhûlisté, li coeyisté. Gn a on tchertî
ki cmande a si tchvå, des efants ki disflortèt des magriyetes.



https://wa.wikipedia.org/wiki/G208

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G205

L' Atlasse des lingaedjes del Walonreye, u A.L.W. (prononcî ayelwé, e francès,
Atlas linguistique de Wallonie), c' est èn atlasse ki mostere et esplike les
prononçaedjes, diviè 1935, d' ene cåkêye di mots walons, picårds, gåmets et
tchampnwès, et leus sinonimeyes.

Po-z afroyî les bouteus so l' ALW, l' ekipe di l' Univ di Lidje a-st ossu
eplaidî 3 Pitits Atlasses des Lingaedjes del Walonreye (PALW).

C' est Djihan Haust k' a-st atuzlé l' inkete a pårti di 1920. I s' a-st astoké
so l' A.L.F. et les rcweraedjes da Charles Bruneau po l' Årdene Francesse, et l'
Nonne del Walonreye. Li responda est fwait di 2.100 fråzes e francès k' i fåt
ratourner e lingaedje do payis (walon, picård, tchampnwès, gåmès). Ces fråzes la
vont permete di trover les mots walons ki respondèt a 4.000 mots francès.
Tchaeke comene d' adon, on lyi dna on limero diyalectolodjike. Li rcweraedje
diveut esse fwait dins 298 viyaedjes, les mwaisses ponts di l' ALW.

I fåt a pô près ene samwinne po passer les 2100 kesses avou 2 u troes djins ki
respondèt a tchaeke viyaedje. On les lome les respondeus, u temons. Après, i fåt
rcopyî les responses å prôpe so des foyoûs. Ça prind co 3 djoûs, si on rcopeye
700 kesses par djoû. Tot çoula, djusse po-z askepyî li fitchî ki dvrè esse
sintetizé so des mapes. Djan Haust a cmincî les inketes e 1924. Il a sovint yeu
d' l' aidance d' ene djin do payis, k' aveut ddja cmincî a responde di memwere,
divant d' aler trover les temons. E 1946, cwand l' Djihan Haust va mori, gn a
290 viyaedjes k' ont stî tot fwaits, cåzu tertos rimetous so foyoûs. Les shuveus
do Haust riprindèt l' ovraedje et l' F.N.R.S. (Fond Nåcionå po les Sincieusès
Rcwerances) paye des djins po ça. Li bouye des inketes est tote fwaite e 1959
(dj' ô bén, ça a fwait 25 ans d' boutaedje), avou 340 viyaedjes k' ont
respondou. Ça fwait, tot conté tot rabatou 700.000 responses, avou cåzu
1.500.000 mots.

Dins l' A.L.F., les mapes ni dnént fok les responses, metowes å dzeu do pont do
viyaedje. Po l' A.L.W., Haust aveut ddja atåvlé on sistinme e 1927, po ene
vintinne di mots et ratourneures. I fjheut on tåvlea avou les diferins sinonimes
dinés po tchaeke mot. Li mape mostréve li stindêye la k' on djheut ces sinonimes
la.

Asteme: l' ALW ni dene les cognes des mots ki come li dmandeu les a scrît, dj' ô
bén, come li respondeu lezî a dit. Eto, pacô, vos avoz des spotchêyes
([[Copene:Wikt:damjhele|n'mwazèle]]), et pacô des dissipotchêyes (dimwazèle),
prezintêyes come si ç' sereut deus diferinnès disfondowes.

Louis Remacle aveut stî sûti assez po sovint rprezinter li pus lådje oyowe pa on
rond. Ça fwait ki po bråmint des mots (sins sinonimeye) li rfondowe est bén
veyåve. C' est pår li prononçaedje walon.

E 1987, Jean Germain a yeu l' idêye prinde 15 mapes di l' A.L.W. 1. po vey
kimint fé po rfonde li walon. C' esteut les notûles:

Eto s' pout on dire sins crankyî kel tecnike do rfondaedje do walon, enondêye pa
Djan Djermwin, et diswalpêye pa Lorint Hendschel, ele vént tot droet des
boutaedjes po l' A.L.W.



https://wa.wikipedia.org/wiki/G._Apollinaire

Guillaume Apollinaire, c' est l' no d' pene d' on scrijheu e francès ki s'
loméve podbon Wilhelm Albert Vladimir Apollinaris de Kostrowitzky (u
Kostrowicki). Il a skepyî a Rome li 26 d' awousse 1880, et a morou a Paris li 9
di nôvimbe 1918. Il a scrît des studias sol pinteure cubisse (les Peintres
cubistes, 1913), et sol powezeye (l'Esprit nouveau et les poètes, 1917). Eto ene
pîce di teyåte po rire, mins nåcionalisse (les Mamelles de Tirésias, 1917). Mins
il est aprume conoxhou come powete (Alcools, 1913; Calligrammes, 1918). Dedja a
19 ans, il aveut cmincî pa scrire des acrostitches a ene pitite djonnete di
Ståvleu. Et mete bråmint des cåzaedjes e walon dins ene novele : Que-vlo-ve?.

Si mame vént cobén ås bagns di Spå, et po-z î djouwer å cazino. Por leye esse
trankile, elle evoye, e 1899, ses deus fis respirer li boune air di l' Årdene a
Ståvleu. C' est la k' el Wiyåme î resconterrè si prumî amour, Maria Dubois. So
les cwate moes ki li ci ki s' aléve lomer Guillaume Apollinaire dimana-st e
Ståvleu, il aprinda do walon assez po scrire èn acrostitche avou l' accint di
Ståvleu. On pout dire ki c' est li seul grand scrijheu nén Walon a aveur sicrît
e walon.

E 1911 i rdjond li groupe di Puteaux, on movmint del pinteure cubisse. Eyet li 7
di setimbe del minme anêye, il est aresté eyet ametou d' aveur sicroté li tåvlea
del Mona Lisa, mins i fourit distcherdjî pus tård.

I mora del gripe espagnole e 1918, ey esse eteré å çmintire do Pere Lachaise a
Paris.

Les sovnances di Ståvleu, di l' Ambleve, et del Fagne aparexhèt eto dins des
ôtes sicrijhaedjes da Wiyåme Apollinaire. Insi, dins Le poète assassiné, les nos
d' persounaedjes sont walons (Viersélin Tigobote). Les cåzaedjes si fjhèt
kécfeye e walon:

Dins Que vlov, ene novele, li mwaisse persounaedje si lome a pårti d' ene fråze
walone, ki l' ome dijheut tofer Cwè vloz vs ? (so plaece: ku vloz vs ?), et esse
sipoté Li bea valet (e walon dins l' tecse).

Tos les rapoirts inte Apollinaire eyet l' walon et l' Walonreye fourît corwaitîs
pa François Duysinx. E 1999, po les cint-z ans di l' anêye k' Apollinaire aveut
vnou dmorer a Ståvleu, i vuda ene plake lazer odio avou ses trovas, Apollinaire
chante Stavelot.

Apollinaire sicrît come les rvowes e walon k' il a dzo les ouys: Li Clabot, Li
ptit Lidjwès.

On s' a dmandé lontins kimint k' on gand fjheu d' arimeas come n' aveut seu
respecter li doze-pîtaedje. Si on l' rimete e walon "normå", les vers ni sont
nén tertos bons:

L' esplikêye est ki, a môde francesse, Apollinaire conte eto des pîs des
halcrosses E, come c' esteut motoit l' alaedje amon les cpôtieus d' penes di ç'
tins la.

Dins èn arimea e francès, lomé Marie, i rcåze di Mareye Dubois, et des maclotes,
ene viye danse del Walonreye.



https://wa.wikipedia.org/wiki/Franheim

Framheim c' est l' no del båze ki l' esploreu Roald Amundsen fijha-st el Baye
des balinnes, sol platea d' glaece di Ross e l' Antartike, tins di ci espedicion
disk' å Pole Sud.

C' esteut-st ene cahoute fwait di bwès pa on mwaisse-tcherpetî; ele fourit fwait
e seccions dismantchåves, çou ki permeta del construre el måjhone da Amundsen el
Norvedje, li dismantchî pol mete sol Fram, li batea k' amoenna l' espedicion
disk' en Antartike, eyet l' remantchî on côp so plaece. Li no d' Franheim vout
dire "måjhone do Fram" e norvedjin. Ci fourit onk des prumîs egzimpes di
construjhaedje aavou des bokets pré-fabrikés; li tåve po magnî si poléve riployî
å plafond po pleur netyî åjheymint pa dzo leye.

Tins do construjhaedje el Norvedje, Amundsen dijheut kel cahoute esteut po-z
"observer" seulmint, çou k' aléve avou l' pordjet anoncî d' aler å Pole Nôr;
mins minme èn aprindisse esploreu areut veyou k' i gn aveut des plaeces po des
djins viker. Come di djusse, li pordjet da Amundsen c' esteut purade d' aler
disk' å Pole Sud, la ki l' voye disk' å Pole Nôr aveut ddja stî afroyeye pa
Frederick Cook eyet Robert Peary.



https://wa.wikipedia.org/wiki/Fran%C3%A7w%C3%A8s_Bovesse

François Bovesse a skepyî li 10 di djun e 1890 et a morou li 1î di fevrî 1944)
sipoté li Rwè des Chwès, fourit on politikî walon d' Nameur, k' a stî eto
minisse del djustice, govierneu et grand disfindeu del Walonreye.

A 18 ans, i s' egadje å Pårti Liberå, eyet i s' va interesser a l' idintité
walon cwand, e 1911, Jules Destrée mete so pî a Nameur ene seccion del soce des
Amisses di l' Årt walon. Sol tins k' i studeye li droet a l' univiersité d'
Lidje, il askepia, e 1912, li gazete Sambre et Meuse ki rexheut totes les
samwinnes. Å cmince li gazete esteut seulmint culturele, mins ele divénrè
politike, militant po ls abondroets del Walonreye. Bovesse si fjha mimbe del
Ligue walone di l' arondixhmont d' Nameur, eyet esse lomé sicretaire del Djonne
Wåde di Walonreye.

Sol tins del prumire guere daegnrece, i s' bate do costé d' Lidje, poy a Anvers
eyet so l' Izer; il est acsû eyet viersé (fén 1914) a l' Oditorat militåre di
Calais. Al fén del guere i s' mete come pårlî a Nameur.

I fourit foirt actif dins l' militance walone, la k' i fourit animeu del Ligue
walone di Nameur, dilegué a l' Assimblêye walone disk' e 1927, et co mimbe do
Comité di l' Union nåcionåle walone. C' est co lu ki meta so pîs les Fiesses di
Walonreye avou on comité des fiesses, e 1923. Cisse fiesse esteut l' ocåzion di
rclamer l' ewalisté des droets inte Walons et Flaminds, et di denoncer les
apetits flamingants. I s' bata siconte des lwès linwistikes ki metént li
neyerlandès eyet l' francès oficirs so tote li Beldjike, por lu, tot come po
Destrée, Flande et Walonreye divént wårder tchaeke si idintité.

Come minisse å govienmint bedje i va eto fé avancî les pôzucions do movmint
walon: l' idêye di continouwer l' acoird militåre franco-bedje, rifuzaedje del
lwè d' amnisteye eyet lûte siconte do movmint fachisse Rex. E 1937 i dvént
govierneu del province di Nameur, eyet mete so ene lete a Paul-Emile Janson ses
idêyes di discintrålijhaedje administratif et dner pus di pwès åzès provinces. I
fourit tapé a l' ouxh di s' posse di govierneu påzès almands a l' ocupåcion
(1940), eyet si rmete a-z ovrer come pårlî.



https://wa.wikipedia.org/wiki/Foetite_distrujhante

Li foetite distrujhante u foetite grangreneuse, c' est ene maladeye des berbis
k' avind l' foete ki dvént tot carmoujhî.

Li cåze, c' est li djouwaedje-eshonne di Clostridium novyi, ene bactereye, et
del dewe do foete (Fasciola hepatica).

Li foetite grangreneuse intere dins l' categoreye des tocsemeyes des boyeas
(eterotocsemeyes).

Li minme maladeye si rescontere eto so les bovrins et les pourceas, mins dins
des ôtes condicions d' aparexhance (nén dandjî del dewe do foete).

Come les ôtes eterotocsemeyes, li biesse creve d' on plin côp (moirt subite),
copurade les agneas.

Dins les berbis eploctêyes siconte di Clostridium novyi, li maladeye pout durer
sacwants eures, disk' a sacwants djoûs. Sol fén, li biesse si va coûtchî so s'
pwetrene, et crever insi. C' est foirt råle dins les maladeyes des biesses, ki
s' coûtchnut purade so leu flanc po mori.

Li foete est carmoujhi pår, avou des ponts d' grangrin plicplok totavå l'
organe. L' amer est plinne a stritche.

Gn a des grossès crexhioûles so l' foete (glandes linfatikes waire veyåve
normåldimint).



https://wa.wikipedia.org/wiki/Floriconte_da_sint_Nicolai

Li floriconte då sint Nicolai, c' est on floriconte ki mete el sinne sint
Nicolai et on botchî k' aveut touwé troes ptits efants, ki l' bon sint va fé
raviker.

Gn a veut on côp, e l' Azeye mineure, èn eveke k' on loméve Nicolai ki s' diveut
rinde å Concile di Nicêye.

I s' aveut anuti dins on grand bwès, et i cwereut après ene djîsse po passer l'
nute, aspoyî so s' crosse d' eveke, et moennant si ågne avou ses bagaedjes.

Tot ratindant ki l' botchî finixhe di cotaeyî ene biesse, sint Nicolai ni s'
sint nén a si åjhe. Mins i n' sait nén pocwè. Tot s' on côp, l' anea k' il a å
doet si mete a rglati. Gn a ene pirete ki s' endè dismantche, et l' anea lyi dit
cwè å dfwait do botchî ki l' riçût.

Come sint Nicolai kimincive a esse escran cwand i fjheut ses tournêyes po les
efants, il a tuzé a çouci : Hanscroufe vénreut avou lu. Il åreut todi ene
sicoreye po zingler les efants k' avént stî metchants.

Sint Nicolai d' Mira esteut ene djin avou ene morete pea. Mins, tot l' tins des
gueres inte les crustins et les "Sarazins", les cis di cisse coleur la estént
purade loukîs come des djins a vey evi. I faleut don rprezinter on blanc sint.
Li noere coleur di pea, c' est Hanscroufe k' end a erité. Avou l' discovraedje
di l' Afrike noere, ça va divni cråndimint on negue.



https://wa.wikipedia.org/wiki/Fleuve

On mouze ou fleuve, c' est ene corante aiwe ki s' va egoler dins ene mer ou èn
oceyan. Li leu d' maxhaedje des aiwes si lome l' egoleure ou gueuye do fleuve.

On mouze est sovint pus grand k' ene rivire et son k' on ri, mins end a eto des
foirt courts, les cis ki prindèt leu sourdant nén lon d' ene coisse.

Li bassén ou vås d' on fleuve, c' est li stindêye di payis ki ses aiwes si
rtrovnut finålmint dins l' mouze.

Li plaece k' on mouze riçût ene ôte aiwe (èn agolinant) si lome maxhe d' aiwe,
condå ou egolina.

L' atuze di "fleuve" come ene aiwe ki court disk' al mer n' est nén si corante
ki ça dins les lingaedjes etrindjirs, et nerén e walon. Dethier dins l'
adrovaedje di s' motî del Hesbaye vout k' i gn åye nou mot walon pol francès
"fleuve". Li walon "fleuve" est on calcaedje do francès des scoles di
djeyografeye. Li mot "mouze" n' esteut eployî å 20inme sieke k' après Lidje et
dins les tecses di Belès Letes.

Dins les setchs payis, gn a les aiwes ki s' tapèt el mer, mins ki sont sovint a
setch sont purade lomés ouweds.



https://wa.wikipedia.org/wiki/Five_di_laecea

Li touma del velêye (on dit eto: five di laecea), c' est ene maladeye des
vatches grandes dineuses, frisse velêyes, et k' ont ddja velé sacwants côps
dvant.

CLi må avént å pus sovint dins les 48 eures après l' velaedje. Li biesse
crankeye so ses pates pu toume djus sins s' poleur rilever, ni tote seule ni
avou d' l' aidance. Ele riploye sovint si tiesse so s' coistrece, come si ele
aschoûtreut si prôpe cour.

S' il est må sognî, li touma del velêye pout moenner å sindrome del vatche djus.

Dins l' five di laecea, gn a pont d' five mins on dischandixhaedje do coir : c'
est ene "froede five".

Li médiaedje si fwait tot leyant sgoter on baster di calciom (sovint do
borogluconate) dins l' voenne hatelrece.

Li vatche djus a on foirt bas livea d' calciom dins s' sonk. Portant, li må n'
vént nén d' on manke di tchåsse dins l' amagnî, mins des candjmints dins les
ormones ki manaedjnut li livea do calciom dins l' sonk, aprume li paratormone,
eyet li calcitonene.

Rilevêye : les lomaedjes avou "five" (fièvre, fever, Fieber) sont foû scwere,
eneviè li vraiye timprateure del vatche, k' est djus, et nén å hôt come divins
ene five.



https://wa.wikipedia.org/wiki/Felicyin_Barry

C' esteut on scrijheu e walon. Ey on bouteu pol walon. Ey on nouzome eplaideu di
lives et d' gazetes e walon.

Avou ses memweres di 2000 pådjes Istwere d' on scrijheu e walon, a môde di
djournå, i pout esse riwaitî come li pus grand scrijheu di prôze nén racontrece
do 20inme sieke.

I vént å monde a Watinmé (Reve), dins ene famile di 12 efants. Si pa esteut
maçon, mins i tnént eto cåbaret, on cafè avou on bolwer djondant.

A l' ådje di 6 ans, e 1905, i bagnut so Tchålerwè. C' est la k' i va viker li
guere di 14 k' i raconte dins ses memweres. 

Al fén del guere, i va bouter come tipografe dins ene imprimreye a
Montniye-Nouveye. Pu s' mete a s' boûsse dins ç' mestî la, k' i n' cwitrè pus, e
1919.

Dins ene gazete sportive ki vude diviè 1925, si ovrî Georges Fay fijheut parexhe
des biyets e walon. C' est dandjreus la ki ses acoirdances avou l' lingaedje da
Djåke Bietrand atake.

Ele si vont diswalper avou Maurice Lixon (1902-1984) ki lyi fwait imprimer ene
ramexhnêye d' arimés, «Bric-brok» (1930). E 1933, il amontèt eshonne ene gazete
pår e walon, Ele chariguète ki vudrè disk' al guere di 40.

Mins il est d' brogne avou s' cuzén financî tant k' å manaedjmint di l'
imprimreye, ki c' est lu k' a monté, mins ki c' est s' cuzén k' a ratchté. I
parvént adon a fé imprimer l' Bourdon pa les Imprimreye Scaillet ki dvèt eto
vinde li gazete. 

Si prumire ouve, ci fourit ene pîce di teyåte e-n èn ake, Pèchî, creyeye a môde
d' operete (avou des tchants). Si no d' pene po ça, c' est «Cuzén d' Watinmé»

Pu rashonner ses sovnances di pexheu, dins Al pûjète (500 egzimplaires, 1943),
shuvou di Au rcwès des rwines (1944).

Il a scrît des romans «Leyon Cranasse, tchampete pa amour» (1944), shuvou di
«Sonk walon» (1945), avou les minmes persounaedjes.

Mins il est pus cnoxhou come askepieu do Bourdon e 1949 (il esteut mwaisse
imprimeu di s' mestî). Il aveut ddja eplaidî l' Chariguete di 1938 a 1940.

Po les 10 ans do Bourdon, i va eplaidî ene sipepieuse antolodjeye, «270
sicrijheus e walon do Payis Noer», si tchîf d' ouve come eplaideu. 

Les dierinnès anêyes di s' veye, il a tnou on djournå da sinne e walon, di dpus
d' 2000 pådjes.

Li walon da Felicyin Barry est foirt rifrancijhî. A cåze di ça, Hinri Van Cutsem
lyi rfuze èn adrovaedje po «Al poujhete» (1942).

Mins si manke di vizêye literaire lyi a permetou di djåzer did tot, fotbal,
velodrome, et tot çou ki s' a passé dins l' cotoû di Tchålerwè après l' guere di
1940-1945, çou ki les ôtes sicrijheus ni fwaiynut waire.

Pus vî k' çoula, c' est onk des råles sicrijheus e walon ki raconte li vicaedje
el Walonreye tins del guere di 14, sins clintchî dins l' tchåvinisse di rvindje,
come ci fourit l' cas po mo bråmint des scrijheus di l' après-guere di 14. 



https://wa.wikipedia.org/wiki/Faw_di_Verzy

Li faw di Verzi, (on dit eto få d' Verzi, crawieuse få, u toirtchåde hesse), e
francès faux de Verzy, u hêtre tortillard, c' est ene dizo-sôre di faw, tot
crawieus foirt bas, ki n' vént ki dins sacwantès coines di France, d' Almagne et
di Scandinaveye.

Li faw di Verzi, c' est ene hesse, nén dpus d' deus troes metes hôte, ascwateye
come ene covresse, avou les brantches ki pindèt ttåtoû, e rond, disk' a tere, et
les foyes si serêyes k' on n' såreut vey houte. Tré kel pî u k' ene brantche a
on pô crexhou, li crawieuse få fwait keude so keude dins tos les sinses. C' est
po ça ki nost åbe ni vént nén bén hôt, mins k' i crexhe purade come on parasol u
on paraplouve.

A Verzy, gn aveut la, e 6inme sieke, dins ç' grand bwès la do dominne del
“Comandreye do Timpe”, on moustî dicåcî a Sint Båle (on forveyou sint ?), k'
aveut stî askepyî e 664 pa Sint Nivard. On vout ki les moennes, so leu passadje,
plantént todi des hesses. Li toirtchaedje do faw di Verzy, ça åreut stî ene
rascråwe evoyeye po pûni les djins d' Verzy. Totes des crawieusès hesses ki
crexhnut el minme plaece, come di djusse, ça a fwait rsoude les viyès croeyances
et les fåves do vî vî tins.

Pår divant dvant l' askepiaedje do moustî Sint-Båle e 664, gn åreut ddja yeu
drola, do tins des Celes, on nîme dicåcî a Baal, onk des diès celes. Pu vî k'
ça, on-z î a eto rtrové ene hatche preyistorike. El Moyinådje, li (doûce)
croeyance vleut ki les fås d' Verzi estént ene rascråwe k' åreut stî avoyeye pa
Båle, li diè cele del tonoere, po pûni les djins d' Verzi.

Des ôtes pretindèt vey on sene a vey avou l' sacraedje des Rwès d' France. Adon,
ça s' fijheut a Rinse. Et li djoû di dvant l' sacraedje, les rwès vnént priyî
dins ces bwès la.

Kécfeye ki ç' sereut ene mutåcion k' åreut askepyî cisse sorsôre di faw la. A l'
univiersité d' Montpellier, li mådjuster Bernard Thiebaut a fwait des
rcweraedjes sol faw di Verzy. Il a trové des diferinces dins les djinnes di l'
åbe. Les grinnes k' il a rsemé et k' ont bén vlou djermer ont dné des hesses
normåles, des crawieuses et des mitan mitan. Ça shonnreut shuve les lwès da
Mendel. Eto, li faw sereut ene eterozigote. C' est po ça k' ele dimorreut råle
(come li bleuwe coleur dins les vatches Bleu Blanc).



https://wa.wikipedia.org/wiki/Fan

Li cier, c' est on såvaedje roemiant des bwès et des tchamps. Ca l' indje s' s'
a diswalpé dins les plinnes purade ki dins les bwès.

Les djonnes des "veas". Po les tchesseus et les gåres di tchesse, c' est des
fans.

E 1971, n aveut 4413 ciers et bixhes el Walonreye. Mins end a motoit bråmint
dpus asteure, a cåze d' on meyeu manaedjmint des tchesses ås gros djibî.

Li såjhon do mopliyaedje kimince e moes d' setimbe el Walonreye. Les bixhes sont
s’ ont ratroplé sins les djonnes di l' anêye di dvant. Les ciers s' aroynut on
teritwere la k' i gn årè k' zels a poleur potchî les bixhes.

Po bén mostrer ki les ôtes djonnes ciers ni si dvèt nén aprepyî, i boerlêye (u i
bråme) tot rôbalant si triyaedje foû, a longueur di djournêye – et del nute
avou. Ça deure a pô près do 10 di setimbe å 10 d’ octôbe, todi el Walonreye.

Après 8 gros moes d' plinnisté (240 a 262 djoûs), li bixhe va fé s' vea, onk,
mins padecô deus. C' est adon l' moes d' may el Walonreye.

E 1971, n aveut 4413 ciers et bixhes el Walonreye. Mins end a motoit bråmint
dpus asteure, a cåze do bon manaedjmint des tchesses.

Hårdêye difoûtrinne Tecse so les singlés (saetchî foû d' Ene båke so les bwès d'
l' Årdene)



https://wa.wikipedia.org/wiki/Fagopyrum_esculentum

No d' l' indje e sincieus latén : Fagopyrum esculentum (dinltins, ele si loméve
Polygonum fagopyrum).

On seme li boûkete e moes d' may et djun, 40 a 50 kilo di sminces a l' ectåre.
C' est ene foirt voltrûle dinrêye, k' arive raddimint a grinnes, diviè l' moes
d' awousse, setimbe. 

Li boûkete florixh å moes d' awousse. Gn a ene dijhêye ki dit, a Waime k' i
n' fåt nén k' alome å moes d' awousse ca i n' è dinreut rén.

Gn a k' a l' boûkete bén dner èn an so set po rpayî l' cinsî d' ses poennes,
dijheut on divins l' tins e l' Årdene.Li boûkete a stî coûtivêye el Walonreye
disk' å cmince do 20inme sieke. End aveut co 4.000 ectåres adon, mins li
stindêye s' aveut ratchitchî a 150 ectåres e 1960.

Gn a co ene dimande di farene di boûkete; on payis come li France end a apoirté
10.000 tones e 1988. . On l' ahive dins li dmeye-bole bijhrece.

Li boûkete si plait bén ezès pôvès teres, minme dins les froedès plaeces del
Hôte Årdene, sol payis d' Måmdey et ezès Redîmés payis . Ele ni dmande waire
d' ecråxhes.

Avou l' farene di boûkete, on fwait ene sôre di vôte, k' on lome des groumetes,
des berdeles, u biesmint: des boûketes.

Po sognî les biesses, on les pout rafôrer avou del waide di boûkete, mins i n' è
fåt nén dner dtrop, ca adon, les vatches atrapèt do fotosinsiûlijhaedje. Tote li
blanke pea va tourner a crapes, pu s' discoler a grossès takes di cur.

En inglès (buckwheat), flamind (beukweit) et almand (buchweizen), li no vout
dire hesse-frumint (faw-frumint), pask' el grin rishonne ene fayene, li frut do
faw. C' est ç' no la k' a moussî e walon. On vout k' ça fouxhe on conte di Lô, e
payis Flamind k' ågaxhe sipårdou l' boûkete el Principåté d' Lidje et ezès
djondants payis. .

Li no e francès (sarrasin) ey en itålyin (grano saraceno), c' est paski c' est
on noer grin. Les sarazins, c' est des Mores avou on noer vizaedje.

Li no latén ratuze å faw (fago) et å fotosinsiûlijhaedje des vatches kel magnèt
(pyrum).



https://wa.wikipedia.org/wiki/FC99

Li Franwal di Nameur (Dictionnaire français-wallon d' après Nameur èt avaurla),
ou Franwal da Denis , c' est on motî francès walon ki dene les disfondowes pol
"Nameur et avår la" d' ene grande djivêye di mots francès d' asteure. Il eploye
li sistinme Feller a môde des Relîs Namurwès.

Il a stî adjinçné pa Chantal Denis, avou l' aidance da Lucyin Somme, ey eplaidî
e 2001.

N a po bråmint des mots avou des egzimpes d' eployaedjes dins des fråzes di
rlomés scrijheus do Payis d' Nameur del deujhinme mitan do 20inme sieke (Emile
Gilliard, Andrée Bacq, Alexandre Bodart).

Metans pol mot problinme, n' a kel Franwal di Nameur k' atåvele des
ratournaedjes ôte ki "problinme".

Li Franwal di Nameur va rapexhî des vîs mots dins l' Motî da Pirsoul ki ni
Léonard ni Somme n' avént rprins. Metans : cloke-pôrte, dîyrîye.

On trove des ratournaedjes e francès ki n' sont padecô nén dins les ALW, portant
li pus spepieus ovraedje di translataedje francès walon. Metans : «camoussåd» po
«placard»



https://wa.wikipedia.org/wiki/F._Duval

Félix Duval (riwalonijhåve e Félisse Delvå), c' esteut on scrijheu e walon k' a
skepyî li 19 d' awousse 1914 å Bos d' Inne, et-z î mori li 2 d' avri 1991.

C' esteut purade on fjheu d' arimeas, foirt dilé les mwaissès idêyes del
djermêye 48, mins sins aveur sitî dins ç' soce la.

Il a ramexhné ses scrîts, ricoridjîs pa Robert Dascotte e deus schorseyes :
"Tchimins sins dbouts" (1973), pu "Prumîs tocaedjes" (1974), eplaidîs a
Inne-Sint-På. Ces scrijhaedjes la avént rascodou l' pris do Hinnot e 1972.

Å cmince, il aveut ptchî les zandrins. Il ls emantche voltî sol cogne di
xhilteas.

Portant, i va co rade si mete al powezeye avou des courts vers (cwate-pîs) et
minme des deus-pîs, avou u sins rimaedje, emantchîs e ptits powinmes.

Tot divnant vî, i s' metrè purade al prôze-powezeye, C' est des sfwaits bokets
k' il eplaidrè dins l' antolodjeye "Scrire".

Foirt romantike dins ses tinmes, Félix Duval djåze sovint del bele. Ci côp la, i
mostere tofer si disbåtchance, ki provént dandjreus d' ene rascråwe d' amour (on
manaedje k' aléve a schî-fesse ?). I n' è rwerixhrè måy, mins ça l' moennrè, a
môde di Musset, so l' tchimin des estoeles (li powezeye). Mins l' voye serè
bénrade on tchmin sins coron, sins espwer, sins rafiya.

A la brune, / J'ai rencontré mes songes, / Un à un, / Sur la route / de mes
rêves.

Comme des curés, / Ils s'en allaient en fredonnant, / A la queue-leu-leu, /
Comme des mendiants.

Ils m'ont regardé / De leurs yeux vides, / De leurs yeux de songes, / Profonds /
Comme des mines / Et froids / Comme des morts.

Mais, sans rien dire, / Ils sont partis / Pour toujours, / Sans espoir de
retour.

En étreignant / Mon cœur / Qui ne comprend pas, / Qui aime, / Qui vit, / Couché
à terre, / Désemparé, / Comme un efant battu, / J'ai pleuré.



https://wa.wikipedia.org/wiki/F._Bailleux

François Bailleux (e walon, Tchantchès Bayeu), c' esteut on scrijheu e walon,
mimbe askepieu del SLLW, et si scretaire del prumire seyance disk' a s' moirt.

Il a ratourné toplin des fåves da Lafontinne e walon. Il a scrît ossu sacwants
tchansons e walon.

Il a fwait des rcwerances so l' ortografeye do walon, so l' diccionairaedje,
mins co purade so l' eplaidaedje des vîs tecses e walon, inte di zels, les cis
do teyåte lidjwès.

Sins neglidjî ses prôpès afwaires, Bailleux ovra d' pîs et d' mwins ostant pol
Societé k' po nosse vî lingaedje lu-minme. Tet rcwerant les regues ki li
shonnént les meyeus po scrire li walon d' adroet, i trova co l' tins d' ataker
on diccionaire walon, di mete e nosse lingaedje ine boune pårt des belès fåves
da La Fontaine et di scrire kékès tchansons.

Ons etind co tchanter "Vinez, Mareye", k' est come on nozé bouket d' fleurs, et
vos n' dirîz måy ki c'est l' minme pene k' a scrît "Li maladeye da Madame
Beldjike, wice ki Bailleux prind plaijhi a disbiyî ses innmis politikes et a lzî
dire leu conte avou les pus coixhantès lawes do walon, k' end a portant des
metchantes. 



https://wa.wikipedia.org/wiki/F%C3%A5ve_di_Bietlete

Li fåve Bietlete est ene rimostrante fåve, k' on dit po critiker les grandiveus
k' ont vnou d' rén, et ki fwaiynut do ronflant cwand i sont arivés al copete del
schåle. Li rmostrance, c' est k' al fén, i pierdèt tot çou k' il avént ramassé,
et ridivni come divant.

C' esteut la mo mo lontins, ene kimere ki n' aveut nole måjhon et ki dmoréve
dins on trô d' rotche dilé l' Pont des Forneas a Grûpont. Et on bea djoû, la l'
Bon Diu ki s' pormoennéve so tere, et Bietlete li va trover.

- Bondjoû, da, Bietlete ! Et ké noveles après Bure, ô ? Et vos-minme, ça vos va
dins vosse pitit trô d' rotche ?

Et ene dijhinne d' anêyes pus tård, li Bon Diu si vént co rpormoenner so l'
Aiwe-di-Lome. Et sol Pont des Forneas, mins: pupont d' Bietlete, et i va tourner
Grûpont, et i va tourner Bure, et i va tourner Lesterni, et i n' voet nolu. Al
fén, cwandminme, el rescontere dé l' Fontinne Dizotrinne, tot faråde, avou des
mousmints d' dimegne. Et l' Bon Diu lyi dit:

Dins l' Rindjmint des fåves da Aarne et Thompson, li fåve da Bietlete si mete
avou les fåves rilidjeuses, et dins les rivnaedjes da Djezus-Cri et ses apoisses
(å pus sovint sint Pire) so tere.



https://wa.wikipedia.org/wiki/F%C3%A5sse_tchesse

Li fåsse tchesse, c' est ene des racontroûle del sôre des såvaedjès tchesses k'
on trove dins des viyaedjes la k' gn a bråmint des bwès.

A Rotchô, li fåsse tchesse si passéve å Boschet, u å Bwès Liyon. A l' anuti,
on-z oyeut des coines, les tchesseus ki breyént: " tayo ! tayo!", des côps d'
fuzik, mins stofé. Adon, gn aveut ene hiedlêye di ptits tchéns ki trevåtchént l'
viyaedje, et passer inte les djambes des djins ki s' avént anuti, mins sins lzî
rén fé.

Gn a todi onk ki sayive d' apicî des ptits tchéns et lzès mete dins s' banete,
mins li londmwin å matén, les ptits tchéns n' estént pus la.

A Vivî, li ci ki prind troes ptits tchéns dins s' banete, e rarivant e s'
måjhone, i n' trove ki troes cayôs.

A Yåle, on-z aléve dins les tchamps po-z ôre li fåsse tchesse, ubén dmorer sol
soû d' l' ouxh. On-z oyeut bawer les tchéns et on-z etindeut coirner ådzeu des
rotches di Laplet et sol Mont d' Åle. Gn aveut ds ôtes k' elzî respondént do
costé do Hamea. Les djins ki l' alént schoûter n' plént må.

Al Foret, les djins avént sogne del fåsse tchesse. On raconte ki des femes avént
vnou vey ene ki vneut d' s' acoûtchî. E-z oyant l' fåsse tchesse, ele si
recloyît dins l' måjhone, et påterniker sins rén dire al feme ki vneut d' aveur
èn efant. Mins l' londmwin, ci-ciale lezî djha: "N' avîz k' fé do fé tant d'
tchireyes: dji l' a bén oyou, eto, li fåsse tchesse."

Dins l' Grand Bwès Sint-Mitchî, inte Nåwinne, Forire et l' Bork, gn aveut ene
hiedlêye di ptits tchéns ki tchessént del nute. I n' elzès faleut nén cbouter,
ca adon, i vs arivéve måleur. Li ci ki bawive avou zels, i rçuveut s' pårt di
tchesse. C' esteut ene pate di tchvå ki touméve el måjhon pal tchiminêye.

Ele si rindje dins tote ene rilêye di fåves so les tchesses, ki rmontèt foirt
lon dins l' istwere. Ene ôte di ç' grope la, c' est l' cene di l' araedjî
tchesseu.

Léon Marquet & Alfons Roeck: Légendes de Belgique, De Vlijt, Anverse, 1980, ISBN
90-6304-079-2.



https://wa.wikipedia.org/wiki/F%C3%A5_d%27_Verzi

Li faw di Verzi, (on dit eto få d' Verzi, crawieuse få, u toirtchåde hesse), e
francès faux de Verzy, u hêtre tortillard, c' est ene dizo-sôre di faw, tot
crawieus foirt bas, ki n' vént ki dins sacwantès coines di France, d' Almagne et
di Scandinaveye.

Li faw di Verzi, c' est ene hesse, nén dpus d' deus troes metes hôte, ascwateye
come ene covresse, avou les brantches ki pindèt ttåtoû, e rond, disk' a tere, et
les foyes si serêyes k' on n' såreut vey houte. Tré kel pî u k' ene brantche a
on pô crexhou, li crawieuse få fwait keude so keude dins tos les sinses. C' est
po ça ki nost åbe ni vént nén bén hôt, mins k' i crexhe purade come on parasol u
on paraplouve.

A Verzy, gn aveut la, e 6inme sieke, dins ç' grand bwès la do dominne del
“Comandreye do Timpe”, on moustî dicåcî a Sint Båle (on forveyou sint ?), k'
aveut stî askepyî e 664 pa Sint Nivard. On vout ki les moennes, so leu passadje,
plantént todi des hesses. Li toirtchaedje do faw di Verzy, ça åreut stî ene
rascråwe evoyeye po pûni les djins d' Verzy. Totes des crawieusès hesses ki
crexhnut el minme plaece, come di djusse, ça a fwait rsoude les viyès croeyances
et les fåves do vî vî tins.

Pår divant dvant l' askepiaedje do moustî Sint-Båle e 664, gn åreut ddja yeu
drola, do tins des Celes, on nîme dicåcî a Baal, onk des diès celes. Pu vî k'
ça, on-z î a eto rtrové ene hatche preyistorike. El Moyinådje, li (doûce)
croeyance vleut ki les fås d' Verzi estént ene rascråwe k' åreut stî avoyeye pa
Båle, li diè cele del tonoere, po pûni les djins d' Verzi.

Des ôtes pretindèt vey on sene a vey avou l' sacraedje des Rwès d' France. Adon,
ça s' fijheut a Rinse. Et li djoû di dvant l' sacraedje, les rwès vnént priyî
dins ces bwès la.

Kécfeye ki ç' sereut ene mutåcion k' åreut askepyî cisse sorsôre di faw la. A l'
univiersité d' Montpellier, li mådjuster Bernard Thiebaut a fwait des
rcweraedjes sol faw di Verzy. Il a trové des diferinces dins les djinnes di l'
åbe. Les grinnes k' il a rsemé et k' ont bén vlou djermer ont dné des hesses
normåles, des crawieuses et des mitan mitan. Ça shonnreut shuve les lwès da
Mendel. Eto, li faw sereut ene eterozigote. C' est po ça k' ele dimorreut råle
(come li bleuwe coleur dins les vatches Bleu Blanc).



https://wa.wikipedia.org/wiki/Evi%C3%A8_Nonne_(noveles)

Eviè Nonne, c' est l' tite d' ene ramexhnêye di noveles da Lucyin Mahin,
eplaideyes på Muzêye do Pårlaedje e l' Årdene, e 2006.

Li tite ni vout nén dire cial "aviè nonne", dins l' sinse di "sol côp d' midi, a
l'eure del marinde", mins "tot ndalant eviè l' Sud". Paski nouv des dijh noveles
si pasnut foû del Walonreye.

Elle essinnèt tertotes des persounaedjes marokins u aldjeryins, mins, tenawete,
gn a des Walons ki si vnèt stitchî dins les spoûles.

Li live est enimådjî pa des foirt nozêyès pondeures da Marie-Louise Mertz, k' a
ddja bråmint bouté eshonne avou çou ki s' loméve co Musée de la parole au Pays
de Bastogne.

Totes les noveles sont ratournêyes e francès vizon vizu pa ene ekipe di
tradujheus, ki c' est : René Georges, Jeanne-Marie Francis, Emile Pècheur, Willy
Leroy, Olivier Esnault, André Demoulin, Jean-Pol Grandmont et Maddy Dorchymont

Al fén do live, gn a on motlî de cmons nos, pu onk des nos prôpes, avou les nos
etrindjirs. Gn a co sacwantès pådjes di croejhete.

Les scrijhaedjes e walon ont stî rispepyîs del ricoridjrece e rfondou UNIX/Linux
adjinçnêye pa Pablo Saratxaga, et del ricoridjrece Microsoft-amiståve, amontêye
a pårti del prumire pa Francis Baudoux.



https://wa.wikipedia.org/wiki/Eug%C3%A8ne_Ysaye

Eugène Ysaÿe (Lidje, 16 di djulete 1858 – Brussele, 12 di may 1931) fourit-st on
rilomé compôzeu eyet violonisse walon.

I vna-st å monde a Lidje, li 16 di djulete 1858, eyet ataca a studyî l' violon a
cénk ans, avou s' pa. A set ans, i mousse a Conservatwere di Lidje, mins si
fwait taper a l' ouxh après cwatre ans, la k' i dit l' sinne åd fwait des cours.
Henri Vieuxtimps va divni adon si mwaisse, eyet ariver a l' fé rmoussî å
Conservatwere, dins l' classe da Rodolphe Massart. Il ourit s' diplome a cwénze
ans, eyet avou l' aidance da Vieuxtemps, i va rçure ene boûsse po-z aler ovrer
avou Henryk Wieniawski a Brussele. Deus ans pus tård, i va po Paris, radjonde
Hinri Vieuxtemps po-z ovrer avou lu.

E 1879, li violonisse almand Joseph Joachim el va fé moussî dins l' vicaedje
muzicå del veye di Cologne, wice k' i va interpreter, avou Clara Schumann, li
Sonate en ut mineur da Ludwig van Beethoven. E 1880, i dvént prumî violoneu a l'
Orkesse da Benjamin Bilse, a Berlin, orkesse ki pus tård va divni li filarmonike
di Berlin. Låvå, des grands muzicyins el vinént schoûter, come Franz Liszt et
Anton Rubinstein. A pårti d' 1881, i va fé des tournêyes di concerts avou Anton
Rubinstein, i vont aler a Rûsseye, e Norvedje, wice k' i rascontere Edvard
Grieg, eyet co a Paris. Låvå, i dvént soçon avou si compatriyote lidjwès César
Franck ki compôza por lu si fameuse sonate (come bistoke di mariaedje). Bråmint
des rlomés muzicyins lyi vont dedyî des ouves.

E 1894, i va-st amonter, eyet moenner, les Concerts Ysaÿe a Brussele, eyet on
Cwatuwor a coides Ysaÿe, avou Mathieu Crickboom come deujhinme violoneu. Li
minme anêye, i va djouwer åzès Estats Unis. Di 1886 a 1898, il est professeur å
Conservatwere Royå d' Brussele. Emey ses eleves, i gn a Josef Gingold, William
Primrose, Louis Persinger, Alberto Bachmann eyet Mathieu Crickboom. Di 1918 a
1922, il overe come tchîf permanint di l' orkesse di Cincinnati.

I fourit eto li conseyî d' muzike del royinne Elizabet di Beldjike, leye-minme
violoneuse; eyet lyi dmander d' fé on concours po-z aidî les djonnes violoneus
(eyet piyanisses) a s' fé cnoxhe. Ci concours, k' ataca-st e 1937, si loméve
“Concours Eugène Ysaÿe”, mins cwand i rataca e 1951, après l' guere, i fourit
rlomé e “Concours Royinne Elizabet”.

Avou s' santé ki dvént mwaijhen i va moens fé d' concerts, et pus di
compôzaedjes. Emey zels des sonates po violon sins acompagnmint, Op.27, on
cwårtet, Harmonies di soir, op.31 eyet èn operå e walon, Pire li Houyeu, k' i
scrijha dins les dierinnès anêyes di s' vicåreye.

Come violonisse, Ysaÿe esteut foir oridjinnå. Pablo Casals a dit n' aveur måy
schoûté on violonisse djouwer avou on bon acoirdaedje divant d' Ysaÿe, eyet Carl
Flesch el definixhe come «li pus eminint et caracteristike violoneus ki dj' åye
måye schoûté e m' vicårêye».

Surmint li caracteristike li pus mårcante des interpretaedjes da Ysaÿe ci fourit
si rubato. Li rubato ça vout dire hapé, scroté, dj' ô bén do tins k' est hapé;
normålmint c' est djusse on strindaedje do tins po des efets espressifs. Mins l'
rubato da Ysaÿe c' est ene sacwè d' diferin: tchaeke côp k' i hapéve ene note,
ci tins hapé la el ridnéve a ene ôte note ôte pårt, çou ki permetéve insi a l'
acompagnmint di mintni l' tempo mågré ki l' djouwaedje do violon soeye pus libe.
Cisse sôre di rubato la shût l' definixha dné pa Frédéric Chopin mins, di tos
les violonisses, ci fourit Ysaÿe l' prumî al mete vraiymint e pratike.

Ysaÿe fourit-st èn årtisse caracterijhî pa des preferinces bén precises po s'
repertwere; on l' admiréve po ses eterpretaedjes des ouves da Bach et da
Beethoven, mins i dnéve li meyeus d' lu-minme avou les ouves di compôzeus pus
modienes, come Max Bruch, Camille Saint-Saëns eyet Franck. Il est veyou come li
prumî violonisse modiene, dins l' manire di mete li tecnike å siervice del
muzike.

Et co ene Fantaisie pour violon et orchestre, Op. 43, on Divertimento, Op. 24,
et bråmint d' ôtes ouves pus ptites

Il ovréve eto, mins nel pola nén fini, so on deujhinme operå e walon, L' aviedje
di pire (L’avièrge di pièr).



https://wa.wikipedia.org/wiki/Ene_b%C3%A5ke_so_les_bw%C3%A8s_d%E2%80%99_l%E2%80%99_%C3%85rdene_(lives)

Ene båke so les bwès d' l' Årdene (Ène bauke su lès bwès d' l'Ârdene), c' est on
live a môde di live di scole, k' a rexhou e 3 tomes, li prumî e 1984, les 2inmes
et 3inme e 1993, sicrît pa Lucyin Mahin, et eplaidî ås edicions Scaillet, a
Montniye-Tiyoû.

Li mwaisse tecse est scrît tot notant li prononçaedje do walon a Transene, on
viyaedje del Basse Årdene.

Li sudjet d' tchaeke tchaptrê, udon shijhe, c' est on roufion, li ptit Firmin,
ki dmande a si nonnonke Colas les ca et les ma so des sacwès a vey avou les bwès
d' Årdene.

Adonpwis, gn a ene djivêye di målåjheys mots k' i gn aveut dins li lçon,
esplikés e francès, pacô avou ene pitite fråze. Eto, li live est rprin so l' l°
S17 dins l' djivêye des motîs. Tos les mots d' "Ene Båke" sont eto reployî dins
l' båze di dnêyes Rasgotaedje des Bassårdinreces.

Gn a eto ene cåkêye di portraits (mins co do tins do noer et blanc), sovint
saetchîs på scrijheu lu-minme. Gn a ossu des dessinaedjes da Bernard Lecomte,
Marie-Annick Hardy, et minme onk da Serge Duhaillon.



https://wa.wikipedia.org/wiki/Emissions_radio_e_walon

Ene emission e walon, c' est ene emission al radio u al tévé la k' on cåze e
walon. On î radjoute eto les emissions k' on î cåze do walon, mins e francès.

Les emissions e walon sol RTBF ont-st ataké diviè les anêyes 1960 al radio. A
Nameur, ça a stî 900.000 Walons, ki l' prumî mwaisse adjinçneu fourit Gilbert
Renson. Paul Gilles î a bouté lontins, come tecnicyin, pu come prezinteu. Avou
Charles Massaux et Jean Bauduin.

A Lidje, li "Shijhe walone" est l' pindant di "900.000 Walons". Les deus
emissions continouwnut disk' å djoû d' ouy (avou Jany Paquay a Nameur eyet
Jacques Warnier a Lidje).

Mins do côp après, gn a yeu des emissions e walon so les libès radios . Inte di
zels, "Jumet 600" a Djumet eyet totes sôres d' emissions prezintêyes di Jean
Goffart. Si dierinne, "El tchant d' nosse cok" so Radio-Quartz a Sombrefe, a stî
ene des prumire a-z esse evoyeye so les fyis.

Après Lidje, gn a yeu lontins les "Mots walons" da Guy Fontaine. Asteure, gn a
eto les biyets d' oumeur walons da Paul-Henri Thomsin (Liège-matin).

Do costé d' Nameur, gn a des emissions da Bernard Louis et sol Walonreye di
France da Charles Massaux.

Al tévé, gn a yeu ene clapante emission so Lidje, "Radjoû", la ki totafwait
esteut e walon, les kesses, et sovint les responses des priyîs. Li
prezinteu-dmandeu, c' esteut Claude Balthazar. Elle a stî shuvowe di
"Wallons-nous", produte å cmince pa Guy Fontaine, pu pa Ludovic Bastin. Mins,
pitchote a midjote, les kesses (et, dabôrd, les responses) ont stî dmandêyes e
francès. Wice alans dj' ?

Les tévés coinreces emantchèt eto des emissions e walon. Gn a yeu so "Canalzoom"
Kè diss ? adjinçnêye pa Yves Paquet. Sol Hinnot, gn a Berdelaedjes, la k' on-z a
prezinté li prumî tévéfime e walon (da Albert Volral).

Li prumire k' a stî redjiblêye sol Daegntoele fourit l' emission "Li tchant d'
nosse cok" da Jean Goffart (so Radio-quartz, di Sombrefe, dispu 2005).

Dispu 2007, gn a eto deus emissions da Bernard Louis, (« Eshonne » Emission
walone et francesse avou èn årmonak walon, del literateure, des spots et des
ratourneures eyet « Vive Nameur po tot » avou des tchansons e walon) ki passèt
so Cyclone-RCF di Sint-Mår ki rpasnut après sol Toele (Waibe musicadeon).



https://wa.wikipedia.org/wiki/Emissions_e_walon

Ene emission e walon, c' est ene emission al radio u al tévé la k' on cåze e
walon. On î radjoute eto les emissions k' on î cåze do walon, mins e francès.

Les emissions e walon sol RTBF ont-st ataké diviè les anêyes 1960 al radio. A
Nameur, ça a stî 900.000 Walons, ki l' prumî mwaisse adjinçneu fourit Gilbert
Renson. Paul Gilles î a bouté lontins, come tecnicyin, pu come prezinteu. Avou
Charles Massaux et Jean Bauduin.

A Lidje, li "Shijhe walone" est l' pindant di "900.000 Walons". Les deus
emissions continouwnut disk' å djoû d' ouy (avou Jany Paquay a Nameur eyet
Jacques Warnier a Lidje).

Mins do côp après, gn a yeu des emissions e walon so les libès radios . Inte di
zels, "Jumet 600" a Djumet eyet totes sôres d' emissions prezintêyes di Jean
Goffart. Si dierinne, "El tchant d' nosse cok" so Radio-Quartz a Sombrefe, a stî
ene des prumire a-z esse evoyeye so les fyis.

Après Lidje, gn a yeu lontins les "Mots walons" da Guy Fontaine. Asteure, gn a
eto les biyets d' oumeur walons da Paul-Henri Thomsin (Liège-matin).

Do costé d' Nameur, gn a des emissions da Bernard Louis et sol Walonreye di
France da Charles Massaux.

Al tévé, gn a yeu ene clapante emission so Lidje, "Radjoû", la ki totafwait
esteut e walon, les kesses, et sovint les responses des priyîs. Li
prezinteu-dmandeu, c' esteut Claude Balthazar. Elle a stî shuvowe di
"Wallons-nous", produte å cmince pa Guy Fontaine, pu pa Ludovic Bastin. Mins,
pitchote a midjote, les kesses (et, dabôrd, les responses) ont stî dmandêyes e
francès. Wice alans dj' ?

Les tévés coinreces emantchèt eto des emissions e walon. Gn a yeu so "Canalzoom"
Kè diss ? adjinçnêye pa Yves Paquet. Sol Hinnot, gn a Berdelaedjes, la k' on-z a
prezinté li prumî tévéfime e walon (da Albert Volral).

Li prumire k' a stî redjiblêye sol Daegntoele fourit l' emission "Li tchant d'
nosse cok" da Jean Goffart (so Radio-quartz, di Sombrefe, dispu 2005).

Dispu 2007, gn a eto deus emissions da Bernard Louis, (« Eshonne » Emission
walone et francesse avou èn årmonak walon, del literateure, des spots et des
ratourneures eyet « Vive Nameur po tot » avou des tchansons e walon) ki passèt
so Cyclone-RCF di Sint-Mår ki rpasnut après sol Toele (Waibe musicadeon).



https://wa.wikipedia.org/wiki/E203

Li motî Forir, ki s' no e francès, c' est Dictionnaire liégeois-français, c' est
l' cwatrinme pus vî motî walon francès, après les cis da Villers, da Cambresier
et da Rmåke li vî.

Il a stî scrît pa Henry Forir, et a moussî foû a Lidje, des imprimeus-eplaideus
Severeyns et Faust e 1866 (prumî tome, di A a G), ey e 1874 (deujhinme tome, di
H a Z). Hinri Forir esteut dedja moirt adon.

Il eploye li scrijha ai. Po l' oyon â / å / ó, il eploye â, come Cambresier. Il
eploye eto li scrijha oi , po des mots prononcîs "wè" a Lidje, mins ki si
scriront e rfondou avou li betchfessî oi.

Li betchfessî oi est scrît oi, come e rfondou, mins i s' prononce /ɛ/ (è)
(koiss) ou ɛː (ê) (koir).

Li motî Forir contént des mots classikes do walon, mins eto des mots calkés foû
do francès u d' l' almand, po poleur djåzer di totafwait e walon. Les fråzes
sont purade des fråzes di gaztî, ki des fråzes do cåzé walon. Po çoula, Forir
serè codjåzé pus tård del sicole des diyalectolodjisses.

Jean Haust a bråmint stî poujhî dins l' motî da Forir po fé l' sinne. Po les
mots k' i n' a nén rtrové a Lidje, i mete (F.) po dire ki c' est Forir ki les
dene. Mins il a eto rcopyî mo des fråzes, sins l' mete.

Daniel Droixhe a raspepyî tos des mots k' estént dins l' Forir, et nén dins l'
Haust.

Simon Stasse a stî vey dins l' Forir, lu avou, po sacwantès intrêyes di s' motî.

Li splitchant motî do walon eploye eto sovint des sacwès ki vnèt do motî Forir.
Li Wiccionaire a shuvou, tot dnant ossu les ortografeyes Forir come mwaissès
intrêyes.

Pondeû : peintre, qui exerce l'art de la peinture. - Pondeû del Sikol di Rom, di
li Skol flamintt : peintre de l'Ecole de Rome, de l'Ecole flamande. - Pondeû
d'istoir: peintre d'histoire - Pondeû d' païzech : paysagiste - Aprintt li
pondeû : apprendre la peinture - Mâva pondeû, pondeû d'essegne : mauvais
peintre, peintre d'enseigne - Ci n'è nin on pondeû, c'ess-t-on kraioneû : ce
n'est pas un peintre, c'est un crayonneur - Baguett di pondeû : appui-main

Pondeû-d'-batimint, s. peintre en bâtiment, peintureur, barbouilleur, ouvrier
qui peint le bois, les murs - Fé vni l'pondeû-d'-batimint po rpontt li poiss è
lè lanbri : faire venir le peintre en bâtiment pour badigeonner le vestibule et
les lambris.

Totafai, adv. Tout à fait, tout entièrement, générallement. Ji n' so nin totafai
rwèri Je ne suis pas tout à fait guéri. Apoirté l'hep, li fiermin, è totafai :
apportez la hache, la serpe et tous les accessoires, tout ce qui s'ensuit.
Totafai è kanji : Tout est changé.

Vierna, s. gouvernail, timon pour gouverner un navire, un bateau. Li bârai d' on
vierna : la barre du gouvernail. On paï sins rligion, c' ess-t on batai sins
vierna. : un état sans religion est un navire sans gouvernail. Dir ki lè peûp
son fai po lè roi, c' est dire ki lè batai sont fai po lè vierna. : dire que les
peuples sont faits pour les rois, c'est dire que les vaisseaux sont faits pour
les gouvernails. ritoûrné l' vierna : changer de langage, d'opinion.

Vierné, v. (manier le gouvernail) (Ji viernaie, nos viernan) Gouverner, diriger
le gouvernail, le timon ; conduire un bateau, piloter. Bodgîv, vos n' savé
vierné : ôtez-vous, vous ne savez pas manier le gouvernail.

Viernech, s. Direction du gouvernail, action de conduire un bateau. Vo knohé bin
l' viernech : vous connaissez la manière de bien conduire un bateau, le
pilotage.

Vierneû, s. Timonier, qui gouverne le timon, nautonnier, nocher, pilote,
pilotin. Ni lèî nin pârti voss batai sin on bon vierneû : ne laissez pas partir
votre bateau qu'accompagné d'un bon timonier, d'un bon pilote. Li vî vierneû des
moir : Caron, le vieux nocher des morts.

Ziblenn, s. Zibeline, martre (ou marte) de Sibérie, à poil très fin; martre
zibeline. Lè pu neûrè ziblenn c' è lè pu bel : les zibelines les plus noires
sont les plus belles.

Zinglé, v. (Ji zinguel et Ji zinglaie). Sangler, donner des coups de fouet, des
nguillades, rosser. On-z-a stu zinglé l' pôf biess pask' el hoûléf : on a été
sangler le pauvre animal parce qu'il mugissait.

Zultan, ânn, s. Sultan, titre qu'on donne à l'empereur des Turcs. Li palâ dè
Zultan : Le palais du Sultan. Il è fîr kom on zultan : Il est fier, absolu comme
un sultan Li zultânn favoritt: odalisque, femme du sérail destinée aux plaisir
du Sultan.



https://wa.wikipedia.org/wiki/E._Gillain

A-st enondé les Cayés Walons e 1938. Il esteut adon vice-prezidint des Relîs
namurwès.

Il a scrît des prôzes e walon. Eto on monoloke et deus troes sketchs, dins l'
dierin d' ses lives.

Sacwants d' ses tecses ont stî rashonnés dins l' live "Å coulot do feu" (1927).
Pus tård, e 1932, i va scrire on live di sovnances : "Sovnances d' on vî gamén".
Pu, ci serè des prôzes do minme tonea, dins l' live do minme no «Do minme tonea»
(1951). Et i dmorrè minme on ptit fond et ç' serè «Li fond do tonea».

Eugène Gillain est l' pa da Joseph Gillain, li spiroutî mî cnoxhou dizo l' no d'
Jigé et k' a enimådjî bråmint des lives e walon.

Djinne Djilin n' escrijheut nén e sistinme Feller, mågré k' i scrît diski dins
les anêyes 1940, et k' il est l' vice-prezidint d' ene soce k' a-st accepté l'
idêye do Feller dispu les frés Maréchal dins les anêyes 1910. I fåt ratinde 1987
po ki l' dierinne di ses ramexhnêyes soeye replaideye e 1987 dins Les Cayés
walons (djanvî et fevrî) po lére di l' Eugène Gillain e Feller.

Eugène Gillain lét bråmint des ôtes lives e walon (do Mitan) et i cåze (todi e
bén) des ôtes oteurs dins ses prôzes. On î rescontere, metans Edmond Etienne,
Edmond Wartique, Anatole Marchal, evnd.



https://wa.wikipedia.org/wiki/E._Dethier

Li motî del Hesbaye (Dictionnaire wallon de Liège et de Hesbaye), c' est on motî
do walon k' a stî eplaidî pa Eugène Dethier e 1994.

Li pårteye walon-francès est rprinjhe sol limero [E213] dins l' djivêye des
motîs do walon.

Li franwal est rahoukî sol limero [FE213], aprume po l' boutaedje e Wiccionaire.

Les fråzes da Dehier sont des fråzes rilevêyes di lu, et nén des redjårbaedjes
di des fråzes d' on motî eplaidî dvant, come gn a bråmint a cmincî do Motî da
Forir eviè l' Motî da Haust, pu l' Motî d' Bastogne et l' Motî da Stasse.

Les fråzes da Dethier mostrèt kécfeye des uzaedjes ki n'estént nén clairs, et
vnèt bén a pont po les ovreus so l' esplicant motî.

Metans : si houwer : dins les fråzes k' avént stî dnêyes foû do motî del
Hesbaye, ""si houwer" est todi avou li dvancete "di".

I saye sovint d' fé des raprotchmints avou des mots d' l' almand, k' il a-st
aprin estant prijhnî tins del guere di 1940-1945. Il a eto èn aidant e l'
Almagne, Amian Werner di Grevenbroich.

L' adrovaedje di 13 pådje esplike li manire k' Eugène Dethier a bouté, tot
rcwerant des "vraiys" respondeus. Eto, c' est on motî k' apoite télcô des mots
nén rilevés pa Haust, come hertchinne.

Mins, dins l' Gn a eto bråmint des sacwè ki n' sievnut nén l' ovraedje ni li
scrijheu, et k' ont stî rilevés pa Marcel Slangen dins on corwaitaedje publiyî
dins Djåzans walon.



https://wa.wikipedia.org/wiki/E.J._Piret

Emile-Joseph Piret a skepyî e 1885, et mori e 1959. C' esteut on scrijheu e
walon ki provneut d' Frantchîmont.

Il a cmincî a scrire e 1920 et a ramexhner des mots walons, copurade k' il a stî
temon po l’ ALW. Inte 1955 et 1957, il a fwait do diccionairî. Il a insi
rashonné 2500 mots, des nos d’ plaeces eto, arindjîs pa coron, avou ene
croejhete.

Il a eto stî ås Relîs Namurwès (il a yeu l’ cocåde). Si fourit i eplaidî dins
les Cayés Walons eyet l’ Bourdon.

Si prumî live rexha e 1953. C' esteut "A l' åvrûle des gaeyîs", (A l' auvrêre
des gayîs), avou 88 arimés, sovint avou ene luçon al fén.

Ci côp la, il a vudî les Extraits bibliques, des relîs bokets foû del Bibe,
redjårbés a môde di paskeye ki s' pasrént e payis walon. I vudît on prumî côp e
1960, et fourît replaidîs e 1979, todi pås Cayés Walons.

Di s' mestî, il a stî mwaisse di scole a Hodrémont pu a Rômedene (1923-1952), la
k’ il a yeu Yvon Laurent come sicolî. El guere di 1914-1918, il esteut a prijhnî
dins on camp e l’ Holande.



