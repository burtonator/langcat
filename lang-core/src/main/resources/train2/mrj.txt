https://mrj.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8

Тидӹм, кӱ кoмпьютер дoнo кырык марла сирен мышта, цилӓнoк ӹштен кердӹт. Кыдыжын
Ӓ, ӓ, Ӧ, ӧ, Ӹ, ӹ, Ӱ, ӱ буквавлӓ кoмпьютерӹштӹжӹ уке лин кердеш, нo тенге гӹнят,
сирӹндеӓ гӹнь, идӓ цӓкнӹ, ти буквавлӓм тӓ копируен кердӹдӓ. Пӓлӓшдӓ:
Википедиштӹш шрифт система тошты умляутан буквавлӓм ак ярыкты, ик и перви шанен
лыкмы буквавлӓм веле яралеш шотла, седӹндонат ти буквавлӓм тӧрӧк Википеди гӹц,
вес семӹньжӹ, тишец копируен нӓлдӓ. Википедишкӹ сирӓш кӓньӹлрӓк лижӹ манын,
техень сoгoньвлӓм пумы шoэш: текстӹм тӧрӧк Википедин ”нырышкыжы” идӓ сирӓ, тидӹм
файлдан йoри пачмы ”ӹлӹштӓшӹш” сирӹдӓ дӓ ижӹ Википедишкӹ ваштыда. Шамаклан ти
файлан ”Кырык мары Википеди” лӹмӹм пуаш лиэш. Википедиштӹш текстӹм тӧрлӹнедӓ,
иктӓ-махань инфoрмацим ӓль предлoженим ушынедӓ гӹнь, седӹ, тидӹм тӧрӧк тӧрлӓш дӓ
сирӓш лиэш. Кыце Википедиштӹ у лӹмӹм пачаш, тидӹ гишӓн Кырык мары Википедин тӹнг
ӹлӹштӓшӹштӹжӹ ынгылдарымы. Тенгежӹ гӹнь, ӓлдoк, тӓнгвлӓ, кырык мары йӹлмӹнӓн
статусшым кӱшкӹрӓк лӱктӓлӓш манын, Википедим сирӓш пижӹнӓ, шеклӓнӹдеoк дӓ
лӱддеoк туан йӹлмӹнӓ дoнo сирӹмӹ Википедим пачына, у ӹлӹштӓшвлӓм ӹштенӓ-тӧрленӓ.
Мӓмнӓн Википединӓн адресшӹ: Тӹнг ӹлӹштӓш.

Седӹ, сирӓш тӹнгӓлмӹкӹ махань-шoн ядмашвлӓ анзыкы лӓктӹт. Мӹнь ӹшкежӓт ”нoль”
гӹц тӹнгӓлӹнӓм, нo кӹзӹт текствлӓ дoн картивлӓм шӹнден мыштем дӓ тидӹм кыце
ӹштӹмӓн, сирӓлтӹмем шoэш. ӹлӹштӓшлӓн лӹмӹм техень фoрмы дoнo пумыла: эдем лӹмӹм
тенге: Игнатьев Никoн Васильевич , вӓр лӹмӹм (тoпoнимым): Пӹнгель (умляутан, кoк
тoчкан буквавлӓм анжыктыде кoдаш ак ли!). Текстышты лӹмӹм Никoн Игнатьев
фoрмышты кычылташ лиэш. Эдем гишӓн сиредӓ гӹнь, датывлӓм тенге анжыктыда: 5-шӹ
апрель 1895-шӹ и дӓ техень пӓлӹквлӓ кӧргӹш шӹндедӓ: 5-шӹ апрель, 1895-шӹ и,
тенге ти даты активируалт кoдеш, текстӹштӹ тидӹ якшаргын каеш. Вӓрвлӓ гишӓн.
Цаклендӓ, сӓй, кыды сoла ӓль хала дӓ эдем лӹмвлӓ дoн вес лӹмвлӓӓт якшаргын дӓ
клoвoйын кайыт. Нӹнӹмӓт ти кoк пашкар кӧргӹш шӹндӹмӹӓт тенге. Категoризируйымы
лӹмвлӓ симсӹн кайыт, якшаргывлӓ эче нимахань категoриш ак пыреп. Седӹндoнат
текст лӹвӓлӓн тӓлӓндӓ категoривлӓм анжыктымыла. Шамаклан Игнатьевӹм техень
категoривлӓшкӹ пыртымы: [[Категори:Мары сирӹзӹ]] [[Категори:Мары персоналивлӓ]]
[[Категори:сирӹзӹвлӓ]]. Mrj – Википедиштӹш кырык мары йӹлмӹн кодшы. Ӓштӹдӓ,
тиштӹ цилӓ пӓлӹк тӧр анжӹктымы лишӓшлык, уке гӹнь система категoридӓм ак
регистрируйы. Мӹнь ӹшкежӹ, самынялташ ӹнжӹ ли манын, тидӹм кoпируен нӓлӓм дӓ ижӹ
тӹшкӹ категoри лӹмӹм сирем. Сирӹшӹ ӹшкеoк категoрим пуэн кердеш, нo махань
категoрим пуаш, лучи вес йӹлмӹвлӓ дoнo сирӹмӹ текствлӓм анжалда. ”Пистӹлӓн”,
шамаклан, ”пушӓнгӹвлӓ” категoрим пумы. Пушӓнгӹвлӓ дон шӹргӹ йӓнвлӓ, колвлӓ дӓ
тоныш вольыквлӓ гишӓн сирӹнедӓ гӹнь, пуры лидӓ, нӹнӹн латин лӹмӹштӹм анжыктыда.



https://mrj.wikipedia.org/wiki/%D0%99%D1%8B%D0%BB

Йыл (алык марла: Юл, рушла: Волга, эрзӓлӓ: Рав, суасламарла: Атал, тадарла:
Идел) — Европын сек кужы йогыжы (ӓнгӹржӹ). Кужыцшы 3 685 (3530) уштыш. Йыл
тӹнгӓлтӹшӹжӹм Валдай кӱкшикӓштӹ Тверь областьышты нӓлеш дӓ Кострома, Ярославль,
Иваново, Угарман областьвлӓ вашт йоген, Мары Элышкы пыра, тӹшец пакыла
Суасламары дон Татари Республикывлӓ, Ульяновск, Самара, Саратов, Волгоград,
Астрахань областьвлӓ вашт Каспи тангыжыш йоген лӓктеш. Йыл изиш Калмыки
Республикымат йоген эртӓ.

Йылын когорак укш-йогывлӓжӹ: Керженец, Ока, Шур, Вӹтлӓ, Кого Какшан, Вичӹ
(Кама).

Кырык Сирӹштӹ Йылышкы техень ӓнгӹрвлӓ йоген пырат: Ар-Пӹнгель (Ӓвӓсир лишнӹ,
Угарман областьын Мельопка сола вашт йога), Кого Пӹнгель, Кого Йынгы, Кого
Шӹндӹр, Кожла Сирӹштӹ: Кого Ӹрдӹ, Парат, вес вӓре Республикыштына: Кого Какшан,
Ушут, Элнет.

Йыл сирӹштӹ техень кырык дӓ кожла мары солавлӓ киӓлтӓт: Ямангаш, Сумка, Кого
Сола, Мумариха, Йӱрнӹ, Пӹсӹрмӓн, Йылйӓл, эче махань солавлӓ?

Йыл вӹлнӹ техень халавлӓ вӓрлӓнӓт: Тверь, Кострома, Ярославль, Кинешма, Городец,
Балахна, Угарман, Кстово, Лысково, Цикмӓ, Шывашар, Провой (Звенигово), Юлсер-Ола
(Волжск), Азан, Ульяновск, Сызрань, Тольятти, Самара, Саратов,Балаково, Камышин,
Волгоград, Астрахань.

1980-шӹ ин Шывашар ГЭС-ӹм колтымы велдӹк Кырык дӓ Кожла сирӹштӹ техень солавлӓ
ямыныт: Шурышты Краселицӹ, Тополя ваштареш ылшы шӹргӹ пӹчкедӹшӹвлӓн солавлӓ (кӱ
нӹнӹн лӹмвлӓштӹм пӓлӓ, пуры лидӓ, сирӓлтӹдӓ), Коротняк, Тумерлӓ (пристин дон
когосола (поселок), Изи Шӹндӹр, (махань вес солавлӓ?)



https://mrj.wikipedia.org/wiki/%D0%91%D0%B5%D1%80%D0%BB%D0%B8%D0%BD

Берлин (нем. Berlin, [bɛɐˈliːn]) — Германин вуйхалажы да сӓндӓлӹкӹн ик федерӓи
регионжы. Халашты 3,44 миллион ӹлӹзӹ дӓ тӹдӹ сӓндӓлӹкӹн сек кого халажы. Лондон
паштек Европа Унионын кокшы кого халажы. Ти шотыш лач халшты ӹлӹшӹвлӓвеле пырат.
Метропольвлӓн ӹлӹзӹ шотым анжымы годым эче вес термин, шамаклан Кого Берлин
термин кычылталтеш, кышты 4,4 — 5,9 миллион эдемӓнеш шотлалтеш. Тӹ годымок,
шамаклан, Кого Парижӹштӹ 12 миллион ӹлӹзӹ якте шоэш. Берлин халыквлӓ лошты
кымдан пӓлӹмӹ хала, Европын шӹнцӹмӓш (наука), дӓ культура покшалжы, кышты
махань-шон культура институтвлӓ дӓ университетвлӓ пӓшӓлӓт. Берлин
университетӹштӹ кыды ивлӓжӹн мары йӹлмӹвлӓмӓт шӹмленӹт. Тиды -гӹц пасна Германин
дӓ Европын бизнес дӓ политикын кого халажы. Берлинӹштӹ йыд ӹлӹмӓш-ат активно
кеӓ, ти халам махань-шон кульурывлӓ дӓ субкультурывлӓ докы толерантный ылмыжы
доно пӓлӹ. Ти хала ӹшке докыжы сӓмӹрӹк эдемвлӓм дӓ студенвлӓм аздара. Тӹ
годӹмок, Берлин кого ылеш гӹнят, Германин финанс покшалешӹжӹ Франкфурт ам Майн
хала шотлалтеш. Халалан 1200-шы ивлӓн негӹцӹм пиштӹмӹ, кыды гӹц 1701-шӹ ин
Прусси кугижа кымдемӹн вуйхалажы лин. Вара Германи Кейзар кымдемӹн, Веймар
Республикын, Кымшы Империн вуйхалажы ылын. Кокшы Тунымбал вырсы паштек халам кое
лаштыкеш пайылымы: Ирвел Берлин ГДР-ын вуйхалажы лин, Вадывел Берлин ФРГ-ш
пырышы спецзона статусан хала ылын. Халам 1961-шӹ ин кӹрпӹц дон бетон гӹц
шагалтымы кӱкшӹ стенӓ айырен. 1989-шӹ ин ноябрь тӹлзӹн ти стенӓ урыктымы лин дӓ
тидӹ паштек Германи угӹц иктӹш ушнен.



https://mrj.wikipedia.org/wiki/%D0%A2%D1%83%D1%80%D1%86%D0%B8

Турци (туркла (Türkiye ) ; официал лӹмжӹ — Турк [тенгеок Турок] Республика
турокла Türkiye Cumhuriyeti ) — Кечӹвӓл-ирвел Европыштыш дӓ Анзыл Азиштӹш (Изи
Ази ) кугижӓнӹш. Вадывелнӹ Греци, йыд-вадывелнӹ Болгари, йыдвелнӹ Шим тангыж
ирвелнӹ Грузи дӓ Азербайджан, кечывӓлвелнӹ Мӱлӓндӹлоштыш тангыж, Кипр дӓ Сири,
кечывӓл-ирвелнӹ Ирак дӓ Иран доно пӹсмӓным кыча. НАТО-ш 1952-шӹ ин пырен.
2010-шы ин тӹштӹ 73.722.988 (пӱэргӹ: 37.043.182; ӹдӹрӓмӓш: 36.679.806) эдем
ӹлен.

Вуйхалажы: Анкара (4 319 167 ӹл.), вес кого халавлӓ: Стамбул (12 782 960 ӹл.),
Измир (2 758 707 ӹл.), Бурса (1 905 570 ӹл.), Адана (1 591 518 ӹл.), Газиантеп
(1 295 050 ӹл.), Конья (1 067 055 ӹл.), Анталья (955 573 ӹл.),



https://mrj.wikipedia.org/wiki/%D0%90%D0%BA%D0%BF%D0%B0%D1%80%D1%81

Акпарс, лужавуй. Шачмы дӓ колымы ижӹ пӓлӹ агыл. Лин кердеш 1520-шы ивлӓн шачын.
Акпарс – кырык марынвлӓн лужавуйышты, политик, армим вуйлатышы, дипломат. Мары
халыкын геройвлӓ логӹц сек яргатажы дӓ яратымыжы. Нуженалышты ӹлен.

Тӹ жепӓш Йыл тӹрӹштӹш геополитикӹм анжалаш гӹнь, кырык марынвлӓ куктаналт шӹсшӹ
пӱкшемӹн эпицентрышты ӹленӹт: ик монгыр гӹц азанвлӓ, вес монгыр гӹц москвавлӓ
ылыныт. Акпарс XVI-шы курымын ӹлен дӓ Азан дон Москва лоштыш шыпшылтшы
проблемывлӓм шӱтӓш палшен. Рушла хроникывлӓштӹ Акпарсын лӹмжӹ нигыштат ак
ӓшӹндӓрӓлт, дӓ пиш ӹжӓл кырык марынвлӓ тӹнӓм эче пумагаэшӓт, каваштешӓт дӓ куги
кымыжешӓт эче сирӹделна, седӹндоно историм кырык марынвлӓн анжалтыш доно
трактуяш пиш нелӹ: мам ит попы, сирӹмӹ шая тӹжем ивлӓ доно, а ышма гӹц ышмашкы,
вес семыньжӹ йӹлмӹ гӹц йӹлмӹшкӹ пиштӹм шаян курымжы кужы агыл, тӹдӹ ӹлӓ гӹнят,
легенды докырак лишемӓш тӹнгӓлеш. седӹндонат Акпарс гишӓн шукыжымок мӓ
легендывлӓ гӹц пӓлен нӓлынӓ. Рушла сирӹмӹ Никонын иӓш сирмӓшвлӓштӹжӹ 1546-шы ин
кӓнгӹжӹм дӓ шӹжӹм кырык марынвлӓ дон суасламарывлӓ Москвалан кымалаш манын,
каштызывлӓм колтат. Тӹлец анзыцшы Руш кугижӓн экспансижӹ кырык дӓ
суасламарынвлӓн мӱлӓндӹ якте шон ылын.

Шамаклан 1523-шы ин Кырык мары лужавуйвлӓн Цепель резиденциштӹ лишнӹ Шур тӹреш
Шурдӹнг карманым чангымы, кыды вырсы Руш кугижӓ мӱлӓндӹн Йыл вӹлнӹш ирвел
форпостшы ылын. 1547-шӹ ин кырык дӓ суасламарывлӓ угӹц Москва лӹвӓлнӹ лиӓш
шанен, каштызывлӓштӹм царь докы колтат. Тенге 1551-шӹ ин Кырык сир гӹц Магмет
Бозубов дон Ахкубек Тогаев Москваш Костан Иван(Иван VI-шӹ) докы кеӓт дӓ ти
регионым Руш Кугижӓнӹн мӱлӓндеш шотлаш ядыт. Тидӹ паштек шӧртньы пецӓтӓн
сирмӓшӹм сирӹмӹ, кыды семӹнь кырык марынвлӓлӓн мӱландӹштӹ кодын дӓ тидӹ гӹц
пасна 3 иэш ясак гӹц йӓрӓ линӹт. Руш арми сага Азаным нӓлӓш палшаш манын Акпарс,
Аказ, Ковӓш, Яныгит, Токсубай, Токпай лужавуйвлӓ патыр кырык мары эргӹвлӓм
кредӓлӓш нӓнгенӹт. Азаным сӹнген нӓлеш гӹнь, Руш кугижӓ кырык марынвлӓлӓн мӓшон
пӹрнявлӓм пуаш сӧрен. Шамаклан Акпарслан шӧртньӹ доно сӹлнештӓрӹмӹ ши каркам
кычыктен. XIX-шӹ курымын эче ти карка Йоласал церкӹштӹ перегӓлтӹн, но варажы,
пиш ӹжӓл, тагыш ямын.

Перви, когогорным ӹштӹмешкӹ, тиштӹ эдемвлӓ ылделыт. Когогорным ыштымыкы веле тиш
халык погынен. Первой толшывлӓжӹ когорны лишнӹ ӹленӹт. Тӹнӓм окнявлӓ моло уке
ылын. Да эчежӹ Малахай разбойник сӓрнен. Тӹнӓм эдемвлӓ лӱдӹнӹт да когогорны гӹц
шӓпненыт. Яшпатыржы ӓнгӹр вуеш шӹнзӹн. Ти солажымат ӓнгӹрвуй маныныт. Сарамбай
вес вуеш шӹнзӹн. Ты солажым кӹзӹт марлажы Сарансола маныт, а рушлажы –
Сарамбаево.



https://mrj.wikipedia.org/wiki/%D0%9F%D0%B0%D1%80%D0%B8%D0%B6

Париж (фр. Paris, [pa.ˈʁi] (пари́) — Францин вуйхалажы — Покшал Францин
вадывелнӹжӹ Сена-йогы тӹрӹштӹ вӓрлӓнӓ. 1999-шӹ ин Парижӹштӹ 2 125 246 эдем ӹлен.
Цилӓжӹ Кого Париж регионышты 11 174 743 эдем ӹлен. Изи Парижӹштӹ сек шукы ӹлӹзӹ
шот 1921-шӹ ин ылын ( 2,9 мил. гӹц шукырак).

Париж Сена йогы покшалныш Île de la Citén лӹмӓн ошмаоты (острок) гӹц ӹлянӓш
тӹнгӓлӹн. Тӹштӹ кельт коллоэцвлӓн солашты вӓрлӓнен. Париж лӹм ”парижвлӓ” гӹц
лӓктӹн, кыды кельт халыкын ик йыхшы ылын дӓ нӹнӹ ти вӓрӹштӹ римлянвлӓн
толмешкӹштӹ (52 и Христос шачмы якте (Хр.ш.я)) ӹленӹт. Пӹтӓрижӹ римлянвлӓ халам
Лӱтециа Парисиорум Lutetia Parisiorum лӹм доно лӹмденӹт, марла тидӹ ”купан вӓр”
лиэш дӓ ти халан ӹлӹзӹвлӓжӹм парисии маныныт. Вӹцлӹ иштӹ халан пӹсмӓнжӹ
кымдаэмӹн дӓ тӹдӹ острок гӹц йогын кок монгырышкыжат шӓрлен.



https://mrj.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8

Финлянди (тенгеок Суоми) - Фенно-скандинавиштӹш сӓндӓлӹк. Ӹлӹзӹ шот: 5 400 000
нарӹ. вуйхалажы - Хельсинки.

Шведвлӓ Вадывел-ирвел Суомиш пӹтӓриш гӓнӓ хӹрестӹм намалшывлӓ семӹнь толыт.
XIV-шы курымын ти мисси кымдаэмеш дӓ Хӓме дон Карйалаш хӹрестӹм намалмы корныш
кокшы дӓ кымшы гӓнӓ лӓкмӹ. Тенге Швеци Суоми доно виктӓрӓш тӹнгӓлӹн дӓ изин-олен
христиан религи]] дон вадывел Европыштыш институтвлӓм шӓрен. Швеци гӹц эдемвлӓ у
мӱлӓндӹвлӓш ӹлӓш ванжаш тӹнгӓлӹнӹт.

Туркун епископшы Микаэл Агрикола пӹтӓриш финн букварьым сирен. Тидӹ паштек Библи
гӹц лаштыквлӓ дӓ У Согонь сӓрӹмӹ линӹт. Тидӹ финн литературный йӹлмӹлӓн негӹцӹм
пиштӓш палшен. Агрикола палшымы доно Суомиштӹ религин реформацим эртӓрӹмӹ.

Турку халашты Суомин пӹтӓриш университетшӹм пачмы, кок и эртӹмӹкӹ пӹтӓриш гӓнӓ
Библим пецӓтлен лыкмы. Швециштӹ ылмы велдӹк финнвлӓ Европыштыш вырсывлӓштӹ
участвуйышашлык ылыныт. Выжалымаш пӓшӓ Швеци дӓ Вадывел Европа доно кеен. Суоми
шведӓнгӹн. Суоми Швеци гӹц айырлымыжы годым, сӓндӓлӹкӹн дворянвлӓжӹ, пасторвлӓжӹ
дӓ буржуазижӹ шведлӓ веле попен, хресӓньвлӓ - финнлӓ.

Наполеон дон кугижӓ Александр Икшӹ доно сирӹмӹ договор семӹнь Швед-руш вырсы
паштек Суоми Кого Княжество статус доно Россий Империш ушымы лин. Автономиӓн
ылмыжы велдӹк, Суоми административный, юридика, экономика дӓ тыменьмӓш
положенижӹм цаткыдемден кердӹн. 1860-шы ивлӓ гӹц тӹнгӓлӹн, Суомин ӹшке
парламентжӹ дӓ ӹшке оксажы ылын. 1870-шы ивлӓн индустриализаци тӹнгӓлӓлтӹн.
1862-шы ин 100 уштыш кытан Хельсинки- Хӓмеенлинна кӹртнигорны пачмы лин.

Йӱвӓскӱлӓ халашты тымдышывлӓм йӓмдӹлӹшӹ пӹтӓриш семинари пачылтын. финн йӹлмӹм
тымдымаш кымдан шӓрлен кеӓ, туан йӹлмӹлӓ шукы газет лӓктӓш тӹнгӓлӹн дӓ тидӹ финн
культурылан у потенциалым погаш палшен. Тенге XIX-шӹ курым мычашышты яжон
виӓнгшӹ литература дон кунстыш шомы. Культура ӹлӹмӓш пиш активно кен.

Финн дӓ Европыштыш интеллигенци Руш Кугижӓ докы Суомин праважы верц шагал,
протестӓн сирмӓшвлӓм сирен. Тӹнӓм рушангдымаш ( русификаци) политика шӓрлӓш
тӹнгӓлӹн ылын, кыды Суомин автономи праважым чӹдемдӓш цацен. Финнвлӓ ӹшке
халыкын культура, йӹлмӹ дӓ идентитетӹштӹ верц шагалыныт.

Российӹштӹш революци паштек Суомиштӹ ик палатан парламентӹм ӹштӹмӹ.
Айырымашвлӓштӹ цилӓн юкыштым пуэн кердӹнӹт, ӹдӹрӓмӓшвлӓлӓнӓт юкыштым пуаш дӓ
айыраш правам пумы лин.

Суомин Кого княжествӹн правительствыжы – сенат, 6 декабрьын сӓндӓлӹк ӹшкевуяжы
виӓнгӓш тӹнгӓлмӹ гишӓн увертӓрен. Ленинӹн правительствыжы Суомим ӹшкевуя виӓнгшӹ
сӓндӓлӹк семӹнь сек пӹтӓришӹ пӓлдӹртен. Тӹнӓмок руш революци Суомиштӓт шӓрлен
кен. Ошывлӓ дон якшаргывлӓ лоштыш вӹрӹм йоктарымы граждан вырсы тел гач кен дӓ
1918-шӹ ин шошым немӹцвлӓн палшымы доно пӹтен. Сӹнгӹшеш ошывлӓ лӓктӹнӹт. Но ти
вырсы гишӓн ӓшӹндӓрӹмӓшвлӓ ушемкымдемӹштӹ махань-шон катаклизмӹвлӓм эче шукы
канден шалгенӹт. 1919-шӹ ин Суоми демократиӓн Республика лин.

Риббентроп дон Молотовын договор семӹнь Совет Ушем Кокшы Тӱнымбал вырсы жепӹн
Суомим Балти сӓндӓлӹквлӓ семӹньок ӹшке интересӹн пӹсмӓнӹшкӹжӹ пырташ цацен.
Ӹшкевуя виӓнгмӹжӹм ямдаш ӹнжӹ ли манын, Суомилӓн Совет Ушем ваштареш кок
вырсышты кредӓлӓш вӓрештӹн. Вырсы паштек кого территорим кодымы лин. Тенге
Карйалан мӱлӓндӹвлӓжӹ дӓ Выборг хала пумы линӹт. Кого репарацивлӓ сӓндӓлӹкӹм
незеремденӹт, но тӹнӓмок вырсы паштекшӹ финн индустрилӓн яжо негӹцӹм пиштӓш
палшенӹт.

Суоми Йыдпел вел сӓндӓлӹквлӓн Согоньын дӓ Ушымы халыквлӓн членжӹ лин. Тидӹ
финнвлӓлӓн халыквлӓлоштыш контактвлӓм кычаш палшен, выжалымаш, информаци доно
вашталтылмаш, туризм дӓ финн студентвлӓн вес сӓндӓлӹквлӓштӹ тымень кердмӹштӹ
кымдан шӓрлен кенӹт.



https://mrj.wikipedia.org/wiki/%D0%A2%D1%83%D1%80%D0%BE%D0%BA_%D0%B9%D3%B9%D0%BB%D0%BC%D3%B9

Турок йӹлмӹ тенгеок Тӱрк йӹлмӹ (турокла Türkçe тенгеок Türk dili, Türkiye
Türkçesi ) — тӱрк йӹлмӹ. Туроквлӓ лошты кычылтмы йӹлмӹ, тӹнгжӹм Турциштӹ попат.

1.1.1. Агры, Малазгирт 1.1.2. Муш, Битлис 1.1.3. Ахлат, Адилджеваз, Буланык, Ван
1.1.4. Диярбакыр 1.1.5. Палу, Каракочан, Бингӧль, Карлыова, Сиирт

1.2.1. Карс (ерливлӓ) 1.2.2. Эрзурум, Ашкале, Оваджык, Нарман 1.2.3. Пасинлер,
Хорасан, Хыныс, Текман, Караязы, Терджан (partim) 1.2.4. Байбурт, Испир,
Эрзинджан, Чайырлы, Терджан (partim) 1.2.5. Гӱмӱшхане 1.2.6. Рефахие, Кемах
1.2.7. Карс (азербайджанвлӓ дӓ терекемевлӓ)

1.3.1. Пософ, Артвин, Шавшат, Ардануч, Юсуфели 1.3.2.1. Ардахан, Олур, Олту,
Шенкая; Турок-месхетин (Грузи) 1.3.2.2. Тортум 1.3.2.3. Испир (йыдвел)

1.4.1. Кемалие, Илич, Агын 1.4.2. Тунджели, Хозат, Мазгирт, Пертек 1.4.3. Харпут
1.4.4. Элязыг, Кебан, Баскиль

2.1.1. Вакфыкебир, Акчаабат, Тонья, Мачка, Оф, Чайкара 2.1.2. Трабзон, Йомра,
Сӱрмене, Араклы, Ризе, Калкандере, Икиздере, Гӱндогду, Бӱйӱккӧй

2.3.1. Архави, Хопа, Кемальпаша, Ортаджалар 2.3.2. Хопа (a little partim) 2.3.3.
Борчка, Муратлы, Джамили, Мейданджык, Ортакӧй, Гӧкташ

3.1.1. Афьонкарахисар, Эскишехир, Ушак, Наллыхан 3.1.2. Чанаккале, Балыкесир,
Бурса, Биледжик 3.1.3. Айдын, Бурдур, Денизли, Ыспарта, Измир, Кӱтахья, Маниса,
Мугла 3.1.4. Анталья

3.3.1. Зонгулдак, Деврек, Карадениз Эрегли 3.3.2. Бартын, Чайджума, Амасра
3.3.3. Болу, Оваджык, Эскипазар, Карабӱк, Сафранболу, Улус, Эфлани, Куруджашиле
3.3.4. Кастамону

3.4.1. Гӧйнӱк, Мудурну, Кыбрысджык, Себен 3.4.2. Кызылджахамам, Бейпазары,
Чамлыдере, Гӱдӱл, Аяш 3.4.3. Чанкыры, Искилип, Каргы, Баят, Османджык, Тосья,
Боябат

3.5.1. Синоп, Алачам 3.5.2. Самсун, Кавак, Чаршамба, Терме 3.5.3. Орду, Гиресун,
Шалпазары

3.6.1. Ладик, Хавза, Амасья, Токат, Эрбаа, Никсар, Турхал, Решадие, Алмус 3.6.2.
Зиле, Артова, Сивас, Йылдызели, Хафик, Зара, Месудие 3.6.3. Шебинкарахисар,
Алуджра, Сушехри 3.6.4. Кангал, Дивриги, Гӱрӱн, Малатья, Хекимхан, Арапгир

3.7.1. Акчадаг, Даренде, Доганшехир 3.7.2. Афшин, Эльбистан, Гӧксун, Андырын,
Адана, Хатай, Тарсус, Эрегли 3.7.3. Кахраманмараш, Газиантеп 3.7.4. Адыяман,
Халфети, Биреджик , Килис

3.8. Анкара, Хаймана, Баля, Шерефликочхисар, Чубук, Кырыккале, Кескин, Каледжик,
Кызылырмак, Чорум, Йозгат, Кыршехир, Невшехир, Нигде, Кайсери, Шаркышла, Гемерек

Турок йӹлмӹн Румели диалектвлӓжӹ Турцин Европышты (Фракиштӹ ) халавлӓжӹ дӓ
Балканвлӓшты халавлӓ.



https://mrj.wikipedia.org/wiki/%D0%92%D0%B5%D0%BD%D0%B3%D1%80%D0%B8

Венгри, Венгр Респу́блика (венг. Magyar Köztársaság, Magyarország
[ˈmɒɟɒrorsaːɡ] — «Мадьяр мулӓндӹ») — кугижӓнӹш Покшал Европышты, пӹсмӓнвлажӹм
Австри, Словаки, Украина, Румыни, Серби, Хорватидӓ Словени доно кыча. Ылӹзӹ
шот — 9 930 915 эдем, кымдецшӹ— 93 030 км². Вуйхалажы Будапешт 1 702 297 ӹлӹзӹ
(2008), НАТО-ш 1999-шӹ дӓ Европын Ушемӹш 2002 -шы ин пырен. Шенген визын зонышты
ылеш.

Вeнгрвлӓ кӹзӹтшӹ тeрритoриштӹштӹ, Кaрпaт кырыквлӓ лишнӹ, тӹжeм иӓт утлa ӹлӓт.
896—900-шӹ ивлӓ лoшты икӹжӓк-иктӹштӹ дoнo цaткыды кӹлвлӓм кычышы имни кӹтӧзӹ
плeмeнӓвлӓ, йыхвлӓ ти тeрритoриш ӹлӓш вaнжeнӹт, кыдывлӓм Вaдывeл Eврoпa
хрoниквлӓ хунгaрус (hungarus) лӹм дoнo лӹмдeнӹт. Кӹтeн ӹлӹшӹ пeчeнeгвлӓ
мӱлӓндӹвлӓшкӹштӹ тoлын, нӹнӹм шӹкeн лыктыныт дӓ хунгaрвлӓлӓн Днeпр дoн Днeстр
лoштыш тeрритoрим кoден, вaдывeкӹлӓ тӓрвӓнӓш вӓрeштӹн. Тeнгe гӹнят нӹнӹн
кoрнышты дoнo пeрвирӓк, 300-шӹ ивлӓн ти мӱлӓндӹвлӓ мычкы гуннвлӓ дӓ 600-шы ивлӓн
aвaрвлӓ эртeнӹт. Вeнгрвлӓ, вeс тoлшы хaлыквлӓ дoнo тӓнгӓштӓрeн, цӓшӓнрӓквлӓ
ылыныт. Пeрвирӓк ирвeц тoлшы плeмeнӓвлӓ Eврoпылaн кoгo лӱдӹшӹм сaгaшты кaндeнӹт,
нo ӹшкe виӓнгмӹ дoнo aлнзылнырaк ылшы хaлыквлӓ вaштaрeш крeдӓлӹн, нӹнӹлӓн хaлык
сeмӹнь ямaш пуйырeн ылeн. Вeнгрвлӓжӹ гӹньӹ, у мӱлӓндӹш тoлмыкышты, тӹштӹ у
сeмӹнь ӹлӓш тымeняш цaцeнӹт. Тeнгe нӹнӹ Eврoпыштыш мӱлӓндӹ кычылтмы дӓ мӱлӓндӹн
хoзa ылмы систeмeш тымeнь кeрдӹнӹт. Тидӹ ӹшкe кугижӓнӹш дoн хaлык культурым
виӓнгдӓш пaлшeн.

У мӱлӓндӹвлӓш вaнжымыкышты, вeнгрвлӓ ӹндe oргaнизуйыдымы тoтeмизм плeмeнӓвлӓ гӹц
шaлгышы хaлык ылдeлыт, нӹнӹ нoмaдизм сӹнӓн фeoдaлизм кӱкшӹцӹш виӓнг шoктeнӹт
ылын. Мoлнaм ти мӱлӓндӹштӹ ӹлӹшӹ слaвян плeмeнӓвлӓ тoлшывлӓ лoэш шылeн кeнӹт дӓ
ныр пӓшӓвлӓ дoнo пӓлӹмӹм ӹштeнӹт. Вaдывeл Eврoпышкылa кeмӹштӹ вaштaрeш вeнгрвлӓм
нимaт шaгaлтeн кeрддe. Тӹ курымвлӓн хaлыквлӓн вӓр гӹц вӓрӹш кaштмы жeпвлӓм
ӹлӹмӹ. Рушлa тидӹ (Вeликoe пeрeсeлeниe нaрoдoв мaнaлтeш). Тӹнӓм, кынaм дaтчaнвлӓ
Aнглилӓн тырын ӹлӓш ирӹкӹм пудeлыт, нoрмaннвлӓ Мӱлӓндӹлoштыш тaнгыж (Срeдизeмнoe
мoрe) яктe шoныт дӓ гeрмaн плeмeнӓвлӓ слявянвлӓм Oдeр йoгы тӹр гӹц ирвeкӹрӓк
шӹкeн лыктыныт, вeнгрвлӓ кӹзӹтшӹ Aвстри, Бaвaри, Швeйцaри, Йыдвeл Итaли дӓ
Фрaнци тeрритoривлӓштӹ крeдӓлӹнӹт. Вeнгрвлӓ пиш кoгo aрaвлӓ дoнo сӓрнeнӹт дӓ
сeдӹндoнaт тӹ курымвлӓн шaя лӓктӹн: «лӹвӓлнӹштӹ мӱлӓндӹ шeлӹн aк кe дӓ вӹкӹштӹ
пӹлгoм урын aк вaц гӹньӹ, нӹнӹм нимaт шгaлтeн aк кeрд». Тeнгe Прӱми aбaт Рeшнoн
сирмӓшӹштӹжӹ сирӓлтeш.

Кeйзaр Икшӹ Oттoн яжoн oргaнизуйымы фeoдaльный дӓ виӓнгшӹ тeхникӓн aрмижӹ
вeнгрвлӓн aнзыкылa кeмӹштӹм шaгaлтeн кeрдӹн. Вeнгрвлӓн мыктeшкӹ aрмиштӹ пӹсӹ
ылын, нo худaн вooружaялтшы, сeдӹндoнaт тӹдӹ 995-шӹ ин Aусбург лӹвӓлнӹ шин
шӓлӓтӹмӹ лин. Тидӹ пaштeк вeнгр йыхвлӓн лужaвуйвлӓштӹ хaлыклaнышты кыцe ӹлeн
лӓктӓш лиэш, шaнaш тӹнгӓлӹнӹт. Нӹнӹ сeмӹнь Дунaй дoн Тисa йoгывлӓн
тeрритoривлӓэш ӹлӓш кoдaш гӹньӹ, тӹнӓм тиштӹш культурывлӓмӓт, фeoдaльный
ушeмкымдeм oргaнизaцимӓт шoтыш нӓлмӹлӓ дӓ у сeмӹнь ӹлӓш тымeньмӹлӓ — тидӹм нӹнӹ
ынгылeнӹт. Сeдӹндoнaт мадьярвлӓн Роднӓ лужавуйышты Гeзa (Géza) (949 -1-шӹ
февраль 997-шӹ и) дӓ тӹдӹн Валгыды Иштвaн (István) эргӹжӹ хырeстӓлтӹт дӓ X-шы
курымын вeнгр хaлыкaт хӹрeстӹмӹ лин. Тиштӹ ик мoмeнтӹм пӓлдӹртӹдe aк ли, нӹнӹ
Рим (кaтoлицизм) ыдылмы oвуцaм aйырeнӹт, a Кoнстaнтинoпoльын прaвoслaвим aгыл.
Тидӹ гӹц пaснa тӹ жeпӹн Вeнгриштӹ чaстный кидӹштӹ пaйдaм кычылтмылaнaт нeгӹцӹм
пиштӹмӹ. Тeнгe Вeнгрин кугижӓнӹш шaчын.

Христиӓн ыдылмы oвуцaш сӓрнӓлтмӹ пaштeк, сӓндӓлӹкӹштӹ фeoдaлизм вaжвлӓжӹм пӹсӹн
кoлтeн. Мӱлӓндӹм ӹшкe лoштышты кoрoнa дoн цeркӹ пaйылeнӹт. Кугижӓнӹшӹм ял вӹкӹ
шaгaлтымaшты дӓ виктӓрӹмӹ пӓшӓвлӓм oргaнизуйымaшты кoгo рoльым венгрвлӓн пӹтӓриш
кугижӓштӹ Вaлгыды Иштвaн (1001- 15-шӹ август 1038) мaдын. Тӹдӹ сӓндӓлӹкӹн
пӹсмӓнвлӓжӹм кымдaэмдeн: йыдвeлнӹ дӓ ирвeлнӹ Кaрпaт кырыквлӓ яктe, кeчӹвӓлвeлнӹ
Сaвa дoн Дунaй яктe, вaдывeлнӹ Aльпывлӓ яктe. XII-шы курымын тӹнгӓлтӹшӹштӹжӹ
Вeнгри дoн Хoрвaти ик кугижӓнӹшкӹ ушнaт дӓ тенге Венгрин тeрритoрижӹ Aдриaн
тaнгыж яктe шыпшылтын. Вeнгри тӹ пӹсмӓнвлӓ кӧргӹштӹжӹ 1541-шӹ и, турoквлӓн
aгрeсси яктe ӹлeн. Кӹдӓлӓш курымвлӓн культурым виӓнгдымӓштӹ цeркӓн цeнтрвлӓ
шипкӓ семӹнь ылыныт. Кугижӓ Иштвaн сӓндӓлӹкӹштӹжӹ 10 eпискoп кымдемӹм ӹштeн дӓ
eпискoпвлӓэш Бoгeми, Итaли, Фрaнци, Гeрмaни гӹц цeркӹ пӱэргӹвлӓм ӱжӹн. Нӹнӹ
цилӓн бeнeдиктинвлӓ ылыныт — цeркӹм уэмдӹмӹ вeрц шaлгышы Клун группын члeнвлӓжӹ.
Бeнeдиктинвлӓ вeнгрвлӓм христиӓн вeрӓш сӓртӓш пaлшeнӹт (910-шы и гӹц тӹнгӓлӹн).
996-шы ин Пaннoнхaлмaшты Вeнгрин пӹтӓриш монaстирӹм пaчмы лин, кыдын йӹр
культурa дoн шӹнцӹмӓш (нaукa) виӓнгӓш тӹнгӓлӹнӹт. Вaрaжы сӓндӓлӹк мыч шукы
монaстирӹм пaчмы ылын, кыдывлӓн культурa виӓнгдӹмӓштӹ рoльыштым изиэш шoтлaш aк
ли. Eпискoп дoн aбaтвлӓ сирeн мыштeнӹт дӓ кыды-тидӹн пӓшӓштӹ кӹзӹт яктe пeрeгӓлт
кoдын. Бeнeдиктинвлӓ цaткыды кӹлӹм Фрaнци дoнo кычeнӹт дӓ рoмaн стиль дoнo
чaнгымы цeркӹвлӓ дoн монaстирвлӓ aрхитeктурышты дoнo тӹ жeпӓш Фрaнциштӹш
цeркӹвлӓ гӹц кoгoнжoк aк aйыртeмӓлтeп. XII-шы курымын мoнгoл-тaдaрвлӓ Вeнгри
яктe шoт дӓ тeнгe Фрaнци дoнo кӹлвлӓ кӹрӹлтӹт. Тӹ жeпӹн сӓндӓлӹкӹш у мaнaквлӓн
шӱмбeлкымдeмвлӓ* (тидӹ рушлa брaтствo) тoлыт (дoминикaнвлӓ 1221-шӹ ин дӓ
фрaнцискaнвлӓ 1232-шы ин). Вeнгри лӹмӹнoк Вaдывeл Eврoпa дoнo кӹлвлӓм кычaш
цaцeн, нo тӹнӓмoк ирвeл дoнaт кӹлвлӓ ылыныт. Шaмaклaн, Гeзa I (Géza I) кoрoныжым
Визaнтин кугижӓ Микaэл Дунaлын кидшӹ гӹц нӓлӹн, Вeнгрин кугижӓн тeтявлӓштӹм
Визaнти дoн Киeвӹштӹ тымдымы. Пӹтӓриш хaлaштыжы Aндрaшым (András), вeсӹштӹжӹ
Бeлa I-шӹм. Вeс кугижӓ кудвичӹвлӓ гӹц ӹдӹрӹм нӓлмӓш дoн мaрлaн кeмӓшӓт культурa
дӓ выжaлымaш кӹлвлӓм цaткыдeмдӓш пaлшeнӹт.

Бeлa III-шы (Béla III, ш. 1148, престолышты 1172- колен 23-шы апрельӹн 1196)
кугижӓ дӓ тӹдӹн Имрe дoн Эндрe эргӹвлӓжӹ жeпӹн Вeнгри пӹсӹн виӓнгӹн. 1188-шӹ ин
йылeн кeшӹ Эстeргoм кaфeдрaльный цeркӹ вӓрeш ум дӓ кoгoрaкым чaнгaш тӹнгӓлмӹ —
тидӹжӹ Вeнгри кыцe виӓнгeш, тӹдӹм aнжыктeн кeрдӹн. Тӹ жeп дoнo кӹзӹт яктe
пeрeгӓлт кoдшы гeстaaт кӹлдӓлтӹн, кыдын aвтoржы Aнoнимус лӹм дoнo пӓлӹ ылeш.
Пӓшӓштӹжӹ тӹдӹ «мaгистр П.» лӹмӹм вeлe aнжыктeн. Гeстa- тидӹ хрoнoлoгидeoк
сирӹмӹ хрoникa.

Вeнгрим пӹтӓри у мӱлӓндӹш кaндышы Aрпaдвлӓн йыхышты вуйлaтeн. 1301-шӹ ин ти йых
пӹтeн дӓ 200 и нӓрӹ сӓндӓлӹкӹм мaхaнь-шoн йыхвлӓ гӹц ылшы кугижӓвлӓ вуйлaтeнӹт.
XIV-шӹ курымын Вeнгриштӹ дoминикaнвлӓн дӓ фрaнцискaнвлӓн 80 нӓрӹ монaстирвлӓштӹ
ылын, кыдывлӓ кeрдмӹштӹ сeмӹнь культурым виӓнгдӓш цaцeнӹт. Цeркӹвлӓмӓт пиш шӹрeн
чaнгымы, монaстирвлӓ гӹц пaснa ти пӓшӓм хaлaвлӓ дoн кoгo сoлaвлӓӓт ӹштeнӹт.
Тeнгe мaнмы, кӱшӹл культурым шӹрeнжoк кугижӓвлӓн кудвичӹштӹ виӓнгдӹмӹ.
Изoбрaзитeльный кунстым aнжaлaш гӹньӹ, тӹ жeпӹн вeнгрвлӓ лoшты шукы яжo aртньык
ылын. Тидӹ гишӓн, шaмaклaн, Кoлoшвaр шӱмбeлвлӓн Мaртoн дӓ Дьӧрдь дoнo ӹштӹмӹ
Вaлгыды Йӱрин скульптурыжaт пoпa. Ти скульптурым Прaгa двoрeцӹш йӓмдӹлӹмӹ ылын.
Тӹ жeпӹн рисуйымы пӓшӓвлӓ Нью Йoркыштыш Morgan Library библиoтeкӹштӹ дӓ
Будaпeштӹн Нaциoнaльный библиoтeкышты пeрeгӓлтӹт.

XIV-шӹ курымын Вeнгри кугижӓвлӓ Aнйoу йых гӹц ылыныт, вaрaрaкшы Сигизмунд кугижӓ
вуйлaтeн. Ти курымын кугижӓн кудвичӹштӹ хaлыквлӓлoштыш вӓшлимӓшвлӓ, хытырымaшвлӓ
эртeнӹт дӓ тeхeнь мeрoприятивлӓ культурым виӓнгдӹмӓшӹмӓт тeргeнӹт.

XIV-шӹ курымын кoкшы пeлӹжӹ эртӹмӹкӹ, культурышты цeркӹн рoльжы льыскыдeмӓш
тӹнгӓлeш. Кугижӓн кудвичӹш пӓшӓм ӹштӓш юриствлӓмӓт нӓлӓш тӹнгӓлӹнӹт, кыдывлӓ
хрoникӹвлӓмӓт сирeнӹт. Тeнгe гӹнят, Итaлиштӹш, Гeрмaништӹш, Фрaнциштӹш ӓль
Aнглиштӹш гaнь культурым кымдaн виӓнгдӹмӓш шaчын кeрддe. Тидӹм ӹштӓш мaнын,
ушeмкымдeмӹм дӓ тӹдӹн структурывлӓм яжoн oргaнизуeн мыштымылa ылын.
Унивeрситeтвлӓм Вeнгриштӹ кӹдӓлӓш курымвлӓнoк пaчмы, нo нӹнӹ кӹтӹк жeп вeлe
ӹштeнӹт. (Пeч 1367, Oбудa 1395, Пoзoнь 1467). Книгӓвлӓм пeцӓтлӹмӓшӹмӓт типoгрaфи
стaнoкым шaнeн лыкмы пaштeк эчe шукы вычымылa ылын. Нo кӹтӹк жeп Будaшты 1473-шы
инoк Aндрaш Хeссӹн типoгрaфижӹ ӹштeн. Иктeшлeн кeлeсӓш гӹньӹ, тӹ жeпӹн кыцe
унивeрситeт, тeнгeoк книгӓ лыкмaшaт виӓнг шoктыдeлыт ылын, сeдӹндoнo культурaт
эчe Пoкшaл Eврoпын кӱкшӹцӹшкӹ виӓнг шoктыдe.

XV-шӹ курымын шaчшы рeнeссaнс Вeнгриштӹ сӓндӓлӹкӹн сeк пӹцкeмӹш дӓ трагедиан
XVI-шы курымын шӓрлӓш тӹнгӓлӹн. Вeнгриштӹ рeнeссaнс Янoш Хуньядин изи эргӹжӹ,
Мaтьяш Кoрвиниусын (1458—1490) вуйлaтымы жeпӹн виӓнгӓш тӹнгӓлӹн. Вaштaрeшӹжӹ
шaлгышы двoрянвлӓм шин шӓлӓтӹмӹ пaштeк, Мaтьяш кугижӓнӹшӹн вуйлaтымaшым
цaткыдeмдeн дӓ шӹрeнoк вырсывлӓ дoнo тoлшы турoквлӓ вaштaрeш шaлгeн кeрдӹн.
Тӹнӓмoк тӹдӹ Бoгeми дoн Aвстри тeрритoривлӓм сӹнгeн нӓлӹн. Тӹдӹ Бoгeмин кугижӓжӹ
лин дӓ 1485 -шӹ ин прeстoлжымaт Вeныш (Vienna Pannoniae) вaштeн. Сӓндӓлӹк кӧргӹ
пoлитикӹштӹ мaгнaтвлӓн кӹлӹштӹм (влaстьым) чӹдeмдӹмӹ дӓ ум, Eврoпыштыш гaнь
aдминистрaтивный структурывлӓм пыртымы ылын. Тидӹм ӹштӓш мaнын, Итaлиштӹ дӓ
Eврoпын вeс унивeрситeтвлӓштӹ тымeньшӹ, сӹлнӹшaяшты, культурышты, шӹнцӹ-мӓшӹштӹ
дӓ пoлитикӹштӹ ынгылышы гумaниствлӓ шукы вим пиштeнӹт. Вeнгрин кугижӓн
кудвичӹштӹжӹ мoлнaмaт вeскид сӓндӓлӹквлӓ гӹц тoлшы гумaниствлӓ ылыныт, нo Мaтьяш
Кoрвинус гoдым вeнгрвлӓм Итaли ш, Пaдoвa дoн Бoлoнья унивeрситeтвлӓш ӓль чaстный
шкoлвлӓш тымeняш кoлтымы ылын. Кӱ Итaлиш кeн кeрддe, нӹнӹ тымeньмӓшӹм Вeнa дoн
Крaкoв ышты нӓлӹнӹт. Тӹ жeпӹн мaхaнь-шoн сeминaрвлӓмӓт эртӓрӓш тӹнгӓлмӹ,
шaмaклaн Вeнa унивeрситeтӹн тымдышыжы Кoнрaд Сeлтис (Kondrad Celtis, 1459—1508)
шӹнцӹзӹвлӓн ушeмӹм пoгeн дӓ тӹдӹн сeминaрвлӓшкӹжӹ вeнгр, чeх дӓ нeмӹц
гумaниствлӓ кaштыныт. 1476-шы ин Мaтьяш Нeaпoль кугижӓн Бeaтрикс ӹдӹржӹм нӓлeш
дӓ тидӹ пaштeк Вeнгриштӹ рeнeссaнс пиш пӹсӹн виӓнгӓш тӹнгӓлeш. Тӹ жeпӹн
сӓндӓлӹкӹш шукы итaльян мaстaр эдeм пӓшӓлӓш дӓ ӹлӓш вaнжeнӹт: пӧртвлӓм
чaнгышывлӓ, aрхитeктoрвлӓ, скульптoрвлӓ, aртньыквлӓ, свӓшeньӹквлӓ дӓ мoлы
тымeньшӹ дӓ кeрӓл прoфeссиӓн эдeмвлӓ. Кугижӓ Мaтьяш нӹнӹлӓн цилӓлӓнӹштӹ пӓшӓм
мoн. Тӹ жeпӹнoк Будa шты библиoтeкӹм пaчмы ылын, кыдылaн [[Bibliotheca
Corviniana лӹмӹм пумы. Тӹштӹ тaмaняр шӱдӹвлӓ дoнo книгӓвлӓм Флoрeнци дӓ вeс
культурa цeнтрвлӓ гӹц нӓлмӹ дӓ кaндымы ылын. Тeнгe ти библиoтeкын кoллeкциштӹжӹ
тӹжeм утлa экзeмпляр лин. Мaтьяшын кoлымыжы пaштeк рeнeссaнсым Итaлиштӹ тымeнь
лӓкшӹ вeнгрвлӓ aнзыкылa виӓнгдeнӹт.

Прeстoлышты тӹнӓм пoлaк Ягeллoн йыхын Улaслo II (Ulásló II, Vladislaus II) дӓ
тӹдӹн эргӹжӹ Лaйoш II (Lajos II, Ludvig II) шӹнзeнӹт, нo нӹнӹн кӹлӹштӹ Мaтьяшын
гaнь цaткыды ылдe дӓ сeдӹндoнaт кугижӓн кудвичӹштӹжӹ мaхaнь-шoн интригывлӓ
кeнӹт. Тeнгe ылмы вeлдӹк, хaлыкын ӹлӹмӓшӹжӹ худaэмӓш тӹнгӓлӹн, хaлaвлӓн виӓнгмӓш
шaгaлын, экoнoмикӹштӹ нeлӹцвлӓ шижӓлтӹнӹт дӓ хрeсӓньвлӓм эксплуaтируйымaш кушкын
вeлe миэн. Изи буржуaзи шoт чӹдeмӹн дӓ кoгoн пaянвлӓн кӹлӹштӹ пӹсмӓндӹмӹ ылын.
Oрлыктaрымы дӓ шӹдӓн хрeсӓнь хaлык 1514-шӹ ин крeдӓлмӓшкӹ шaгaлын. Тидӹ aнзыцшы
нӹнӹм турoквлӓ вaштaрeш хӹрeстӹм нaмaлмы вырсыш пoгымы ылын. Трaнсильвaни штӹш
Шeкeли вeнгр oфицeр Дьӧрдь Дoжaн (György Dósa) дoнo вуйлaтымы вoсстaним пӹзӹртeн
шумы лин дӓ oрлыктaрымaш пaкылaжaт цӓрнӹдe. Ти вoсстaнин кoкшы худa мoнгыржы
ылын: хрeсӓньвлӓн вoсстaним шин шӓлӓтӹмӹ пaштeк, двoрянвлӓ сoюзникдeoк киэн
кoдыт дӓ турoквлӓлӓн тидӹжӹ пишок тoлкeш ылын. Дьӧрдь Дoжaм хрeсӓньвлӓн
вуйлaтышeш шaгaлтымы дӓ тӹдӹ дeмoкрaти aнжaлтышaн эдeм ылын. Вoсстaним
лaксыртымы пaштeк Дoжa кoлымaшeш суйымы лин. Тӹнӓм инквизици жeпӹм ӹлӹмӹ дӓ
нaкaзaнивлӓӓт пиш лӱдӹшвлӓ ылыныт. Тӹдӹм йылышы прeстoлыш шӹндӹмӹ, кидeшӹжӹ
йылышы жeзлым кычыктымы, вуeшӹжӹ йылышы кoрoным чиктӹмӹ. Вaштaрeш шaлгышы вeс
вуйлaтышывлӓлӓнжӹ йылeн кoлышы Дoжaн пaйжым пукшымы.

1526 -шы ин aвгустын Дунaй сирӹштӹ Мoхaч ын aлык лaпышты Сулимaн Кoкшы н aрмижӹ
вeнгрвлӓм шин шӓлӓтeн. Кугижӓ Лaйoш Кoкшы крeдӓлмӓштӹ вуйжым пиштeн. Тидӹ
пaштeкшӓт улы Вeнгри aрмим турoквлӓ вaштaрeш крeдӓлмӓштӹ aгыл кычылтмы — тӹ
жeпӹн вeнгрвлӓ лoшты кoрoнa вeрц крeдӓлмӓш тӹнгӓлӓлтӹн. ӹшкe лoштыш крeдӓлмӓш
луaткoк и шыпшылтын. 1538-шӹ ин ик шaнымaшкы тoлын, Йaнoш Икшӹ м кугижӓэш
aйырaт, нo тӹдӹм шукыштaт aгыл пуштыт дӓ кӹл вeрц крeдӓлмӓш угӹц тӹнгӓлӓлтeш.
Тeнгe 1541 -шӹ ин турoквлӓ куштылгынoк Будa двoрeцӹм рoaлтeн нӓлӹт. 1526—1541-шӹ
ивлӓ лoшты вырсы кeн гӹнят, культурa сoйтoк виӓнг кeрдӹн. Шaмaклaн, 1526-шы ин
сӓндӓлӹкӹн пaрлaмeнтжӹ лютeрaнствым eрeтиквлӓн рeлиги мaнын, увeртӓрeн. Тeнгe
гӹнят лютeрaнствo ямдe дӓ мӹнгeшлӓ, тӹдӹн пoзицивлӓжӹ цaткыдeмӹнӹт вeлe дӓ туaн
йӹлмӹлӓ шукырaк книгӓвлӓм лыктaш цaцымы. Рeнeссaнс дoкы кымылaн ылшы у
aристoкрaти ӹшкe интeрeсвлӓжӹм шeклӓнӹдeoк дӓ пиш aктивнo aнзыкылa лыктын
шaлгeн, туaн хaлыкын культурыжым виӓнгдӓш цaцeн. Сӹлнӹшaяшты тӹ жeпӹн пoэт
Бaлинт Бaлaсс (Báliant Balass) кымдaн пӓлӹмӹ лин. Тӹ жeпӹн изoбрaзитeльный
кунстын ӹшкe aйыртeмвлӓжӹ улы: тӹдӹ виӓнгӹн гӹнят, рeфoрмaци гoдым кaртинвлӓм
нaмысдымeш шoтлeнӹт дӓ йымы вaштaрeш ылeш мaныныт, сeдӹндoнaт [[кӹдӓлӓш курымaш
кунст пӓшӓвлӓ шoэн вeлe пeрeгӓлт кoдын кeрдӹнӹт. Ти шoтышты книгӓвлӓнӓт тeхeньoк
пуйырымaшoк ылын, кoдшывлӓжӹмӓт вaрa 150 иштӹ турoквлӓн oккупaци жeпӹн укeм
ӹштӹмӹ.

1541-шӹ ин Вeнгри кым лaштыкeш пaйылымы лин. Сӓндӓлӹкӹн пoкшaл тeрритoрижӹ
турoквлӓлӓн вaнжeн (Будaaт тӹшкӹ пырa). Вaдывeл дӓ йыдвeл мӱлӓндӹвлӓ дoнo
Гaбсбургвлӓ вуйлaтeнӹт (вуйхaлa Вeнa лишнӹш Пoзoнь ылын). Трaнсильвaни м
турoквлӓ кoнтрoлируeнӹт гӹнят, тӹдӹн aвтoнoми стaтусaн ылын. Турoквлӓн жeпӹн
вeнгрвлӓн культурa виӓнг кeрддe дӓ рeнeссaнс кӱкшӹцӹштoк тыктымaктылын, тeнгe
XVII-шӹ курым яктe Ирвeл Eврoпы н вeс сӓндӓлӹквлӓштӓт ылын. Турoквлӓн oккупaци
вeнгр культурышты кeлгӹ кишӓм кoдeн. Кoгo крeдӓлмӓшвлӓ ылдeлыт гӹнят, кeчӹнь
ӹлӹмӓш, сoйтoк тыр ылдe, турoк сaлтaквлӓ кынaм шaнeнӹт, тӹнӓм хaлaвлӓм зoрaяш
кeн кeрдӹнӹт. Тидӹ гӹц пaснa вeнгр дӓ нeмӹц сaлтaквлӓӓт, кыдывлӓлӓн oксaм тӱлeн
шoктымы aгыл ылын, эдeмвлӓ гӹц oксaм, кaчкышым зaкoнвлӓм пыдыртeн пoгeн
сӓрнeнӹт.

Рeфoрмaци гoдым хaлык культурым виӓнгдӹмӓштӹ яжo мoнгырвлӓӓт ылыныт.
Рeфoрмaтoрвлӓ шӱдӹвлӓ дoнo шкoлвлӓм пaчыныт дӓ тӹштӹ улaнвлӓн вeлe aгыл, тeнгeoк
нeзeрвлӓнӓт тeтявлӓштӹ тымeньӹнӹт. A лыдын-сирeн мыштышы эдeмвлӓлӓн книгӓвлӓм
лыкмылa ылын. Тӹнӓм вeнгр культурa дoн сӹлнӹшaям шӓрӹшӹвлӓ кaльвиниствлӓ дoнo
пaчмы чaстный гимнaзивлӓ ылыныт (Дeбрeцeн ӹштӹ, Сaрoснaтaк ышты, Кoлoшвaр ышты
дӓ мoл вӓрeӓт). Туaн сӓндӓлӹкӹштӹ унивeрситeтвлӓ укe ылмы вeлдӹк, гимнaзим
пӹтӓрӹшӹвлӓлӓн Вeныш, Крaкoв ыш, Пaдoвa ш дӓ шӹрeнжoк Виттeнбeрг ӹш тымeняш кeӓш
вӓрeштӹн. Вeнгриштӹ чaстный эдeмвлӓ изин-oлeн типoгрaфивлӓмӓт пaчaш тӹнгӓлӹнӹт
дӓ нӹнӹ шӹрeнжoк йымы ыдылмы книгӓвлӓм лыктыныт. Тeнгe гӹнят, сӹлнӹшaя
книгӓвлӓмӓт лыктaш кычыкым пуэн кeрдӹнӹт. XVI-шы курымын йӹрӹмвӓш вырсывлӓ кeнӹт
гӹнят, сӹлнӹшaяшты ти курым яжo ылын дӓ тӹдӹ ӹндe лaч вeнгрлa сирӹмӹ.

XVII-шӹ, Сeрвaнтeсӹн, Лoпe дe Вeгaн, Рaсинӹн, Мoльeрӹн, Милтoнын, Лӱдвиг
XIV-шӹн, Рeмбрaндтын дӓ Мoнтeвeрдин курымaт Вeнгрин истoриштӹ эртӹш курым гӹц
сoтыжoк ылдe. Сӓндӓлӹк мoлнaмшылaoк кым лaштыкeш пaйылымы ылын дӓ турoквлӓн
лaштыкышты кoгoэмӹн вeлe дӓ Гaбсбургвлӓ лӹвӓлнӹ ылшы eзуитвлӓ дoн рeфoрмaтoрвлӓ
лoшты сo сoрeдӓлмӓшвлӓ кeнӹт. Двoрянвлӓ, лӹмӹнжoк aристoкрaтвлӓ, ти курымын ӹшкe
пoзициштӹм цaткыдeмдeнӹт, крeпoстничeствым кымдaрaк шӓрeнӹт. Трaнсильвaнин вeнгр
гeрцoгвлӓ Eврoпын пoлитикыштат ӹшке лӹмӹштӹм aнжыктeн кeрдӹнӹт, нo Дьӧрдь Рaкoци
II -шын Пoльшы ш крeдӓлмӓш дoнo кaштмыжы (1657) сӹнгӹмӓшӹм кaндыдeӓт,
Трaнсильвaни aвтoмaтичeски Турци н вaссaлышкыжы сӓрнӓлтӹн.

Гaбсбургвлӓ «Турци» пoлитикышты кoгoнжoк нимaт ӹштӓш цaцыдeлыт, тидӹм шoтыш
нӓлӹн пoлитик, вырсы вуйлaтышы дӓ пoэт Миклoш Зрини (1508 — 8-шӹ сентябрь 1566)
Zrínyi Miklós) ӹшкeвуя кeшӹ, цeнтрaлизуйымы кӹлӓн дӓ вeнгр кугижӓн кидӹштӹ ылшы
Вeнгри гишӓн шaнaш тӹнгӓлӹн. Зрини Вeнeци дӓ Фрaнцин прaвитeльствo дoнo яжo
кӹлвлӓм кычeн, нo 1664 -шӹ ин утлa ирӹ кoлымыжы вeлдӹк кoдшы oпытдымы
oргaнизaтoрвлӓ дoн пaлшышывлӓжӹ ликвидируйымы линӹт.

Тeнгe Гaбсбургвлӓ н Лeпoльд Вeнгриштӹ aрмин шoтым шукeмдeн кeрдӹн, кaтoликвлӓ
прoтeстaнтвлӓ вaштaрeш тeррoрым тӹнгӓлӹнӹт, нӹнӹн пoпвлӓштӹм гaлeрывлӓш цeплeн,
вӹд мычкы кoлтeнӹт.

Хaлыкын тырхымыжы пӹтӹмӹкӹ, тӹдӹ 1678-шӹ ин тeнгe мaнмы курук (kuruc)
крeдӓлмӓшкӹ кӹньӹлӹн. Нӹнӹн вуйлaтышышты трaнсильвaни вeнгр Имрe Тӧкӧли (Imre
Thököly) ылын.

XVII-шӹ курымын Вeнгрин истoриштӹ сeк кoгo сoбытиэш турoквлӓн oккупaцин пӹтӹмӹжӹ
шoтлaлтeш. 1683-шы ин турoквлӓ Вeнa вaштaрeш крeдӓлӓш лӓктӹнӹт, нo Eврoпa
Вeнaлaн пaлшыкым пуэнӓт, турoквлӓ шин шӓлӓтӹмӹ линӹт. 1686-шы ин кoкшы
сeнтябрьӹн Будa турoквлӓ гӹц ирӹктӓрӹмӹ лин дӓ 1697-шӹ ин цилӓ турoкым
сӓндӓлӹкӹн тeрритoри гӹц пoктeн лыкмы. Ти вырсы пaштeк Трaнсильвaним
Гaбсбургвлӓн кугижӓнӹшкӹ ушымы. Тeнгe сӓндӓлӹк угӹц иктӹш ушнaлтын, нo вырсы
пaштeк экoнoмикa кaтaстрoфa aнзылны шaлгeн.

1703-11-шы ивлӓ лoшты кoгo мaгнaт, гeрцoг Фeрeнц Рaкoци II-шы (Ferenc Rákóczi
II) вуйлaтымы дoнo у крeдӓлмӓшвлӓ ылыныт, ӹндeжӹ Гaбсбургвлӓ вaштaрeш. Нo
Aвстрин aрмижӹ тидӹм лaксыртeн кeрдӹн. Ти крeдӓлмӓшвлӓ пaштeк сӓндӓлӹк тaмaняр
лу и тырышты ӹлeн кeрдӹн. Вeнгр двoрянвлӓ дoн Aвстри кугижӓ лoшты яжo кӹлвлӓ
ылыныт дӓ Вeнын влиянижӹ кoгoэмӹн. Сӓндӓлӹкӹштӹ у мaрдeжвлӓ ӹфӹлӓш тӹнгӓлӹнӹт,
Фрaнци, Гeрмaни, Итaли дoнo кӹлвлӓ цaткыдeмӹнӹт. Тӹ жeпӹн тымдымaш мeтoдвлӓ
тoштeмӹнӹт гӹнят, тымeньшӹвлӓн шoт шукeмӹн вeлe дӓ тымдымaш кӱкшӹцӹмӓт яжoэш
шoтлaш лиэш. Пыдыртымы хaлaвлӓ дoн двoрeцвлӓ вӓрeш увлӓм шaгaлтымы дӓ
цивилизaцилӓн нeгӹцӹм угӹц пиштӓш тӹнгӓлмӹ. Aвстрин пoлитикыжы индустри дoн
выжaлымaш вaштaрeш ылын, нo сoлa кудыло (хoзяйствы) ти шoтышты икпoрaткaн виӓнг
кeрдӹн. Кугижӓн кудвичӹ хрeсӓньвлӓн ӹлӹмӓшӹмӓт куштылтeн дӓ двoрянвлӓн
прoизвoлышты ӹндe чӹдeмӹн. Гaбсбургвлӓн истoрин шӧртньӹ жeпшӹ Мaриa Тeрeзa н
(1740—1780) ивлӓэш тoлeш, нo тидӹ сoйтoк Вeнгриш рoкoкoн идилижӹм кaндeн кeрддe.



https://mrj.wikipedia.org/wiki/%D0%A8%D0%B8%D0%BC_%D1%82%D0%B0%D0%BD%D0%B3%D1%8B%D0%B6

Шим тангыж ( руш. Чёрное мо́ре, болг. Черно море, укр. Чорне море, рум. Marea
Neagră, тур. Karadeniz, груз. შავი ზღვა, абх. Амшын/Амшын Еиқәа, адыгла Хы
ШIуцI, кугезӹ грек. Εὔξενος Πόντος, грек. Μαύρη Θάλασσα, лат. Pontus Euxinus) —
Атланти океанын бассейнӹшкӹжӹ пырыш коргӹштӹш тангыж. Босфор иксӓ доно Мрамор
тангыж доно дӓ Дарданеллын иксӓжӹ гач Эгей да Мӱлӓндӹ лоштыш тангыж доно
кӹлдӓлтеш. Йыдпелвелнӹжӹ, Украинышты Крым пел ошмаоты вӓрлӓнӓ. Шим тангыж мыч
Европа дон Изи Ази лоштыш пӹсмӓн кеӓ.

Шим тангыж тӹрӹштӹш сандалӹквлӓа: Украина, Россий Федераци, Грузи, Турци,
Болгари, Румыни



https://mrj.wikipedia.org/wiki/%D0%9C%D0%B0%D1%80%D0%BA_%D0%A2%D0%B2%D0%B5%D0%BD

Марк Твен (англ. Mark Twain, лачокла лӹмжӹ Сэ́мюэл Лэ́нгхорн Кле́менс
(англ. Samuel Langhorne Clemens); 30 ноябрь 1835, Флорида когосолашты ( Миссури
штатышты) — 21 апрель 1910, Реддинг (Коннектикут штатышты), Элмейрышты (Нью-Йорк
штат) тайымы— ро-днӓ американ сирӹзӹ, журналист, ушемкымдем йенг. Тӹдӹ шукы
жанрышты сирен — реализм, романтизм, юмор, сатира, философи фантастика,
публицистика дӓ цилӓ жанрышток ӹшкӹмжӹм гуманист дон демократ семӹнь анжыктен.
Сек пӓлӹмӹ пӓшӓжӹ Гекльберри Финнӹн ма-шоным ӹштӹл сӓрнӹмӹжӹ“». Эрнест Хемингуэй
семӹнь, кӹзӹтшӹ американ литературын важвлӓжӹ Марк Твенӹн Гекльберри Финн гишӓн
сирӹмӹ книгӓвлӓштӹ ылыт.



https://mrj.wikipedia.org/wiki/%D0%A2%D1%83%D1%80%D1%86%D0%B8_%D1%80%D0%B0%D0%B9%D0%BE%D0%BD%D0%B2%D0%BB%D3%93

Турци районвлӓ — Ти ӹлӹштӓшӹштӹ Турцин районвлӓн (турок ilçe = илче ; тошты
лӹмжӹ: kaza = каза) лӹмвлӓштӹм пумы, кышты 957 ӹлӹзӹ.

Анкара хала = Акьюрт - Алтындаг - Аяш - Баля - Чанкая - Чубук - Элмадаг -
Этимесгут - Гӧльбашы - Каледжик - Казан - Кечиӧрен - Мамак - Синджан - Пурсаклар
- Енимахалле

Бурса халан центр районвлӓ : Гемлик, Гӱрсу, Кестель, Муданья, Нилӱфер,
Османгази, Йылдырым.

Измир халан центр районвлӓ : Балчова, Байраклы, Борнова, Буджа, Чигли, Газиэмир,
Гӱзелбахче, Карабаглар, Каршыяка, Конак, Менемен, Нарлыдере.

Стамбул халан центр районвлӓ : Авджылар, Багджылар, Бахчелиэвлер, Бакыркӧй,
Байрампаша, Бешикташ, Бейоглу, Фатих, Газиосманпаша, Гӱнгӧрен, Кадыкӧй,
Кягытхане, Кӱчӱкчекмедже, Шишли, Ускюдар, Зейтинбурну



https://mrj.wikipedia.org/wiki/%D0%A1%D1%82%D0%BE%D0%BA%D0%B3%D0%BE%D0%BB%D1%8C%D0%BC

Стокгольм (швед.: Stockholm [stɔkːɔlm], лат.: Holmia) — Швецин вуйхалажы,
сӓндӓлӹкӹн сек кого халажы. Мӓларен йӓрӹн ирвел монгырыштыжы шыпшылт вазын.
2009-шӹ ин халашты 842 376 эдем ӹлен. Стокгольмышты Швеци кугижӓн резиденцижӹ,
Министрвлӓн Согоньышты (правительство) дӓ Риксдаг (Парламент, Кугижӓн Погыныш)
вӓрлӓнӓт. Стокгольмын халыквлӓлоштыш аэропортшы Арланда маналтеш. Кого Стокгольм
регионышты 1 252 020 (2005), а халан агломерациштӹжӹ 1 949 516 эдем ӹлен.
Стокгольм луатныл ошмаоты (остров) гӹц шалга. Хала лӹмӹн этимологижӹ «сток»
(преня) дон «холм» (изи ошмаоты) шамаквлӓ гӹц лин. Хроникышты пӹтариш гӓнӓ
1252-шы ин ӓшӹндӓрӓлтеш.



https://mrj.wikipedia.org/wiki/%D0%9C%D0%B0%D1%80%D1%8B_%D0%AD%D0%BB_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA

Мары Эл Республика (алыкмарла Марий Эл Республик, рушла Республика Марий Эл) —
Россий Федерацин лаштыкшы, Тӹдӹ Йылкымдемӹн Федерал йӹрвелӹш пыра.

Вуйхала — Йошкар-Ола (Якшар-Хала). Киров, Угарман областьвлӓ, Татарстан дӓ
Суасламары Республикывлӓ доно йӹгӹре ылеш.

Мары Эл Ирвел-Европысо тӧрвӓрын ирвел монгырыштыжы, Йылын покшал йогыныштыжы
вӓрлӓнӓ.

Шалахай сирӹн вадывел лаштыкшым купан Мары лапвӓр нӓлеш. Республикин вадывел
монгырыштыжы Йылышкы кого йогы Вӹтлӓ йоген пыра. Лапвӓрын ирвел монгырыштыжы
Йылын шалахай вел гӹц йоген пырышы ӓнгырвлӓ ылыт, нӹны шокшывел тайыл гӹц, Виче
арка гӹц йоген эртат: Изи Какшан, Изи Кундыш да Кого Ошла ӓнгырялвлӓ доно, Кого
Какшан, Кого Кундыш дӓ Ӹрде ӓнгырялвлӓ доно. Нӹнӹн вӓрланӹмӹ кымдыкышты шукы
шӹргӹ дон йӓр.

Республикин ирвел монгыржы Виче арка (кӱкшыц 275 м якте) тураште вӓрлӓнӓ. Тӹштӹ
мӱлӓндӹ порволымо вершӧрын тӱрысшӧ ылыт, адакшым млӓндӱмбал ӓнгырвлӓ лопкыт дӓ
корем доно шелышталтын. Нӹнӹн лошты Вичӹ вӹдкымдем ӓнгӹрвлӓ: Немда, Лаж, Талман,
Шӱкшан дӓ молы ӓнгӹрялвлӓ доно, адакшым Пувӱд, Вӱрзӹмвӹд, Шошма; Йыын шалахай
монгыр гӹц йоген пырышыЭлнет ӓнгырял, Шора, Йыр дӓ Ӱшӱт ӓнгӹрялвлӓ доно.

Йылын вургымла сирӹштӹжӹ 14 гӹц республикын лач ик районжы, Кырык мары район,
вӓрлӓнӓ. Тӹдӹ Йылвел кӱкшӹ вӓрӹн йыдвел тӹрӹм налеш. Тӹштӹ Юлыш Шур, Сумка,
Йынгы, Арйынгы, Шӹндӹр ӓнгӹрялвлӓ йоген пырат.

Халык шот: 716,9 тӹж. эдем (2005, 2002 ин 725,0 тӱж.). Чак ӹлымаш: 30,9 эдем/км²
(2005), хала халык шот: 63,1 % (2005).

Финн-угр полкошамыч ӓкрет годсек кызытсе касвел, йӱдвел дӓ покшел Российын
ужаштыштыже вӓрлӓнен ылеве. Марий Эл вӓрлӓныме вӓрыштыже шуко ӓкрет годсо
арвервлак кодыныт, кудо икымше тӱжемийлашке мӓмннӓ курымашлык (Кристос шочмо)
деч ончыч пурат. Шке лодкален возымо тиштым йомдарымылан да суас акрет годсо
кагазвлак Озаҥ кучымаш жапыште пытарымылан кӧра шукырак увервлак покшел Юлышто
руш курымсерышвлак дене кылдалтын.

Марийшамычым эн ондак VI курымышто лишне гот калыкын эртымгорнызо Иордан Merens
семын палемден. Вара X курымышто казар курымсерышче марийшамычым Ц-р-мис семын
палемден. Тыге рушвлак нунын дек ончыл (касвел) марийшамычым (мӓрӹ) «меря»,
шеҥгел (эрвел) марийшамычым (марий) «черемис» лӱмден тӱҥалыныт. Тыгак суасшамыч
марийкалыкым «сярмысь» але «чирмеш» лӱмденыт. Тиде жапыште марийвлак пошкудо Йыл
Суас Кугижаныш (Волжская Булгария) дене, кудо кызытсе Татарстан олмышто верланен
ыле, лишыл кылым кученыт. Тудым 1236 ийыште Бату-онын саркалык кырен шалатен.
Тиддеч вара Шӧртньӧ Урда лиймеке марийвлак нунын дене сай кылым кученыт. XIII—XV
курым коклаште марийшамыч Шӧртньӧ Урдаш да Озаҥ онлыкыш пуреныт.

IX курым гыч марий калык эрвелыш кайыше Кийып Рушысо славяншамыч дене кылдалт
шогат. Нуно марий мландыш пуреныт да икмыняр ожно марий ола олмылаште илаш
тӱҥалыныт (Галич Мерский, Ростов), тыгак у олам шынденыт: Ярославль, Суздаль,
Владимир, Нижний Новгород (Угарман). Эркын-эркын касвел марий Кристиан тыныш
пурымеке славянлаҥдат, Кристос тыныш пуртымаш ваштареш шогышо еҥвлак куржат
эрвелыш, марий мландын кӧргыш. Кокла курымлаште марий кундемыште руш-суас
вашпижмаш (руш ден суас калыкын вашпижмашыже) чӱчкыдын лиеда (тыглай паша лиеш).
Тидегунам марий калык суас велне лиеш. Кужу жап суас ден марий калыкшамыч
сеҥышыш лектыт, варажым Шучко Йыван ончылгоч шонен пыштыме да руалтен налме
сарым тӱҥалеш: 1546 ийыште курыкмарий калыкын мландыже (Юлын пурла серже) Моско
йымак логалеш, 1552 ийыште Чар саркалык Озаҥ-олам налыт, да олыкмарийвлак
йозакым Москолан тӱлаш тӱҥалыт. Варажым шонен пыштыме колонизаций тӱҥалеш: тыге
1557 ийыште негызым пыштыме Шавашар олалан, 1583 ийыште — Цӹкмӓлан, 1584
ийыште — Царлалан (кызытсе Йошкар-Ола). Марий мландыште тиде жапыштак Шанцара,
Яраҥ, Вӱрзым, Малмыж руш карманвлакыш савырненыт. 1552 иймучаш гыч марий
мландыште тушман ваштареш утарыше кредалмаш ылыжын. Руш курымсерышчешамыч тиде
30 ий наре шуйнышо кредалмашым «черемис-влакын сарышт» лӱмденыт. Тунам шуко
марий тӧратушка да тыглай калыкын пелыштыже марий калыкын эрык верч пытен. Шуко
онвлаклан Тӱркийыш да Крымыш куснаш логалын.

1872 ийыште Озаҥ халаште туныктышо семинарий почылтеш, кушто Йыл кундемысе чыла
калыкым, тидын шотышто марий калыкымат, туныкташ шонен пыштыме ыле. Тиде марий
калыкын илышыштыже кугу ошкылым ончыко ышташ полшен. Марий школвлак почылтыт,
марий кнагавлак савыкталтыт, тидын шотышто тунемме кнагавлакат. 1917 ийысе
Пургыж революций кугыжан кучемым сӱмырен. Ынде марий калыкланат моло ден тӧр
кертыжан (равноправный) лияш, шке вийым чумырен, эрыкыш, волгыдо илышыш лекташ
корно почылтын. 1917 ий Сорла тылзыште Ӱпӧ губернийын Пӱрӧ халаштӹже икымше
Марий Погын эртен. 4 Кылме тылзын 1920 ий ийыште Марий аптоном вел ышталтын. 5
Чатлама тылзын 1936 ийыште Марий АССР-ыш савырыме. 1990 ий гыч Марий Эл
Республик лиеш. 1920 ийлаште кок иктӧркертыжан йылме шырым шынденыт: олыкмарий
йылме да курыкмарий йылме. Тыгодым марий йылмыште тыгак кугу кундемойвлак уло
(касвел-йӱдвел, малмыж, эрвел) да шуко верысе кутыртыш. 1930 ийлаште, моло калык
республиквлак дене тӧр, чыла марий интеллигентвлакым пытарен улыт. Эркын-эркын
марийвлак республикыште шагалемын толеш, марий йылме политик пызырымашлан кӧра
руш йылме дене вашталтыме.

Эн кугу ыштыквервлак: ТАУ «Йошкар-Оласе шылкомбинат», Марий машинчоҥышо завод,
Пелвӱдышӧ ӱзгар завод, Йошкар-Оласе чодыра озанлыклан машинам чоҥышо заводвлак,
механик завод (велосипедвлак; Йошкар-Ола), завод «Электроавтоматика»
(Йошкар-Ола), Марий челлулоз-кагаз комбинат (Юлсер-Ола), АУ «Марбиофарм» (эм),
Шке ыштыме коваште завод.



https://mrj.wikipedia.org/wiki/%D0%A7%D0%B0%D0%BF%D0%BB%D0%B8%D0%BD,_%D0%A7%D0%B0%D1%80%D0%BB%D1%8C%D0%B7

Сэр Чарльз Спе́нсер «Ча́рли» Ча́плин, 16 апрель 1889 — 25 декабрь 1977) — Рӧднӓ
американ комик. Американ дӓ англи киноактёр, сценарист, композитор, режиссёр,
кымда профилян кинематографи актёр, тӱнымбалны сек кымдан пӓлӹмӹ персонажым —
январланен каштшы Чарлим аныжыктыш, кыды кӹтӹк форман комедивлӓштӹ анжыкталтеш.
Ти апай фильмвлӓм 1910-шы ивлӓн Кистоунын киностудиштӹжӹ анжыктымы. Чаплин
пантомима дон буффонада йӧнвлӓм шӹренок кычылтын. 1920-шы ивлӓн тӹдӹ социальный
дӓ серьезныйрак темывлӓм тӹкӓлеш. 1914 и годшен Чаплин ӹшкӹмжӹм режиссёр семӹнь
анжыктен, 1916 ин фильмвлӓжӹн продюсерӹштӹ лин, 1918 и годшен музыкымат сирен.



https://mrj.wikipedia.org/wiki/%D0%92%D0%B0%D0%BB%D0%B3%D1%8B%D0%B4%D1%8B_%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%BA%D0%B5%D1%87%D3%B9

Валгыды Валентин кечӹ, вес семӹньжӹ Яратышывлӓн кечӹштӹ — кымдан пӓлӹмӹ светский
айо, кыдым 14-шӹ февральын аят. Ти кечӹн шергӓкӓн дӓ яратымы эдемвлӓлӓн
пеледӹшвлӓм, конфетвлӓм, мадышвлӓм дӓ йӓнгӹм анжыктышы виш сирмӓшвлӓм
(открыткывлӓм) пӹрнялӓт, кышты яратымашым согоньлымы шаявлӓм ӓль лыдышвлӓм
сирӓт. Ти виш сирмӓшвлӓм валентинкывлӓ маныт. Социологи шӹмлӹмаш семӹнь ти виш
сирмӓшвлӓ пиш популярный ылыт дӓ У и дӓ Шартял айовлӓ доно кымылангдымы паштек
вӓрӹм нӓлӹт.

Валгыды Валентинӹн кечӹ важвлӓжӹм Кугезӹ Рим жепӓш Луперкли айо гӹц нӓлеш, кыдым
– яратымаш дӓ эротизм Juno Februata (Юно) йымытар дӓ пӧрттӱ йымы Pan (Фавн)
лӹмеш эртӓрӹмӹ. Ти айо годым млоцавлӓ Palatinus (Палатинус) неркӓштӹш тӓрлидӹштӹ
погыненӹт дӓ кесӹвлӓ дон ик пим цӧкеш канденӹт. Цӧкӹм пумы церемони паштек
ӹрвезӹвлӓ вӹлӓнӹштӹ кесӹ каваштым чиэн, йӹрвӓш сӓрненӹт дӓ ваштареш толшывлӓм
кесӹ кавашты гӹц ӹштӹмӹ лыпшвлӓ доно лыпшенӹт. Ваштареш толшывлӓжӹ шӹренжок
йориок ӹдӹрвлӓ дон ӹдӹрӓмашвлӓ лиӓш цаценӹт. Тидӹ тетям куштылгын ӹштӓш дӓ
кӹцкӓн ылмылан ӹнянӓш палшен.



https://mrj.wikipedia.org/wiki/%D0%9C%D0%B0%D0%BA%D1%81%D0%B8%D0%BC_%D0%93%D0%BE%D1%80%D1%8C%D0%BA%D0%B8%D0%B9

Макси́м Го́рький (шачынжок Алексе́й Макси́мович Пешко́в; 16 (28) март 1868,
Угарман хала, Руш Эл импери — 18 июнь 1936, Горки, Москва область, СССР) — руш
сӹрӹзӹ (кыдыжы важвлӓжӹ эрзӓ халык гӹц ылын маныт), прозаик, драматург. XIX и
XX-шы курымвлӓ лошты пиш кымдан пӓлӹмӹ сирӹзӹ, кыды цӓрӓялан эдевмлӓм
пӓшӓвлӓштӹжӹ анжыктен. Шукы пӓшӓжок революци шулӹшӓн. Философи анжалтышыжы доно
социал-демократвлӓ докы лишӹл ылын. Кугижӓ режимлӓн оппозиштӹ ылын. Тунымбалны
кымдан пӓлӹмӹ пролетариат эстетикан сирӹзӹ. Большевиквлӓн революци докы скепсис
доно анжен, но большевиквлӓн режим годым культуры пӓшӓм ӹштен шалгенӓт
(Петроградышты "Всемирная литература" книгӓ лыкмашты) дӓ вескид сандалӹквлӓ гӹц
(Мариенбад, Сорренто), толмыжы паштек, соцреволюци вӹкӹ анжалтышыжым вашталтен.
Максим Горьки пӹтӓриш мары сирӹзӹвлӓлӓн кого пример ылын, тӹдӹн пӓшӓвлӓжӹм кырык
марлаат сӓрӹмӹ.



https://mrj.wikipedia.org/wiki/%D0%90%D0%B0%D0%BB%D1%82%D0%BE,_%D0%90%D0%BB%D0%B2%D0%B0%D1%80

Алвар Аалто - (финнлӓ Hugo Alvar Henrik Aalto, 3 февраль 1898, Куортане — 11 май
1976, Хельсинки) — финн архитектор дон дизайнер, кӹзӹтшӹ жепӓш дизайнлан негӹцӹм
пиштӹшӹ.

Алвар Аалтон ӓтяжӹ Юхан Генрик Аалто, мӱлӓндӹм висӹшӹ, ӓвӓжӹ Сельма Матильда
Аалто почтыштыш клерк ылын. 1916-шы ин Алвар Йӱвӓскӱлӓштӹш лицейӹм пӹтӓрен, кыды
паштек Хельсинки Политехника институтыш архитектурым тыменяш пырен. Тыменьмӹжӹ
годым Суомиштӹ Граждан вырсышты кредӓлӹн. 1921-шӹ ин архитекторын дипломжым
нӓлӹн. Аалто Хельсинкиштӹ пӓшӓм мон керддеӓт, Йӱвӓскӱлӓшкӹ кен дӓ тӹштӹ 1923-шы
ин ӹшке архитектура бюрожым пачын.



https://mrj.wikipedia.org/wiki/%D0%AD%D0%B4%D0%B5%D0%BC%D3%B9%D0%BD_%D0%BF%D1%80%D0%B0%D0%B2%D0%B0%D0%B2%D0%BB%D3%93%D0%B6%D3%B9

Эдемӹн прававлӓжӹ – шачмы годшенжок эдемлӓн прававлӓ пуалтыт, нӹнӹм иктӓт весӹ
тӹдӹ гӹц шолышт нӓлӹн ак керд. Ти прававлӓ гражданство, ӹдӹрӓмӓш ӓль пӱэргӹ,
шонгы ӓль сӓмӹрӹк, раса, махань халык гӹц ылмы, махань религилӓн ыдылмы гӹц ак
кечеп. Эдемӹн прававлӓжӹм кӹзӹтшӹ ушемкымдемӹштӹ кугижӓнӹшвлӓн тӹнг законвлӓштӹ
(Конституцивлӓштӹ) пингӹдемдӹмӹ.

Коклышы курымын эдемӹн прававлӓжӹ гишӓн Ушымы Халыквлӓн Организаци (УХО) (англла
UN, рушла ООН) 10-шы декабрьын 1948-шӹ ин ”Эдемӹн прававлӓжӹн тӹнг декларацижӹ”
документӹм сирен. Анжы: http://www.un.org/russian/documen/declarat/declxr.htm
1950-шӹ и гӹц тӹнгӓлӹн, 10-шы декабрьым Эдемӹн прававлӓжӹн Кечӹ семӹнь аят.
1966-шы ин УХО-н эгидӹжӹ доно ”Гражданский дӓ политический прававлӓн
халыквлӓлоштышы пакт” дон ”Экономический, социальный дӓ культурный прававлӓ
гишӓн халыквлӓлоштыш пактым” ярыктымы. Европышты ”Эдемӹн прававлӓ дон тӹнг
ирӹкшӹм ӹшӹклӹмӹ Европын Конвенци” функционируя. Ти документ весӹвлӓ доно
тӓнгӓштӓрен, ӹлӹмӓш докы лишӹлрӓк ылмыжы доно айыртемӓлтеш. Кынамжы законвлӓм
сирӓт веле, ӹлӹмӓшӹшкӹ пырташ ак цацеп, а пӓлдӹртӹмӹ документ ти шотышты
нормывлӓжӹм шотеш пиштӓш тергӓ. Тӹнг иструментжӹ семӹнь эдемӹн прававлӓжӹ верц
ылшы Европын Судшы ылеш. Тенгежӹ гӹнь тиштӹ кӹтӹкӹн эдемӹн прававлӓжӹ гишӓн
сирӓлтӹмӹлӓ:

Демократи — грек йӹлмӹ гӹц, кугижӓнӹшӹм вуйлатымы форма. Тидӹн тӧр формыжы
(халыкын вуйлатымыжы доно) ӓль представляйӹмӹ демократин формыжы (халыкын
айырымы эдемвлӓ доно (депутавтлӓ) вуйлатымаш) улы.



https://mrj.wikipedia.org/wiki/%D0%A8%D0%B0%D1%80%D1%82%D1%8F%D0%BB

Качмы паштек семнявлӓшкӹ ӱштӹ Кугуза пӹрняӓн пӱштӹржӹ дон толеш. Европышты тӹдӹ
Санта Клаус ылеш- ош пандашан пуры шонгы тьотя, кыды Лапланди гӹц пучывлӓ дон
толеш. ӱштӹ Кугузан палшышывлӓжӹ улы- гномвлӓ, кыдывлӓ пӹрням шӓлӓтӓш палшат.
Гномвлӓ халык мифологи гӹц толшы пурым кандышы дӓ пурым шанышы вадыжвлӓ ылыт,
кыдывлӓ ӱштӹ Кугузалан, тенгеок эдемвлӓлӓнӓт палшат. Нӹнӹ лач Шартял вадны веле
эдемвлӓ докы толыт. Пӹрнявлӓм пумы анзыц тетявлӓ ӱштӹ Кугузалан мырым мырышашлык
ылыт. Ик техень кымда пӓлӹмӹ мыры "Гномвлӓн Шартял" маналтеш, кыдым кыце
тетявлӓ, тенгеок кого эдемвлӓӓт мыраш яратат.



https://mrj.wikipedia.org/wiki/%D0%A6%D0%B5%D0%BF%D0%B5%D0%BB%D1%8C

Шур йогы дон Арпӹнгель ӓнгӹр лоштышы сек кӱкшӹ вӓреш иктӓ кок тӹжем и перви
(ӓнят, анзыцыракат) тамахань финн-угр халык Цепель лӹмӓн крепостьым (кӓрмӓнӹм)
чанген шӹнден. Тишкӹ толын лӓкмӹкӹштӹ, кырык марынвлӓӓт тӹдӹм тӹнг халаштылан
айырен нӓлӹт. Археологвлӓн ынгылдарымы семӹнь тиштӹ ӹлӹшӹ халык ананьинский
культурым кычен. Ти вӓр Шурдӹнг доны ылеш.

Цепель стратеги рольым мадын: ти кӱкшӹ кырык вӹлец Шур дон Йыл вес сир
мӱлӓндӹштӹ кымдыкеш кайын колта. Тӹнӓм Йыл Кырык сир гӹц палнырак йоген, тӹдӹн
тошты йогым вӓржӹм Кукшыйыл маныныт, рушлажы Луков ӓль Лукоянов затон, кӹзӹт
ӹнде вӹд пындашты лин шӹнзӹн. Тенге Цепель гӹц Йылыш Шур ӓнгӹр дон Мелепка йӓр
(Хмелевский затон) мычкы лӓктӹнӹт. Ваштареш икманяр остров лин, ӱлнӹшӹжӹ
Черемисский маналтын. Цепель гӹц иктӓ кым уштышаш вӓрӹштӹ Арпӹнгель сирӹштӹ
кырык марынвлӓн Кого Йымыштын “резиденци” лин, кырык марынвлӓ тиш цилӓ вецӹн
кымалаш, цӧклӓш каштыныт.



https://mrj.wikipedia.org/wiki/%D0%A1%D0%BE%D0%BA%D1%80%D0%B0%D1%82

Сокра́т (кугезӹ грек: Σωκράτης, лат.: Sokrates, 469 и Х.ш.я., Афины — 399 и
Х.ш.я. тӹшток) — кугезӹ грек философ, кыдым Вадывел Европыштыш философилӓн
негӹцӹм пиштӹшеш шотлаш лиэш. Сократ философиштӹ пӧрттӱ дон йӹрвӓш ылшы
тӱнымбалым веле агыл шотыш нӓлӹн, тӹдӹ эдемӹмӓм шӹмлӓш дӓ ынгылаш ӱжӹн, тенге
эткым ынгылымаш шачын. Философ семӹнь Сократ эдемӹн пӧрттӱ дон кайышыжым
яжоэмдӹмӹ верц ылын. Эдемвлӓ гӹц ядыштмаш ти шотышты яжо кӹцкӹвлӓм канден
кердеш: эдем гӹц философи дӓ этика ядмаш гишӓн иктӓмам ядат гӹнь, тӹдӹ ядмашеш
вӓшештӹмӹжӹ анзыц шаналта дӓ тенге ти ядмаш ӓшешӹжӹ вазеш. Шамаклан, эдем пуры
ылмы дӓ пурым ӹштӹмӹ гишӓн пӓлӓ гӹнь, тидӹм тӹдӹ автоматически ӹштӓ. Сократ ӹшке
тымдымашвлӓжӹм пумагаэш сирӹде, но диалектикын йӧнвлӓжӹ доно ӹшке шанымашвлӓжӹм
ӹшке тыменьшӹвлӓлӓнжӹ пуэн. Тыменьшӹвлӓжӹ логӹц Платон тӹдӹн шанымашвлӓжӹм
диалогвлӓш пиштен, кышты Сократын лӹмжӹ ӓшӹндӓрӓлтеш. 399-шӹ ин Х.ш.я. Сократым
халан йымывлӓжӹм ваштылеш дӓ критикуя, ӹшкӹлӓнжӹ у йымывлӓм шанен лыктын дӓ
самӹрӹквлӓн вуйыштым пыдырата манын, тӹдӹм вуйнаматеш лыктыт дӓ суят. Афины
халан ирӹкӓн гражданинжӹ ылынат, тӹдӹм казньыделыт, тӹдӹ ӹшке ӹшкӹмжӹм ядым
нӓлӹн, пуштын.



https://mrj.wikipedia.org/wiki/%D0%9C%D0%BE%D0%BC%D0%BE%D1%86%D0%B0_(%D1%81%D0%B0%D1%83%D0%BD%D0%B0)

Момоца (сауна) - кӓпӹм ӹрӹктӹмӹ, пӱжӓлтмӹ, паралтмы, цӹвӹлгӹмӹ, мышкылтмы вӓр.
Момоца ошы дӓ шимӹ лин кердеш. Ош момоцашты шӹкш пыч вашт тӱгӹ лӓктеш, шим
момоцашты шӹкш момоца кымдык шӓрлӓ дӓ тенге тӹшкӹ йонгалтмыкы веле пыраш лиэш.
Момоца паштек "куштылгы пар доно" руш шая вариант вӓреш ӹнде марла "Шӓлӓ момоца
гыц" манын попат. Кырык сирыштӹ цилӓ портӹшток манаш лиэш, ӹшке момоца улы. Вес
халыквлӓ логӹц момоца культуры доно сек кымдан финнвлӓ пӓлӹмӹ ылыт. Ти
сӓндӓлӹкӹштӹ момоца "сауна" маналтеш. Финнвлӓн саунывлӓштӹ кыце солавлӓштӹ,
тенгеок шӹренжок хала ватерывлӓштӓт улы. Суомиштӹ цилӓжы 2 миллион нӓрӹ сауна
улы, кыды йыхшын 3-4 сауна вӓк лин кердеш.

http://www.eeyore.aroundspb.ru/?o=2722 (Шим момоца Кырык мары этнографи
музейӹштӹ)



https://mrj.wikipedia.org/wiki/%D0%9D%D0%B5%D1%80%D1%83%D0%B4%D0%B0,_%D0%9F%D0%B0%D0%B1%D0%BB%D0%BE

Па́бло Неру́да (исп. Pablo Neruda — псевдолӹмжӹ, шачынжок: Рика́рдо Элиэ́сер
Нефтали́ Ре́йес Басоа́льто, исп. Ricardo Eliécer Neftalí Reyes Basoalto) (12
июль 1904—23 сентябрь 1973) — Чили поэт, дипломат дӓ политика йенг, Чили
республикын сенаторжы. Сӹлнӹшаяштыш Нобель премин лауреатшы (1971).

Пабло Неруда Покшал Чилиштӹш Парраль изи халашты шачын. Ӓтяжӹ Хосе дель Кармен
Рейес Моралес, кӹртнигорнышты пӓшӓзӹ ылын. Ӓвӓжӹ, Роса Нефтали Басоальто Опасо,
школышты тымдышы ылын, Паблон изи ылмыжы годымок эче шоды цер доно церлӓнен
колен. Тидӹ пӓштек ӓтяжӹ вес вӓтӹм нӓлӹн. Вара семняштӹ Кечӹвӓлвел Чилиш Темуко
халаш ӹлӓш ванжен. Неруда лу иӓш годымок лыдышвлӓжӹм сирӓш тӹнгӓлӹн. Кок иштӹ
тӹдӹ кымдан пӓлӹмӹ чили поэтесса Габриэла Мистраль доно пӓлӹмӹ лин, кыды изи
поэтлӓн поэзиштӹ корным ажедшӹжӹ лин. 1920 ин сӓмӹрӹк «Сельва аустраль»
журналышты Пабло Неруда псевдолӹм доно пӹтӓриш лыдышвлӓжӹм пецӓтлен. Ӓтяжӹ
поэтӹн лыдышвлӓм сирӹмӹ вӹкӹ пурын анжыде дӓ тӹдӹм шӹдештӓрӓш ӹнжӹ ли манын чех
писатель Ян Неруда семӹнь псевдолӹмжӹм нӓлӹн. Варажы ти лӹмӹм курымжы кычылтын.
1921 ин Неруда Сантяго Пединститутыш тыменяш пырен. Шукыштат агыл «Айо мыры»
лыдышыжы «Хувентуд» газетӹштӹ Чили Студентвлӓн Корпораци доно организуйымы
сӹлнӹшая премим сӹнген нӓлӹн. Тидӹ тӹдӹн пӹтӓриш премижӹ ылын. 1923 ин ӹшке
оксаэшӹжӹ Пабло Неруда «Вады жерӓвлӓн вӓшлимӹштӹ» пӹтӓриш лыдыш погемикшӹм
пецӓтлен лыктын. Ти лыдышвлӓм халык ӹвӹртен вӓшлин, седӹндонат 1924 ин «Яратымаш
гишӓн коклы лыдыш дӓ ик ойхан мыры» лыдыш книгӓм эче лыктын шокта. Тидӹ паштек
Латин Америка кымдык тӹдӹ поэт семӹнь пӓлӹмӹ лин. Ти кок лыдыш погемикшӹм поэт
модернизм йӧн доно сирен дӓ 1926 ин «Мычашдымы эдемӹн цацымашвлӓжӹ» книгӓштӹжӹ
авангардизмӹш ванжен.



https://mrj.wikipedia.org/wiki/%D0%95%D0%B2%D1%80%D0%BE%D0%BF%D1%8B%D0%BD_%D0%A1%D0%BE%D0%B3%D0%BE%D0%BD%D1%8C%D0%B6%D1%8B

Европын Согоньжы Европыштышы халыквлäлоштыш организацивлä логӹц иктӹжӹ. Тӹдӹн
тӹнг пäшäжӹ — икӹжäк-иктӹм ынгылымаш, ик семӹнь ылшы Европа верц ылмаш, ирӹкäн
лимäш, демократи, эдемӹн прававлäжӹм ӹшӹклӹмäш дä законвлäм шотеш пиштӹмäш.
Европын Согоньжым Европа Унион (Ушем) доно яркалаш ак кел, ти кок организаци
ӹшке лоштышты айыртемäлтӹт. Европын Согоньын тӹнг результатешӹжӹ Европа
Конвенцим йäмдӹлӹмӹжӹ дä тӹдӹм пингӹдемдӹмӹжӹ шотлалтеш.

Официально Европын Согоньжым 5 майын 1949-шӹ ин ӹштӹмӹ. Штаб-квартирӹжӹм
Страсбургеш айырымы. Тидӹ гишäн договорым Лондонышты 10 сäндäлӹк сиренӹт:
Бельги, Дани, Ирланди, Итали, Лӱксембург, Нидерландвлä, Норвеги, Кого Британи,
Франци дä Швеци.



https://mrj.wikipedia.org/wiki/%D0%A4%D0%BB%D0%BE%D0%B1%D0%B5%D1%80,_%D0%93%D3%B1%D1%81%D1%82%D0%B0%D0%B2

Гӱстав Флобер (франц. Gustave Flaubert; 12 декабрь 1821, Руан — 8 май 1880,
Круассе) — француз романист. «Мадам Бовари» (1856) дон «Саламбо» (1862)
романвлӓн авторышты.

Сӓмӹрӹк ивлӓжӹм сирӹзӹ Францин провинци халавлӓштӹжӹ эртӓрен, кыдывлӓ гишӓн ӹшке
пӓшӓвлӓштӹжӓт шӹренок сирен. 1840 ин Флобер Парижӹш юриспруденцим тыменяш пырен,
1843 ин тыменяш пырахен. Флобер сӹржӹ (характержы) доно ӹшке кӧргешӹжӹ
питӹргӓлтшӹ эдем ылын. Шукы вижӹмок литература пӓшӓш пиштен. «Мадам Бовари»
(1856) романым Флобер 1851 ин шӹжӹм сирӓш тӹнгӓлӹн. «Ревӱ де Пари» журналышты
пецӓтлӹмӹ лин. Шукыштат агыл моральым ваштылмы гишӓн Флобер дон ти журналын
редакторжы судыш пумы линӹт. Роман натурализмын манифестшӹ ылын, тӹштӹ келгӹ
скепсис доно тӹ жепӓш ушемкымдем дон эдемӹм анжыктымы. Роман схемыжы донат
весӹвлӓ гӹц айыртемалтӹн: тӹдӹ утла кужы экспозициӓн дӓ яжо монгыр гӹц анжыктымы
персонаж уке. Лиӓлтмӓшвлӓжӓт кого халашты агыл, а провинци халашты кеӓт.
Флоберӹн ти романжы сек пӓлӹмӹ дӓ дискуссивлӓм шачыктышы ылын. Марла ти романым
эче сӓрӹмӹ агыл.



https://mrj.wikipedia.org/wiki/%D0%9E%D1%83%D0%BB%D1%83

О́улу (фин. Oulu ) — Фин халавлӓ ло гӹц кудымшы вӓрӹм нӓлеш, Оулу губернин
вуйлымаш покшал. Йыдпелвел-вадывел кымдем монгырышты,кышты Оулуйоки ӓнгӹр
Ботнический мӱлӓндӹш пырышы вӹд лаштыкыш йоген пыра. 1605 ин строялтшы Йыдпелвел
Финляндин сек тошты хала.

Ахтисаари, Мартти (ш. 1937) — 1994—2000 ивлӓн Финлянди вуйлатышы, Оулуш 1952 ин
ӹлӓш ванжен, Оулу университетӹм 1959 ин пӹтӓрен.

Вилле Лайхиала (1973 -) — Sentenced группын вокалист, кӹзӹтшӹ жепӹн PoisonBlack
группын гитарист дӓ вокалист, почётный хала ӹлӹзӹ.

Пӧӱкиӧ, Сусанна (фин. Susanna Pöykiö) — финн фигуристка ( 22.02.1982 ин Оулу
халашты шачын). Кокшы вӓрӹм Европа чемпионатышты фигурный катани доно 2005 ин



https://mrj.wikipedia.org/wiki/%D0%9D%D0%B8%D1%86%D1%88%D0%B5,_%D0%A4%D1%80%D0%B8%D0%B4%D1%80%D0%B8%D1%85_%D0%92%D0%B8%D0%BB%D1%8C%D0%B3%D0%B5%D0%BB%D1%8C%D0%BC

Фри́дрих Ви́льгельм Ни́цше (нем. Friedrich Wilhelm Nietzsche [ˈfʁiːdʁɪç ˈvɪlhɛlm
ˈniːtsʃə] шачын 15 октябрь, 1844, Ро-ккен (Röcken), Прусси — колен 25 август
1900, Веймар, Германи) — немӹц шанызы, философ, ышке философи тфмдфмашфжфм шанен
лыкшы, кыды академический философи гӹ о-рдӹштӹрӓк ылеш, седӹндонат Ницшен
шанымашвлӓжӹ докы соок кого интерес ылын. Ницше ӹшке философиштӹжӹ моральын,
религин, культурын, ушемкымдемын дӓ политикыштыш ядмашвлӓ вӹкӹ ӹшке семӹньжӹ
анжа. Пӓшӓвлӓжӹ афоризм йо-н доно сирӹмӹ ылытат, нӹнӹм ик семӹнь иетерпретируяш
ак ли дӓ седӹндоно шукы Полемика полемикым лыктыт. Ницшен философиштӹжӹ тӹнг
вӓрӹм кӱшӹл-эдем (суперэдем) (нем. Übermenschen) гишӓн шанымашвлӓ йӓшнӓт. Ницше
дон тенгеок нигилизм гишӓн шанымашывлӓм кылдӓт. Ницше шукы эдемӹн шачмы теорижӹ
гишӓнӓт шаныкала дӓ тӹдӹн анжалтышвлӓжӹ махань-шон инспирацивлӓм пуэнӹт.

Ницше лӱтеран пастор Карл Людвиг Ницшен (1813—1849) йыхыштыжы шачын. Гимназиштӹ
тӹменьмӹжӹ годым филологи дон музыкы док кого интересӹжӹ ылын. 1864-1869 ивлӓн
Ницше изучал теологию и классическую филологию в Бонн университет дон Лейпциг
университетӹштӹ теологи дон классик филологим тыменьӹн. Ти жепӹнок Шопенгауэр
Шопэнгауэрӹн пӓшӓвлӓжӹ доно пӓлӹ лин дӓ философижӹм лишӹлеш шотлен. Ницшен
виӓнгмӹлӓн Рихард Вагнер доно тӓнг ылмашат палшен. 23 иӓш Ницше Прусс армиш кен,
кавалериштӹ служен, но шушыргымыкыжы демобилизуялтын.



https://mrj.wikipedia.org/wiki/%D0%9C%D0%BE%D0%B4%D0%B5%D1%80%D0%BD%D0%B8%D0%B7%D0%BC

Модернизм (фр.: modernisme, лат.: modernus ”кӹзӹтшӹ жепӓш”) — XX-шы курымын
тӹнгалтӹшӹн культура аренышкы толшы йогымаш. Ти жепӹм культурын историштӹжӹ
(”измвлӓн”) жеп семӹнь пӓлӓт: импрессионизм, экспрессионизм, дадаизм, футуризм,
сӱрреализм дӓ молат. Модернизм ӹлянӓшӹжӹ, 1860-шы ивлӓнок ӹлянен, кынам француз
поэт Шарль Бодлер (Charles Baudelaire, 1821-1867) ”Модерн ӹлӹмӓшӹн артньыкшы”
(Le Peintre de la vie moderne) артикльжым сирен, кыды модерниствлӓн
манифeстӹшкӹштӹ сӓрнӓлтӹн. Но кымдан шӓрлен кеӓш манын, Модернизмлӓн XX-шы курым
тӹнгӓлтӹш дӓ ”измвлӓн” культуры нырышкы толмышты якте вычаш варештӹн.

Сӹлнӹшаям анжалаш гӹнь, Модернизм сек келгӹ кишӓвлӓм поэзиэш коден дӓ тидӹжӹ сек
пӹтӓриок XIX-шӹ курымын мычашты Франциштӹ лиӓлтӹн. Бодлер гӹц пасна раскыды дӓ
виӓн модерниствлӓэш Поль Верлен (Paul Verlaine, 1844-1896), Артур Рембо (Arthur
Rimbaud, 1854-1891) дӓ Жулиам Аполлинер (Guillaume Apollinaire, 1880-1918)
шотлалтыт. Модернизм йӧнӓн прозаиквлӓ логӹц сек кымдан пӓлӹмӹ Марсель Пруст
(Marcel Proust,1871-1922), кыды ”Ямдымы жепӹм кӹчӓлмӓш” кӹжгӹ романым сирен,
Альберт Камӱ (Albert Camus, 1913-1960) дӓ Симон де Бавуар (Simone de Beauvoir,
1908-1986) ылыт.

Немӹцлӓ сирӹшӹ модерниствлӓ логӹц сек палӹмӹвлӓ поэт Райнер Мариа Рильке (Rilke
Rainer (René) Maria, 1875-1926), прозаиквлӓ Франц Кафка (Franz Kafka,
1883-1924), Томас Манн (Thomas Mann, 1875-1955), Роберт Мусил (Robert Musil,
1880-1942) дӓ драматург Бертольт Брехт (Bertolt Brecht, 1898-1956) ылыт. Кокшы
Тунымбал вырсы паштекшӹ авторвлӓ логӹц Генрих Болльым (Heinrich Böll,
1917-1985), Зигфрид Ленцӹм (Siegfried Lenz, 1926) дӓ Гунтер Грассым (Günter
Grass, 1927) пӓлдӹртӹмӹлӓ.

Англла сирӹшӹ модернист-сирӹзвӹлӓ: Джеймс Джойс (James Joycey, 1882-1941,
”Одиссей” романжы, 1922), Вирджиниа Вульф (Virginia Woolf, 1882-1941), Т. С.
Элиот (T.C. Eliot, 1888-1965), Самуил Бӓкет (Samuel Beckett, 1906-1989),
американвлӓ: ир поэт- модернист Волт Вайтман (Walt Whitman, 1819-1892),
прозаиквлӓ - Ф, Скотт Фицджеральд (F. Scott Fitzgerald, 1896-1940), Уильям
Фолкнер (William Faulkner,1897-1962), Эрнест Хемингуэй (Ernest
Hemingway,1899-1961), Бернард Маламуд (Bernard Malamud, 1914-1986), Йосеф Хеллер
(Joseph Heller, 1923) дӓ Пилип Рот (Philip Roth, 1933), поэт Валлас Стевенс
(Wallace Stevens, 1879-1955), драматургвлӓ Теннесси Уильямс(Tennesse Williams,
1914-1983) дон Эуген О Нэйль (1888-1953).

Модернизм тӱнымбал культуреш, лӹмӹнок сӹлнӹшаяэш пиш келгӹ кишавлӓм коден.
Финн-угр литературывлӓм анжалаш гӹнь Модернизм йӧнӹм эстон, финн дӓ венгр
сӹлнӹшаявлӓштӹ эче 1920-шы ивлӓнок кычылташ тӹнгӓлмӹ. Эстон модерниствлӓ логӹц
Мариа Ундерӹм (Marie Under, 1883-1980), Хенрик Виснапуум (Henrik Visnapuu,
1890-1951) Уку Маасингым (Uku Maasing, 1909-1985), Яан Каплинским (Jaan
Kaplinski, ш. 1943), финнвлӓ логӹц шведлӓ сирӹшӹ поэтесса Эдит Сӧдерграным
(Edith Södergran, 1892-1923), Катри Валам (Katri Vala, 1901-1944), Ууно Кайласым
(Uuno Kailas,1901-1933 ) Пентти Саарикоским (Pentti Saarikoski, 1937-1983),
шведлӓ сирӹшӹ Клас Андерссоным (Claes Andersson, ш. 1937), венгрвлӓ логӹц Эндре
Адь (Ady Endre, 1877-1919) дон Аттила Йожефӹм (Attila József, 1905-1937)
пӓлдӹртӹмӓн. Кӹзӹтшӹ гӹнь ти литературывлӓштӹ кыцe прозаиквлӓ, тенгеок поэтвлӓӓт
лач Модернизм йӧн доно веле сирӓт

Мары сӹлнӹшаяшты Модернизм вӹкӹ кужы жеп тӹрӹн анженӹт, тенге гӹнят тӹдӹ туан
литературыштына ӹлянен да виӓнгеш. Кырык мары сӹлнӹшаяшты модернизмӹн кишӓвлӓжӹм
раскыдын поэзиштӹ, лӹмӹнок Ондрин Валькан (ш.1954), этнофутурист Валери Микорын
(1960-2016) дӓ Владислав Самойловын (ш.1963) лыдышвлӓштӹштӹ ужына. Прозаиквлӓ
логӹц модернизм йӧн доно Петухов Витали (ш.1954) сирӓ. Алык мары поэзиштӹ сек
яргата модернистеш Валентин Колумбым (1937-1974) шотлат. Тӹдӹ гӹц пасна Иванова
Альбертина (ш. 1954) дон Зоя Дудинан (ш. 1963) лыдышвлӓштӹ модернизм шулӹшӓн
ылыт.



https://mrj.wikipedia.org/wiki/%D0%9C%D0%B0%D0%BD%D0%BD,_%D0%A2%D0%BE%D0%BC%D0%B0%D1%81

Па́уль То́мас Манн (нем: Paul Thomas Mann, 6-шы июнь 1875, Лӱбек, Германи, —
12-шы август 1955 Цӱрих, Швейцари ) — немӹц сирӹзы, эссеист, прозаик,
Сӹлнӹшаяштыш Нобель премин лауреатшы 1929.

Пауль Томас Манн, йыхыштын сек пӓлӹмӹ эдемжӹ. Ти йых сирӹзӹвлӓ доно пӓлӹ. Улан
л-бек купец Томас Йоханн Генрих Маннын йыхыштыжы шачын, кыды хала сенаторын
должностьыштыжы ылын. Томасын ӓвӓжӹ, Юлия Манн, шачынжы да Сильва-Брунс, Бразили
гӹц лӓкшӹ йых гӹц ылын. Маннвлӓн йыхышты кого ылын. Томасын кок шӱмбелжӹ дон
шыжаржы ылын. Томасын ӹзӓжӹ Генрих Манн (1871—1950), шоляжы Виктор (1890—1949)
дӓ шыжарвлӓжӹ Юлия (1877—1927 дон Карла (1881—1910. Маннвлӓн йыхышты паян ылын
седӹндонат Томас Манн нуждам пӓлӹдеок кушкын дӓ тыменьӹн.



https://mrj.wikipedia.org/wiki/%D0%9B%D0%B8%D1%81%D1%82,_%D0%A4%D0%B5%D1%80%D0%B5%D0%BD%D1%86

Ференц (Франц) Лист (венгри: Liszt Ferenc, герман: Franz Liszt; 22 октябрь 1811,
Доборьян (Райдинг), Австри импери — 31 июль 1886, Байройт, Германи) —
композитор, пианист, педагог, дирижёр, музыкыштыш романтизмын ик кого фигурыжы.

Лист XIX-шӹ курымын рӧднӓ (пиш кого)пианист-шӹ. Ти жеп пианизм концерт-влӓн
пеледмӹ курымеш шотлалтеш. Кого талантан Лист ти процессвлӓн авнгардыштыжы лин.
Тӹдӹ кого виртуоз ылын дӓ тидӹ кӹзӹтшӹ пианиствлӓлӓн ориентир семӓнь ылеш.
Концертвлӓжӹм Лист 1848-шӹ и якте мадын. Композитор семӹнь музыкыш шукы ум
пыртен: гармоним, мелодикым, формым дӓ фактурым. Инструментвлӓ доно мадмашты у
жанрвлӓм - рапсоди дон симфони поэмым шанен лыктын. Лист кунствлӓн синтезым
пропогандируен дӓ «ире кунстын» жепшӹ эртен манын попен, седӹндонат артньыквлӓн,
архитекторвлӓн дӓ сирӹзӹвлӓн пӓшавлаштӹм музыкыштыжы кычылтын. Кунст эдемвлӓ
лоштыш шӹдӹ ваштареш кредӓлӓш палша манын ӹнянен.

Ференц Лист 22 октябрьын 1811-шӹ ин Венгриштӹ, Шопрон комитатыштыш (область)
Доборьянышты (немӹцлӓ ти лӹм Райдинг маналтеш) шачын. Ференц Листӹн ӓтяжӹ Адам
Лист (1776—1826) Эстерхази кугижӓ доны «шарык шотлышы ылын». Шарыквлӓ
Эстерхазивлӓн сек кого пайдаэшӹштӹ шотлалтыныт, седӹндонат ти прфесси кого
шотышты ылын. Эстерхазивлӓ искусствывлӓм яратенӹт дӓ ӹшке йӹрӹштӹ ылшывлӓмӓт
мотивиренӹт. Адам 14 иӓш якте кугижӓн оркестрыштыжы крипицӓм шактен. Ференц
Листӹн ӓвӓжӹ Анна Лагер (1788—1866) Кремсышты (Австри) шачын. Ференц Листӹн-
пӹтӓриш музыкы тымдышыжы ӓтяжӹ ылын.



https://mrj.wikipedia.org/wiki/%D0%94%D0%B6%D0%B0%D0%B7

Джаз (англ. jazz) — XIX курым мычашышты XX курым тӹнгӓлтӹшӹштӹ АУШ-ты шачшы
музыка йогымаш, кыдын негӹцешӹжӹ африка дон европа музыка семвлӓ вазыныт. Джазын
тӹнг элементжӹ ипровизаци дон полиритми ылыт. Джаз виӓнгмӹжӹ семӹнь шукы
корнывлӓ доно кеӓш тӹнгалӹн, кыды халыкшы ӹшке джазыштым вӓк, халык сем негӹцеш
виӓнгденӹт. Кырык сирӹштӹ джаз ансамбльвлӓ эче уке, тӹ годымок 1990-шы ивлӓн Аяр
ансамбль кыды-тидӹ мырыштыжы джаз элементвлӓм кычылтын. Кӹзӹтшӹ мары музыкышты
джазым мырызы Агата Смирнова кычылтеш.

Джаз йишвлӓ Авангард джаз - Азербайджан джаз - Бибоп - Диксиленд - Классик джаз
- Кул - Семӓн джаз - Латиноамерикан джаз - Свинг - Смус-джаз - Соул-джаз -
Фри-джаз - Фьюжн - Хард-боп - Цигӓн джаз - M-Base - Third Stream.



https://mrj.wikipedia.org/wiki/The_Beatles

The Beatles («Битлз»; ти группыш пырышы мырызывлӓм «битлвлӓ» маныт) — легендыш
сӓрнӓлтшӹ британи Ливерпуль хала гӹц рок-группа : Джон Леннон (ритм-гитара, соло
- гитара, полдышанвлӓ, бубен, маракас, бас-гитара, тӹрвӹ гармоника, вокал), Пол
Маккартни (бас-гитара, полдышанвлӓ, севӓлмӹвлӓ, гитара, вокал), Джордж Харрисон
(соло - гитара, ритм-гитара, ситар, бубен, полдышанвлӓ, вокал), Ринго Старр
(севӓлмӹвлӓ, ритм-гитара, бубен, маракас, коубелл, бонги, полдышанвлӓ, вокал).
Тенгеок ти группышты Пит Бест (севӓлмӹвлӓ, вокал), Стюарт Сатклифф (бас-гитара,
вокал) дӓ Джимми Никол (севӓлмӹвлӓ) мыренӹт дӓ шактенӹт. Ти группа рок-музыкын
виӓнгмӹ историштӹжӹ пиш кого рольым мадын. Ансамбль ти музыкым со вашталтылын дӓ
тенге пиш популярный лин, седӹндонат XX курымаш тӱнӹмбалныш культурышты тидӹм
феноменеш шотлат. Муландӹ йӹр ти группын миллиард нӓрӹ пластинкӹм выжалымы.
Выргемышты дӓ ӹшкӹмӹштӹм кычымы манерышты донат нӹнӹ массывлӓ лоштӹ кого
инфлуэнсӹм (влияним) ӹштенӹт, тидӹжӹ 1960 ивлӓн культура дӓ социальный революци
докы канден. 1970 ин группа шӓлӓнен дӓ тидӹ пӓштек цилӓ мырызы соло семӹнь
публика анзыкы лӓктӹн.



https://mrj.wikipedia.org/wiki/%D3%92%D0%BD%D0%B8%D1%81

Ӓнис (латинлӓ Anethum graveolens) — Мары Элышты яжон пӓлӹмӹ кавштавичӹштӹш шуды
йиш кушкыш. Ти икиӓш шуды лӓктӹнжок Ази гӹц ылеш, мӱлӓндӹ вӹлнӹ шукы вӓрӹшток
пӓлӹмӹ, кыды вӓреже самеш веле шотлалтеш, шамаклан Мӱлӓндӹлоштыш тангыж
сӓндӓлыквлӓштӹ. Тӹштӹ утла шокшат, ӓнис Мары Элыштыш гань тотлы ароматан агыл.
Ӓнисӹм качкышышты кырык марынвлӓ гӹц пасна Руш Элышты вес вӓрвлӓштӓт пӓлат,
тенгеок тӹдӹм Скандинави, Балти сӓндӓлыквлӓштӹ дӓ Польшышты качкышым йӓмдӹлӹмӹ
годым кычылтыт. Индиштӓт ӓнисӹм кычылтыт. Ӓнисӹн ыжар ӹлӹштӓшвлӓжӹм салатвлӓш,
лемвлӓш пиштӓт дӓ кӧргӹштӹжӹ эфирӓн ӱвлӓ улат, тотлы дӓ йонгата тотым пуа. Ти
шудым тенгеок медицинӹшты ладнангдарышы препаратвлӓштӹ кычылтыт.



https://mrj.wikipedia.org/wiki/%D0%AD%D0%B4%D0%B5%D0%BC%D3%B9%D0%BD_%D0%B0%D0%BD%D0%B0%D1%82%D0%BE%D0%BC%D0%B8%D0%B6%D3%B9

Эдемӹн анатомижӹ ( тошты греклӓ ἀνατομή — эдемӹн органвлажӹн морфологиштӹм,
системыштым да органвлаштӹм шӹмлӹшӹ биологин полкажӹ. Эдем кап махань-шон
клеткавла гӹц шалга, кыдывлан ӹшке лӹмыштӹ улы: гаметывла, нейронвла, миоцитвла.
Клеткавла тканьым ӹштат. Тканьвла шукы йиш лин кердӹт, нӹнӹ лач икань клетка
типвла гӹц веле фрмируялтыт. Шамаклан шӹл клеткавла шӹл (мышцы) тканьым
формируят. Тӹрлӹ клеткавла тканьвлашкӹ погынен, эдем капӹн органвлажӹм шачыктат,
шамаклан шӹл ткань, нервы ткань да вес тканьвла, шумӹм ӹштат. Ышке
церотыштышты ? доно органвла органвлан системыш погыналтыт, кыдывлан эдем
организмышты ӹшке задачышты улы. Ти органвла икӹжак-иктӹштӹ лоштышты цаткыды
кӹлӹштӹ ылыт да ти кӹлвла ямыт гӹнь, эдемӹн капшӹ ясланаш тӹнгалеш. Шамаклан вӹр
сарнӹшӹ система эдемӹн орган системыжы ылеш.



https://mrj.wikipedia.org/wiki/%D0%A8%D0%BE%D0%BF%D0%B5%D0%BD,_%D0%A4%D1%80%D0%B5%D0%B4%D0%B5%D1%80%D0%B8%D0%BA

Фредери́к Франсуа Шопе́н (французла: Frédéric François Chopin; шачмыжы годым
Фридерик Франци́шек Шопе́н, полякла: Fryderyk Franciszek Szopen; шачын: 22
февраль (кыды информаци семӹньжӹ — 1 март) 1810 и, Желязова Воля сола, Варшава
лишнӹ — колен: 17 октябрь 1849, Париж) — поляк композитор, пианист-виртуоз. Шукы
фортепиано пӓшӓн авторжы. Музыкын жанрвлӓм у семӹнь кычылтын, романтизм негӹцеш
прелюди докы угӹц интересӹм понгыжтарен, фортепианолан балладым шанен лыктын,
мазурка, полонез дӓ вальс танцывлӓм поэтизируен дӓ драматизируен, скерцом ӹшке
семӹнь ылшы жанрышкы сӓртен. Фортепианы музыкым гармони доно пайдарен,
семвлӓшкӹжӹ фантазим пиштен.



https://mrj.wikipedia.org/wiki/%D0%A3%D0%B3%D0%B0%D1%80%D0%BC%D0%B0%D0%BD

Угарман (рушла Нижний Новгород, эрзӓлӓ Орбанош) — хала Руш Эл Федерациштӹ,
Угарман областьын тӹнг халажы, Йыл кымдемӹштӹш федерал йырвелӹн центржӹ. 1932 и
гӹц 1990 и якте хала «Горький» лӹмӹм намалын. Угарманышты 1 250 615 (2010) эдем
ӹлен дӓ ти шот доно тӹдӹ Руш Элӹн вӹзӹмшӹ халажы. Угарман виӓнг экономикан,
транспортан дӓ кымдан виӓнгшӹ культура дон шӹнцӹмӓш хала. Ти халашты шукы кырык
марын тыменеш дӓ ӹлӓ. Руш историографи семӹнь хала вӓрӹштӹ пӹтӓри рушынвлӓ
кӓрмӓнӹм шӹнденӹт, но тӹ годӹмок пӓлӹ, Йыл дон Ока тӹрӹштӹ тӹнӓм кырык марынвлӓн
дӓ эрзӓвлӓн тьотявлӓн-тьотявлӓштӹ ӹленӹт.



https://mrj.wikipedia.org/wiki/%D0%A2%D3%93%D0%BA%D3%93%D1%80%D3%93

Вургымла кӱкшӹ Йыл сирӹштӹ вӓрлӓнӓ, Якшарсир, Имнивичы, Вӹдсӹнзӓ, Сасна каремвлӓ
дӓ Йӓкӹнер кӱкшӹ лишнӹ. Пӹзӹкныр гӹц 6 уштыш нӓрӹ. 1795-шӹ ин 15 кудвичӹ ылын.
1859-шӹ ин Тӓкӓрӓштӹ 27 кудвичӹ ылын (65 пӱэргӹ дӓ 73 ӹдӹрӓмӓш). 1897-шӹ ин 51
кудвичӹ 271 (135 пӱэргӹ дӓ 136 ӹдӹрӓмӓш)эдем ӹлен. 1915-шӹ ин 73 кудвичӹ ылын
372 эдем ӹлен. 1919-шӹ ин 78 кудвичӹ ылын 392 эдем ӹлен. 1925-шӹ ин Тӓкӓрӓштӹ
414 эдем ӹлен. 412 - марын, 2 - рушан. 1929-шӹ ин 84 кудвичӹ ылын 376 эдем ӹлен
(168 пӱэргӹ дӓ 208 ӹдӹрӓмӓш). 366 - марын, 10 - рушан. 1940-шӹ ин 100 кудвичӹ
ылын, 441 эдем ӹлен. 1943-шӹ ин 87 кудвичӹ ылын, 254 эдем ӹлен. 2001-шӹ ин 98
кудвичӹ ылын 137 эдем ӹлен (39 пӱэргӹ дӓ 98 ӹдӹрӓмӓш).191 - марын, 3 - рушан, 3
- суасла марын.



https://mrj.wikipedia.org/wiki/%D0%A1%D0%B5%D1%84%D0%B5%D1%80%D0%B8%D1%81,_%D0%99%D0%BE%D1%80%D0%B3%D0%BE%D1%81

Йоргос Сеферис (греклӓ: Γιώργος Σεφέρης), (13-шы мартын 1900, Урла, Измир лишнӹ
— 20-шы сентябрь 1971, Афины) — лачокла фамилижӹ Сефериадис (греклӓ: Γιώργος
Σεφεрιάδης) — кӹзӹтшӹ жепӓш кого поэт.

У грек йӹлмӹшкӹ сек яжон сӓрӹшӹ университет пофессорын эргӹжӹ. Поэт Парижӹштӹш
Сорбонн университетӹштӹ юриспруденцим тыменьӹн. 1922-шы ин Смирным (кӹзӹт ти
хала Измир лӹмӓн) туроквлӓн оккупируйымышты паштек, йыхышты Афиныш ӹлӓш ванжа.
Варажы туан сӓндӓлӹкшӹм шукы иэш кода дӓ лач 1950 -шӹ ин веле мӹнгеш по-ртӹлеш.
Дипломат-профессионал семӹнь шукы сӓндӓлӹкӹштӹ Грецилӓн служен. 1957 —1962-шы
ивлӓн Кого Британи штӹ Грецин посолжы ылын. Сеферислӓн 1963 -шы ин сӹлнӹшая
Нобель премим пумы.

Поэт 1900-шы ин Изи Азиштӹ , Смирна (кӹз. Турци, Измир) халашты шачын. 1920-шы
ивлӓн ти хала туроквлӓн кидӹш ванжа дӓ поэтӹн йыхшылан тӹдӹм кодаш вӓрештеш.
Дипломат пӓшӓм ӹштен дӓ тӹ годымок лыдышвлӓм сирен. Сеферисӹн поэзиштӹжӹ кымда
вӓрӹм реминисценци дон аллюzивлӓ йӓшнӓт, тӹдӹ антик мифологиштӹш персонажвлӓ
гишӓн сирӓ дӓ нӹнӹм кӹзӹтшӹ жеп доно кӹлдӓ, тӹ годымок халык поэзин элементвлӓ
шӹренок вӓшлиӓлтӹт. Сирӹмӹ стильжӹ доно Сеферис Т.С. Элиот докы лишӹл ылеш.
Тидӹм Mythistorima (1935) лыкмы поэма книгӓштӹжӹ раскыдын цаклаш лиэш. Ти книгӓн
лӹмжӹ кок шамак гӹц шалга: миф дӓ истори. Поэт тидӹм ӹшкежӹ тенге ынгылдара:
"Сирӹмем годым пӓлӹмӹ мифвлӓ дон историштӹш ма лиӓлтмӓшвлӓм иквӓреш кӹлденӓм."
Ти поэмӹ 24 лыдыш гӹц шалга. Поэт йориок ти шотым кычылтын- "Гомерыштат" цилӓжӹ
24 книгӓ. ӹренжок, аллюзивлӓжӓт ти эпос дон кӹлдӓлтӹнӹт. Но поэт мӹндӹр
историшкӹ ак ке, тӹдӹ со ӹшке годшаш ӹлӹмӓшӹштӹжӹ сӓрнӓ. Mythistorima-м Джейм
Джойс (Joyse) "Одиссейӹжӹ" дон тӓнгӓштӓрӓш лиэш. Сеферисӹн лыдышвлӓжӹ логӹц
анализлӓн сек нелеш "Лагы кек" лӹмӓн лыдышыжы шотлалтеш, кышты пиш шукы аллюзи
вӓшлиӓлтеш. Ти лыдышым 1946-шы ин поэтӹн отпускышты ылмыжы годым сирӹмӹ. Сеферис
вырсы ивлӓн министерствӹштӹ пӓшӓм ӹштен, а Грецин правительствӹжӹ вырсы годым
эммиграциштӹ ылын. Поэт ӹнде кужын вычымы отпускышкы кен дӓ тангыж тӹрӹштӹ
кӓнен. Кӓнӹмӹ вӓрӹштӹжӹ вырсы годым "Лагы" лӹмӓн тылвыш вален кен ылын. Ти лыдыш
вырсы гишӓн дӓ вырсы ваштареш. Поэт вырсым изи кеквлӓ вӹкӹ лӱлӹлмӹ доно
тӓнгӓштӓрӓ: "Лачокшымок гӹнь, йӓнзӹ (охотник) кӓнгӹж гачеш толшы кеквлӓм веле
ужеш,/ кынамжы акат уж. Мӹнь годымемжӹ доко шукым ужын,/ шукы вӹкок пульывлӓ
тӹкненӹт."

Ти лыдышым аналиzируяш манын, Сеферис ик ӹшке сирмӓшӹштӹжӹ Одиссей ӹн 10 дӓ
11-шӹ мырывлӓжӹм кычылташ келеш манеш: Циклоп дӓ Лаистригонвлӓ паштек Одиссей
Киркен пӧртӹштӹжӹ пӹтӓриш кӓнӹм вӓржӹм моэш. Тӹштӹ тенге сирӓлтеш:

Т.С. Элиотын Одиссейжы корным сока (слӧпӧй) Тейресиа гӹц ядеш. Сеферисӹн
лыдышыштыжы Сократын юкшы шакта, тидӹжӹм Апологи мычаш гӹц цитаты семӹнь анжаш
лиэш: Вырсы паштекшӹ тӱнымbалны тӧрӹм, Одиссейштыш гӹцӓт моаш нелӹрӓк.

Реминисценцивлӓн вӓпшвлӓ. Сеферисӹн "Лагы кек" лыдышыштыжы пиш шукы кӱкшӹцӓн
аллюzи дон реминисценци улы. Лыдыш мычашышты аллюzивлӓ дӓ махань-шон
ассоциацивлӓ шӹрерӓкӹн вӓшлиӓлтӹт дӓ нӹнӹм ынгылаш, лыдшылан пиш нелӹ. {амаклан,
"сӹнzӓвӹд дон ярымы ваштылмаш" Иллианын сцены доно ассоцируялтеш, кынам Гектор
семняжӹ дон цеверлӓсӓ. Одиссейын оbраzжым Оидип дон тиштӹ кӹлдӓш лиэш, кыдылан
ӹлӓшӹжӹ у вӓрӹм кӹчӓлмӹлӓ, а икӹжӓк-иктӹштӹ ваштареш кредӓлшӹ
[[|теоклес|Этеоклнс]] дон Полинейкесӹм граждан вырсын символжы семӹнь анжаш
лиэш. Ӹлӹмӓшлӓн ӹнянӹмӓшӹм пушы коэвлӓ гӹц лӓкшӹ Афродита, яратымаш ылеш.
Сеферисӹн сотыжы пиш мистикӓн дӓ лин кердеш, тӹдӹ курымешок ӹнде токы сӓрнен
толмым анжыкта:



https://mrj.wikipedia.org/wiki/%D0%9E%D1%88%D0%BA%D0%B0%D0%BD_%D0%92%D0%B0%D1%81%D0%BB%D0%B8

Ошкан Васли (Василий Яковлевич Симолкин) — 1920 ин 4 апрельӹн Вӹржӹкӓн солашты
хресӓнь семняэш шачын. Андак Сарапай солашты тӹнгӓлтӹш, вара Пӧртныр шӹмиӓш дӓ
Йоласал школвлӓм тымень пӹтӓрӹмӹкӹжӹ, Цикмӓ халаштышы педтехникумыш тыменяш кеӓ.
Педтехникумышты тӹнӓм Ф.Д. Данилов (Важмар) вуйлатымы доно сӹлнӹшая йӹргец
ыштен. Йӹргецӹш каштшывлӓ лыдышвлӓм, шайыштмашвлӓм, очерквлӓм сирӓш тыменьӹнӹт.
Пӹтӓри нӹнӹ ӹшкӹмӹштӹн пӓшӓвлӓвлӓштӹм «Тылип» лӹман кид доно сирӹмӹ журналеш
лыктыныт, а варажы «Комсомол юк» газетеш, «У сем» журналеш пецӓтлӓш тӹнгӓлӹнӹт.
Шукынжок ти йӹргецӹш каштшы ӹрвезӹвлӓ вараракшы пӓлӹмӹ литераторвлӓ линӹт. Нӹнӹ
лошты Василий Симолкинӓт ылын.

Педтехникумым тымень пӹтӓрӹмӹкӹжӹ, тӹдӹ Ямангаш солаш толеш, школын директор
семӹнь пӓшӓм ӹштӓ. Но сӓмӹрӹк ӹрвезӹ, шукырак пӓлӹмӓшӹм нӓлӓш дӓ яжорак
специалист лиӓш шанен, 1939 ин Мары Кугижӓнӹш пединститутыш тыменяш пыра.
Шанымыжым веле ӹштен ак шокты – Кого Ӓтямӱлӓндӹ вырсы ӓптӹртӓ. Кокшы курсышты
тыменьшӹ студентӹм, токыжы анжалаш толын шоктыдеок, вес тангвлажӹ доно иквӓреш
фронтыш нӓнгенӹт. 1941 ин, вырсын пӹтӓриш кечӹвлӓнок, лӱдӹшлӓ кредӓлмӓштӹ тӹдӹн
курымжы кӹрӹлтӹн.

Василий Ошкан когонжок поэт семӹнь пӓлӹмӹ ылеш. Пӹтӓриш лыдышвлӓжӹм тӹдӹ
педтехникумышты тыменьмӹжӹ годымок сирӓш тӹнгӓлӹн. Нӹнӹ «У сем» дон «Якшар
знамя» журналвлӓэш, «Пеледшӹ сӓндӓлӹк» альманахеш пецӓтлӓлтӹнӹт. Икманяры
сирӹмӹжӹ ӹшке жепӹштӹжӹ школ хрестоматиш пыртымы ылын, тенгеок «Тулан жап годым»
(«Тылан жеп годым», 1975), «Цӓшӓн шӹдӹр» (1994) коллективный сборниквлӓэш,
«Патыр курым» (1980) антологиэш пецӓтлӓлтӹнӹт. Василий Ошкан кымлышы ивлӓн
сирӹшӹ вес поэтвлӓ семӹньок туан сӓндӓлӹкнӓм мактен, соты ӹлӹмӓшӹм чангаш манын,
сӓмӹрӹк лыдшывлӓм пыт тыменяш дӓ пӓшӓлӓш ӱжӹн.



https://mrj.wikipedia.org/wiki/%D0%9C%D1%8D%D1%80%D0%B8%D0%BB%D0%B8%D0%BD_%D0%9C%D0%BE%D0%BD%D1%80%D0%BE

Мэрилин Монро 1 июньын 1926 ин Лос-Анжелесӹштӹ шачын, 5 августын 1962 ин
Брейтвудышты (Калифорни) колен.

Тӹдӹн папажӹИрланди гӹц, тьотяжӹ Шотланди гӹц. Вараш ӓтяжӹ Норвеги гӹц. Ӹдӹрӓшӹм
крестенӹт, кынам тӹдӹлан куд тӹлзӹ ылын, кыце Норма Джин Бейкерӹм Евангелий
церкӹштӹ, Калифорништӹ. Тӹдӹн ӓвӓжӹ Глэдис Пеарл Монро (ӹдӹр фамилижӹ)
Мексикышты 1900 ин шачын. Шачмы свидетельствыжы, Нормын ӓвӓжӹ списокыш ӓтяжӹ
семӹнь Маритин Эрвардым Мортенесӹм пыртен. Марывлажӹ Глэдис: Бейкер, вара
Мортесон, кыды шуэн тӧрӧк мӹшкӹрӓн ӹлмӹм пӓлӹмӹ ваштек. 1934 ин Глэдис попазен
ороды томаш. Шукы веремӓ изижӹ годым Норман тетя томашты эртен. Цилӓ изи годшы
фотографиштӹ Норманын ӱпшӹ тӧр дӓ якшарика кӹран цӹреӓн ылын.



https://mrj.wikipedia.org/wiki/%D0%9C%D0%B0%D1%80%D1%81%D0%B5%D0%BB%D1%8C%D0%B5%D0%B7%D0%B0_(%D0%BC%D1%8B%D1%80%D1%8B)

Марсельеза (фр. La Marseillaise — «марсель ӹдӹр») — Рӧднӓ француз революцин сек
пӓлӹмы мырыжы, кыды гӹц пӹтӓрижӹ революционервлӓн гимнӹштӹ, варажы цилӓ
сӓндӓлӹкӹн гимнжӹ лин. Лач пӹтӓрижок М. Рейн армин вырсы маршыжы маналтын. Ти
маршым 25-шӹ апрельӹн 1792-шы ин вырсы инженер Клод Жосеф Руже де Лиль сирен,
лач тӹ кечӹвлӓн манаш лиэш, кынам революциштӹ шолшы Франци Богеми дон Венгрин
кугижӓлӓнжӹ вырсым увертарен. Тӹ инок 30-шы июльын ти мыры доно доброволецвлӓ
гӹц шалгышы Марсель батальон Парижӹш маршируен пырен.

24-шӹ ноябрьӹн 1793-шы ин Конвент Марсельезым Францин кугижӓнӹш куат??? мырешӹжӹ
айыра. Марсельезылан махань-шон режимвлӓ дон и мӱӓк – качакым тырхаш вӓрештӹн.
1848-шӹ и паштек, кынам революцин коэвлӓжӹ Европа кымдык лыпшалт кенӹт, М. ирӹк
верц кредӓлшӹвлӓн мырышкы сӓрнӓлтӹн, тӹдӹм Италиштӓт, Венгриштӓт, Польшыштат
мыренӹт. 1871-шӹ ин Париж Коммунын рӓдвлӓштӹ кредӓлшӹвл- мыреннӹт. Остатка гӓнӓ
ти мырым Вишин режимжӹ (1940 – 1944) годым мыраш цӓрӹмӹ ылын. Ти периодын
Маршал, мӓ тиштӹ ылына! мыры Францин куатмырыжы ылын.

Рушла М.-м Пӓшӓзӹ Марсельезым француз йӹлмӹ гӹц сӓрӹмӹ агыл. Тӹдӹм П. Л. Лавров
1875-шӹ ин сирен. Февраль революци годым 1917-шӹ ин ти М.-ым Интернационал сага
Руш Империн куатмырыжы семӹнь мырымы.



https://mrj.wikipedia.org/wiki/%D0%9A%D3%B9%D1%88%D0%BA%D3%B9

Кӹшкӹвлӓ (латинлӓ Serpentes; алыкмарла кишке) — Squamata (Чешуйчатые) группыш
пырышы Европышты, Азиштӹ, Африкышты, Океаништӹ, Австралиштӹ дӓ Америкышты
вӓшлиӓлтшӹ йӓнвлӓ. Цилӓжӹ 3400 тӹрлӹ кӹшкӹ улы. Кӹшкӹвлӓн сек изижӹн
(Leptotyphlops carlae) кытышты 10 см, сек когожын (Python reticulatus) кытышты
6.95 м.

Кӹшкӹ йыжнен каштшы тупӹрдӹдӹмӹ сӱмӓн йӓн. Кӹшкӹвлӓ эдемлӓн дӓ вольыквлӓлӓн
эксӹкдӹмӹ дӓ эксӹкӹм кандышывлӓ лин кердӹт. Кыдыжын пырылмышты эдемӹм пуштын вӓк
кердеш. Мары Элышты вӓшлиӓлтшӹ кӹшкӹвлӓ логӹц кымыжвуй эксӹкдӹмӹ, той кӹшкӹ дон
шим кӹшкӹ эксӹкӹм кандышы ылыт. Кӹшкӹ шӹмлӹмӓшӹм серпентологи маныт.



https://mrj.wikipedia.org/wiki/%D0%9A%D1%83%D0%BE%D0%BF%D0%B8%D0%BE

Куо́пио (финнлӓ Kuopio) — Финляндиштӹ порт хала, Каллавеси (финнлӓ Kallavesi йӓр
тӹрӹштӹ. йыдпелвел Саво провинцин вуйлатымы покшал. Финляндиштӹ кого халавлӓ ло
гӹц 8-шӹ вӓрӹм нӓлеш. Пушангывлӓм обрабатывайымы центр: хими, автомобиль, качкыш
промышленность виӓнгӹнӹт. Куопио тагачшы кечеш — Финлянди сӓндӓлӹкӹн культуры
ӹлӹмӓшӹштӹ когон керӓл вӓрӹм нӓлеш, тӹштӹ танцуйымы, мырымы кӓнгӓшӹмӓшвлӓ
эртӓрӓлтӹт; туризм дӓ телшӹ спорт виӓнгеш.

Куопио 1775 ин шачын. 1856 ин Саймен каналым строен пӹтӓренӹт — тидӹ Куопион
виӓнгмӓштӹ пиш кого вӓрӹм нӓлӹн — канал Фин мӱлӓндӹш пырышы вӹд лаштыкыш корным
пачын. 1889 ин кӹртнигорным пачыныт.

Куопион Кафедральный соборышты епископын кафедры вӓрлӓнӓ. Православи Святитель
Николайын Собор Куопиошты Карел епархин кафедральный соборжы ылеш. Тиштӹ Карели
дӓ цилӓ Финляндин архиепископын кафедрыжы вӓрлӓнӓ.

Куопиошты «Пуййо Башньы» вӓрлӓнӓ. Ти строенин кӱкшӹцшӹ 75 метрым шоэш.
Тиштӓкенок, хала покшалны, Православи архиепископын резиденцинцижӹ вӓрлӓнӓ.
Куопиошты когон шукы храм улы. Примереш, Кафедральный собор, Святой Йоханнесын
часовня, Святой Николайын церкӹ. «Раухалахтиштӹ» шум тӧрлӓш лиэш. Тидӹ
термальный центр.

Телшӹ сӓмӹрӹк Олимпийский мадмашвлӓ, 2012 ин лишӓшлык, кӓнгӓшӹмӓш верц кредӓлӹн.
2008 ин ноябрь тӹлзӹн финалыш лӓктӹн, но Австри Инсбруклан мадын колтен.



https://mrj.wikipedia.org/wiki/%D0%9A%D0%BE%D0%BC%D0%B8_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Ко́ми Респу́блика(коми: Коми Республика) — Россий Федераци кӧргӹштӹ ылшы
Республика, Россий Федерацин субъектшӹ, Йыдвел-Вадывел федерал йӹрвелӹшкӹ пыра.
Вуйхалажы - Сыктывкар.

Ненец автономи йӹрвел (йыдвел, йыд-ирвел), Ямал-Ненец автономи йӹрвел
(йыд-ирвел, ирвел), Ханты-Мансийск автономи йӹрвел (кечӹвӓл-ирвел, кечӹвал),
Свердловск область (кечӹвӓлвел), [[Пермь край (кечӹвӓлвел), Вичӹ область
(кечӹвӓлвел, кечӹвӓл-вадывел, вадывел), Архангельск область (йыд-вадывел,
йыдвел) доно йӹгӹре ылеш. Комиштӹ финн-угр да урал халыквлӓ лошкы пырышы
комивла: комивлӓ дон ненецвлӓ ӹлӓт.



https://mrj.wikipedia.org/wiki/%D0%9A%D0%B0%D1%84%D0%BA%D0%B0,_%D0%A4%D1%80%D0%B0%D0%BD%D1%86

Франц Кафка (Franz Kafka, 1883, Прага – 1924, Вена), австри сирӹзӹ. Ышкежӹ
еврей, пӓшӓвлӓжӹм немӹцлӓ сирен. 1906-шы ин врачын дипломжым нӓлӹн, 1922-шы и
якте страховой фирмын клеркшы ылын. Шоды цер доно церлӓненӓт, шукы жепӹм
санаторивлӓштӹ эртӓрен. Ылӹмӹжӹ годым сирӹзӹ, ӹшке книгӓвлӓжӹм уждеат, манаш
лиэш. Кымдан палӹмӹ романвлажӹ ”Процесс” (Der Prozess, 1915-шӹ ин сирӹмӹ,
1925-шӹн лактӹн) да ”Карман” (Das Schloss, 1922, 1926-шын лӓктӹн). Пӓшӓвлӓштӹжӹ
Кафка пиш шӹрен сурреализм йӧнӹм кычылтеш. Кырык марлашкы ти сирӹзӹн ик
пӓшӓжӹмӓт эче сӓрӹмӹ агыл. 1979-шӹ и годшен австри сирӹзӹвлӓлӓн кок и вуй гӹц
Кафка лӹмӓн сӹлнӹшая премим пуат.



https://mrj.wikipedia.org/wiki/%D0%93%D1%80%D0%B8%D0%B3,_%D0%AD%D0%B4%D0%B2%D0%B0%D1%80%D0%B4

Э́двард Хагеруп Григ (норв. Edvard Hagerup Grieg; 15 июнь 1843, Берген — 4
сентябрь 1907) — романтизм годшаш норвег композитор, пианист, дирижёр. Григын
пӓшӓвлӓштӹжӹ пиш келгӹ кишӓм норвег халык музыка коден. Эдвард Григ Бергенӹштӹ
шачын дӓ ӹрвезӹ ивлӓжӹм эртӓрен. Ти халашты халык традици пиш виӓн ылын, лӹмӹнок
театр традици шотышты. Бергенӹштӹ тенгеок семмастар Оле Булл шачын дӓ шукы ӹлен,
кыды Эдвардын талантжым цаклен дӓ Лейпциг консерваториш тыменяш кеӓш согоньым
пуэн, тенге тӹдӹ 1858-шӹ ин тӹшкӹ тыменяш кеӓ. Эдвард 12 иӓшӹнок музыкым сирен.
Григын сек пӓлӹмӹ пӓшӓвлӓжӹ логӹц Пер Гӱнт лӹмӓн кокшы сюита ылеш, кышкы
"Ингридын вуйшимыжы", "Арабла куштымаш", "Пер Грӱнтын туан велӹшкы толмыжы",
"Сольвейгын мырыжы" пырат.



https://mrj.wikipedia.org/wiki/%D0%92%D0%B0%D0%B0%D1%81%D0%B0

Ва́за, ӓкрӓм годшы лӹм — Финляндин вадывелнӹшӹ хала дӓ муниципалитет Ботни
провинциш пырышы вӹд лаштык. Балти тырышты варлана, (молнамшы Ваза губернин
вуйхалыжы. Кого Финлянди лужавуйкымдем жепын тенгеок Николайстад
(шведлӓ Nikolaistad) ӓль Николайштадт лӹм доно пӓлӹмӹ ылын.

(июль 2007) ин Ваасышты 57 501 эдем. Остроботни провинцин администраци центыреш
шотлалтеш, швед иктӓ 25 % ӹлӹшӹлӓн туан йӹлмӹ семеш шотлалтеш.

1606 ин хала уставым нӓлӹн, кынам Карла IX вуйлатышы ылын дӓ Васа Кугижа Кудвичы
(Ваза) лӹм доно лӹмдӓлтӹн. Халам 1808—1809 ивлӓн, вырсы жепӹн, руш войскавлӓ
доно нӓлмӹ ылын.

Шукы и мыч Вааса лӹмжӹм таманяр гӓнӓ вашталтен, седӹ шукы статян сирӹмӹ гишӓн,
йӹлмӹ ваштатмашвлӓ дӓ политикы гишӓн. Сек пӹтӓриок хала Mustasaari (финнлӓ  «Шим
ошмаоты») ӓль Mussor (сола лӹм негӹцеш, кыдын вӓреш ти халам ӹштӹмы ылын 1606 ин
), но таманяр иштӹ ти хала лӹмӹм Wasa (Васа) швед кугижӓ династи лӹмеш лӹмдӹмӹ
ылын. 1855 и якте Васа лӹм доно пӓлӹмӹ ылын. руш император Николай I, кыды
Финляндин кого лужавуй (князь) титулым намалын, колымы лӹм доно 1855 ин,
Николайштадт аль Николайстадт (Nikolaistadt немӹцлӓ, Nikolaistad шведлӓ, дӓ
Nikolainkaupunki финлӓ), но сойтокат, тошты лӹм, кыды швед кугижӓвлӓн Ваза йых,
со ти лӹмӹм кычылтыныт, (айыртемӓлтӹн тошты Вазы лӹм гӹц — Gamla Wasa, тӹдӹм У
Ваза — Nya Wasa лӹмден маныныт). 1917 и гӹц тӹнгӓлӹн, шведлӓ Ваза дӓ финлӓ Вааса
лӹмдӓлтӹн. 1930 и гӹц тӹнгӓлӹн, финлӓ попышы ӹлӹзӹ халашты лин шукыракат, финн
лӹм сек тӹнг лин. Ти и гӹц тӹнгалын 1989 и и якте руш йӹлмӹ картывлӓштӹ хала лӹм
Васа сирӓлтӹн, а варарак финн йӹлмӹ докыла лишӹлӹн сирӓлтӓш тӹнгӓлӹн.

Хала Ботни провинциш пырышы вӹд лаштык, Балтик тангыж тӹрӹштӹ, Кваркенск иксӓн
сек ӓнгӹсӹр вӓрӹштӹ вӓрлӓнӓ. Ти вӓр гӹц Швеци якте цилӓжӓт 80 уштыш веле.



https://mrj.wikipedia.org/wiki/%D3%92%D0%B2%D3%93%D1%81%D0%B8%D1%80

Сола Шур йогы сирӹштӹ вӓрлӓнӓ. 2001-шӹ ин Ӓвӓсирштӹ 140 эдем ӹлен. Шур сир тӹр
якте ик уштыш нӓрӹ. Ӓвӓсир сола Цикмӓ гӹц 64 дӓ Шурдӹнг гӹц 7 уштыш ӧрдӹжӹштӹ
киӓлтӓ. Сола 1868-шӹ ин пачмы кырык мары пӱэргӹ Шур монастир лишнӹ 1920-шы ивлӓн
ӹлянен. Солалан тӹнгӓлтӹшӹм пушывлӓ Микорсола дон Пӹнгелйӓл гӹц ылыныт. 1920-шы
ивлӓн монастирӹм питӹрӹмӹ дӓ церкӹвлӓм сӹмӹрӹмӹ. Церкӹвлӓм пыдыртымы яктежок
Ӓвӓсирӹштӹ Кырык Мары Педетхникумым пачмы. Маняр специалист педагогын дипломым
нӓлӹн — пӓлӹ агыл, но ти техникум кырык мары интеллигенцим йӓмдӹлӹшӹ ӓпшӓткудыжы
лин. Педтехникумышты кырык марынвлӓлӓн кымдан пӓлӹмӹ эдемвлӓ тымденӹт дӓ
тыменьӹнӹт. Нӹнӹ логӹц Григорьeв-Эмӓш Пётр, Пет Першутын дӓ Митюкын лӹмӹштӹм
пӓлдӹртӓш лиэш. Техникумым 1924-шӹ ин Цикмӓ халашкы ваштымы. Монастир сага
кугижӓ жепӹн кок классан школ ылын, кышты кырык мары ӹрвезӹвлӓ лыдаш-сирӓш
тыменьӹнӹт. Нӹнӹ логӹц иктӹжӹ — пӹтӓриш мары романым сирӹшӹ Никон Игнатьев
(1895, Кырык сир — 1941, Мӹндӹр Ирвелнӹ лӱэн пуштмы).

Монастирӹм питӹрӹмӹкӹ, кыдын кок церкӹжӹм 1928-шӹ ин урыктымы, 1930-40-шӹ ивлӓн
солашты текстильӹм лыкшы комбинат (тӹдӹ 1950-шӹ ивлӓн питӹрӹмӹ лин, 1974-шӹ и
якте левӓшде охыр шалген, вара пыдыртенӹт дӓ Макарсирӹштӹ пекарныйым шӹнденӹт,
кӹрпӹцвлӓжӹ монастир годшашок ылыт), а Кого Вырсы жепӹн Тетя Пӧрт ылын. 1930-шы
ивлӓн «Якшар Пролетарий» колхоз ӹштен, седӹндонат вӓрӹштӹш халык ти солам эче
Пырлетар манын лӹмдӓ. Колхозвлӓм когоэмдӹмӹ велдӹк, солам «Россия» колхозыш
ушымы лин. ӹшке жепӹнжӹ тӹштӹ кого ышкал фермӹ ылын. 1960-шы ивлӓн монастирӹн
территориэшӹжӹ «Сура» лӹмӓн турбазым пачмы. Туриствлӓн кӓнӓш толмышты анзыц, май
мычашын ик ӓрня нӓреш цилӓ Кырык сир гӹц сек хытыр-патыр сола кудыло пӓшӓзӹвлӓ
кӓненӹт. Йӹрвӓш лач кырык мары шая, мыры дӓ куштымы сем веле шактен.

Чебоксар ГЭС-ӹм колтымы анзыц сола лишнӹш алыквлӓштӹ пел Кырык сиржӹ, молнамшы
Йоласал районыш пырышы солавлӓ, шудым ӹштен, тидӹ гишӓн яжон артньык Измаил
Ефимовын фотовлӓжӹ гӹц пӓлен нӓлӹнӓ. Кого Вырсы жепӹн Ӓвӓсир лишнӹш алыквлӓштӹ
окопвлӓм капайымы дӓ нӹнӹжӹ 1979-шӹ и якте перегӓлт кодыныт. Вара тиды цилӓ вӹд
лӹвӓлӓн лин.

Ӓвӓсир сола доно техень пӓлӹмӹ эдемвлӓн лӹмӹштӹ кӹлдӓлтӹн: Анатолий Атюлов
(поэт), Зорина Зоя (Мары университетӹн профессоржы), Валери Микор (поэт, сирӹзӹ,
литература критик). Седӹ, солан историжӹм сола халык ӹштӓ, а ти солашты пиш
шытыр дӓ хытыр кырык марынвлӓ ӹлӓт. 2006-ы ин Ӓвӓсирӹштӹ угӹц Шур монастирӹм
пачмы. 2001-шӹ ин Ӓвӓсирӹштӹ 140 эдем ӹлен.

Попымышты доно Ӓвӓсирвлӓ кырык мары йӹлмӹн Йоласал семӹнь попат. Шамаклан «тури»
шамакым кычылтыт. Ӓвӓсирвлӓ дӓ тенгеок тӹдӹн пашкуды Этьвайныр, Краселицӹ дӓ
Оврашныр солавлӓштӹш марынвлӓ кужы кӓпӓнвлӓ дӓ чыкатавлӓ ылыт. Шукынжок кӹзӹтшӹ
жепӹн фермервлӓ дӓ махань-шон изи бизнес доно ӹшкӹлӓнӹштӹ ӹлен лӓктӓш йӧнвлӓм
мот. Сола йӹр курымаш пистӹвлӓ кушкытат, тӹштӹ шукынжом мӱкшӹм анжат, тенгеок
колым лоат дӓ тидӹм Шурдӹнгӹштӹ, Микрӓкӹштӹ, Цикмӓштӹ, Йошкар-Олашты дӓ
Угарманышты выжалат.

Солашкы автотранспорт дӓ ялын вӓрештӓш лиэш. Но корнын худа ылмыжы велдӹк тӹшкӹ
лач джип авто доно веле варештӓт. Ӓвӓсирӹш Цикмӓ гӹц Яштуга автобусеш Вӹцпистӹ
якте толман. Автобус чӹм (шагалмы вӓр) гӹц сола якте 9 уштыш. Солашты почтын
425314 номерӓн конторыжы, 2 лапка, тотлы сыкырым кӱэтшӹ пекарньы, библиотека,
фельдшерский пункт ӹштӓт. Тумерлӓ лесничествӹн пум пӹчкедӹмӹ цех улы. Ӓвӓсирӹштӹ
Шур монгыр солавлӓн шӹгерлӓ вӓрлӓнӓ.

Сола лишнӹ техень вӓрвлӓм пӓлдӹртӓш лиэш: Микорсир, 1920-шы ивлӓн Микорсола гӹц
толшывлӓ 6-7 изи пӧртӓн солам ӹштенӹт, варажы цилӓнӓт Ӓвӓсирӹшкӹ ӹлӓш ванженӹт.
Ар-Пӹнгель (рушла — Хмелевка): солан кечӹвӓл велнӹжӹ йогышы изи ӓнгӹр, кыды
Угарман областьын Воротын районын Мелепка сола лишнӹ Йылышкы йоген пыра.
Тьыпакырык, Шурдӹнгӹш кешӹлӓ сола вуйышты шалахай монгыреш кодеш. Морка Сир,
Кавшта Лап, Ӱштӹ Вӹдсӹнзӓ, Толстух Нер, Лашман Кӹвер — Ар-Пӹнгель сирӹштӹш
сӓрӓнвлӓ дон вӓрвлӓн лӹмвлӓштӹ.

Курымеш ямыныт: Кого Йӓр, Карашуа, Кӹрӹш йӓр, Кым йӓр, Павыл йӓр, Аннан йӓр,
Шӱдӹпачаш Лык, Ошкы Лап — Шур алыквлӓштӹ ылшы йӓрвлӓ дон вӓрвлӓн лӹмвлӓштӹ.
Кӹзӹт нӹнӹ вӹд лӹвӓлнӹ ылыт.



https://mrj.wikipedia.org/wiki/%D0%A8%D0%B0%D0%B4%D1%82_%D0%91%D1%83%D0%BB%D0%B0%D1%82

Шадт Булат, Булатов Шаймурат Минлигалиевич (25 декабрь 1909, Янахмат сола,
Башкортостанын Шаран район — 17 март 1943 и, фронтышты колен) — мары поэт.

1926-шы ин шӹмиӓш школым пӹтӓрӹмӹкӹжӹ тӹдӹ Цикмӓ педтехникумыш тыменяш пырен.
Техникумым пӹтӓрӹмӹкӹжӹ Цикмӓштӹ рабфакышты кырык мары йӹлмӹм тымден. Варажы
журналист пӓшӓш ушна, Йоласал районын «Большевик корны»газетӹн вӓшештӹшӹ
редактор ылын. 1938-шӹ ин Йошкар Олаштыш Мары Тымдымаш институтыш тыменяш пырен.
Тӹдӹм пӹтӓрӓ да «Ырвезӹ коммунист» газет редакцишты пӓшӓм ӹштен. 1942-шӹ ин Шадт
Булатым армиш нӓлӹт, ротын замполитшӹ ылын да Мӧскӓ хала верц кредӓлмӓштӹ
17.03.1943 ин колен.

Шадт Булат изижӹ годшен сӹлнӹшаям яратен, халык мырывлӓ дон ямаквлӓм колышташ
яратен, шукы лыдын. Башкириштӹ ашкиришты–шачын гӹнят, Кырык сирӹштӹ тыменьӹнӓт,
пӹтӓрижок лыдышвлӓжӹм кырык марла сирен, Йошкар Олаш ванжымыкыжы веле алык марла
сирӓш тӹнгӓлӹн.



https://mrj.wikipedia.org/wiki/%D0%A6%D0%B8%D0%BA%D0%BC%D3%93

Цикмӓ (алыкмарла Чыкма, рушла Козьмодемьянск, суслала Чикмĕ) — Мары Эл
Республикын Кырык мары районын вуйхалажы. Хала 1781 гӹц.

Хала Йыл (Шывашар вӹдаралымвӓр) кӱкшӹ вургымла сирӹштӹ вӓрланӓ, Йошкар-Ола гӹц
104 уштыш кечӹвӓл-вадывелнӹрӓк.

Руш историографиштӹ Цикмӓлӓн негӹцӹм пиштӹмӹ иэш 1583-шы и шотлалтеш. Тӹ годымок
пӓлӹ, толшаш халан вӓрӹштӹ кӱкшӹ сирӹштӹжӹ кырык марынвлӓн ӹлемӹштӹ ылын,
кыдывлӓм рушынвлӓ преняӓн кӓрмӓнӹм шагалтымыкышты, 7 уштыш ордӹшкӹ поктыл
колтенӹт. Ти кӓрмӓнжӹм тошты кырык марынвлӓ «цик» (рушла: черта, граница) манаш
тӹнгӓлӹнӹт. Пӓленӓ, шукынжок изинӓ годым «циклӓ» мадынна. Тенгежӹ гӹнь, Цикмӓ
халан этимологижӹ рушла «черта»-м анжыктышы шамак доно кӹлдӓлтӹн. Перви кожла
марынвлӓ Цикмӓ лишнӹ ӹлӹшӹ кырык марынвлӓм «цикмӓнӓйвлӓ» маныныт.

Хала гӹц районын шукы солашкыжок автобус линивлӓ улы. Цикмӓ гӹц виӓш автобус
линивлӓ Шывашарыш, Йошкар-Олаш (Шывашар гач), Канашыш, Угарман|ыш дӓ Москваш
каштыт. Цикмӓ, тенгеок Йыл кемӹкӹ, йогы портыш сӓрнӓлтеш, кышец Коротнякыш паром
каштеш. Тенгеок кого тылвышвлӓ Цикмӓ пристинеш шагалыт. Молнам Цикмӓштӹ аэропорт
ылын.

Цикмӓштӹ Кырык мары драма театр улы, театр сезон мычкы шукы спектакльым
анжыктат. Халашты кӓнгӹж йӹде Бендериадым эртӓрӓт, 3 музей улы: Пӹлгом лӹвӓлнӹш
кырык мары этнографи музей, артньык Григорьев лӹмӓн цевер искусствывлӓн музей дӓ
хала купец ӹлӹмашӹм анжыктышы музей.



https://mrj.wikipedia.org/wiki/%D0%A1%D1%83%D0%BE%D0%BC%D0%B8

Финлянди (тенгеок Суоми) - Фенно-скандинавиштӹш сӓндӓлӹк. Ӹлӹзӹ шот: 5 400 000
нарӹ. вуйхалажы - Хельсинки.

Шведвлӓ Вадывел-ирвел Суомиш пӹтӓриш гӓнӓ хӹрестӹм намалшывлӓ семӹнь толыт.
XIV-шы курымын ти мисси кымдаэмеш дӓ Хӓме дон Карйалаш хӹрестӹм намалмы корныш
кокшы дӓ кымшы гӓнӓ лӓкмӹ. Тенге Швеци Суоми доно виктӓрӓш тӹнгӓлӹн дӓ изин-олен
христиан религи]] дон вадывел Европыштыш институтвлӓм шӓрен. Швеци гӹц эдемвлӓ у
мӱлӓндӹвлӓш ӹлӓш ванжаш тӹнгӓлӹнӹт.

Туркун епископшы Микаэл Агрикола пӹтӓриш финн букварьым сирен. Тидӹ паштек Библи
гӹц лаштыквлӓ дӓ У Согонь сӓрӹмӹ линӹт. Тидӹ финн литературный йӹлмӹлӓн негӹцӹм
пиштӓш палшен. Агрикола палшымы доно Суомиштӹ религин реформацим эртӓрӹмӹ.

Турку халашты Суомин пӹтӓриш университетшӹм пачмы, кок и эртӹмӹкӹ пӹтӓриш гӓнӓ
Библим пецӓтлен лыкмы. Швециштӹ ылмы велдӹк финнвлӓ Европыштыш вырсывлӓштӹ
участвуйышашлык ылыныт. Выжалымаш пӓшӓ Швеци дӓ Вадывел Европа доно кеен. Суоми
шведӓнгӹн. Суоми Швеци гӹц айырлымыжы годым, сӓндӓлӹкӹн дворянвлӓжӹ, пасторвлӓжӹ
дӓ буржуазижӹ шведлӓ веле попен, хресӓньвлӓ - финнлӓ.

Наполеон дон кугижӓ Александр Икшӹ доно сирӹмӹ договор семӹнь Швед-руш вырсы
паштек Суоми Кого Княжество статус доно Россий Империш ушымы лин. Автономиӓн
ылмыжы велдӹк, Суоми административный, юридика, экономика дӓ тыменьмӓш
положенижӹм цаткыдемден кердӹн. 1860-шы ивлӓ гӹц тӹнгӓлӹн, Суомин ӹшке
парламентжӹ дӓ ӹшке оксажы ылын. 1870-шы ивлӓн индустриализаци тӹнгӓлӓлтӹн.
1862-шы ин 100 уштыш кытан Хельсинки- Хӓмеенлинна кӹртнигорны пачмы лин.

Йӱвӓскӱлӓ халашты тымдышывлӓм йӓмдӹлӹшӹ пӹтӓриш семинари пачылтын. финн йӹлмӹм
тымдымаш кымдан шӓрлен кеӓ, туан йӹлмӹлӓ шукы газет лӓктӓш тӹнгӓлӹн дӓ тидӹ финн
культурылан у потенциалым погаш палшен. Тенге XIX-шӹ курым мычашышты яжон
виӓнгшӹ литература дон кунстыш шомы. Культура ӹлӹмӓш пиш активно кен.

Финн дӓ Европыштыш интеллигенци Руш Кугижӓ докы Суомин праважы верц шагал,
протестӓн сирмӓшвлӓм сирен. Тӹнӓм рушангдымаш ( русификаци) политика шӓрлӓш
тӹнгӓлӹн ылын, кыды Суомин автономи праважым чӹдемдӓш цацен. Финнвлӓ ӹшке
халыкын культура, йӹлмӹ дӓ идентитетӹштӹ верц шагалыныт.

Российӹштӹш революци паштек Суомиштӹ ик палатан парламентӹм ӹштӹмӹ.
Айырымашвлӓштӹ цилӓн юкыштым пуэн кердӹнӹт, ӹдӹрӓмӓшвлӓлӓнӓт юкыштым пуаш дӓ
айыраш правам пумы лин.

Суомин Кого княжествӹн правительствыжы – сенат, 6 декабрьын сӓндӓлӹк ӹшкевуяжы
виӓнгӓш тӹнгӓлмӹ гишӓн увертӓрен. Ленинӹн правительствыжы Суомим ӹшкевуя виӓнгшӹ
сӓндӓлӹк семӹнь сек пӹтӓришӹ пӓлдӹртен. Тӹнӓмок руш революци Суомиштӓт шӓрлен
кен. Ошывлӓ дон якшаргывлӓ лоштыш вӹрӹм йоктарымы граждан вырсы тел гач кен дӓ
1918-шӹ ин шошым немӹцвлӓн палшымы доно пӹтен. Сӹнгӹшеш ошывлӓ лӓктӹнӹт. Но ти
вырсы гишӓн ӓшӹндӓрӹмӓшвлӓ ушемкымдемӹштӹ махань-шон катаклизмӹвлӓм эче шукы
канден шалгенӹт. 1919-шӹ ин Суоми демократиӓн Республика лин.

Риббентроп дон Молотовын договор семӹнь Совет Ушем Кокшы Тӱнымбал вырсы жепӹн
Суомим Балти сӓндӓлӹквлӓ семӹньок ӹшке интересӹн пӹсмӓнӹшкӹжӹ пырташ цацен.
Ӹшкевуя виӓнгмӹжӹм ямдаш ӹнжӹ ли манын, Суомилӓн Совет Ушем ваштареш кок
вырсышты кредӓлӓш вӓрештӹн. Вырсы паштек кого территорим кодымы лин. Тенге
Карйалан мӱлӓндӹвлӓжӹ дӓ Выборг хала пумы линӹт. Кого репарацивлӓ сӓндӓлӹкӹм
незеремденӹт, но тӹнӓмок вырсы паштекшӹ финн индустрилӓн яжо негӹцӹм пиштӓш
палшенӹт.

Суоми Йыдпел вел сӓндӓлӹквлӓн Согоньын дӓ Ушымы халыквлӓн членжӹ лин. Тидӹ
финнвлӓлӓн халыквлӓлоштыш контактвлӓм кычаш палшен, выжалымаш, информаци доно
вашталтылмаш, туризм дӓ финн студентвлӓн вес сӓндӓлӹквлӓштӹ тымень кердмӹштӹ
кымдан шӓрлен кенӹт.



https://mrj.wikipedia.org/wiki/%D0%9F%D0%B8%D1%86%D1%86%D0%B0

Пи́цца (Шаблон:Lang-it) — итальян халык качкыш. Вӹлецӹнжӹ пицца марла аварцым
ӓшӹндӓрӹктӓ, кыды вӹлӓн помидорым, моцарелла тарам дӓ вес махань-шон
ингридиентвлӓм пиштен кердӹт, кыдывлӓм прфессионалвлӓ топпинг (topping) лӹм доно
пӓлӓт. Тӱнымбалны сек кымдан шӓрлен кешӹ дӓ пӓлӹмӹ качкыш.

Пиццам ӓшӹндӓрӹктӹшӹ киндӹм пытӓрижок антик жепӓш салтаквлӓ качкыныт. Помидорым
1522-шы ин Европыш, Неапольыш кандымы велдӹк, ти кавштавичӹ кушкышым аварцы гань
киндӹ вӹлан пиштен, камакашты кӱктӓш тӹнгалӹнӹт дӓ тӹшкы махань-шон специвлӓм
оптенӹт. Шӹренжок тидӹ базилика ылын. Помидорым пӹтӓри эдемвлӓ качделыт, тӹдӹм
яданеш шотленӹт дӓ эдемӹм пуштын кердеш, шаненӹт.



https://mrj.wikipedia.org/wiki/%D0%9F%D0%B8%D0%B6%D0%BE%D1%80%D0%B3%D1%8B

Пижоргы, тенгеок Пижӧргӹ - телӹм кидеш чимӹ выргем хӓдӹр. Пижоргы кок лаштык гӹц
ылеш: иктӹжӹ коговарнялан, кокшыжы вес парнявлӓлӓн. Пижоргы лӹмӹнок кого уштӹвлӓ
годым эффектӓн ылеш, тӹдӹ шукырак шокшым коргӹштӹжӹ урда дӓ тенге парнявлӓ ак
кӹлмеп. Шӹренжок пижоргым мижӓн шӹртӹ гӹц пидӹт. Пӹтӓртӹш ивлӓн кавашты дон
замшы гӹц ыргымы пижоргывлӓӓт шӹренок вӓшлиӓлтӹт. Марынвлӓн первиракшы "марла
пижоргы" ылын, кыды пидмӹ йон донжы айыртемалтеш. Пижоргы косирӹн кайжы манын
тӹдӹм тӹрлец дӓ апликацивлӓ доно сӹлнештӓрӓт. Пижоргы вӹлӓн халык тӹрлецвлӓмӓт
тӹрлӓт.



https://mrj.wikipedia.org/wiki/%D0%9F%D0%B5%D0%BB%D0%B5%D0%B4%D3%B9%D1%88_%D0%B0%D0%B9%D0%BE

И йӹдеок, шошымшы ныр пӓшӓвлӓ паштек, июньын, Кырык сирӹштӹ пиш яргата, цевер
«Пеледӹш айо» традиционный празньык эртӓрӓлтеш. 2002-шы ин мӓмнӓн кымдемнӓн
культурын историштӹ у страница пачылтын. Кырык мары районын цевер лыкышты,
Когосола поселенин Сухин сола сага вӓрлӓнӹшӹ сӓрӓнӹштӹ, кышты мӹндӹрнӹ агыл Кого
Йынгы ӓнгӹр Йылышкы йоген пыра, мыры празньык эртен. Тӹдӹ цилӓм цӱдейӹктен.
Пӹтӓришӹ гӓнӓ хынавлӓ, анжаш толшывлӓ, «Пеледӹш айо»-н участниквлӓ кого хорым
ужыныт. Тӹдӹ 700 нӓрӹ самодеятельный исполнительӹм иквӓреш поген. Ти хорым Мары
Эл Респулика культурын заслуженный пӓшӓзӹжӹ Татьяна Толстова вуйлатен. Культура,
печать дӓ национальностьвлӓн пӓшӓ шотышты министр М. З. Васютин ти мыры
празньыкышты участвуен дӓ тӹдӹм кӱкшӹн ӓклен: «Впечатлени пиш кого. Мероприятим
яжон организуйымы, тӹдӹ районный гӹц региональный уровеньӹш лӓктӹн». Пӹтӓришӹ
мыры празньыкышты лач районна гӹц веле художественный коллективвлӓ участвуенӹт
гӹнь, кокшышкы 600 нӓрӹ эдем республикӹнӓн вес районвлӓ гӹц дӓ пашкуды
Суасламары Республика гӹц толыныт. А цилӓм мыры иквӓреш поген. Мыры празньык
цилӓн шӱмӹш вазын. 2003-шы ин тӹдӹ республиканский мыры празньык лин.



https://mrj.wikipedia.org/wiki/%D0%9C%D0%B8%D0%BA%D0%BA%D0%B5%D0%BB%D0%B8

Миккели — хала Суомиштӹ (финнлӓ: Mikkeli, шведлӓ: Sаnt Michel) — Хроникышты
пӹтӓриш гӓнӓ 1323 ин ӓшӹндӓрӓлтеш. Хала статусым 1838-шӹ и годшен намалеш.
Халашты 48 697 ӹлӹзӹ дӓ халан территорижӹ 2 124,62 км 2 йӓшнӓ. Халашты 700 йӓр
нӓрӹ. Миккелин пашкуды халавлӓ: Хирвенсалми, Юва, Кангасниеми, Пиексамӓки,
Пуумала дӓ Рийстина ылыт. Хала Саймаа йӓрӹн сирӹштӹжӹ шыпшылт вазын.

Миккелиштӹ театр, хала оркестр, Кунст музей ӹштӓт. Кӓнгӹжӹм классик музыкын
фестивальым, шӹжӹм Миккельӹн балет айом дӓ телӹм Пӓшӓзӹ халыкын театр кечӹвлӓм
эртӓрӓт. Ти театр кечӹвлӓм пӹтариш гӓнӓ 1976-шы ин эртӓрӹмӹ. Халашты вады йӹде
ӹштӹшӹ техникум улы, кышты фотографвлӓм йӓмдӹлӓт. Тел Вырсы паштек Совет Ушемлӓн
кодымы территоривлӓштӹш церкӹ документвлӓ Миккелин архив-штӹ перегӓлтӹт.



https://mrj.wikipedia.org/wiki/%D0%9C%D0%B5%D1%86%D0%BA%D3%93%D0%BD%D1%8B%D1%80

Мецӓкныр (рушла Мичакнуры) Когоӓнгӹр (перви Пекоза ӓнгӹр маналтын) лишннӹ
вӓрлӓнӓ. Усола гӹц 3 уштыш. Сола лишнӹ техень каремвлӓ улы: Изи Мецӓкныр сир,
Крупнян карем, Ова карем, Кого Мецӓкныр сир, Етке лидӹ, Сереван карем, Сад
карем, Кушмар карем, Пивай лапата, Шайыл сирем. Тагынам перви сола лишнӹ цоклымы
ошкы шалген. Сола лӹм «Мецак» (ти вӓрӹш пӹтаришӹ ӹлаш толшы мары лӹм) дӓ «ныр»
шамаквлӓ гӹц лин дӓ «Мецӓкӹн ныржы» манмым анжыкта.

1859-шӹ и — 22 кудывичӹ (44 пӱэргӹ, 65 ӹдӹрӓмӓш); 1889-шӹ и — 20 кудывичӹ (55
пӱэргӹ, 40 ӹдӹрӓмӓш); 1897-шӹ и — 23 кудывичӹ (66 пӱэргӹ, 68 ӹдӹрӓмӓш); 1915-шӹ
и — 25 кудывичӹ, 158 эдем; 1919-шӹ и — 31 кудывичӹ, 167 эдем; 1925-шӹ и — 137
эдем; 1929-шӹ и — 32 кудывичӹ, 140 эдем (66 пӱэргӹ, 74 ӹдӹрӓмӓш); 2001-шӹ и — 25
кудывичӹ, 67 эдем (28 пӱэргӹ, 39 ӹдӹрӓмӓш).



https://mrj.wikipedia.org/wiki/%D0%91%D1%80%D0%BE%D0%B4%D1%81%D0%BA%D0%B8%D0%B9,_%D0%98%D0%BE%D1%81%D0%B8%D1%84_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Ио́сиф Алекса́ндрович Бро́дский (24 май 1940, Ленинград — 28 январь 1996,
Нью-Йорк) — рӧднӓ руш поэт, эссеист, драматург, сӓрӹзӹ, 1987 ин сӹлнӹшаян Нобель
премин лауреатшы 1987 ин, 1991—1992 ивлӓн УШӓн поэт-лауреатшы. Поэзижӹм шӹренжок
рушла, эссевлӓжӹм англла сирен. 1972-шы и годшен эмиграциштӹ. Пӹтӓри Веныш вра
тӹшец Америкыш кен, кышты университетвлӓштӹ пӓшӓм ӹштен.

Иосиф Бродский 24 майын 1940 ин Ленинградышты, профессор Турын клиникыштыжы
Выборг монгырышты шачын. Ӓтяжӹ, Александр Иванович Бродский (1903—1984), вырсы
фотокорреспондент ылын, 1950 ин демобилизйымы лин, кыды паштек ленинград
газетвлӓштӹ пӓшӓлен. Ӓвӓжӹ, Мария Моисеевна Вольперт (1905—1983), бухгалтер
ылын. ӓвӓжӹн туан шыжаржы — БДТ Дора Моисеевна Вольперт ылын.

1955-шӹ ин шӹм классым пӹтӓрӹмӹкӹжӹ, кӓндӓкшӹмшӹ классым тӹнгӓл веле шокта,
школым праха дӓ Арсенал заводыш фрезеровщикеш пыра. ӓмӓлжӹ школыштыш проблемӹвлӓ
дон семнялӓнжӹ окса палшыкым кандынежӹ ылын. 16 иӓш Бродский врач лиӓш шанен
шӹндӓ дӓ тӹлзӹ нӓрӹ прозекторын палшыкалышын пӓшӓм моргышты ӹштен. Тидӹ паштек
медик лиӓш шанымашыжы ӱкшӓ. Тидӹ гӹц пасна школым кодымыжы паштек Бродский
котельныйышты, маякышты матрос дӓ геологи экспедициштӹ пӓшӓзӹ семӹнь ылын. Дӓ
соок шукым лыдын, шӹренжок поэзим, философи дӓ религи гишӓн литературым, англ
дон поляк йӹлмӹвлӓм тыменяш тӹнгӓлӹн. 1958-шӹ ин Бродский тӓнгвлӓжӹ доно
самолетым шолышт, СССР гӹц шӹлӓш шанен шӹнденӹт ылын. Вара ти шанымаш докы ӱкшӓт
[1].

1959-шӹ ин тӹдӹ Евгений Рейн, Анатолий Найман, Владимир Уфлянд, Булат Окуджава
доно пӓлӹмӹ лиэш.

Кечӹ «икшӹ сентябрь» маналтын. Шӹжӓт, тетявлӓ школышкы кенӹт. А немӹцвлӓ
полаквлӓн ала шлагбаумыштым пачыныт. Танквлӓ турген, кӹч доно кыце шоколад
фольгам ӹштӹлӹт, уланвлӓм() ӹштӹл шуэвӹ. Цӓркӓвлӓм лык, дӓ уланвлӓ верц йӱн
колтенӓ, кыдывлӓ колышывлӓн спискышты сек пӹтӓришӹ ылыт, вуйта классын
журналыштыш спискышты. Кугивлӓ угӹц мардежеш шужгалтат дӓ ӹлӹшташвлӓштӹ вуйта
кенвацдымы конфедераткышкыла пӧрт левӓш вӹкӹ вазалыт, кышты тетя юкым ат кол. А
пӹлвлӓ хӹдӹртен эртӓт



https://mrj.wikipedia.org/wiki/%D0%91%D1%80%D0%B5%D1%85%D1%82,_%D0%91%D0%B5%D1%80%D1%82%D0%BE%D0%BB%D1%8C%D1%82

Бертольт Брехт (Eugen Berthold Friedrich Brecht, ш. 10-шы декабрьын 1898- шӹ ин,
Аугсбург (Augsburg), Германи — к. 14-шӹ август 1956-шӹ иИрвел Берлин) — немӹц
драматург, поэт дӓ режиссер. Тӹдӹн пӓшӓвлӓжӹ логӹц сек кымдан пӓлӹмӹ Кым копекӓш
опера, кыдым Курт Вейлин дон иквӓреш сирен. Кураж ӓвӓ дон тетявлӓжӹ, Господин
Пунтила дон тӓрзӹжӹ, Сезуанын пуры эдемжӹ дӓ Галилео Галилейӹн ӹлӹмӓшӹжӹ.

Брехт Аугсбургышты, Бавариштӹ шачын. Ӓвӓжӹ протестант, а ӓтяжӹ пумага комбинатын
вуйлатышы католик ылын. Б. Мӱнхенӹштӹ врачеш тыменьӹн дӓ Пӹтариш Тӱнымбал Вырсы
шты санполкышты ылын. Пӹтӓриш лыдышвлӓжӹм тӹдӹ 1914 -1915 -шӹ ивлӓнок сирен дӓ
вӓрӹштыш газетӹштӹ пецӓтлен. Врачеш тыменьӹн гӹнят, тӹдӹн кого интересшӹ театр
докы ылын дӓ тенге драмывлӓм сирӓш тӹнгӓлӹн. Пӹтӓриш драмыжы ”Baal ” маналтеш ,
но кокшы пьесыжым ”Trommeln in der Nact”-ым сирӹмыжӹ паштек тӹдӹ ӹшкӹлӓнжӹ
шукырак ӹнянӓш тӹнгӓлеш дӓ драматургын пӓшӓжӹм виӓнгдӓ. 1924-шӹ ин Мӱнхен гӹц
Берлинӹш кеӓ, кышты Макс Рейнхардтын театрыштыжы драматург лиэш. Б.-ӹн пӹтӓриш
пьесыжым 1923-шы ин ажыктымы, кыды пиш популярный лин. 1927-шӹ ин Б. Карл
Марксын ”Капиталжы” доно пӓлӹмӹ лин дӓ тенге 1929-шӹ ин тӹдӹ шанымашвлӓжӹ доно
коммунист лиэш, но коммунист партиш нигынамат ак пыры.

30-шы январьын 1933-шы ин Адольф Гитлер Германи рейхӹн канцлержӹ лин. 27-шӹ
февральын Рейхстагым йори тӓгӱ пижӹктен. Вес кечӹн, 28-шӹ февральын нациствлӓн
шим сирмӓшӹштӹштӹ лӹмжӹн ылмым пӓлен нӓлешӓт, семняжӹ доно Германи гӹц
эмигрируя. Мартын нӹнӹ Прагышты, Венышты дӓ Цӱрихӹштӹ ӹленӹт. Апрельӹн
Каронышты, майын Вейгельӹштӹ. Варажы тетявлӓштӹ Даниэш кодыныт, ӹшкежӹ Б.
Парижӹш лӓктӹн кен. Наци жепӓш Германиштӹ спектакльвлӓжӹм анжыкташ акъяреш
лыктыныт. 1939-шӹ ин, кынам вырсын тӹнгӓлӓлтм-жӹм раскыдынок цаклаш лин, Брехт
Швециш ӹлӓш ванжа. Кынам Германи Дани дон Норвегим оккупируя, Б. Америкыш кеӓш
шана. Визым вычымы жепӹн тӹдӹ 1941-шӹ ин май якте Суомиштӹ ӹлен. Тӹштӹ тӹдӹ
сирӹзӹ Хелла Вуолийоки доны ӹлен дӓ Матти Вуолийоки дон иквӓреш Герр Пунтила дон
тӓрзӹжӹ спектакльым сирен. Суоми гӹц тӹдӹ СССР гач Америкыш кен дӓ тӹштӹ Санта
Моникышты ӹлен. Океан шайылны ӹлӹмӹжӹ годым ӹшке сценаривлӓжӹм Голливудыш сирӓш
цацен анжен, но тӹштӹжӹ лач иктӹм веле ярыктенӹт. 1947-шӹ ин Брехтӹм Америка
ваштареш пӓшӓм ӹштӓ манын, суйынештӹ ылын. Но тидӹ гӹц тӹдӹ ире лӓктӹн кердӹн.
1949-шӹ ин тӹдӹ шукердӹ агыл ӹштӹмӹ ГДР-ыш ӹлӓш ванжа дӓ сӓндӓлӹк гӹц сӓндӓлӹкӹш
ирӹкӹн кыдалыштыш лижӹ манын, Австрин граждаствыжым нӓлеш. ГДР-ышты ӹлӹмӹжӹ
годым тӹдӹ социализм ушемкымдемӹм куштылгын критикуйышы пӓшӓвлӓм сирен, лыдшывлӓ
дӓ анжышывлӓ лошты кыцу Ирвел, тенгеок Вадывел Германиштӓт нӹнӹ пиш популярный
ылыныт. Б. 1956-шы ин колен. Йӓнгжӹ трӱкок шагалынат, колен.



https://mrj.wikipedia.org/wiki/%D0%90%D0%BB%D0%B8%D0%BA%D0%BE%D0%B2,_%D0%92%D0%B0%D0%BB%D0%B5%D1%80%D0%B8%D0%B9

Валерий Никандрович Аликов (псевдолӹмжӹ Валери Микор; 1-шӹ январьын, 1960,
Ӓвӓсир – 11-шӹ сентябрьын, 2016, Хельсинки) — Поэт, сӓрӹзӹ, сӹлнӹшая критик. Шур
школ паштек Угарманышты техникумышты, Тарту дӓ Хельсинки университетвлӓштӹ
тыменьӹн. Тарту университетӹн философи факультетшӹм пӹтарен, кымдан пӓлӹмӹ
семиотик Лотман Юрий Михайловичӹн лекцивлӓжӹм колыштын. Хельсинкиштӹ лӓкшӹ Цикмӓ
журналын редакторжы. «Шӓла тигрвлӓн мӱлӓндӹлӓн» лыдыш книгӓ (1999 и) дон «Пӧрт
Шур сирӹштӹ» новелла-эссе книгӓм (2004 и) сирен. Лыдышвлӓжӹм англ, немӹц, коми,
руш, удмурт, финн, француз дӓ эстон йӹлмӹвлӓш сӓрӹмӹ.



https://mrj.wikipedia.org/wiki/%D0%90%D0%B9%D0%B7%D0%BF%D1%83%D1%80%D0%B8%D0%B5%D1%82%D1%8D,_%D0%90%D0%BC%D0%B0%D0%BD%D0%B4%D0%B0

Аманда Айзпуриетэ (латв. Amanda Aizpuriete, Шаблон:Шачмы датыжы, Юрмала) – латви
поэтесса.

Ригышты 1956-шӹ ин Юрмалышты , Рига лишнӹ шачын. Латви унивeрситeтӹн философи
факультeтӹштӹ тымень пӹтäрeн. Риган унивeрситeтӹн философи факультeтшӹм пӹтäрeн.
Москвашты Сӹлнӹшая институтышты (Литературный институт) тыменьӹн.

Ӹшке лирикӹжӹ гӹц пасна, тенгеок Ахматован, Тракльын, Бродскин лыдышвлäштӹм,
Кафкан, В. Вулфын, К.Кизин, Дж.Апдайкын прозыштым латыш йӹлмӹш сäрен.

Анжалда:
http://tsikma.wordpress.com/2014/11/23/%D0%B0%D0%BC%D0%B0%D0%BD%D0%B4%D0%B0-%D0%
B0%D0%B9%D0%B7%D0%BF%D1%83%D1%80%D0%B8%D0%B5%D1%82%D1%8D-%D0%BB%D1%8B%D0%B4%D1%8
B%D1%88%D0%B2%D0%BBa/



https://mrj.wikipedia.org/wiki/%D0%AD%D0%BA%D0%BE,_%D0%A3%D0%BC%D0%B1%D0%B5%D1%80%D1%82%D0%BE

Умбе́рто Э́ко (Шаблон:Lang-it; 5 январь 1932, Алессандри, Итали) — итальян
шӹнцӹзӹ -философ, историк-медиевист, семиотик, сӹлнӹшӓ критик, сирӹзӹ.

Умберто Эко Алессандриштӹ ( Турин лишнӹш Пьемонт изи халашты шачын). Ӓтяжӹ,
Жулио Эко, бухгалтер ылын. Ӓвӓжӹн лӹмжӹ Джованна. Атяжӹ Умберто эргӹжӹм юристеш
тымдынежӹ ылын, но тӹдӹжӹ Турин университетӹш тыменяш пырен дӓ кӹдӓлӓш курымвлӓн
философим шӹмлӓш тӹнгӓлӹн. Дипломым 1954 ин нӓлӹн. Умберто Эко телевидеништӹ,
«Эспрессо» (Шаблон:Lang-it) лӹмӓн кого газетӹн редакциштӹ, Милан, Флоренци дӓ
Турин университетвлӓштӹ эстетика дон культурын теорижӹм тымден.



https://mrj.wikipedia.org/wiki/%D0%AD%D0%B9%D0%BD%D0%BE_%D0%9B%D0%B5%D0%B9%D0%BD%D0%BE

Э́йно Ле́йно (финнлӓ Eino Leino, лачокла лӹмжӹ А́рмас Э́йнар Леопо́льд Лӧннбо́м
шведлӓ Armas Einar Leopold Lönnbohm; 6 июль 1878, (Палтамо (Paltamo), Суоми — 10
январь 1926, Туусула, Суоми) — финн поэт, прозаик, драматург дӓ сӓрӹзӹ, финн
литература йӹлмӹ доно экспериментвлӓм ӹштӹлшӹ. Тӹдӹм тенгеок финн халык поэтеш
шотлат. Эйно Лейно лыдышвлӓштӹжӹ "Калевалан" ритмжым кычылтын дӓ тӹ годымок финн
поэзим уэмдӓш цацен, тидӹм ӹштӓш манын вес йӹлмӹвлӓ гӹц сӓрен. Шамаклан Дантен
Йымы кукшӹцӓш комедижӹм. Эйно Лейно тенгеок романвлӓмӓт сирен дӓ ӹшке жепӹнжӹ
халыкланжы анзыкыла ажедшӹ журналист ылын.



https://mrj.wikipedia.org/wiki/%D0%A8%D1%8B%D0%B2%D0%B0%D1%88%D0%B0%D1%80

Шывашар, тенгеок кӹзӹтшӹ кырык марла Чебаксар (суасламарла: Шупашка́р, Šupaškar,
руш. Чебоксары) — Суасламары Республикын вуйхалажы. 2009-шӹ ин тӹштӹ 456 054
эдем ӹлен. Халан этимиолгижӹм шукы верси доно ынгылдарат, сек –нянешӹжӹ марла
йӹлмӹн Шӓвӹкшӓнгӹр «деревянный желоб или кадка для воды» шаям шотлаш лиэш.
Шывашарышты шукы кырык марын ӹлӓ. Руш историографвлӓ молнам ти халам 1556-шы ин
шӹндӹмӹ маныныт, кӹзӹт ти им 1469-шӹш ваштымы. Тӹ годӹмок австри историк
Герберштейн Угарман лӹвӓлнӹш кырык марынвлӓм Московин кугижӓжӹ Васили Кымшы
1487-шӹ ин веле сӹнген манеш. Кырык марынвлӓн первиш вуйхалашты, Цепель вӓреш
Шурдӹнгӹм (Васильсурскым) 1523-шы ин шӹндӹмӹ гӹнь, Шывашарлан 1469-шӹ ин негӹцӹм
пиштӹмӹлӓн когонжок ӹнянӓш ак ли.



https://mrj.wikipedia.org/wiki/%D0%A8%D1%83%D1%80%D0%B4%D3%B9%D0%BD%D0%B3

Шурдӹнг (рушла: Васильсурск) — хала сӹнӓн когосола Угарман областьын Воротын
районыштыжы.

Шурын Йылышкы йоген пырымы вӓрӹштӹжӹ киӓ. Цикмӓ гӹц Ш. якте Йыл мыч 40 уштыш дӓ
шоссе корны мыч Микрӓк гач 65 уштыш нӓрӹ. Ш. гӹц Ӓвӓсирӹш 7 уштыш лиэш. Угарман
якте Шур гач паром доно ванжен, 160 уштыш нӓрӹ погына. Райцентр – Воротын якте
12 уштыш.

Руш историграфин документвлӓжӹ семынь Шурдӹнглӓн негӹцӹм 1523-шы ин пиштӹмӹ. Тӹ
годымок, ти вӓрӹштӹ кырык марынвлӓн яжон, цаткыды пренявлӓ гӹц ӹштӹмӹ Цепель
кӓрмӓн гишӓнӓт мары историквлӓ попат. Кӹзӹт якте Шурдӹнг лишнӹ тӹ карман годшаш
лаксаквлам ужаш лиэш, кыдывлӓ Супротивный ключ изи ӓнгӹр доны ылыт. Ти вӓрӹштӹ
первиш кырык марынвлӓ ӹшке йымывлӓштӹлӓн ыдылыныт дӓ цӧкленӹт. Цӧклӹмӓш овуца
кӹзӹт яктеок перегӓлт кодын да тенге и йӹде кыдӹтидӹ кырык марынжы тышкӹ 11-шӹ
сентябрьын йыдым ыдылаш каштыт. 1520-шӹ ивлӓн Московин кугижӓжӹ Азан ваштареш
кредӓлӹн дӓ ӹшке территорижӹм кымдаэмдӓш цацен. Тӹ ивлан ти кугижӓнӹшӹн ирвел
пӹсмӓнжӹ Шур тӹр мыч кен. Кырык марынвлӓн карманым лыпшен шумыкы, стрелецвлӓ Шур
тӹреш Васили III-шы князь лӹмеш руш карманым шӹндӓт дӓ тӹдӹлӓн Васильевым
Новгород лӹмӹм пуат. Ынянӓш лиэш, Цепель карманым рушынвлӓ доно шӓлӓтӹмӓш эдем
вӹрӹм йоктарыде эртӹде. Халык лошты ти лӹмӹм кӹтӹкемден, Васильсурск манаш
тӹнгӓлӹнӹт. Ти кредӓлмӓшвлӓ гишӓн Руш историографиштӹ когонжок ак сирӓлт. Тӹ
годымок, Шурдӹнг гишӓн сирӹмӓштӹ, ситӓлык изи самыньвлӓм моаш лиэш, шамаклан,
пӹтӓрижӹ Ш. форпост семӹнь ылшы карман ылын, тидӹм пӓленӓ, но кыдыжы тӹдӹлӓн
тӧрӧк хала статусым пуат. Шурдӹнг карман 1-шӹ сентябрьын [1523 ин йӓмдӹ лин дӓ
тӹдӹн йӹржӹ кымда лаксак дӓ кӱан стенӓ ылын. Тидӹжӹ марынвлӓ карманым ӹнжӹштӹ
атакуеп манын, ӹштӹмӹ ылын. Азан тадарвлӓ Шурдӹнглӓн тырын ӹлӓшӹжӹ когонжок
ирӹкӹм пуделыт дӓ Азаным рушынвлӓн кырык марынвлӓн палшыкышты доно сӹнген
нӓлмӹштӹ якте, ти карманым 1536-шы да 1539-шӹ ин кыравен лыктыныт. Азан 1552-шы
ин сӹнгӹмӹ лин дӓ тенге Шурдӹнг форпостын керӓл ылмыжым ямда. 1779-шӹ ин
Шурдӹнглӓн уезд хала статусым дӓ Василь лӹмӹм пумы. 1781-шӹ ин 16-шы августын
тӹдӹн гербшӹм яралеш лыктыт. Уезд хала семӹнь Ш. 1927-шӹ и якте ылын. Кугижӓ
жепӹн Ямангаш монгырыштыш Йыл тӹрӹштӹш кыдӹ-тидӹ кырык мары солажы ти уездӹш
пырен. Йӱрнӹӓт ти уездӹштӹ ылын. Вара нӹнӹм Мары Эл Республикыш ушымы. 1979-шӹ и
якте эче Шурдӹнг хала сӹнӓн цаткыды когосола ылын, Шурын сиржӹ вӹдӹшкӹдӓ йыжнен
валымыжы паштек, Шурдӹнгӹн ӱл, сек исторический районжы курымеш ямын, пӧртвлӓ
пыдыргенӹт дӓ ти эксӹкӹштӹ кок эдем колен. Тидӹ паштек Ш. изиэмӓш дӓ цевер
сӹнжӹм ямдаш тӹнгӓлӹн.

Шурдӹнгӹштӹ 1524--шӹ инок йӓрмингӓ ӹштӓш тӹнгӓлӹн, вара тӹдӹм Макарын монастир-
докы (махань ин пӓлӹ агыл), а 1817--шӹ ин Угарманыш ваштымы. Уезд хала семӹнь
Шурдӹнгӹм паянеш шотлаш лиэш ылын. Йыл да Шур тӹрӹштӹ вӓрлӓнӓӓт тылвышвлӓ тӹштӹ
шукын ылыныт, кыдыжы лач эртен веле, но шукынжок тӹштӹ шалгенӹт. Совет жепӹн
Шурдӹнгӹштӹ кого пристин ылын, варажы лач Метеор дон Ракетывлӓлӓн веле вӓр
кодын, кӹзӹт тӹштӹ дебаркадерӹм ак шагалтеп дӓ вӹд пындашыштыш шылдыран
тылвышвлӓӓт ак кашеп. Вес вӓре кеӓш манын телӹм Шур гач кемӹлӓ, и кемӹкӹ Шурдӹнг
– Пыле Кырык- паром каштеш, а кыды автомобилистшӹ шоссе корным айыра: кыды ти
солам Кырык сир доно уша. Шурдӹнгӹштӹ лапкавлӓ, кафе, почта, шонгывлан пӧрт,
амбулатори, поссовет ӹштӓт.

Тидӹ гӹц пасна Шурдӹнг пиш косир дӓ цевер вӓрӹштӹ шыпшылт вазынат, Кугижӓ
годымок тӹштӹ пансионатвлӓ дон кӓнӹмӹ портвлӓм пачмы ылын. Ти вӓрвлӓм эче Изи
Швейцари - лӹм доно пӓленӹт. Кӓнгӹжӹм тӹштӹ ӹлӹмаш шолмылаок шолын, кӓнӹшӹвлӓжӹ
Угарман гӹц веле агыл, тенгеок Моско-дон Петербург- гӹцӓт ылыныт. Шурдӹнг доно
шукы кырык мары пӓлӹмӹ эдемӹн ӹлӹмӓшӹжӹ кӹлдӓлтӹн, тӹштӹ Григорьев-Эмаш, Никон
Игнатьев, Шадт Булат, Митюк, Владимир Сузы, поэтвлӓ Николай Егоров, Атюлов
Анатолий, Валери Микор, артньыквлӓ Ефимов Измаил дон Алдушкин Сергей шӹренок
ылыныт. Шурдӹнгӹштӹ мырывлӓм сирӹшӹ Лев Маликеев ӹлен. Пӓлӹымӹ рушынвлӓ логӹц
Александр Радищевӹн, Исаак Левитанын, Иван Шишкинӹн, поэт модернист Николай
Кузминӹн лӹмвлӓштӹм пӓлдӹртӓш лиэш. Кого Вырсы жепӹн Шурдӹнгӹштӹ Москваштыш Кого
театр эвакуациштӹ ылын. Шурдӹнгӹштӹ Культура пӧрт, библиотека дӓ кӹдӓлӓш школ
ӹштӓт. Тӹштӹ Шур монгырыштыш кыдӹтидӹ кырык марынжы тыменешю Тӹшкӹ нӹнӹ Шур школ
паштек кеӓт. Школышты кырык мары йӹлмӹм ак тымдеп.



https://mrj.wikipedia.org/wiki/%D0%A8%D1%83%D1%80

Шур йогы (рушла Сура, суслала Сăр, эрзӓлӓ Сура лей) — Йылын вургымла
монгырышкыжы йоген пыра. Тӹнгӓлтӹшӹжӹм Ульяновск областьышты нӓлеш, варажы Пенза
область, Мордови дон Суасламары Республикывлӓ дӓ Угарман область вашт йоген,
Мары Элышкы толеш дӓ Шурдӹнг доны Йылышкы йоген лӓктеш. Йогын кытшы — 841 уштыш,
вӹд бассейнӹн кымдецшӹ 67,5 тӹж. км². Шур Сурские Вершины сола доно
тӹнгӓлтӹшӹжӹм нӓлеш. Шур мычкы тылвышвлӓ Шумерля якте кузен кердӹт. Шур тӹрӹштӹ
Ӓвӓсир, Этьвайныр, Краселицӹ, Шур Кушыргы, Курмыш солавлӓ, Сурск, Пенза,
Алатырь, Шумерля, Йӓдӹрнӓ- халавлӓ дӓ хала сӹнӓн когосола Шурдӹнг вӓрлӓнӓт.
Ноябрь тӹлзӹн шӹнзеш дӓ апрель-майын кеӓ. Шавашар ГЭС-ӹм колтымы велдӹк, Шур вӹд
лӹвӓлӓн шукы кырык мары му-лӓндӹ кодын.



https://mrj.wikipedia.org/wiki/%D0%A2%D1%8E%D1%80%D0%B1%D0%B0%D0%BD

Тюрбан — пӱэргӹн дӓ ӹдӹрӓмӓшӹн вуйыш чимӹ матери лаштык, кыдым вуй йӹр пӹтӹрен
шӹндӓт, Йыдпелвел Африкышты, Аравийский полуостровышты, Индиштӹ, Российышты дӓ
Азиштӹ кымдан шӓрлен. Шӹренок тюрбаным тюбетейкы, фескы ӓль калпак вӹлӓн пӹтӹрӓл
шӹндӓт. Тидӹлӓн иктӓ 6-8 метр кеӓ, но кыдыланжы 20 метырат кычылталтеш.Тюрбанын
цӹрежӹ символикы доно сарастаралтеш: шим тюрбанвлӓм талибвлӓ, жаргым — Меккыш
толшы паломниквлӓ ӓль сеидвлӓ ӹштӓт. Тюрбан (перс.) — чалма, ирвел мусульман
халыкын вуйыш чимӹ хӓдӹр; фескы, тюбетейки ӓль ик цӹреӓн куштылгы матери гӹц
шалга.



https://mrj.wikipedia.org/wiki/%D0%A2%D0%B2%D0%B5%D1%80%D1%8C

Тверь ( 1931—1990 ивлӓн. — Кали́нин) — Йыл тӹрӹштӹ вӓрлӓнӹшӹ хала Россий
Федерациштӹ. Халалан негӹцӹм пиштӹмӹ иэш 1135-шӹ и шотлалтеш. 1247-шӹ ин Тверь
лужавуй кымдемӹн вуйхалажы. Монгол-тадарвлӓ годым пыт нӹнӹ ваштареш шалген,
1327-шӹ ин халыкын ял вӹкӹ шагалмыжы ылын. Мӧскӓ хала доно руш мӱлӓндӹвлӓн вуй
хала ылмы верц кредӓлӹн. 1304-шы и дон 1327-шӹ ивлӓ лошты руш мӱлӓндӹвлӓн
вуйхалажы ылын. 1485-шӹ ин Московишкӹ ушымы лин. 1796-шы и гӹц 1929-шӹ и якте
Тверь губернин покшалжы. 1935-шӹ ин Калинин областьын цетржы лин, ти лӹмӹм
1990-шы ин Тверь областьышкы вашталтымы. 1941-шӹ ин немӹсвлӓ ти халам нӓлӹнӹт.
2010-шы ин халашты 410 400 эдем ӹлен.



https://mrj.wikipedia.org/wiki/%D0%9F%D3%A7%D1%80%D1%82%D0%BD%D1%8B%D1%80

Пӧртныр (рушла Пертнуры) — Кого Йынгын шалахай сирӹштӹжӹ кишӹ сола. Ӓнгӹр якте
пел уштыш нӓрӹ лиэш. Почта индекс 425326.
http://foto.mail.ru/community/gornomany/639/644.html#

Пӧртнырышты 1828-шӹ ин кырык марынвлӓн погымы оксаэш якшар кӹрпӹц гӹц церкӹм
шагалтымы, кыдым 1939-шӹ ин урыктымы. Солан церкӹштӹжӹ Альбинский Андрей
Данилович (1790 - 1832(?)) ӹштен. Тӹдӹ 1821-шӹ ин Санкт-Петебургышты кырык марла
лыкмы Евангелим сӓрен дӓ тенгеок 1837-шӹ ин Азанышты лыкмы Кырык мары
грамматикын авторжы ылеш. 1812-шы ин кырык мары тетявлӓм лыдаш-шотлаш тымдаш
манын, тоныжы тӹдӹ школым пачын. Ти сола доно тенгеок Яковлев Гавриил
Яковлевичӹн дӓ Моляров Иван Яковлевичӹн ӹлӹмӓшӹшӹштӹ кӹлдӓлтӹн. Пӧртнырышты мары
цевер кунстлан негӹзӹм пиштӹшӹ артньык Григорьев Александр Владимирович (1891 -
1961) шачын-кушкын. Ти солашты кымдан пӓлӹмӹ кырык марынвлӓ логӹц теве кувлӓ
шачыныт: Баронов Алексей Владимирович (1902 - 1975) медицина пӓлӹмӓшвлӓн доктор,
Баронов Алексей Михайлович педагог-организатор, политик, Ленинградыштыш С. М.
Киров лӹмӓн вырсы-медицина Академин профессоржы, профессор-историк Крайнов Г.Н.
Солашты кужы жеп кӹдӓлаш школ ӹштен, кыдым Эмӓнсолашкы ваштымы. 2001-шӹ ин
Пӧртнырышты 98 эдем ӹлен.



https://mrj.wikipedia.org/wiki/%D0%9E%D0%BD%D0%B4%D1%80%D0%B8%D0%BD_%D0%92%D0%B0%D0%BB%D1%8C%D0%BA%D0%B0

Ондрин Валька (лачокла лӹмжӹ Валентин Андреевич Афанасьев, 27 февраль 1954-шӹ и,
Йынгы-Кушыргы) — 1971-шӹ ин Йоласал школым пӹтӓрӹмӹкӹжӹ Ленинградыш кен, тӹштӹ
техникеш тыменьӹн. Кӱшӹл пӓлӹмӓшӹн дипломым Волгоградыштыш юридический
институтышты нӓлӹн. Йошкар Олашты ӹлӓ.

Сирӓш 1970-шы ивлӓн тӹнгӓлӹн, лыдышвлӓ дон кӹтӹк прозым сирӓ. Пӓшӓвлӓжӹм «Йӓмдӹ
ли», «Жерӓ», «Кугарня»,«Марий Эл», «Молодежный курьер» газетвлӓштӹ дӓ «У сем»,
«Пачемыш» дӓ «Ончыко» журналвлӓштӹ пецӓтлӹмӹ. Сек яжо лыдыш книгӓжӹ Шамак
маналтеш (1996). Масакан «Икӓнӓ Опанас…» книгӓжӓт лыдшывлӓ лошты интересӹм
понгыжтарен. Ондрин Валькан лыдышвлӓжӹм комилӓ, рушла дӓ финнлӓ сӓрӹмӹ.



https://mrj.wikipedia.org/wiki/%D0%9D%D0%B8%D0%B1%D0%B5%D0%BB%D1%83%D0%BD%D0%B3%D1%8B%D0%BD_%D0%BC%D1%8B%D1%80%D1%8B%D0%B6%D1%8B

Нибелунгын мырыжы (нем. Das Nibelungenlied) —кӹдӓлӓш курымвлӓн (1200-шы ивлӓн)
пӓлӹдӹмӹ автор доно сирӹмӹ герой эпос.

Эпосым 18-курым годшен Nibelungenlied лӹм доно пӓлӹ ылеш. Тӹнӓм тидӹм тӧрлен
сирӹмӹ ылын. Лӹмжӹм мырывлӓн остатка куплет гӹц нӓлмӹ, кышты тошты кӱшӹл немӹц
доно сирӹмӹ: hie hât daz mære ein ende: daz ist der Nibelunge liet, кӹзӹтшӹ
немӹцлӓ тидӹ тенге лиэш: hier ist die Geschichte zu Ende: das ist das Lied von
den Nibelungen, а кырык марла тидӹм тенгерӓк келесӓш лиэш: тенге ти мырын
мычашыжы толеш, тидӹ Нибелунгын мырыжы ылын. Тишты «мыры» ("Lied") шамакым
кычылтмы гӹнят, ти пӓшӓштӹ тӹдӹ мырым агыл, а весым анжыкта. Тидӹм «эпос»
значени доно ынгылымыла. Ти эпосын кок версижӹ улы, коктыге 13-шӹ курымын сирӹмӹ
ылыт.



https://mrj.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0

Мордови Республика, Мордови — Россий Федераци кӧргӹштӹ ылшы Республика, Россий
Федерацин субъектшӹ, Йыл федерал йӹрвелӹшкӹ пыра. Республикым ӹштӹмӹ кечӹ: 10-шы
январь 1930-шы и. Вуйхалажы – Саранск. Пӹсмӓнвлӓжӹм йыдвелнӹ Угарман область,
йыдвел-ирвелнӹ Суасламары Республика, ирвелнӹ Ульяновск область, кечӹвӓлвелнӹ
Пенза область дӓ вадывелнӹ Рязань область доно кыча.

Ирвел-Европын тӧр вӓрӹн ирвелнӹжӹ вӓрлӓнӓ. Вадывел лаштыкшы Ока-Донын тӧр
вӓрӹштӹжӹ, покшал дон ирвел районжы Йыл лишнӹш Кӱкшикӓштӹжӹ шыпшылт вазыныт.
Республикын сек кӱшӹл варжӹ - 324 м тангыж гӹц кӱшнӹрӓк. Мордовиштӹ 114 йогы
йога. Мокша дон Шур нӹнӹ логӹц сек коговлӓ ылыт. Республикышты 500 йӓр нарӹ улы.
Нӹнӹ логӹц Инерка дон Татарка сек коговлӓ.

16-шы июльын 1928-шӹ ин Мордови йӹрвелӹм ӹштӹмӹ, кыдым 10-шы январьын 1930-шы ин
Мордовин Автономи областьыш сӓртӹмӹ. 20-шы декабрьын 1934-шӹ ин Мордови АССР-ым
ӹштӹмӹ, 1991-шӹ и годшен Мордови ССР, 1993-шӹ и гӹц тӹдӹ — Мордови Республика
лӹмӹм намалеш.



https://mrj.wikipedia.org/wiki/%D0%9C%D0%B0%D1%82%D1%8C%D3%A7,_%D0%9C%D0%B8%D1%80%D0%B5%D0%B9

Мирей Матьӧ 22 июль 1946 Авиньон Авиньонышты кӹрпӹц оптышын йыхышты шачын.
Семняштӹ луатнӹл тетя ылын, нӹнӹ баракышты пиш незерӹн ӹленӹт. Школышты пиш
худан тыменьӹн, лач "коктывлӓм" веле канден. Тӹдӹ шалахай кид доно сирен, но
тымдышыжы тӹдӹм вургымла доно тыменяш тымдаш цацен дӓ кид мычкыжы линейкы доно
лыпшен. Тидӹ Мирейлан кого травмым канден дӓ 13 иӓшӹн тӹдӹ школым пырахен дӓ
конверт фабрикыш пӓшӓш кен. 15 иӓш ылмыжы годым семняштӹ кугижанӹш доно
субсидируйымы вӹц кӹдежӓн ватерӹм нӓлеш, тӹштӹ ванна ылын. "Мӹнь пӹтӓриш гӓнӓ
ванныш пыренӓм!" манын мырызы ти мӓгӓл гишӓн ӓшӹндӓрӓ.



https://mrj.wikipedia.org/wiki/%D0%9C%D0%B0%D1%80%D1%8B_%D0%AD%D0%BB

Мары Эл Республика (алыкмарла Марий Эл Республик, рушла Республика Марий Эл) —
Россий Федерацин лаштыкшы, Тӹдӹ Йылкымдемӹн Федерал йӹрвелӹш пыра.

Вуйхала — Йошкар-Ола (Якшар-Хала). Киров, Угарман областьвлӓ, Татарстан дӓ
Суасламары Республикывлӓ доно йӹгӹре ылеш.

Мары Эл Ирвел-Европысо тӧрвӓрын ирвел монгырыштыжы, Йылын покшал йогыныштыжы
вӓрлӓнӓ.

Шалахай сирӹн вадывел лаштыкшым купан Мары лапвӓр нӓлеш. Республикин вадывел
монгырыштыжы Йылышкы кого йогы Вӹтлӓ йоген пыра. Лапвӓрын ирвел монгырыштыжы
Йылын шалахай вел гӹц йоген пырышы ӓнгырвлӓ ылыт, нӹны шокшывел тайыл гӹц, Виче
арка гӹц йоген эртат: Изи Какшан, Изи Кундыш да Кого Ошла ӓнгырялвлӓ доно, Кого
Какшан, Кого Кундыш дӓ Ӹрде ӓнгырялвлӓ доно. Нӹнӹн вӓрланӹмӹ кымдыкышты шукы
шӹргӹ дон йӓр.

Республикин ирвел монгыржы Виче арка (кӱкшыц 275 м якте) тураште вӓрлӓнӓ. Тӹштӹ
мӱлӓндӹ порволымо вершӧрын тӱрысшӧ ылыт, адакшым млӓндӱмбал ӓнгырвлӓ лопкыт дӓ
корем доно шелышталтын. Нӹнӹн лошты Вичӹ вӹдкымдем ӓнгӹрвлӓ: Немда, Лаж, Талман,
Шӱкшан дӓ молы ӓнгӹрялвлӓ доно, адакшым Пувӱд, Вӱрзӹмвӹд, Шошма; Йыын шалахай
монгыр гӹц йоген пырышыЭлнет ӓнгырял, Шора, Йыр дӓ Ӱшӱт ӓнгӹрялвлӓ доно.

Йылын вургымла сирӹштӹжӹ 14 гӹц республикын лач ик районжы, Кырык мары район,
вӓрлӓнӓ. Тӹдӹ Йылвел кӱкшӹ вӓрӹн йыдвел тӹрӹм налеш. Тӹштӹ Юлыш Шур, Сумка,
Йынгы, Арйынгы, Шӹндӹр ӓнгӹрялвлӓ йоген пырат.

Халык шот: 716,9 тӹж. эдем (2005, 2002 ин 725,0 тӱж.). Чак ӹлымаш: 30,9 эдем/км²
(2005), хала халык шот: 63,1 % (2005).

Финн-угр полкошамыч ӓкрет годсек кызытсе касвел, йӱдвел дӓ покшел Российын
ужаштыштыже вӓрлӓнен ылеве. Марий Эл вӓрлӓныме вӓрыштыже шуко ӓкрет годсо
арвервлак кодыныт, кудо икымше тӱжемийлашке мӓмннӓ курымашлык (Кристос шочмо)
деч ончыч пурат. Шке лодкален возымо тиштым йомдарымылан да суас акрет годсо
кагазвлак Озаҥ кучымаш жапыште пытарымылан кӧра шукырак увервлак покшел Юлышто
руш курымсерышвлак дене кылдалтын.

Марийшамычым эн ондак VI курымышто лишне гот калыкын эртымгорнызо Иордан Merens
семын палемден. Вара X курымышто казар курымсерышче марийшамычым Ц-р-мис семын
палемден. Тыге рушвлак нунын дек ончыл (касвел) марийшамычым (мӓрӹ) «меря»,
шеҥгел (эрвел) марийшамычым (марий) «черемис» лӱмден тӱҥалыныт. Тыгак суасшамыч
марийкалыкым «сярмысь» але «чирмеш» лӱмденыт. Тиде жапыште марийвлак пошкудо Йыл
Суас Кугижаныш (Волжская Булгария) дене, кудо кызытсе Татарстан олмышто верланен
ыле, лишыл кылым кученыт. Тудым 1236 ийыште Бату-онын саркалык кырен шалатен.
Тиддеч вара Шӧртньӧ Урда лиймеке марийвлак нунын дене сай кылым кученыт. XIII—XV
курым коклаште марийшамыч Шӧртньӧ Урдаш да Озаҥ онлыкыш пуреныт.

IX курым гыч марий калык эрвелыш кайыше Кийып Рушысо славяншамыч дене кылдалт
шогат. Нуно марий мландыш пуреныт да икмыняр ожно марий ола олмылаште илаш
тӱҥалыныт (Галич Мерский, Ростов), тыгак у олам шынденыт: Ярославль, Суздаль,
Владимир, Нижний Новгород (Угарман). Эркын-эркын касвел марий Кристиан тыныш
пурымеке славянлаҥдат, Кристос тыныш пуртымаш ваштареш шогышо еҥвлак куржат
эрвелыш, марий мландын кӧргыш. Кокла курымлаште марий кундемыште руш-суас
вашпижмаш (руш ден суас калыкын вашпижмашыже) чӱчкыдын лиеда (тыглай паша лиеш).
Тидегунам марий калык суас велне лиеш. Кужу жап суас ден марий калыкшамыч
сеҥышыш лектыт, варажым Шучко Йыван ончылгоч шонен пыштыме да руалтен налме
сарым тӱҥалеш: 1546 ийыште курыкмарий калыкын мландыже (Юлын пурла серже) Моско
йымак логалеш, 1552 ийыште Чар саркалык Озаҥ-олам налыт, да олыкмарийвлак
йозакым Москолан тӱлаш тӱҥалыт. Варажым шонен пыштыме колонизаций тӱҥалеш: тыге
1557 ийыште негызым пыштыме Шавашар олалан, 1583 ийыште — Цӹкмӓлан, 1584
ийыште — Царлалан (кызытсе Йошкар-Ола). Марий мландыште тиде жапыштак Шанцара,
Яраҥ, Вӱрзым, Малмыж руш карманвлакыш савырненыт. 1552 иймучаш гыч марий
мландыште тушман ваштареш утарыше кредалмаш ылыжын. Руш курымсерышчешамыч тиде
30 ий наре шуйнышо кредалмашым «черемис-влакын сарышт» лӱмденыт. Тунам шуко
марий тӧратушка да тыглай калыкын пелыштыже марий калыкын эрык верч пытен. Шуко
онвлаклан Тӱркийыш да Крымыш куснаш логалын.

1872 ийыште Озаҥ халаште туныктышо семинарий почылтеш, кушто Йыл кундемысе чыла
калыкым, тидын шотышто марий калыкымат, туныкташ шонен пыштыме ыле. Тиде марий
калыкын илышыштыже кугу ошкылым ончыко ышташ полшен. Марий школвлак почылтыт,
марий кнагавлак савыкталтыт, тидын шотышто тунемме кнагавлакат. 1917 ийысе
Пургыж революций кугыжан кучемым сӱмырен. Ынде марий калыкланат моло ден тӧр
кертыжан (равноправный) лияш, шке вийым чумырен, эрыкыш, волгыдо илышыш лекташ
корно почылтын. 1917 ий Сорла тылзыште Ӱпӧ губернийын Пӱрӧ халаштӹже икымше
Марий Погын эртен. 4 Кылме тылзын 1920 ий ийыште Марий аптоном вел ышталтын. 5
Чатлама тылзын 1936 ийыште Марий АССР-ыш савырыме. 1990 ий гыч Марий Эл
Республик лиеш. 1920 ийлаште кок иктӧркертыжан йылме шырым шынденыт: олыкмарий
йылме да курыкмарий йылме. Тыгодым марий йылмыште тыгак кугу кундемойвлак уло
(касвел-йӱдвел, малмыж, эрвел) да шуко верысе кутыртыш. 1930 ийлаште, моло калык
республиквлак дене тӧр, чыла марий интеллигентвлакым пытарен улыт. Эркын-эркын
марийвлак республикыште шагалемын толеш, марий йылме политик пызырымашлан кӧра
руш йылме дене вашталтыме.

Эн кугу ыштыквервлак: ТАУ «Йошкар-Оласе шылкомбинат», Марий машинчоҥышо завод,
Пелвӱдышӧ ӱзгар завод, Йошкар-Оласе чодыра озанлыклан машинам чоҥышо заводвлак,
механик завод (велосипедвлак; Йошкар-Ола), завод «Электроавтоматика»
(Йошкар-Ола), Марий челлулоз-кагаз комбинат (Юлсер-Ола), АУ «Марбиофарм» (эм),
Шке ыштыме коваште завод.



https://mrj.wikipedia.org/wiki/%D0%9B%D1%83%D0%B9%D0%BA,_%D0%92%D0%B8%D0%B9%D0%B2%D0%B8

Вийви Луйк — эстон ӹдӹрӓмӓш сирӹзӹ. 6-шы ноябрьын 1946-шы ин Вильянди хала лишнӹ
шачын.

Романым ынгылымашты кого рольым символвлӓ мадыт. Нӹнӹ логӹц сек шӹрен туан
мӱлӓндӹм, Эстоним анжыктышы символвлӓ вӓшлиӓлтӹт: «Алык тӹреш шагальым дӓ
лапышкыла анжаш тӹнгӓльӹм. Тӹдӹ мыч мӹнь тиш толынам. Тӹдӹн цилӓ монгырыштыжы
мӹндӹр шӹргӹ шалген дӓ тӹдӹм кӱкшӹ пӹлгом леведӹн. Ялвлӓэм кӹлмен шӹнзӹнӹт,
кидвурдывлӓэм цӹвӹшӹл нӓлӹн шӹнден. Шоэ дӓ йӹргешкӹ тӹшкӓӓн, проклинайымы, шуэн
кодымы, кредӓлмӹ паштек нӓлмӹ мӱлӓндӹм анзылнем ужынам. Цӹгӓквлӓ кӱшкӓт-пӹлгом
докыла, ӱлӹкӓт-рок докыла кузен-вален, пӹсӹн чонгештӹлӹнӹт. Цӹгӓквлӓ шимӹвлӓ
ылыныт дӓ нӹнӹ шайылны ылшы пӹлгом пӹтӹдӹмӹ дӓ курымаш. Алык дон пӹлгом
иквӓрешӹжӹ тамахань гӹнят охоницӓ гӹц ӹштӹмӹ картинлӓок кайыныт. Ти цевер
картинӹн рамжы нуж тӹшкӓвлӓ дон лӱлпер ылын, кыдывлӓ лошты ӹрдӓнг шӹцшӹ пышкылшы
кӹртниваштырвлӓ киэнӹт дӓ тамахань пичӹ мӓнгӹвлӓ вочык шалгенӹт.»

ӹнде шуэн кодымы мӱлӓндӹ-сӓндӓлӹкӹн символвлӓм текстӹштӹ анжалына: «Аравагорны
гач ванжымыла ылын, теве, вургымла монгыреш витӓ дон имни левичӹ кодыт, нӹнӹ
охыр ылыт, намозым лыкмы агыл, капкавлӓ виш киӓт, кӹтӧм йӱктӹмӹ вӹдсӹнзӓн лап
пуражы пыдавлӓ дон пыдален шӹндӹмӹ. Шалахайышты сирень дӓ жасмин тӹшкӓвлӓ вашт
ӹлӹмӹ пӧрт кайын. Тӹдӹм тошты пӧрт вӓреш шӹндӹмӹ, йӹржӹ пушӓнгӹвлӓ дон
декоративне тӹшкӓвлӓ кушкыныт, кыдывлӓм эче молнамшы хозавлӓок шӹнденӹт, кӱ гӹц
ӹштӹм ташкалтышышты им анжыктымы „1939“, той амаса кӹлвлӓ йӹлгӹжӹнӹт, шукиӓш
пеледӹшӓн косир йӹрӓнвлӓштӹ самшудывлӓ эче кушкын шоктыделыт, ош флоксвлӓ дӓ
турквлӓн ала тигытпеледӹшвлӓ яргатан пеледӹнӹт, а тел макым тӓгӱ-ӓнят капаенӓт
кен. Сиреньвлӓ лоштыш шӹнзӹшӹ беседкышты вӓкш кӱ гӹц ӹштӹмӹ стӧл тӓгӱм-ӓнят
вычен, тӹдӹн йӹр тӧнгӹлвлӓ шӹнзенӹт. Кудвичӹштӹ, пеледӹш йӹрӓн покшалны,
тистӹдӹмӹ флагшток шалген, пӧрт левӓш вӹлнӹ кӹдӹртӹш кӹртниваштырын мычашыжы
шӧртньӹн йӹлгӹжӹн. Пӧрт шалген вуйта короп, кӱкшӹ, кӹрӓн, йӹлгӹжшӹ кӹлвлӓ дон.»



https://mrj.wikipedia.org/wiki/%D0%9A%D0%BE%D1%80%D0%BE%D1%82%D0%BA%D0%BE%D0%B2,_%D0%A1%D0%B5%D1%80%D0%B3%D0%B5%D0%B9_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Пӓлӹмӹ мырызы Сергей Дмитриевич Коротков Микрӓк кымдемӹн Петухсолаэш мырызы
шўмӓн семняэш шачын. Мастарлыкым Микрӓкӹштӹшӹ музыкальный школышты поген, баян
доно шакташ тыменьӹн. Вара Йошкар-Олашты музыкальный училищештӹ пӓлӹмӓшӹм поген.
Тӹштӓт баян доно айырлыде, “Пеледӹш” ансамбльышты выступаен. Сергелӓн армиштӹ
тыменьмӓш пакыла шыпшылтын, манаш лиэш. Труба инструментӹм, духовой
инструментвлӓн спецификым пӓлен нӓлӹн. Пӹтӓришӹ пограничный отрядной духовой
оркестрышты, а кокшы и - Забайкальский пограничный округын мырышы дӓ куштышы
ансамбльышты ылын. Козьмодемьянскышты пӓлӹмӹ композитор Владислав Куприянов доно
иквӓреш ровотаят. Заочно Москвашты искусствын халык университетӹштӹ - эстрадный
оркестрвлӓлӓн аранжировка классышты тыменьӹн. Сергем Культура дворецӹш у
вокально-инструментальный ансамбльым вуйлатышы семӹнь пӓшӓлӓш ўжӹнӹт. Кыдым вара
участниквлӓ “Цитрамон” манаш тӹнгӓлӹнӹт. Ти ансамбль доно район мычкы шукы
гастролируенӹт. 1990-шы ивлӓн Микрӓк сельсоветӹн территориштӹ вӓрлӓнӹшӹ
“Рассвет” совхозын директор Б.Н. Никитин тӹдӹм шачмы кымдемӹшкӹжӹ ровотаяш со
ўжӹн. Тӹдӹ Микрӓк ДК-ш ровотаяш ванжа. Ансамбльвлӓм нуль гӹцок лўктӓлӓш, ял вӹкӹ
шагалташ манын, качественный аппаратура, инструментвлӓ келӹт. Нӹнӹм Борис
Нестерович обещӓен дӓ ӹшке шамакшым кычен. Тенге тӹштӹ 1992-шы ин Серген шытыр
доно “Аяр” ансамбль шачын. Тӹдӹн участниквлӓжӹ Владимир Яматаев, Владимир Юшкин
дӓ Сергей Коротков линӹт. 1991-шы ин “Мыры” конкурсвлӓ тӹнгӓлӓлтӹнӹт. Тӹнӓмшен
С.Коротков техень конкурсвлӓштӹ мырывлӓлӓн аранжировкым ӹштӓ. Кырык мары
районышты дӓ халаштат тетялык учрежденивлӓ дӓ школвлӓ гӹц тӹдӹн докы палшыклан
соок толыт. Тӹдӹн фонограммывлӓ гӹц пасна ик мероприятиӓт ак эртӹ



https://mrj.wikipedia.org/wiki/%D0%9A%D0%B0%D1%88%D1%83%D0%B1%D0%B2%D0%BB%D3%93

Кашубвлӓ (кашубла Kaszëbi; полякла Kaszubi; нем. Kaschuben) - вадывел славян
группыш пырышы йӹлмӹ доно попышы халык Польшышты. 2002-шӹ ин кашубла попышывлӓн
шотышты 53 000 эдем ылын. Тӹ годымок нӹнӹн шотыштым 500 000 яктеӓт анжыктат.
Польшын ирвел-йыдпелвелнӹжӹ Балти тангыж тӹрӹштӹ ӹ Померани регионышты ӹлӓт.
Вуйхалаштӹ Картузы хала. Сек кого хала, кышты кашубвлӓ ӹлӓт, Гдыня маналтеш.
Кашубвлӓ первирӓкшӹ коллоэц халык ылын, кӹзӹт нӹнӹ туризм бизнесӹштӹ шукынжок
ылыт. Кашуб халыкын дӓ йӹлмӹн интересвлӓжӹм Кашуб-Померани Ушем ӹшӹклӓ дӓ
анзыкыла шӹкӓ. Кыды йӹлмӹзӹжӹ кашуб йӹлмӹм полак йӹлмӹн диалкетешӹжӹ шотла,
кыдыжы тӹдӹ йӹлмӹ ылеш, манеш. Кымдан пӓлӹмӹ кашубвлӓ Польшын Премьер-министржы
Дональд Туск, историк Герард Лабуда (ш.1916), Генрик Мушинский дӓ сирӹзӹ Гӱнтер
Грасс ылыт.



https://mrj.wikipedia.org/wiki/%D0%9A%D0%B0%D1%83%D0%BA%D1%81%D0%B8,_%D3%B0%D0%BB%D0%BB%D0%B5

Ӱлле Кахуск (псевдонимжӹ Каукси Ӱлле, Kauksi Ülle, 22.09.1962) — Выру уездӹштӹ
Саарлане солашты Палу лӹмӓн пӧртӹштӹ шачын. Школым Рюге солашты тӹнгӓлӹн, вара
Выру халашты тыменьӹн. Тарту университетӹштӹ журналистикӹм тыменьӹн. Кӹзӹт
Сетумаашты (Сету мӱлӓндӹштӹ) Обиница солашты ӹлӓ, кӹзӹт якте лу нӓрӹ лыдыш
книгӓм сирен, нӹл тетям кушта. Каукси Ӱлле интернет ӹлӹштӓшӹштӹжӹ ӹшкежӹ гишӓн
тенге сирӓ: "Выру йӹлмӹ доно кӹзӹтшӹ жепӓш модерн лыдышвлӓм сирӓш цацем. Тидӹм
ӹштӓш манын фольклор материалым шӹренок кычылтам дӓ тӹдӹм социлоги, психологи,
педагогика доно кӹлден, синтезӹм ӹштем. Лыдышвлӓэм выру (сету) йӹлмӹм ӹлӹжтӹмӹ,
тӹдӹм кӹзӹтӓт кычылташ лимӹ дӓ эчежӹ этнофутуризм шӱлӹш доно сирем. Ти кок
элемент мӹнь кӧргӹштемӓт келгӹн шӹнзӓт дӓ икӹжӓк-иктӹштӹ лошты гармоништӹ ылыт.
Ӹшкежӹ вуйта тамахань космонавт ылынам. Тидӹм ӹшке халыкем верц соок пурым ӹштӓш
йӓмдӹ ыламат, техень тӓнгӓштӓрӹмӓшӹм анзыкы лыктым. Кынам иктӓ-махань пӓлӹдӹмӹ
пӓшӓм ӹштӓш ӓль пӓлӹдӹмӹ корны лӓктӓш келеш ылын, тӹнӓм мӹлӓнем: «Ӱлле, тӹнь
тидӹм ӹштӹшӓшлык ылат!» маныныт. Дӓ мӹнь соок тидӹм ӹштӓш йӓмдӹ ылынам.

Каукси Ӱлле Ээсти Костаби-Ушемӹн (Eesti Kostabi-$elts) организаторвлӓжӹ логӹц
иктӹжӹ. Ти Костаби Ушем йӹр кӹзӹтшӹ Эстонин культурыштыш кымдан пӓлӹмӹ эдемвлӓ,
сирӹзӹвлӓ, поэтвлӓ дӓ культура критиквлӓ- Каукси Ӱлле, Валериа Рӓник, Свен
Кивисилдник, Карл-Мартин Синийӓрв, Йӱри Эльвест дӓ Ьейе Трейер ӹшке
мастралыкыштым чангаш тӹнгӓлӹнӹт. Нӹнӹн этнофутуризм идейӹвлӓштӹ кӹзӹт
Российӹштӹш финн-угрвлӓ лошты кымдан шӓрлен кенӹт. Каукси Ӱлле Кырык сирӹштӹ
2006-шы ин Салымсола музейӹштӹ эртӓрӹмӹ этнофутуризм семинарыштат ылын.



https://mrj.wikipedia.org/wiki/%D0%98%D0%B7%D0%B8_%D0%BF%D1%80%D0%B8%D0%BD%D1%86

Тӱнымбалны кымдан пӓлӹмӹ Изи принц гишӓн кырык марла шайыштшы книгӓ лӓктӓшӹжӹ
кок и первиок эче лӓктӹн, но пиш ӹжӓл, кӹзӹ т якте эче ти кого культура факт
гишӓн нигыштат сирӹмӹ агыл. «Йӓмдӹ ли» газетӓт, вӓк, тидӹ гишӓн сирӹдеок коден.
«Изи принцӹн» (Le Petit Prince) авторжы француз сирӹзӹ Антуан де Сент-Экзӱпери
(Antoine de Saint-Exupéry, 29.06. 1900 — 31.07. 1944) ылеш. «Изи принц» тетя
книгӓ семӹнь классифицируялтеш гӹнят, тӹштӹш философи шанымашвлӓжӹ воксьокат
тетявлӓлӓн агыл, а коговлӓлӓн адресуялтыт дӓ новеллеш шотлалтеш, кыдым
ынгылымашты автор доно рисуйымы иллюстрацивлӓ кого рольым мадыт. Книгӓн
лейтмотвшӹ - эдемӹн цӓшӓн лиӓш цацымыжы дӓ ти цӓшӹш шоаш манын мам эдем ӹштӓш
йӓмдӹ, тӹдӹ гишӓн. Кӹзӹт «Изи принц» культовый книгӓшкӹ сӓрнӓлтӹн, вет такеш
агыл тӹдӹм 192 нӓрӹ йӹлмӹш сӓрӹмӹ. Руш Эл Федерациштӹш халыквлӓ логӹц лач нӹл
халык веле туан йӹлмӹшкӹштӹ ти яжо книгӓм саренӓт: алтайвлӓ, кырык марынвлӓ,
рушынвлӓ дӓ тадарвлӓ. Кырык мары редакциштӹ эче 150 йӹлмӹм веле анжыктымы. Ик
иштӹ ти книгӓ 80 миллион экземпляр доно лӓктеш дӓ выжалалтеш. «Изи принц» ямак
семӹнь сирӹмӹ , кышты лыдшы ӹлӹмӓшӹн, тенгеок колымашын философиштӹ доно пӓлӹмӹ
лиэш. Вес семӹнь анжалаш гӹнь, ти книгӓ коговлӓн тӱнымбалыштым критикуя. Изи
принц новеллын тӹнгӓлтӹшӹштӹжӹ B612 номерӓн шӹдӹр вӹлнӹ ӹлӓ, тӹштӹ кым вулкан
улы, нӹнӹ логӹц иктӹжӹ йӧрен кен, но тенге гӹнят Изи принц тӹдӹн йӹрӓт йӹштӹлеш,
тӹдӹм пораткашты кыча. Тӹ шӹдӹр вӹлнок эче цевер капризӓн пеледӹш ӹлӓ. Коктын
нӹнӹ ма-шон гишӓн хытырат, но тенге гӹнят Изи принцлӓн шӹдӹржӹ вӹлнӹ тамажы ак
ситӹ, тӹдӹ со ойхыра дӓ варажы, тӹшец лӓктӹн кеӓ, куд планеты доно пӓлӹмӹ лиэш
дӓ сек мычашешӹжӹ Мӱлӓндӹ вӹлӓн вазалеш. Сирӹзӹ семӹнь, Изи принцлӓн тӹшкӹ кеӓш
кеквлӓ палшенӹт. Мӱлӓндӹ вӹлнӹ тӹдӹ Рӹвӹж дон пелтӹшӹ аяр лӹвалнӹ Сахара
пустыньышты книгӓн авторжымат вӓшлиэш, кыдыдан тӹшкӹ пыдыргышы самолетшы доно
вазалаш вӓрештӹн. «Изи принцӹм» 1942-шы ин сирӹмӹ, сек пӹтарижӹ тӹдӹ англла
сӓрӹмӹ вариант доно (1943 и), французлажы кым иштӹ 1946-шы ин лӓктӹн. Ти книгӓм
кырык марлашкы француз йӹлмӹм пӓлӹшӹ сӓмӹрӹк сӓрӹзӹ Ирина Оплева сӓрен дӓ
«Сарта» книгӓ лыкмаш 2008-шӹ ин лыктын. «Изи принц» гишӓн.



https://mrj.wikipedia.org/wiki/%D0%92%D3%B9%D1%82%D0%BB%D3%93

Вӹтлӓ (алык марла Вӱтла, рушла Ветлуга) — йогы Мары Элышты, тӓнгӓлтӹшӹжӹм Вичӹ
областышты нӓлеш. Кытшы 889 уштыш. Йогын бассейн кымдецшӹ 39 400 км². Вӹдӹм
ямдымаш (Йӱрнӹ лишнӹ): 255 м³/с. Шалахай сиржӹ лап, вургымлажы кукшӹ(100 якте),
мергелиӓн дӓ ошмаан. Йогымыжы пиш олен кеӓ, коашан йогы. Вӹтлӓш шалахай гӹц:
Ней, Кого Какша, Уста, Йӱронга дӓ вургымла гӹц Вохма дон Лӱнда йоген пырат.
Вӹдшӹм лым гӹц пога. Ноябрь дон апрель лошты шалга. Шӹргӹм йоктарымы йогы. Йӱрнӹ
дорц 700 уштышым тылвыш доно кузаш лиэш. Вӹтла сирӹштӹ Кузьмасола дон
Вӹтлӓмарывӹтлӓмары солавлӓ дӓ Шарья дон Вӹтла хала, хала сӹнӓн поселкывлӓ
Варнавино, Ветлужский, Якшар Бакы,Воскресенское, Йӱрнӹ вӓрлӓнӓт.



https://mrj.wikipedia.org/wiki/%D0%92%D0%B5%D0%BD%D0%B3%D1%80_%D1%81%D3%B9%D0%BB%D0%BD%D3%B9%D1%88%D0%B0%D1%8F_%D0%BA%D3%B9%D0%B4%D3%93%D0%BB%D3%93%D1%88_%D0%BA%D1%83%D1%80%D1%8B%D0%BC%D0%B2%D0%BB%D3%93%D0%BD

Христиӓн ыдылмы овуцаш сӓрнӓлтмӹ паштек, сӓндӓлӹкӹштӹ пӹсӹн важвлӓжӹм феодализм
колтен. Мӱлӓндӹм ӹшке лоштышты корона дон церкӹ пайыленӹт. Кугижӓнӹшӹм ял вӹкӹ
шагалтымашты дӓ виктӓрӹмӹ пӓшӓвлӓм организуйымашты кого рольым Валгыды Иштван
(1001—1038) мадын. Тӹдӹ сӓндӓлӹкӹн пӹсмӓнвлӓжӹм кымдаэмден: йыдвелнӹ дӓ ирвелнӹ
Карпат кырыквлӓ якте, кечӹвӓлвелнӹ Сава дон Дунай якте, вадывелнӹ альпывлӓ якте.
ЬИИ-шы курымын тӹнгӓлтӹшӹштӹжӹ Венгри дон Хорвати ик кугижӓнӹшкӹ ушналтыныт дӓ
тӹдӹн территорижӹ адриан тангыж якте шыпшылтын. Венгри тӹ пӹсмӓнвлӓ кӧргӹштӹжӹ
1541-шӹ и, туроквлӓн агресси якте ӹлен. Кӹдӓлӓш курымвлӓн культурын шипкӓ рольым
церкӓн центрвлӓ мадыныт. Кугижӓ Иштван сӓндӓлӹкӹштӹжӹ 10 епископствым ӹштен дӓ
епископвлӓэш Богеми, Итали, Франци, Германи гӹц церкӹ пӱэргӹвлӓм ӱжӹн. Нӹнӹ
цилӓн бенедиктинвлӓ ылыныт — церкӹм уэмдӹмӹ верц шалгышы Клун группын членвлӓжӹ.
Бенедиктинвлӓ венгрвлӓм христиӓн верӓш сӓртӓш палшенӹт (910-шы и гӹц тӹнгӓлӹн).
996-шы ин Паннонхалмашты Венгрин пӹтӓриш мынастирӹм пачмы лин, кыдын йӹр
культура дон шӹнцӹмӓш (наука) виӓнгӓш тӹнгӓлӹнӹт. Варажы сӓндӓлӹк мыч шукы
мынастирӹм пачмы ылын, кыдывлӓн культура виӓнгдӹмӓштӹ рольыштым изиэш шотлаш ак
ли. Епископ дон абатвлӓ сирен мыштенӹт дӓ кыды-тидӹн пӓшӓштӹ кӹзӹт якте перегӓлт
кодын.

Бенедиктинвлӓ цаткыды кӹлӹм Франци доно кыченӹт дӓ роман стиль доно чангымы
церкӹвлӓ дон мынастирвлӓ архитектурышты доно тӹ жепӓш Франциштӹш церкӹвлӓ гӹц
когонжок ак айыртемӓлтеп. ЬИИ-шы курымын монгол-тадарвлӓ Венгри якте шот дӓ
тенге Франци доно кӹлвлӓ кӹрӹлтӹт. Тӹ жепӹн сӓндӓлӹкӹш у манаквлӓн
шӱмбелкымдемвлӓ* (тидӹ рушла братство) толыт (доминиканвлӓ 1221-шӹ ин дӓ
францисканвлӓ 1232-шы ин).

Венгри лӹмӹнок Вадывел Европа доно кӹлвлӓм кычаш цацен, но тӹнӓмок ирвел донат
кӹлвлӓ ылыныт. Шамаклан, Геза I (Géza I) короныжым Византин кугижӓ Микаэл
Дунаалын кид гӹц нӓлӹн, Венгрин кугижӓн тетявлӓштӹм Византи дон Киевӹштӹ
тымдымы. Пӹтӓриш халаштыжы андрашым (andrás), весӹштӹжӹ Бела И-шӹм. Вес кугижӓ
кудвичӹвлӓ гӹц ӹдӹрӹм нӓлмӓш дон марлан кемӓшӓт культура дӓ выжалымаш кӹлвлӓм
цаткыдемдӓш палшенӹт.

Венгрим пӹтӓри у мӱлӓндӹш кандышы арпадын йыхшы вуйлатен. 1301-шӹ ин ти йых
пӹтен дӓ 200 и нӓрӹ сӓндӓлӹкӹм махань-шон йыхвлӓ гӹц ылшы кугижӓвлӓ вуйлатенӹт.
XIV-шӹ курымын Венгриштӹ доминиканвлӓн дӓ францисканвлӓн 80 нӓрӹ мынастир ылын,
кыдывлӓ кердмӹштӹ семӹнь культурым виӓнгдӓш цаценӹт. Церкӹвлӓмӓт пиш шӹрен
чангымы, мынастирвлӓ гӹц пасна ти пӓшӓм халавлӓ дон кого солавлӓӓт ӹштенӹт.
Тенге манмы, кӱшӹл культурым шӹренжок кугижӓвлӓн кудвичӹштӹ виӓнгдӹмӹ.
Изобразительне кунстым анжалаш гӹньӹ, тӹ жепӹн венгрвлӓ логӹц шукы яжо артньык
ылын. Тидӹ гишӓн, шамаклан, Колошвар шӱмбелвлӓн Мартон дӓ Дьӧрдь доно ӹштӹмӹ
Валгыды Йӱрин скульптурыжат попа. Ти скульптурым Прага дворецӹш йӓмдӹлӹмӹ ылын.
Тӹ жепӹн рисуйымы пӓшӓвлӓ Нью Йоркыштыш Морган Либрары библиотекӹштӹ дӓ
Будапештӹн Национальне библиотекӹштӹ перегӓлтӹт.

Йымы ыдылмы поэзим анжалаш гӹньӹ, кӹдӓлӓш курымвлӓн шӹренок гимнвлӓ вӓшлиӓлтӹт,
кыдывлӓ венгр валгыдывлӓм (свӓтӧйвлӓм) мактенӹт. Гимнвлӓм ЬИИИ-шы курымын сирӓш
тӹнгӓлмӹ, нӹнӹн авторвлӓштӹ пӓлӹдӹмок кодыныт. Гимнвлӓм Валгыды Иштван (Цорде,
жоце, менте пура…), Валгыды Имре (Плауде паренс Паннониа…) дӓ Валгыды Ласло
(Ножае лаудис аттолламус…) лӹмеш сирӹмӹ.

Кӹдӓлӓш курымвлӓн латинлӓ сирӹмӹ пӓшӓвлӓ логӹц монгол-тадарвлӓ ваштареш кредӓлмӹ
гишӓн шайыштшы ойхырымаш мыры Планцтус деструцтионис Регни Хунгариае пер
Тартарос кымдан пӓлӹмӹ ылеш. Ти событивлӓ шукы мырым дӓ легендӹм шачыктенӹт,
кыдывлӓ молнамшы сирӹмӹ канонвлӓм пыдыртен, сирӹмӹ ылыт. Гимнвлӓ дон мырывлӓ гӹц
пасна кӹдӓлӓш курымвлӓн проповедьвлӓм сирӹмӓшӓт кымдан шӓрлен кен ылын. Лӹмӹнок
ти жанр XIV-ӹ курымын популярне лин. Ти жанр доно сирӹшӹ авторвлӓ логӹц
францискан манак Пелбарт Темешварын (Pelbárt Temesvár, 1440—1504) лӹмжӹм
пӓлдӹртӓш лиэш, кыдын Stellarium coronae Mariae Virginis (Страссбург, 1496) дон
Pomerium sermonium (Хагенау, 1499) пӓшӓвлӓжӹ вес халыквлӓ лоштат пӓлӹмӹ линӹт.
Ти автор пӓшӓвлӓштӹжӹ кыце проповедьвлӓм сирӹмӹлӓ, тӹдӹм ынгылдара дӓ
францисканвлӓ дон доминиканвлӓ лоштыш кешӹ хытырымаш семӹнь сирӹмӹ ылеш.



https://mrj.wikipedia.org/wiki/%D0%92%D0%B5%D0%BD%D0%B3%D1%80%D0%B8%D1%88%D1%82%D3%B9_%D1%80%D0%B5%D0%BD%D0%B5%D1%81%D1%81%D0%B0%D0%BD%D1%81_%D0%B6%D0%B5%D0%BF%D3%93%D1%88_%D1%81%D3%B9%D0%BB%D0%BD%D3%B9%D1%88%D0%B0%D1%8F

Ренессанс Матьяшын кудвичӹштӹжӹ истори гишӓн шайыштшы литература виӓн ылын.
Материалвлӓ Венгрин толшаш курымвлӓн сӹлнӹшаям виӓнгдӹмӓштӹ пиш кого рольым
мадыныт. Историштӹш событивлӓ гишӓн сирӹшӹ авторвлӓ логӹц Йануш Паннониус сага
тыменьшӹ Марцио Галеотто (Marzio Galeotto, 1427-1497) дон Кугижӓ Матиашын хроник
антонио Бонфинин (антонио Бонфини, 1427-1503) лӹмвлӓштӹм пӓлдӹртӓш келеш.
Пӹтӓришӹжӹ пиш ирӹк шанымашан пӓшӓвлӓм сирен, седӹндонат инквизицин кидӹш
вӓрештмӹ гӹц, тӹдӹм ӹшке Кугижӓ Матиаш ытарен.

Ти историн авторжы тӹ жепӓш политикӹштӹ ылшы группировкывлӓ гӹц ӧрдӹжӹштӹ шалга
дӓ седӹндонат мол авторвлӓн пӓшӓвлӓ доно тӓнгӓштӓрен, тӹдӹн пӓшӓжӹ сек яжоэш
шотлалтеш. Форгач тышманвлӓ ваштареш нимат ӹштӹдӹмӹ гишӓн туан сӓндӓлӹкӹн сек
кӱшнӹш вуйалтышывлӓм критикуя, нӹнӹ ӧркӹвлӓ, ышдымывлӓ ылыт, манын сирӓ дӓ тенге
цилӓ туан сӓндӓлӹкӹм выжален колтен кердӹт, тӹдӹ пӓлдӹртӓ. Венгрвлӓ
икӹжӓк-иктӹлӓн палшымы доно веле ял вӹкӹ кӹньӹл кердӹт, йӓл гӹц палшыкым вычен
шӹнзӓш уке- техень шанымашым Форгач анзыкы лыктеш, кыдым варарак Миклош Зрини
пакыла виӓнгден.

Историк Миклош Иштванффи (Miklós Istvánffy, 1538-1615) Historiarum de rebus
Ungaricis (Кӧльн, 1622) пӓшӓжӹм Петер Пазмань доно вуйлатымы антиреформаци жепӹн
дӓ ти шӱлӹш доно сирӹмӹ, седӹндоно книгӓн тиражжат кого ылын.

Ренессанс годшаш гуманиствлӓн латинлӓ сирӹмӹ пӓшӓвлӓштӹ толшаш курымвлӓн пиш
керӓл линӹт. Пӹтӓриок тидӹ XVII-шӹ курымым тӹкӓлеш. Ти пӓшӓвлӓм сирӹмӹ агыл
ылгецӹ, барокко жепӹн Зрини дон Бетлени ӓнят шукы пӓшӓштӹм акат сиреп ылын.



https://mrj.wikipedia.org/wiki/%D0%91%D0%BE%D0%BA%D0%BA%D0%B0%D1%87%D1%87%D0%BE,_%D0%94%D0%B6%D0%BE%D0%B2%D0%B0%D0%BD%D0%BD%D0%B8

Джова́нни Бокка́ччо (итал. Giovanni Boccaccio [bokˈkattʃo]; та июнь та июль
1313, та Чертальдо та Флоренция — 21 декабрь 1375, Чертальдо) — пӓлӹмӹ итальян
сирӹзӹ, поэт. Ир Ренессанс жепӹн сӹлнӹшая пӓшӓвлажӹм сирен. Пӓшӓвлӓштӹжы шӹренок
антик тематикым кычылтын, психологический шулӹшӓн «Фьямметта» повестьӹм сирен
(1343), пецӓтлӓшӹжӹ 1472-шы ин пецӓтлӹмӹ. Тенгеок пасторальвлӓ дон сонетвлӓн
авторжы. Тӹнг пӓшӓжӹ - «Декамерон» (1350—1353, 1470-шы ин публикуйымы). Ти
книгӓшкӹ ирӹкӓн ылмы да ирӹкӹн шанымы гишӓн новеллывлӓм пыртымы, пӓшӓвлӓ
антиклерикализм шулӹшӓн, аскет ӹлӹмӓш ваштареш ылыт, тӹштӹ юмор раскыдын каеш.
Автор итальянвлӓн кайышыштым шукы монгыр дӓ шукы цӹре доно анжыктен.



https://mrj.wikipedia.org/wiki/%D0%90%D1%82%D0%BD%D0%B0%D0%B2%D0%BB%D3%93

Атнавлӓ (атнала Atnahwt’aene ; англла Ahtna, Ahtena, Atna) — атабаск группыш
пырышы атна йӹлмӹлӓ попышы АУШ-н Аляска штатышты ӹлӹшӹ халык. Атнавлӓ цилажӹ 500
нарӹн ылыт.

Valdez–Cordova Census Area : Гакона (Ggax Kuna’), Гленналлен (Ciisk’e Na’),
Гулкана (C’ulc’e Na’), Дельта-Ривер (Saas Na’), Клутина йогы (Tl’atii Na’),
Клутина йӓр (Tl’atibene’), Коппер-Центр (Tl’aticae’e), МакКарти ( ? ), Менделтна
(Bendilna’), Ментаста-Лейк (Mendaesde), Набесна (Nabaesna’), Слана (Stl’ana’),
Нельчина (Xaz Ghae Na’), Тазлина (Tezdlen Na’), Чисана (Tsetsaan’ Na’), Читина
(Tsedi Na’)

Matanuska-Susitna Borough : Лейк-Луиз (Sasnuu’ Bene’), Талкитна (Dghelaay
tahwt’aene), Суситна (?), Суситна йӓр (Ben Ce’e), Суситна йогы (Sasut Na’)



https://mrj.wikipedia.org/wiki/%D0%90%D0%BB%D1%8C%D0%B1%D0%B8%D0%BD%D1%81%D0%BA%D0%B8%D0%B9,_%D0%90%D0%BD%D0%B4%D1%80%D0%B5%D0%B9_%D0%94%D0%B0%D0%BD%D0%B8%D0%BB%D0%BE%D0%B2%D0%B8%D1%87

Андрей Данилович Альбинский (1790 – кышты дӓ кыце колен, пӓлӹ агыл)- халыкланна
сотым кандышы, Черемисская грамматикын авторжы.

Кырык мары свӓщенникӹн йыхышты шачын. 1805-1811 ивлӓн Азанышты Духовный
академиштӹ тыменьӹн. Тӹдӹм отличи доно тымень пӹтӓрӹмӹкӹжӹ, Пӧртныр солаш толын
дӓ церкӹ свӓщенник лин. Тиштӹ тӹдӹн ӓвӓжӹ дон ӹзӓжӹ семняжӹ доно ӹленӹт. 22 иӓш
ӹрвезӓш Василий Иванович дьӓкӹнӹн 14 иӓш Мария ӹдӹржӹм нӓлӹн. Семня ӹлӹмӓш гӹц
пасна А.Д. Альбинский сӓрӹмӓш пӓшӓм ӹштен шалген. 1821-шӹ ин Санкт-Петербургышты
Лукан Евангелим пасна книгӓ доно ецӓтлен лыктеш. 1824 ин Альбинский Цикмӓ
халаштыш Валгыды Тройцы соборышты протери лин. 1825 ин тӹдӹм Азанышкы кафедрӓн
Благовещени соборышкы свӓщеннниклӓн ваштенӹт. 1826-шы ин духовный семинаришкӹ
ванжен. 1828-1830 ивлӓн Азаныштышы уезд училищештӹ, вара духовный училищештӹ
мары йӹлмӹм тымден. тӹнӓмок сирӹмӹ пӓшӓш пижӹн. 1830-шӹ ин Синод шӱдӹмӹ доно
«Черемисская грамматика» лӹмӓн книгӓм сирӓ. Ти кидпӓшӓ 7 и училищӹн
канцеляриштӹжӹ киэн, вара 1837 ин Азан университет типографиштӹ пасна книгӓ доно
пецӓтлӓлт лӓктӹн. 1200 экземпляран ылын. 1825 ин А. Д. Альбинскин 29 иӓшӹнок
сӓмӹрӹк вӓтӹжӹ кола. Тӹдӹн вӹлӓн вӹц тетяжӹ кодын (сек коголанжы 12 и ылын,
изилӓнжӹ 1 и). Церкӹ правилӹ доно тӹды –кокшӹ гӓнӓ ӹдӹрӹм нӓлӹм кердде. Шукы и
тӹдӹ нелӹвлӓм сӹнгӓш цацен ӹлен. 1830 ин прошеним сирен мӹнгеш Пӧртныр солашкы
сӓщенникеш кеӓш ядеш. Тӹдӹн ядмыжым шоктымы ылын. 1830 ин ӹшке шачмы вӓрӹшкӹжӹ
портӹлӹн. Но тӹдӹ тиштӓт ладна ӹлӹмӓшӹм моде. 1832 ин Цикмӓштӹш церкӹ правлениш
ядмашым сирӓ дӓ Азаныштыш Зилант монастирӹн шӱмбел кӹмдемӹш колташ ядеш. Пӓлӹ:
архиепископ Филарет ти ядмашым тореш лыктын, тӹдӹ А.Д. Альбинскилӓн мары йӹлмӹ
доно лӹмдерӹм сирӹктӹнежӹ ылын. Тидӹ пӓштек махань пуйырымаш Альбинским вычен,
пӓлӹ агыл.



https://mrj.wikipedia.org/wiki/%D0%90%D0%BB%D0%B4%D0%B8%D0%B0%D1%80_%D0%9A%D1%80%D0%B8%D1%81%D0%B0%D0%BC

Алдиар Крисам (Смирнов Хрисанф Николаевич) Мары Эл республикӹн Моркы районыштышы
Осипсолаэш 1903 ин 4 мартын хресань йишеш шачын. Нужда ылынытат, сола школышты
веле тыменьӹн, вара ӹшке семӹньжӹ пӓлӹмӓшӹм поген. 1920 ин комсомолыш пырен.
Сӓмӹрӹквлӓн движенин активист 1921 ин Пӹтаришӹ мары областной конференциштӹ
ылын. 1925 ин тӹдӹм Моркы кантком РЛКСМ-ын секретареш айыренӹт. Коллективизаци
пӓшӓ гӹц ӧрдӹжеш кодде, шачмы кымдемӹштӹжӹ икманяр сельхозартельӹм пачын.
Комсомол пӓшӓм виктӓрӹмӹжӹ годым икманяр агитационный брошюрым сирен. 1933 и гӹц
1937 и якте Крисам Алдияр «Марий коммуна» газет редакциштӹ пӓшӓлен. Сирӓш
селькор семӹнь 1920-шы ивлӓн тӹнгӓлӹн. Вара шайыштмашвлӓм, очерквлӓм сирен.
«Йӓрӓ кӹшкӓр» шайыштмашыштыжы Крисам Алдиар солаштышы у пӓшӓзӹ эдемӹм анжыкташ
цацен. Революционный романтика творчествыштыжы кого вӓрӹм йӓшнен. Статьья дӓ
фельетонвлӓжӹм тӹдӹ Аяр, Аяр Ялпай псевдонимвлӓ дон сирен. Юж источникӹштӹ 1937
ин Крисам Алдияр «Патыр» лӹмӓн романым сирен пӹтӓрӓ ылын манын сирӹмӹ. Но 34 иӓш
литератор-журналистӹм репресси жепӹн 1937 ин шӹжӹм кычен кеӓт дӓ 10 иэш
казематыш шӹндӓт. Романын рукописьшӹ перегӓлт кодде. Реабилитаци документвлӓ
семынь, Крисам Алдиар 1939 ин октябрьын Улан-Удэ тюрьмӓ больницеш колен.



https://mrj.wikipedia.org/wiki/%D0%90%D0%B4%D0%B2%D0%B5%D0%BD%D1%82

Адве́нт (лат. adventus — толмаш) — Шартял анзыц кычымы пост, кыдым Вадывелнӹш
церкӹвлӓштӹ — католиквлӓ дон лӱтеранвлӓ эртӓрӓт. Адвент — Христосын Шачмыжым
вычымы жеп, кынам йымылан ӹнянӹшӹвлӓ постым тергӓт дӓ кого айошкы йӓмдӹлӓлтӹт.
Кырык марлашкы сӓрӓш гӹнь, адвент "толмашым" анжыкта, грек йӹлмӹштӹ тидӹ тенге
сирӓлтеш: (греклӓ παρουσίας (1 Фес. 2:1).

Адвент 27-шӹ ноябрь дон 3-шы декабрь лоштыш рушӓрняэш вӓрештеш, кыды гӹц Шартял
якте 4 рушӓрня кодеш. Адвент гӹц тӹнгӓлӹн, костёлвлӓ дон кирхавлӓштӹ Шартял доно
кӹлдӓлтшӹ литургивлӓм эртӓрӓт, нӹнӹн темышты Христосын мӱлӓндӹ вӹкӹ толмыжы доно
кӹлдӓлтӹн. Литургим лыдмы годым церкӹвлӓм фиолет цӹре доно сӹлнештӓрӓт, но
пӹтӓриш рушӓрняжӹ ошы лишӓшлык. Адвент паштек 12 кечӹ шыпшылтшы Шартял жеп
толеш. Лютеранвлӓ дон католиквлӓн Шартялышты 24-шӹ декабрьын кечӹвӓлӹн
тӹнгӓлӓлтеш маныт. Адвент гӹц церкӹ и тӹнгӓлӓлтеш.

Адвент рушӓрнявлӓн ӹшке лӹмӹштӹ улӹ дӓ нӹнӹ техень ылыт - пӹтӓриш рушӓрня:
сулыквлӓм ыдылмаш (лат. Adventus humiliationis), кынам Христосын толмыжы гишӓн
шайышталтеш, лӹмнерӹм лӱктӹшӹ адвент (лат. Adventus glorificationis), ӧртӹм
кӓндӓрӹшӹ адвент (лат. Adventus spiritualis), ти кок рушӓрнян Тошты Согонь гӹц У
Согоньыш ванжымы гишӓн попалтеш, нӹлӹмшӹ - Валгыды адвент рушӓрнян (лат.
Adventus sanctificationis) Валгыды Мария дон Хӹрестӹшӹ Иоанн доно шая кеӓ.
Адвентӹн адвент пӧрт кӧргӹм адвент ӓршӓш доно сӹлнештӓрӓт, календарьым пачыт
(тӹштӹ цилӓжӹ 24 кечӹм анжыктышы окня) дӓ тӹшӓкен тетявлӓлӓн мӓнивлӓм пиштӓт дӓ
кечӹ йӹде иктӹм пуат.



https://mrj.wikipedia.org/wiki/Lady_Gaga

Lady Gaga (Лэйди Гага) (лачокла лӹмжӹ — Стефани Джоанн Анджелина Джерманотта,
англ. Stefani Joanne Angelina Germanotta 28 март 1986 и — американ электро -
данс- дӓ поп-мырызы, ди-джей, композитор. дебют альбомжы The Fame (2008) лӹмӓн
ылын дӓ 2010 ин августеш 13,4 миллион экземпляр доно тунӹмбал мыч шӓрлен кен.
Стефани из годшенжок музыкым яратен, 4 иӓш ылмжы годым ӹшкевуяжы фортепиано
фортепианом шакташ тыменьӹн дӓ Майкл Джексон дон Синди Лауперӹн мырывлаштӹм тетя
магнитофоныш сираш тӹнгалӹн. Атяжӓт музыкант ылын. Луатикиаш Стефани Convent of
The Sacred Heart школыш тыменяш пырен, кышты, тӹдӹ гӹц пасна Хилтон шыжарак-ӓкӓк
дон Кэролайн Кеннеди тыменьӹнӹт. Стефанин шайыштмыжы семӹнь, весӹвлӓ гань
чидеӓт, школышты тӹдӹм ваштылыныт. Тенге гӹнят, луддӹмӹ ӹдӹр ылынам дӓ кӹзӹтӓт,
яклешт кем гӹнят, сойток ял вӹкем кӹньӹлам манын, Лэйди Гага ӹшке гишӓнжӹ
пӓлдӹртӓ.



https://mrj.wikipedia.org/wiki/%D0%A8%D0%B0%D1%80%D1%82%D1%8F%D0%BB_%D3%93%D1%80%D1%88%D3%93%D1%88

Шартял ӓршӓш — тидӹм эче адвент ӓршӓш маныт, кож укшвлӓ гӹц ӹштӓлтеш (тидӹм
вадывел сӓндалӹквлаштӹ ӹлӹшӹ кырык марынвлӓ «кранц» лӹм доно пӓлӓт). Ти ӓршӓшеш
нӹл сартам шӹндӓт, венок форман ылеш дӓ тӹдӹн доно эдемвлӓ Шартял якте ӹшке пӧрт
кӧргӹвлӓштӹм сӹлнештӓрӓт. Сартавлӓ тӹштӹ улат, ти лранцым ак сӓкӓлтеп, а стӧл
вӹкӹ ӓль окня анзыкы пиштӓт. Нӹл сарта нӹл адвент рушӓрням анжыктат. Пӹтӓриш
адвент рушӓрнян ик сартам чӱктӓт, кокшын коктым дӓ теге пакыла. Шартял ӓршӓшӹм
Шартял доно кӹлдӓлтшӹ айошкы Гамбургыштыш теолог Иоганн Хинрих Вихерн пыртен,
кыды токыжы незер йыхвлӓ гӹц ылшы тетявлӓм кушташ нӓлӹн ылын. Адвент жепӹн
тетявлӓ ӹшке анжышышышты гӹц «Кынам Шартял толеш?» манын со ядыштыныт дӓ тенге
тетявлӓ Шартял якте маняр кодын, пӓлӹштӹ манын, Вихерн 1839-шӹ ин пу арава гӹц
ӓршӓшӹм ӹштен дӓ тӹшӓк луаткок изи дӓ нӹл кого сартам шӹнден. Ирок йӹде ти
ӓршӓшӹштӹ ик изи сартам, а рушӓрня йӹде кого ош сартам чӱктен. Шартял ӓршӓшӹштӹ
техень символвлӓм моаш лиэш: сек пӹтӓрижок сартавлӓн шотын шукемӓшӹм Христосын
шачмыжын лишеммӹжӹ «ӹлӹмӓшӹн сотыжы» доно кӹлденӹт. Варажы ӓршӓш йӹргешкӹ
ылешӓт, тидӹ мӱлӓндӹм анжыкта манаш тӹнгӓлмӹ. сартавлӓжӹ мӱлӓндӹн нӹл монгыржым
анжыктат, кож укшвлӓ - мӱлӓндӹн ыжаргы ылмыжым. Сартавлӓн сотыштӹ кечӹн сотыжы
семӹнь ылыт аль тӹ соты, кыды Шартялым сотемдӓрен колта, вес сем-ньжӹ тидӹ ӹшке
Христос ылеш.

Католиквлӓ Шартял ӓршӓшӹм кым фиолет дӓ ик ошака-якшар цӹреӓн сартавла доно
сӹлнештӓрӓт. Ошака-якшаргыжым кымшы адвент рушӓрнян чӱктӓт.



https://mrj.wikipedia.org/wiki/%D0%A6%D0%B5%D1%80%D0%BC%D3%B9%D1%88%D0%B0%D0%BB

Цермышал (рушла деревня Первое Чермышево) Изи Йынгы ӓнгӹр шалахай сирӹштӹ
вӓрлӓнӓ. Йоласал гӹц 4 уштыш. Солаштышы ӧлицӓвлӓ: Утялык, Опанаслык, Торешлык,
Пекшуклык. Сола йӹр Ошкан оты, Кож лидӹ, Йӓнӓк лидӹ карем дон лидӹвлӓ улы. Сола
лӹм «Цермыш»/ "Чермыш" (пӹтӓришӹ ти вӓрӹш ӹлӓш толшы пӱэргӹ лӹм) дӓ «ал» (сола)
шамаквлӓ гӹц лин. XVIII-XX-шы курым тӹнгӓлтӹшӹштӹ ти сола тенгеок "село
Христорождественское, Чермышево тож, "село Старое Чермышево, околодок "Старое
Чермышево", "деревня Старое Чермышево" маналтын.

1717-шӹ и — 40 кудывичӹ (114 пӱэргӹ, 108 ӹдӹрӓмӓш); 1795-шӹ и — 106 кудывичӹ
(299 пӱэргӹ, 327 ӹдӹрӓмӓш); 1859-шӹ и - 63 кудывичӹ(133 пӱэргӹ дӓ 171 ӹдӹрӓмӓш);
1897-шӹ и — 82 кудывичӹ (212 пӱэргӹ дӓ 201 ӹдӹрӓмӓш); 1915-шӹ и — 84 кудывичӹ,
468 эдем; 1921-шӹ и - 83 кудывичӹ, 356 эдем (177 пӱэргӹ дӓ 179 ӹдӹрӓмӓш; нӹнӹ
логӹц луатвӹц пӱэргӹ — рушынвлӓ, 162 пӱэргӹ дӓ 179 ӹдӹрӓмӓш — марынвлӓ); 1925-шӹ
и — 414 эдем; 2001-шӹ и — 82 кудывичӹ, 183 эдем (77 пӱэргӹ дӓ 106 ӹдӹрӓмӓш).



https://mrj.wikipedia.org/wiki/%D0%A6%D0%B2%D0%B5%D1%82%D0%B0%D0%B5%D0%B2%D0%B0,_%D0%9C%D0%B0%D1%80%D0%B8%D0%BD%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Мари́на Ива́новна Цвета́ева (26 сентябрь 1892, Москва — 31 август 1941, Алабуга,
Татарстан) — руш поэт, прозаик, сӓрӹзӹ, XX-шы курымаш руш поэтвлӓ логӹц ик
когожы.

Марина Цветаева 26-шы сентябрьын 1892-шы ин Москвашты шачын. Атяжӹ, Иван
Владимирович, Москва университетӹн профессоржы, пӓлӹмӹ филолог дӓ кунствлӓм
шӹмлӹзӹ ылын. Университет паштек Румянцевӹн музей дон Цевер Кунствлӓн музейлӓн
негӹзӹм пиштӹшӹ лин. Ӓвӓжӹ, важвлӓжӹ доно поляк-немӹц йых гӹцӹн ылшы Мария Мейн,
пианистка ылын, кыдым шакташ Антон Рубинштейн доны тыменьӹн. Пӹтӓриш лыдышвлӓжӹм
Марина кудиӓш ылмыжы годымок сирӓш тӹнгӓлӹн дӓ тидӹжӹм рушла гӹц пасна французла
дӓ немӹцлӓ сирен. Маринан ашнымашты (воспитаништӹ) ӓвӓжӹ кого рольым мадын,
ӹдӹржӹм тӹдӹ музыкантеш ужнежӹ ылын. Ӓвӓжӹ шоды цер доно (туберкулез) доно
церлӓнен дӓ 1906-шы ин колен. Тенге Марина дон Анастасия шыжаржы доно ӓтяжӹ сага
шалген кодыт. Тетя годшаш ивлӓжӹ Марина Москва дон Тарусышты эртӓрен. Тидӹ гӹц
анзыцракшы, ӓважӹм паремдӓш цацымы годым, тӹдӹ Италиштӹ. Швейцариштӹ дӓ
Германиштӹ ӹлен. Тӹнгӓлтӹш классвлӓм Москвашты тыменьӹн, варажы Лозанна
(Швейцари) дон Фрайбургыштыш (Германи) пансионвлӓштӹ тыменьӹн. Луаткудиӓш ылмыжы
годым Парижӹштӹш Сорбонн университетӹштӹ тошты француз литература гишӓн курсым
колыштын.



https://mrj.wikipedia.org/wiki/%D0%A3%D0%BA%D1%80%D0%B0%D0%B8%D0%BD_%D1%87%D0%B5%D1%80%D0%B5%D0%BC%D0%B8%D1%81%D0%B2%D0%BB%D3%93

Украин черемисвлӓ — кырык марынвлӓн этногруппа, кыдывлӓ 1527-шӹ и гӹц 40 и
Черемис вырсывлӓн шыпшылтмы жепӹна [[Речь Посполитаян украин мӱлӓндӹш ӹлӓш
ванженӹт. Украинышты нӹнӹм «чемерис» этноним доно пӓлӓт. Академик Ярослав
Дашкевич семӹнь нӹнӹ кырык марын ылмыштым XVIII-шы курым якте шижӹнӹт дӓ тошты
мары Йымын йылажылан ыдылыныт. Но Бар халашты ӹлӹшӹвлӓжӹ XIX-шы –курым мычаш
якте кырык мареш ӹшкӹмӹштӹм шотленӹт. Ти кырык марынвлӓ пленыш нӓлмӹвлӓ ылыныт
дӓ нӹнӹм туан мӱлӓндӹвлӓштӹ гӹц Московин вадывел тӹрӹшкӹжӹ ӹлӓш депортируенӹт, а
нӹнӹн ӹлӹмӹ вӓрвлӓшкӹштӹ рушынвлӓм колтенӹт.

1527-шӹ ин Москови гӹц нӹнӹ Ош Руш Эл вашт Волынь мӱлӓндӹш кыргыж шӹлӹнӹт. Кырык
марынвлӓн массовый эмиграцин кокшы коэжӹ 40 и нӓрӹ шыпшылтшы Черемис вырсывлӓ
жепӹн XVI-шы курымын эртен. XVIII-шы курымын Полтавщиныш Курск губерняш
депортируйымы марынвлӓ кыргыжыныт. Нӹнӹ тӹнӓм кырык марла попенӹт. Тӹнгжӹм нӹнӹ
Подолин Бар халашкы (1541-1542) ӹлӓш ванженӹт, кышты нӹнӹ «Черемис Бар» лӹмӓн
хала районышты ӹленӹт. Подолин мӱлӓндӹвлӓжӹм тадарвлӓ гӹц оролен Украинылан
служенӹт, тенгеок Шим тангыж тӹрӹшкӹ весӹвлӓ сага вырсы походвлӓшкӹ каштыныт.
Ныр, ӓмвичӹ пӓшӓм ӹштенӹт, вольыкым урденӹт, мӱкшӹм анженӹт дӓ йӓнзӹ (охотник)
ылыныт.

Тӹ марынвлӓн 1600-шы и годшен Черемисы лӹмӓн ӹшке халашты вӓк ылын, кыды
XVIII-шӹ курымын йыхнен. Житомир областьыштыш Сальник халан Черемисовка районжы
1607-шӹ и паштек лин. Тенгеок марынвлӓн лӹм доно Кировоградышты вӓрлӓнӹшӹ
Чемерпиль (XVIII-шы курымын 30-шы ивлӓжӹ) халан этимолгижӹ кӹлдӓлтӹн. Первишӹ
Чемериский Бар кӹзӹт Чемерысы возле Бара сола маналтеш. XVI-шы курымын марынвлӓ
тӹшкӓн-тӹшкӓн Канев халашты ӹленӹт. Тӹнӓм нӹнӹ эче мары йымын йылалан ыдылыныт,
варажы православиш ванженӹт дӓ украинвлӓ лошты шылен кенӹт. XVI-шы курымын 70-шы
ивлӓжӹн Подолиштӹ 1-1,5 тӹжем марын нӓрӹ ӹлен. Шӱдӹ иштӹ нӹнӹн шотышты 10 000
якте шон.

XVII-шӹ курымын мычашыжы якте марынвлӓ кого тӹшкӓвлӓ доно цымырын ӹленӹт дӓ
марын ылмышты раскыдын шижӓлтӹн. Богдан Хмельницкин ирӹк верц кредӓлмӓшыштӹжӹ
кого палшык ылыныт, шукынжок тӹнӓм нӹнӹ козаквлӓн монгырышты ылыныт, ӹшке
имниэшкӹ частьвлӓштӹ лин ӓль полквлӓштӹ ӹшке отрядвлӓштӹ доно. Тӹ годымок,
украинвлӓ марынвлӓ вӹкӹ нерӹштӹм кыптыртен анженӹт дӓ Польшын армиштӹжӹ служышы,
дискриминацим шижшӹ тадарвлӓ сага 2000 нӓрӹ сарзӹ Турци, 400 нӓрӹн, Молдави
монгырыш ванженӹт. Тӹнг дислокацм вӓрвлӓштӹ Каменец-Подольски дон Бар ылыныт.



https://mrj.wikipedia.org/wiki/%D0%A2%D1%8E%D0%B1%D0%B5%D1%82%D0%B5%D0%B9%D0%BA%D1%8B

Тюбетейкы — крӱгӓ ӓль нӹлоголан, кашар оголан ӓль ляпцӓкӓ, пӱэргӹн ӓль
ӹдӹрӓмӓшӹн куштылгы калпак, кыдым тӧрӧк вуйыш чиӓт, тюрк шамак тобе/тюбе гӹц
лӹмӹм нӓлӹн, мычашым ӓль кӱкшӹцӹм анжыкта. Бисер, тӹрлӹмӹ доно цеверемдӹмӹ ылеш.
Кыды тюрк йӹлмӹштӹжӹ такыя маналтеш. Кӹзӹт Центральный Ази, примереш Узбекистан,
Казахстан, Киргизи, Туркменистан халавлӓ дӓ солавлӓштӹ) ӓль шонгырак эдемвлӓ
намалыштыт, тенгеок Башкиришты дӓ Татарстанышты. Когонок тюбетейкы 1960-шы ивлӓн
СССРышты пӓлӹмӹ ылын, тӹнӓм тӹдӹм шукын намалыштыныт, айыртемӹнок тетявлӓ,
национальность шотыш нӓлӓлтде.



https://mrj.wikipedia.org/wiki/%D0%A2%D1%8B%D1%88%D0%BD%D0%B0%D0%BB

«Кырык марӹ-немӹцлӓ лӹмдерӹм» погышы финн шӹмлӹзӹ дӓ дипломат Рамстедт Густав
Йон (1873—1950) 1898-шӹ ин кырык марынвлӓ докы каштмы экспедициштӹш рапортыштыжы
Тышнал гишӓн тенге сирӓ: «Сола изи, иктӓ 30 пӧртӓн ылын. Терентин пӧртшӹ, кышкы
мӓ толмы семӹньннӓ пырышна, изи дӓ незер. Сола покшалны Кузьминвлӓн пӧрт шӹнзен.
Кузьминвлӓн пӧртӹм ӹлӓшнӓ арендуйышна дӓ нӹнӹн школым тымень пӹтӓрӹшӹ Тимофей
лӹмӓн когорак эргӹштӹ, кыды 17 иӓш ылын, мӓмнӓн палшышына ли. ӹлӹмӓшнӓ
вӓрӹн-вӓрӹш шӹнзӓш тӹнгӓльӹ. Ни вӓтем, ни мӹнь ӹшкежӓт Тышналыш вӓрештмӹнӓм
ойхырыделна.» («Цикмӓ» Н 1/95, 25 ӹл.) Мажы характерно, Рамстедт Терентин имнижӹ
улы гӹнят (нӹнӹ Терентин араваэш Тышналыш Цикмӓ пазар гӹц толыныт), тӹдӹм
незереш шотла. А махань классыш тӹдӹм Н. Игнатьев шагалта ылын? Седӹ, цилӓ
относительно. Улан семняштӹ шачшы дӓ университетӹштӹ тыменьшӹ Густав Рамстедтӹн
сӹнзӓштӹжӹ, Теренти незер ылеш, а Н. Игнатьев тӹдӹм уланеш шотлен кердӹн.



https://mrj.wikipedia.org/wiki/%D0%A1%D0%B0%D0%BB%D0%B0%D1%82

Салат (латинлӓ: salata — санзалан) — махань-шон кавштавичӹ кушкышвлӓ гӹц
йӓмдӹлӹмӹ ӱштӹ качкыш. Шӹренжок салатышты ыжар ӹлӹштӓшӓн салат ылеш, тидӹ гӹц
пасна ма-шон ыжаргы йишвлӓ, важан кушкышвлӓ, понгывлӓ, тури, охырец, помидор,
пырса йишвлӓ, фруктывлӓ, кукурузын пӹрцӹвлӓжӹ дӓ молат кычылталтеш. ӱштӹ качкыш.
Салатлан тотым пуаш манын, тӹдӹм патыл, майонез, итӹнӱ, оливӹӱ, уксус, санзал,
перцӹ доно тотым пуат. Салат шулыкан дӓ куштылгы качкышеш шотлалтеш. Салатым
шӹренжок пай качкыш сага качкыт. Тидӹ гӹц пасна салат лӹм доно шукы йиш качкышым
лӹмдӓт, кышты пӹчкеден шӹндӹмӹ тара (сыр), пай, кол, тангыж продуктывлӓ , цӹвӹ
мыны, ыжар пырса, ыжар охыра, якшар ушман лин кердеш. Кыды салатыштыжы
кавштавичӹ кушкышат ак кычылталт. Кымдан пӓлӹмӹ салатвлӓ:



https://mrj.wikipedia.org/wiki/%D0%9F%D0%B5%D1%82_%D0%9F%D0%B5%D1%80%D1%88%D1%83%D1%82

Пет Першут (Петр Григорьевич Першуткин, 1909 и 20 Сӧрла — 1943) — Кырык мары
поэт. Икымше ийыште веле Пет. Першут псевдонимым кучылтын, а вараже эре П.
Першут.

XX курымын 30-шо ийлаштыже марий поэзийым у кӱкшытыш кок у почеламутчо нӧлталын:
Олык Ипай ден Петр Першут. Моло-влак ты марте тӱҥ шотышто такмак семын возеныт:
кажне корнышто – 7-8 слог, ныл хорей стопа. Кок почеламутчо, руш
почеламутчо-влак семын, тӱрлӧ ритмым да у рифмым кумдан кучылтын, сай
почеламутым, поэмым возен. Илышышт кӱчык лийын, но марий поэзийым нуно чотак
вияҥденыт.

Першут 1909 ий 20 Сӧрла кечын Курыкмарий кундем, Пайскырык ялысе кресаньык
ешыште шочын. Тудлан сылнымутчо лияш П.Эмяш полшен: Першутым 1926-1929 ийлаште
Сурский шымияш школышто, 1929-1932 ийлаште Козьмодемьянскысе педтехникумышто
туныктен. Ондакше П.Эмяш Унчо школышто С.Чавайным, вара Н.Мухиным поэзий корныш
луктын.



https://mrj.wikipedia.org/wiki/%D0%9F%D0%B5%D1%82%D1%83%D1%85%D0%BE%D0%B2_%D0%92%D0%B8%D1%82%D0%B0%D0%BB%D0%B8

Виталий Альбертович Петухов — поэт, прозаик. 1954 ин 9 пургыж тӹлзӹн Кырык мары
районын Кого Сӧрманӓнгӹр солаэш шачын. Марий Элын С. Г. Чавайн лӹмеш кугижӓнӹш
премин лауреатшы. Кужыӓнгыр районыштыш "Заря" газетӹн тӹнг редакторжы.
Лыдышвлӓжӹм 1980-шы и годшен сирӓ. Кужэҥер поселкышты ылӓ. Поэзи гӹц пасна
прозым сирӓ. Тӹдӹ мастаран романист ылеш, кыдын кидшӹ лӹвец техень романвлӓ
лӓктӹнӹт:"Акрӓм" (1994), "Пӹсӹ пикш, тангыла янгеж" (1998), "Кучкыжвлӓ дӓ
курныжвлӓ" (2002), повестьвлӓ - "Цилӓжӓт ик кангӹж", "Шӹжвӹк йумӹ выд","Корны
мыч арава кен","Тылваста", "Якшар покан автобус", фэнтези "А мӹнь - ымбак...".

4. Фэнтези – (фантазия) – фантастический литературын коклышы курым тӹнгäлтӹшӹштӹ
миф дä ямак негӹцеш шачшы жанржы. Техень произведени историко-приключенческий
ылеш. Фэнтези жанрлан тӹнгäлтӹшӹм англ сирӹзӹ Джон Рональд Руэл Толкин пиштен.
Пӹтäриш романвлäжӹ логӹц иктӹтшӹ – «Хоббит». «Властелин колец» роман семӹнь
киномат снимайымы. Ти жанр доно мастарын сирӹшӹвлä логӹц иктӹтшӹ – Джордж
Мартин, «Песнь льда и огня» - кыце маныт, «величайшая фэнтези-сага со времён
Токина». Руш писательвлääт ти жанрым яратен колтенӹт. Дмитрий Елец Таня Готтер
гишäн 10 книгäм сирен. Фэнтези жанр литературышты веле агыл, изобразительный
искусствыштат, музыкыштат виäнгеш. Виталий Петуховат фэнтези жанр доно повестьӹм
сирä. Тӹдӹм «А мӹнь – ымбакы» манын лӹмден. Писатель повестьӹм
шӹмлӹзӹ–фольклорист Виталий Акцорин лӹмеш сирен. Эпиграфлан А.С. Пушкинӹн
«Сказка - ложь, да в ней намёк…» шамаквлäм нäлӹн. «А мӹнь – ымбакы» повесть
халык ямак докы лишӹл ылеш: произведенин тӹнг геройжы дä мол персонажвлä лач
ямаквлä гӹц нäлмӹ ылыт. Тидӹ – Нӱнжӹк (ямакышты – Нӱнжӹк патыр), Тум патыр,
Шергиндӹ (руш халык ямакышты - Колобок), Вувер кыва (вес ямаквлäштӹ – Увергыва),
отрицательный персонажвлä - Опкын дон Кöтöрмä (у персонаж). Ямакыштышы ганьок
Нӱнжӹк кужы корныш лäктеш, тäнгвлäм вäшлиэш дä сакой ситуацивлäшкӹ вäрештеш,
ӹлӹмäшӹм ужеш. Корныштыжы Тум патыр дä Шергиндӹ дон иквäреш эдемвлäлäн сакой
эксӹквлä гӹц лäктäш палша: сола халыклан Кого Вӹдиä гӹц вӹдӹм пöртӹлтä, ӹдӹрвлäм
Опкын гӹц ытара. Произведенин ямак гӹц айыртемжӹ – Виталий Петухов повестьӹшкӹ
кӹзӹтшӹ жепäш эдемвлäн кайышвлäм, шаявлäм пырта, дä тидӹжӹ произведеним
юмористический сӹнäнӹм ӹштä. Теве ик лаштык. Нӱнжӹк корныштыжы Шергиндӹм вäшлин
шагалеш, дä Шергиндӹ мырымат мыралтен пуа: Ик седӹрäм ташкалам, дä Луаткок
седӹрä тäрвäнä, Ик ӹдӹрлäн йӹралтем, дä Луаткок ӹдӹр тäрвäнä! Амц-дрица-ца-ца!
Кынам Нӱнжӹк сагажы нäлäш лиэш, «Шергиндӹ сусу пареш Нӱнжӹкӹн кӹлӹмдӹ якте
тӹргештен куза дä эче сӹгӹрäл колта: - Кия-а-а-а! Банзай! Нӱнжӹк сӹнзäм веле
кäрä. Мам ти касланышы маклака саксла? - Ну, блатной-деловой ылат!» ²ль вес
эпизод. Вувер кыва Нӱнжӹкл³н ышым пырта, йозы панды доно вуй гӹц лыпша дä
пäлӹмäшӹжӹм тергä. « - Колышт, ма техеньӹ: «Хоть кäнгӹж, хоть тел – со ик цӹре
вел!» Нӱнжӹк кымда лепкäжӹм кыптырта, тӹдӹм ирсä пӹрӹнзӹквлä äрäт. Тумая, тумая…
Сӹнзäжäт лепкä лӹвäкӹ куза. - Шӹшер! –трӱк келесен пуа. –Тӹдӹ соок ошы! -
О-о-ихи-ихи! – Вувер мӹшкӹр кычен ваштылеш. –Лачок вет! Ну-у, ышет, каеш, пырен!
Такшым мӹнь весӹм тыштышым. Шанен лыктыц вет! Яра-а. Молодец! Единый
госэкзаменӹм сдайышыц. - Мам? - ӹлет-ӹлет, вара пäлет. Ирӹ эче тӹлäт». Тäнгвлä
лошты келшӹмäш проблемымат писатель повестьӹштӹжӹ тäрвäтä. Нӱнжӹк йäм пындашеш
кодмыкыжы, Тум патыр керемӹм пӹчкӹн шуа, дä Нӱнжӹк тӹшäкенок кодеш. Тӹдӹ шана:
«Уке свет вӹлнӹ ӹнян тäнг. Дä линжäт ак керд, векäт. Кынам-гӹнят сек лишӹл
тäнгетäт тӹньӹм сойток алтала äли выжала. А мӹньӹн гань тäнгвлä доно нимахань
тышманат ак кел ылыныш». Повестьӹм цилäге эче пецäтлӹмӹ агыл, мычашыжы махань
лиэш, лыдшывлäлäн пäлӹ агыл, но техень шанымашыш толаш лиэш: Виталий Петухов
фэнтези йöн доно сирӹмӹ повесть доно тагачшы ӹлӹмäшӹн акситӹвлäжӹм анжыкта:
икäнä-иктӹлäн палшымаш, ӹнянӹмäш ямаш тӹнгäлӹнӹт, эдемвлä пайда верц дä ӹшке
цäшӹштӹ верц веле кредäлӹт.



https://mrj.wikipedia.org/wiki/%D0%9F%D0%B5%D1%82%D1%83%D1%85%D0%BE%D0%B2,_%D0%92%D0%B8%D1%82%D0%B0%D0%BB%D0%B8%D0%B9_%D0%90%D0%BB%D1%8C%D0%B1%D0%B5%D1%80%D1%82%D0%BE%D0%B2%D0%B8%D1%87

Виталий Альбертович Петухов — поэт, прозаик. 1954 ин 9 пургыж тӹлзӹн Кырык мары
районын Кого Сӧрманӓнгӹр солаэш шачын. Марий Элын С. Г. Чавайн лӹмеш кугижӓнӹш
премин лауреатшы. Кужыӓнгыр районыштыш "Заря" газетӹн тӹнг редакторжы.
Лыдышвлӓжӹм 1980-шы и годшен сирӓ. Кужэҥер поселкышты ылӓ. Поэзи гӹц пасна
прозым сирӓ. Тӹдӹ мастаран романист ылеш, кыдын кидшӹ лӹвец техень романвлӓ
лӓктӹнӹт:"Акрӓм" (1994), "Пӹсӹ пикш, тангыла янгеж" (1998), "Кучкыжвлӓ дӓ
курныжвлӓ" (2002), повестьвлӓ - "Цилӓжӓт ик кангӹж", "Шӹжвӹк йумӹ выд","Корны
мыч арава кен","Тылваста", "Якшар покан автобус", фэнтези "А мӹнь - ымбак...".

4. Фэнтези – (фантазия) – фантастический литературын коклышы курым тӹнгäлтӹшӹштӹ
миф дä ямак негӹцеш шачшы жанржы. Техень произведени историко-приключенческий
ылеш. Фэнтези жанрлан тӹнгäлтӹшӹм англ сирӹзӹ Джон Рональд Руэл Толкин пиштен.
Пӹтäриш романвлäжӹ логӹц иктӹтшӹ – «Хоббит». «Властелин колец» роман семӹнь
киномат снимайымы. Ти жанр доно мастарын сирӹшӹвлä логӹц иктӹтшӹ – Джордж
Мартин, «Песнь льда и огня» - кыце маныт, «величайшая фэнтези-сага со времён
Токина». Руш писательвлääт ти жанрым яратен колтенӹт. Дмитрий Елец Таня Готтер
гишäн 10 книгäм сирен. Фэнтези жанр литературышты веле агыл, изобразительный
искусствыштат, музыкыштат виäнгеш. Виталий Петуховат фэнтези жанр доно повестьӹм
сирä. Тӹдӹм «А мӹнь – ымбакы» манын лӹмден. Писатель повестьӹм
шӹмлӹзӹ–фольклорист Виталий Акцорин лӹмеш сирен. Эпиграфлан А.С. Пушкинӹн
«Сказка - ложь, да в ней намёк…» шамаквлäм нäлӹн. «А мӹнь – ымбакы» повесть
халык ямак докы лишӹл ылеш: произведенин тӹнг геройжы дä мол персонажвлä лач
ямаквлä гӹц нäлмӹ ылыт. Тидӹ – Нӱнжӹк (ямакышты – Нӱнжӹк патыр), Тум патыр,
Шергиндӹ (руш халык ямакышты - Колобок), Вувер кыва (вес ямаквлäштӹ – Увергыва),
отрицательный персонажвлä - Опкын дон Кöтöрмä (у персонаж). Ямакыштышы ганьок
Нӱнжӹк кужы корныш лäктеш, тäнгвлäм вäшлиэш дä сакой ситуацивлäшкӹ вäрештеш,
ӹлӹмäшӹм ужеш. Корныштыжы Тум патыр дä Шергиндӹ дон иквäреш эдемвлäлäн сакой
эксӹквлä гӹц лäктäш палша: сола халыклан Кого Вӹдиä гӹц вӹдӹм пöртӹлтä, ӹдӹрвлäм
Опкын гӹц ытара. Произведенин ямак гӹц айыртемжӹ – Виталий Петухов повестьӹшкӹ
кӹзӹтшӹ жепäш эдемвлäн кайышвлäм, шаявлäм пырта, дä тидӹжӹ произведеним
юмористический сӹнäнӹм ӹштä. Теве ик лаштык. Нӱнжӹк корныштыжы Шергиндӹм вäшлин
шагалеш, дä Шергиндӹ мырымат мыралтен пуа: Ик седӹрäм ташкалам, дä Луаткок
седӹрä тäрвäнä, Ик ӹдӹрлäн йӹралтем, дä Луаткок ӹдӹр тäрвäнä! Амц-дрица-ца-ца!
Кынам Нӱнжӹк сагажы нäлäш лиэш, «Шергиндӹ сусу пареш Нӱнжӹкӹн кӹлӹмдӹ якте
тӹргештен куза дä эче сӹгӹрäл колта: - Кия-а-а-а! Банзай! Нӱнжӹк сӹнзäм веле
кäрä. Мам ти касланышы маклака саксла? - Ну, блатной-деловой ылат!» ²ль вес
эпизод. Вувер кыва Нӱнжӹкл³н ышым пырта, йозы панды доно вуй гӹц лыпша дä
пäлӹмäшӹжӹм тергä. « - Колышт, ма техеньӹ: «Хоть кäнгӹж, хоть тел – со ик цӹре
вел!» Нӱнжӹк кымда лепкäжӹм кыптырта, тӹдӹм ирсä пӹрӹнзӹквлä äрäт. Тумая, тумая…
Сӹнзäжäт лепкä лӹвäкӹ куза. - Шӹшер! –трӱк келесен пуа. –Тӹдӹ соок ошы! -
О-о-ихи-ихи! – Вувер мӹшкӹр кычен ваштылеш. –Лачок вет! Ну-у, ышет, каеш, пырен!
Такшым мӹнь весӹм тыштышым. Шанен лыктыц вет! Яра-а. Молодец! Единый
госэкзаменӹм сдайышыц. - Мам? - ӹлет-ӹлет, вара пäлет. Ирӹ эче тӹлäт». Тäнгвлä
лошты келшӹмäш проблемымат писатель повестьӹштӹжӹ тäрвäтä. Нӱнжӹк йäм пындашеш
кодмыкыжы, Тум патыр керемӹм пӹчкӹн шуа, дä Нӱнжӹк тӹшäкенок кодеш. Тӹдӹ шана:
«Уке свет вӹлнӹ ӹнян тäнг. Дä линжäт ак керд, векäт. Кынам-гӹнят сек лишӹл
тäнгетäт тӹньӹм сойток алтала äли выжала. А мӹньӹн гань тäнгвлä доно нимахань
тышманат ак кел ылыныш». Повестьӹм цилäге эче пецäтлӹмӹ агыл, мычашыжы махань
лиэш, лыдшывлäлäн пäлӹ агыл, но техень шанымашыш толаш лиэш: Виталий Петухов
фэнтези йöн доно сирӹмӹ повесть доно тагачшы ӹлӹмäшӹн акситӹвлäжӹм анжыкта:
икäнä-иктӹлäн палшымаш, ӹнянӹмäш ямаш тӹнгäлӹнӹт, эдемвлä пайда верц дä ӹшке
цäшӹштӹ верц веле кредäлӹт.



https://mrj.wikipedia.org/wiki/%D0%9F%D0%B5%D1%80%D1%88%D1%83%D1%82%D0%BA%D0%B8%D0%BD_%D0%9F%D1%91%D1%82%D1%80_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Пет Першут (Петр Григорьевич Першуткин, 1909 и 20 Сӧрла — 1943) — Кырык мары
поэт. Икымше ийыште веле Пет. Першут псевдонимым кучылтын, а вараже эре П.
Першут.

XX курымын 30-шо ийлаштыже марий поэзийым у кӱкшытыш кок у почеламутчо нӧлталын:
Олык Ипай ден Петр Першут. Моло-влак ты марте тӱҥ шотышто такмак семын возеныт:
кажне корнышто – 7-8 слог, ныл хорей стопа. Кок почеламутчо, руш
почеламутчо-влак семын, тӱрлӧ ритмым да у рифмым кумдан кучылтын, сай
почеламутым, поэмым возен. Илышышт кӱчык лийын, но марий поэзийым нуно чотак
вияҥденыт.

Першут 1909 ий 20 Сӧрла кечын Курыкмарий кундем, Пайскырык ялысе кресаньык
ешыште шочын. Тудлан сылнымутчо лияш П.Эмяш полшен: Першутым 1926-1929 ийлаште
Сурский шымияш школышто, 1929-1932 ийлаште Козьмодемьянскысе педтехникумышто
туныктен. Ондакше П.Эмяш Унчо школышто С.Чавайным, вара Н.Мухиным поэзий корныш
луктын.



https://mrj.wikipedia.org/wiki/%D0%9F%D0%B0%D0%BD%D0%BD%D0%BE%D0%BD%D0%B8%D1%83%D1%81,_%D0%AF%D0%BD%D1%83%D1%88

Януш Паннониус (Jаnus Pаnnonius, Чесмич, шачын 29-шӹ август, 1434-шӹ и —
Медвевар, Загреб лишнӹ, колен 27-шӹ март, 1472-шы и).

Януш Паннониус лыдышвлӓжӹм латинлӓ сирeн дӓ вeнгрвлӓ логӹц пӹтӓриш поэт ылeш,
кыдым Eвропыштат пӓлeнӹт. Пиш ӹжӓл, ти поэт-eпископын ӹлӹмӓшӹжӹ 38-иӓшӹнок
кӹрӹлтӹн. официальныжы колымаш вирeш шоды цeрӹм пӓлдӹртeнӹт, но ти шотышты вeс
вeрсивлӓӓт улы. Кугижӓ Матьяшын кудвичӹштӹжӹ таманяр сeкрeтӓн ушeм ылын,
иктӹшкӹжӹ поэтӓт пырeн.

13 иӓш Януш Паннониусым чӹчӹжӹ Януш Витeз Италишкӹ тымeняш колта. Витeз ӹшкeжӹ
кeлгӹ пӓлӹмӓшӹм нӓлшӹ гуманист Януш Хуньядин канцлeржы дӓ Кугижӓ Матьяшын
тымдышыжы ылын.

Януш Паннониус Италиштӹ 24 иӓш яктe тымeньӹн. Пӹтӓри частный школышты, варажы
Падова унивeрситeтӹштӹ пӓлӹмӓшвлӓм погeн. Туан сӓндӓлӹкӹшкӹжӹ пӧртӹлмӹкӹ
Паннониуслан тӧрӧк цeркӹм дӓ кугижӓнӹшӹм вуйлатымашты кӱшӹл вӓрвлӓм пуат, тӹдӹ
Пeчӹн eпископшы ылын дӓ дипломат сeмӹнь тӹдӹ Рим ӓтя докы таманяр гӓнӓ каштын.
Но Паннониус годым Вeнгриштӹш культура ӹлӹмӓш Италиштӹш гӹц когон айыртeмӓлтӹн.
Дӓ 1480-шы ин Кугижӓ Матьяш Бeатрикс лӹмӓн итальян ӹдӹрӹм нӓлмӹжӹ паштeк, Итали
Вeнгришкӹ толын манын кeрдӹнӓ- тeнгe культурышты кого вашталтмашвлӓ
тӹнгӓлӓлтӹнӹт. Но Януш тӹнӓм уж рок лошты киэн.

Жанрвлӓм анжалаш гӹньӹ, Паннониус эпиграммым, элeги дон панeгириквлӓм сирӹмӓштӹ
виӓн ылын. Католицизм цeркӹ 1450-шӹ им валгыды (свӓтой) иэш увeртӓрeн дӓ ти
лӹмeш 16 иӓш Паннониус эпиграммывлӓм сирeн. Нӹнӹн шанымашвлӓштӹ тeхeнь: «Рим ӓтя
валгыды ивлӓм ӹшкe шанeн лыктeш, тeнгe Римӹш толшывлӓн шот кушкeш дӓ тӹдӹ ӹшкe
окса шӱндӹкшӹм тeмӓ.» Ик и эртӹмӹкӹ, ӹрвeзӹ поэт шачмы кeчӹ лӹмeшӹжӹ модeрн
лыдышым сирeн, кышты кыцe ӹрвeзӓш млоцаш сӓрнӓлтeш, тӹдӹ гишӓн сирӹмӹ. Паннониус
образeц сeмӹнь вeс авторвлӓн пӓшӓвлӓм кычылтын, но 17 иӓш поэтлӓн ти лыдыш яжон
сирӹмӹ ылeш.



https://mrj.wikipedia.org/wiki/%D0%9F%D0%B0%D0%BC%D1%83%D0%BA,_%D0%9E%D1%80%D1%85%D0%B0%D0%BD

Фери́т Орха́н Паму́к (турокла Ferit Orhan Pamuk ; 7-шӹ июнь 1952-шы и, Стамбул,
Турци) — турок сирӹзӹ, туан сӓндӓлӹкжӹн дӓ тенгеок халыквлӓлоштыш премивлӓн дӓ
тенгеок Нобель преми н лауреатшы (2006). Кӹзӹтшӹ сирӹзӹвлӓ лошты кымдан пӓлӹмӹ
автор. Армянвлӓн геноцид дон Турциштӹш курдвлӓн геноцид ваштареш ылеш. Тидӹжӹ
Турцин официальный кӹлвлӹ доно ик мелӹн агыл.

Памук 7-шӹ июньын 1952-шы ин Стамбулышты паян семняштӹ шачын. Атяжӹ инженер
ылын. Памук Стамбулыштыш Robert College лӹмӓн американ колледжӹштӹ тыменьӹн.
Атяжӹ дон ӓвӓжӹн согоньлыштымы семӹнь, тӹдӹ Стамбул Техника университетӹш
тыменяш пырен, но профессионал-сирӹзӹ лимӹжӹ шонат, кым иштӹ институтым пырахен.
1977-шӹ ин П. Стамбул университетӹн журналистика факультетшӹм пӹтӓрен. 1985 –
1988-шӹ ивлӓн Америкӹштӹ ӹлен дӓ Нью-Йоркыштыш Колумби университет ӹштӹ(visiting
scholar) ылын. Тидӹ паштек Турциш портӹлӹн. 12-шы октябрьын 2006-шы ин «туан
халажын меланхолиӓн ӧртшӹм кӹчӓлмӓштӹ у культурывлӓн ваштареш ылмыштым дӓ
иктӹшкӹ пынылтмышты гишӓн» сӹлнӹшая Нобель премим пумы.



https://mrj.wikipedia.org/wiki/%D0%9F%D0%B0%D0%B9%D1%81%D0%BA%D1%8B%D1%80%D1%8B%D0%BA_%D1%86%D0%B5%D1%80%D0%BA%D3%B9

Пайскырык церкӹ - Христосын Шачмы церкӹжы. Церкӹм шӹндӓш манын, оксажым
православи йымылан ӹнянӹшӹ кырык марынвлӓ ӹшке погеныт. Архитектура стильжӹ доно
варашы классицизм стильӹм анжыкта.Ти церкӹм 1829-шӹ ин пачмы. Тӹнам Христос
шачмы лӹмеш тӹнг престолым валгыдемденӹт. Церкӹш каштшывлӓн шукеммӹ семӹнь, 1864
ин тӹдӹм кымдаэмденӹт. 1902 ин церкӹн свӓщеннӹкшӹ Е. Г. Хлебников, дьӓкӹнжӹ А.
А. Яхонтов, псалмывлӓм мырышы Ф. С. Лаишевский ылыныт. Совет жепӹн ти церкӹм
1937 ин питӹрӹмы, кужы жеп тӹштӹ Пайскырык сельпон клӓтшӹ ылын. 1994-шӹ и годшен
угӹц пачмы. Церкӹ сага Рушӓрня школ ӹштӓ.



https://mrj.wikipedia.org/wiki/%D0%9C%D0%BE%D1%80%D0%B3%D0%B0%D1%83%D1%88_%D1%80%D0%B0%D0%B9%D0%BE%D0%BD

Моргауш район (суслала Муркаш районĕ, рушла Моргаушский район) — Суасламарыштыш
район, Кырык мары кымдемӹн кечӹвалвел пашкудыжы. Административ центржы: когосола
Муркаш.

Кырык мары кымдем гӹц пасна Моргауш район Суасламарыштыш техень районвлӓ доно
йӹгӹре ылеш: Шавашар район, Аликово дӓ Йӓдӹрнӓ. Районын кымдецшӹ: 845,3 км²
(84,53 тӹжем га).

1 январеш 1999 иэш 37,5 тӹж. эдем дӓ 2005 иэш — 36,8 тӹж. эдем шотлалтын. Район
сола район ылеш. Районышты цилӓжӹ 177 сола дӓ ӹлем. Кырык мары солавлӓ доно
тӓнгӓштӓрен, нӹнӹ когорак ылыт, икпоратка шотшы 200 эдем гӹц шукырак. 98%-жы-
суасламарынвлӓ ылыт.



https://mrj.wikipedia.org/wiki/%D0%9C%D0%B8%D0%BA%D0%B5%D1%88,_%D0%9A%D0%B5%D0%BB%D0%B5%D0%BC%D0%B5%D0%BD

Келемен Микеш (Mikes Kelemen, 1690-1761) — Хaлыклaн сотемдӓрӹмӹ период гӹц
aнзыцырaк сирӹшӹ aвторвлӓ логӹц сек яжоэш Ракоцин секретaрьжы Келемен Микеш
гишӓн сирӓлтӹде aк ли. Тӹдӹ ӹшке хозaжылaн курымжы ӹнян ылын дӓ эмигрaци
ивлӓнӓт, Фрaнци дон Турциштӹ ылмыжы годымaт тӹдӹм кодыде. Туaн мӱлӓндӹжӹ гӹц
лӓктӹн кемӹкӹжӹ шӹм иштӹ тӹдӹ сирмӓшвлӓм сирӓш тӹнгӓлӹн дӓ ӹлӹмӓш мычaш яктежок
вӓк, 1758-шӹ и якте нӹнӹм сирен. Цилӓжӹ 270 сирмӓш цымырaлт кодын. Aвтор
сирмӓшвлӓжӹм пецӓтлӓшӹжӓт шaныде ылын, тӹдӹ лaч йӓнгжӹм кӓндӓрӓш мaнын веле
сирен. Aдресaтшымaт вӓк шaнен веле лыктын. Тӹдӹ сирмӓшвлӓжӹм трaнсильвaни дворян
ӹдӹрлӓн сирен. Тенге ӹштӓш импульсым фрaнцуз мaдaм Де Севигнен сирмӓшвлӓжӹ пуэн
кердӹнӹт. Тенге Микеш венгр прозышкы ирӹкӓнрӓк сирӹмӹ стильӹм кaнден, мaнын
кердӹнӓ, кыды сирӹмӹ нормывлӓм пыдыртaш тӹнгӓлӹн. Поэзиштӹ тӹ годымок
курук-лыдышвлӓ кымдaн шӓрлен кенӹт ылын.



https://mrj.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D0%B5%D0%B2,_%D0%94%D0%BC%D0%B8%D1%82%D1%80%D0%B8%D0%B9_%D0%90%D0%BD%D0%B0%D1%82%D0%BE%D0%BB%D1%8C%D0%B5%D0%B2%D0%B8%D1%87

Дми́трий Анато́льевич Медве́дев (14-шӹ сентябрь, 1965-шӹ и, Ленинград) — руш
кугижӓнӹш вуйлатышы дӓ политик, Россий Фeдeрацин кымшы Прeзидeнтжӹ, кыдым 2-шы
мартын 2008-шӹ ин айырымы.

14-шӹ ноябрь 2005-шӹ ин – Россий Фeдeрацин Правитeльствым Вуйлатышын пӹтӓриш
палшыкалышыжы, национальный проeктвлӓн кураторжы. 10-шы дeкабрьын 2007-шӹ ин
Прeзидeнт айырымаш анзыц тӹдӹн кандидатурыжы вeрц юкыштым «Единая Россия»,
«Справедливая Россия», «Гражданская сила», Аграрная партия России партивлӓ
пуэнӹт. Россий Фeдeрацин тӹнӓмшӹ прeзидeнтжӹ Владимир Путинӓт Мeдвeдeв вeрц
ылын. 2-шы мартын 2008-шӹ ин 70,28 % (52 530 712) юкым погeн Россий Фeдeрацин
Прeзидeнтeш айырымы лин. Инагурацижӹ 7-шӹ майын 2008-шӹ ин эртeн.

14-шӹ сентябрьын 1965-шӹ ин Ленинградышты шачын. Купчино лӹмӓн амалымы районышты
кушкын. ӓтяжӹ — Анатолий Афанасьевич Медведев (ш. 19-шӹ ноябрь, 1926—2004),
Ленсовет лӹмӓн Ленинградыштыш технологи институтын профeссоржы (кӹзӹт ти
институтСанкт-Петербургыштыш кугижӓнӹш технологи институт маналтеш). Курск
губeрни гӹц лӓкшӹ хрeсӓнь сeмня гӹц. Ӓвӓжӹ — Юлия Вениаминовна (21-шӹ ноябрьын
1939-шӹ ин шачын), А. И. Герцен лӹмӓн Пeдинститутышты тымдeн, вараракшы Павловск
халашты экскурсовод ылын. Тӹдӹн важвлӓжӹ Бeлгород область гӹц ылыт.

Дмитрий Мeдвeдeв кӹдӓлӓш школ паштeк унивeрситeтӹштӹ юриспрудeнцим цацeн,
ӧркӓнӹдe тымeньӹн, спорт доно тӓнг ылын. Унивeситeтӹм 1987-шӹ ин тымeнь пӹтӓрeн
дӓ аспирантурыш тымeняш пырeн, кыдым 1990-шы ин тымень лӓктӹн. Сӓмӹрӹкшӹ годым
хард (нeлӹ) рок доно интeрeсуялтын, тӹдӹн тeхeнь яратымы группывлӓжӹ ылыныт:
Depp Purple, Black Sabbath дӓ Led Zeppellin; ти группывлӓн пластинкывлӓштӹм
коллeкционируя. Depp Purple группыжын гӹнь, цилӓ мырыжок коллeкциштӹжӹ улы.
Тeнгeок руш рок-группывлӓмӓт, лӹмӹнок Чайф-ым колыштeш. Студeнт ивлӓжӹн хоббижӹ
сeмӹнь фотографи ылын.



https://mrj.wikipedia.org/wiki/%D0%9C%D0%B0%D1%80%D1%8B_%D1%85%D0%B0%D0%BB%D1%8B%D0%BA_%D0%B2%D1%8B%D1%80%D0%B3%D0%B5%D0%BC

Кырык Мары ӹдӹрӓмӓш выргемӹм яжо нӹжгӓ викӓн мыры доно веле тӓнгӓштӓрӓш лиэш.
Перви кырык мары ӹдӹрӓмӓшӹн чимӹ хӓдӹрвлӓжӹ техеньӹ ылыныт: тыгыр, запон, ӹштӹ,
шарпан, савыц, ӹштӹр, йыдал, шавыр, мӹжӓр, ыжга, нашмак (марлан кешӹ вӓтӹн вуеш
чимӹ сӹлнӹ ӹзгӓр).

Тыгырым комы вӹцкӹж мӹнер гӹц ыргенӹт, а шокш мычашеш тӹрӹм тӹрленӹт. Тыгыр
вӹлӓн запоным пижӹктенӹт. Запон пачеш тӹрленӹт, плетонымат кычыктеныт. Онгжым
волавлӓ (лентӓвлӓ) дӓ плетонвлӓ доно олмыктенӹт. Тыгыр вӹлӓн шанавӹл гань шукы
цӹреӓн цевер ӹштӹм ӹштӓлӹнӹт. Техень ӹштӹм парсын шӹртӹвлӓ гӹц коэнӹт. Шайылан,
кӹдӓлеш, запон кӓндӹрӓм булавкывлӓ доно пышкылыныт. (Келесӓш келеш: первижок
булавкывлӓ, полдышвлӓ ылделыт, седӹндон нӹнӹ вӓреш пашкарвлӓм кычылтыныт). Кырык
мары лошты вӹлвӓл выргемеш шавыр дон мӹжӓр шотлалтыныт. Кудылошты кашташ шавырым
ӹшке комы мӹнер гӹц, а айо годым чиӓш сатин гӹц ыргенӹт.



https://mrj.wikipedia.org/wiki/%D0%9B%D0%B8%D0%BD%D0%B4%D0%B3%D1%80%D0%B5%D0%BD,_%D0%90%D1%81%D1%82%D1%80%D0%B8%D0%B4

Астрид Анна Эмилия Линдгрен (швед Astrid Anna Emilia Lindgren, ӹдӹр лӹмжӹ -
Ericsson, 14 ноябрь 1907, Виммербӱ сола, Кечӹвӓл Швеци — 28 январь 2002,
Стокгольм) — тӱнымбал кымдык пӓлӹмӹ тетя сирӹзӹ. Сек пӓлӹмӹ книгӓвлӓжӹ "Кужы
Цылкаан Пеппи", "Ваштарсир Эмиль", "Левӓш вӹлнӹш Карлссон", "Мио, Эргем Мио" дӓ
"Лев ӧртӓн Шӱмбелем" ылыт. Линдгренӹн шачмы пӧртӹштӹжӹ тетя литература дон тетя
культура центрӹм пачмы. Кырык марла "Кужы Цылкаан Пеппи" дон "Ваштарсир Эмиль"
книгӓвлӓжӹм лыдаш лиэш.

Тӱнымбалны кымдан пӓлӹмӹ швед ӹдӹрӓмӓш сирӹзӹ Астрид Линдгренӹн (Астрид
Линдгрен, 1907-2002) Эмиль лӹмӓн йортозы ӹрвезӓш гишӓн шайыштшы пӹтӓриш книгӓ
кок и перви лӓктӹ. Косир дӓ цевер Ваштарсир лӹмӓн солашты ӹлӹшӹ цуштыри ӱпӓн
ӹрвезӓшӹм, шанем, чӹдӹ агыл лыдшы ӹнде пӓлӓ. Эмиль гишӓн цилӓжӹ кым книгӓм
сирӹмӹ дӓ ма яжожы, кырык марла кым книгӓге ик шӱлӹш доно лӓктӹнӹт, манаш лиэш:
2003-шы ин иквӓреш “Ваштарсир Эмиль” “Ваштарсир Эмиль” дон “Ваштарсир Эмильӹн у
масаквлӓжӹ” лӓктӹнӹт, а 2004-шӹ ин кымшы книгӓ “Ваштарсир Эмиль тек соок ӹлӓ”.
Астрид Линдгрен тетя сирӹзӹ семӹнь пишок кымдан пӓлӹмӹ, тӹдӹн пӓшӓвлӓжӹм шӹмлу
утла йӹлмӹшкӹ сӓрӹмӹ дӓ когоэшнен келесӓш лиэш- Россий Федерациштӹ ӹлӹшӹ
халыквлӓ логӹц мӓ, кырык марынвлӓ, тӹдӹн книгӓвлӓжӹм рушла йӹлмӹм шотлаш агыл
гӹнь, сек пӹтӓри сӓреннӓ. Мӓ паштекнӓ тадарвлӓ ылыт. ӹнянем, лыдшывлӓ ”Пеппи
кужы цылка”, ”Левӓш вӹлнӹ ӹлӹшӹ Карлссон” дӓ ”Сусу солаштыш тетявлӓ” пӓшӓвлӓжӹм
яжон пӓлӓт. Астрид Линдгрен профессижӹ доно тымдышы ылеш. Пӹтӓриш книгӓжӹм 39-шӹ
иӓшӹн сирен, кыды пӓлӹдеок кодын, но изиш варарак сирӹмӹ ”Пеппи кужы цылкажы”
тӹдӹ гӹц пӓлӹмӹ сирӹзӹм ӹштен.



https://mrj.wikipedia.org/wiki/%D0%9B%D0%B0%D0%B3%D1%8B

Лагы (латинлӓ Turdus) — лагывлӓн группыш оравивлӓн йыхыш пырышы кек. Кӹзӹт
цилӓжӹ 62 тӹрлӹ лагы йиш пӓлӹ. Рок мыч шӹнзӹлдӓл тӹргештӹл кеӓт. Европышты,
Азиштӹ дӓ Америкышты вӓшлиӓлтӹт. У Зеландиштӹ кандымы кеквлӓэш шотлалтыт. Тел
гачеш, кого араш погынен, шокшы вӓрӹш чонгештӓт. Пӹжӓшвлӓштӹм пушӓнгӹвлӓ,
тӹшкӓвлӓ дӓ рок вӹлнӓт вӓк, лач мыжырынат дӓ кого партьыштат оптат. Пӹжӓшвлӓштӹ
кукшы шуды гӹц якшар рок яре оптымы ылыт. Кӓнгӹж гач 1-2 гӓнӓ игӹвлӓштӹм лыктыт.
Пӹжӓшӹштӹ 3-7 мыны якте лин кердеш. Шукшвлӓм, капшангывлӓм, ӓнгӹремшӹвлӓм,
йӹлвлӓм качкын ӹлӓт.



https://mrj.wikipedia.org/wiki/%D0%9A%D1%8B%D1%80%D1%8B%D0%BA_%D0%BC%D0%B0%D1%80%D1%8B_%D0%B4%D1%80%D0%B0%D0%BC%D0%B0_%D1%82%D0%B5%D0%B0%D1%82%D1%80

Кырык мары театр историжӹ 1920-шы ивлӓн тӹнгӓлӓлтеш. (Махань ин?) Тӹ ивлӓн Цикмӓ
халашты (халанан лӹмжӹм халыкна лачокшымат, лӹмӹнок интеллигецинӓ, тӹнӓм активно
йӹлмӹштӹжӹ кычылтын) кырык мары культура шолмылаок шолын манаш лиэш дӓ тидӹлӓнжӹ
виржӓт ылын. Тӹнӓм Цикмӓштӹ таманяр техникум ылын дӓ тыштӹ шукы кырык марын
тыменьӹн, но культуры да халыкым сотышкыла нӓнгемӹ пашӓм ӹштӹшыцлӓ лошты,
шукынжок Педтехникумышты тыменьӹнӹт да Кырык Мары театрын артиствлӓ лоштыжыт,
шукынжок студенвла ылыныт. Театр тӹнӓм Кырык мары Колхоз театр лӹмӹм намалын.
Театрын ӹлӹмашӹжӹ кужыжок ылде, тӹдӹ 1930-шы ивлӓн тӹнгӓдтӹшӹнок питӹрӹмӹ лин.
Театрын репертуаржы 1920-шы ивлӓн: пы нангешӹ -тӓриш гӓнӓ анжышывлӓлӓнжӹ
амасажым 1920-шы.

Сек пӹтӓриш у театр сезоным кырык мары драматург Евграф Поствайкинӹн «Тыр вады»
драма доно 4 –шӹ декабрьын1994-шӹ ин Яков Эшпай лӹмӓн культура дворецӹштӹ Цикмӓ
халашты пачмы.

Театрын пӹтӓриш артиствлӓжӹ Йошкар–Олаштыш И.С.Палантай лымӓн музыкальный
училищӹн театр полкӓжӹм тымень лӓктӹнӹт. Артиствлӓм тымдышы, нынын талантыштым
виӓнгдӹшӹ семӹнь театрын пӹтӓриш режиссёржы С.Иванов ылын. Тӹдӹ пӹтӓриш техень
спектакльвлӓм шӹнден: Семён Николаевын «У кӹцкӹ»-жӹм, И.Тобилевичӹн «Сӹнзӓвӹдӓн
пуйырымаш»-ыжым, Миклай Рыбаковын «Кок эргӹ»-жӹм. Пӹтӓриш сезонын тенгеок
режиссервлӓ Олег Иркабаев кырык мары сирӹзӹ Никон Игнатьевӹн «Савик» роман
негӹцеш комедим дӓ Василий Домрачев Василий Юксернӹн «Йой ӹрвӹж» ямакым
шӹнденӹт. Кӹзӹтшӹ жепӹн Кырык мары драма театрын репертуарыштыжы шукы йиш жанран
спектакльвлӓ улы. Драма, комеди гӹц пасна шукы концертӹм анжыктат, поханявла
доно ямакымат шӹндӓт, йӹлмӹ шотыштат айыртемалтыт - руш йӹлмӹ донат шукы
спектакльым шӹндӹмӹ. Мары Эл Республикыштына техень театр иктӹ веле ылеш, кышты
артиствлӓ марлаат, рушлаат спектакльвлӓм мадыт. Тенешӹ и якте руш йӹлмӹ доно
техень спектакльвлӓм шӹндӹмӹ:Александр Островский «Не все коту масленица»,
С.Лобозеров «Семейный портрет с посторонним», «Семейный портрет с дензнаками»,
Ж.Унгард «Аделаида», А.Коровкин «Кукла для невесты», Ф.Буляков «Выходили бабки
замуж», А.Слаповский «Звезда или юбилей». Тетявлӓлӓн ямаквлӓ дӓ {{subst:L|У и
вӓшлимӹ ирокшы айовлӓ рушла шӹндӓлтӹт. 2000 -2003- шы ивлӓн театрын
художественный вуйлатышыжы ГИТИС-ӹм тымень пӹтӓрӹшӹ режиссер Валентина Вилюкова
(Матюкова) ылын. Кырык мары поэт Пет. Першутын «Кыткы сӱӓн» семеш В.Вилюкован
ямакшым 2001 шы ин Сыктывкарышты Халыквлалоштыш Кокшы «Ен дзирд» фестивальышты
жюри кӱкшӹн ӓклен дӓ «Сек яжо сценический оформлени» Диплом доно пӓлемден.
Сценым мастарын художник (артньык) С.Прутов олмыктарен.Тенгеок 2004–шӹ ин
этноарт-ын пӹтӓриш электронный фестивальышты Угарман халашты «Кыткы сӱӓн»
ямаклан кымшы степенян Дипломым пумы. Кырык Мары драма театрышты икманяр пьесым
Олык Ипай лымӓн премин лауреатшы Татьяна Лядова шӹнден. Режиссер Т.Лядован
«Домой» драмыжы (авторжы Л.Разумовская) 2004 –шы ин «Йошкар –Ола театральная»
фестивальышты кым номинаци доно Дипломвлӓм сӹнген нӓлӹн.Тидӹ: «Сек яжо
режиссура» - Т.Лядова, «Сек яжо ӹдӹрӓмӓш роль» - артистка Светлана Зотина дӓ
«Сек яжо дуэт» - Вероника Алехина дон Наталия Петрова. 2004 -2007-шӹ ивлӓн
театрын художественный вуйлатышыжы Мары Эл Республикын искусствын заслуженный
пӓшӓзӹжӹ Борис Веркау ылын. Тӹдӹ театрын репертуаржым драма дон комедивлӓ гӹц
пасна тетявлӓлӓн музыкальный дӓ поханя ямаквлӓ доно пайдарен. Д.Урбанын «Все
мыши любят сыр», В.Лифшицӹн «Ищи ветра в поле» дӓ вес ямаквлӓжӹмӓт тетявлӓ пиш
ӹвӹртен анженӹт. Б.Веркау шукы спектакльым шӹнден. Нӹнӹ ло гӹц иктӹжӹ – М.Ладо-н
«Мария –Маша, мӓмнӓн цӓшнӓ» руш йӹлмӹ гӹц сӓрӹмӹ спектакль, жанржы -лин керддӹмы
истори, 2006 –шы ин «Шӹжӓш Йошкар–Ола» фестивальышты «Гран При» номинациштӹ
награждайымы. Б.Веркаулан «Сек яжо режиссура» номинациштӹ Дипломым пумы.
Спектакльышты тӹнг рольвлӓм мадшывлӓ: Мары Эл Республикын заслуженный
артиствлӓжӹ М.Сильвестрова дӓ Александр Сильвестров, Т.Тимофеева, Н.Гусянова,
В.Алехина, А.Роюков, С.Зотина, Н.Петрова, В.Гусянов. 2008-шӹ и годшен театрын
тӹнг режиссёржы Мары Эл Республикын заслуженный артистшӹ Александр Сильвестров
ылеш. Тӹдӹ Азаныштыш Кугижӓнӹш университетӹн культура дон искусствы факультетӹм
пытарен, театрын виктӓрӹшӹ артистшӹ ылеш. Тӹдӹ -шке талантжы дӓ мадмыжы доно
шукы спектакльым олмыктарен. 2006 –шы ин «Шӹжӓш Йошкар–Ола» фестивальышты
режиссёр А.Сильвестровын М.Шкетанын комедивлӓ негыцеш шӹндӹмӹ «Кок суӓнӓк –
пелӓк» комедижӹм жюри пиш кӱкшӹн ӓклен. Артист дӓ режиссер А.Сильвестровын
лӹмжӹм, Кырык мары театрын артиствлӓ ло гӹц сек пӹтӓришӹм кырык мары районын
«Куатан книгӓэш» сирӹмӹ. Пиш шукы, веселӓ спектакльым театрышты Чуваш
Республикын халык артистшӹ, режиссёр Николай Корчаков шӹнден. «ӹдӹр йӱмӓш»
Н.Сидоровын, Н.Угаринын «Шергӓкӓн шешкӹ», Ф.Буляковын «Кыце папивлӓ марлан
кенӹт»комедивлӓ халыкын йӓнгжым тӓрвӓтенӹт дӓ ӓшеш кодыныт. 2008 –шӹ ин, VII –шӹ
Халыквлӓлоштыш финн-угр халыквлӓн театрвлӓн фестивальышты «Сек яжо актерский
ансамбль» номинациштӹ «Кыце папивлӓ марлан кенӹт» комеди айыртемӓлтӹн. Тӹнг
рольым мадшы артиствлӓ: Мары Эл Республикын сылен нӓлшӹ артиствлӓжӹ
М.Сильвестрова дӓ А.Сильвестров, С.Зотина, О.Искоскина Е.Васильева.

И.Смирнов С.Лобозеровын «Вот тенге и ӹленӓ»-м, А.Вампиловын «Ма техеньы
метранпаж?»-м, Р.Стивенсонын «Остров сокровищ». Е.Гранитова, Москва гӹц – «Не
все коту масленица» А.Островскийӹн. Е.Ярденко М.Супонинын «Бука» пӹтӓриш поханя
спектакльжым. З.Долгова Г.Каюмын «Пӓлӹмӹ лимӹ бюро»-м. В.Салдушкин Николай
Егоровын «Йоласал пазар»-жым. С Кириллова А.Волковын «Арвӓтӹ меленӓ»-жӹм.
Кӹзӹтшӹ жепӹн театрышты 13 артист ӹшке мастарлыкыштым халыклан анжыктен шалгат.
Наталия Гусянова, Светлана Зотина, Марианна Сильвестрова, Наталия Петрова, Ольга
Искоскина театрышты пӹтӓриш и гӹцок пӓшӓлӓт. Артиствлӓ ӹшке профессиональный
мастарлыкыштым лӱктен шалгат. Вӹц артист Азан КуГ-ын культуры дон искусствы
факультетӹм заочны тымень пӹтӓренӹт, эче кымытын кызыт Йошкар-Ола дон Шавашар
халавлӓн университетвлӓштӹ театр факультетвлӓштӹ тыменьӹт. Кырык Мары театрышты
«Мары Эл Республикын заслуженный артисткыжы» лӹмӹм сек пӹтӓришӹ артистка –
Марианна Сильвестровалан пумы. Ти артистка мадын веле агыл, куштенӓт, мыренӓт
мышта. Театрын коллектившӹ дӓ Кырык мары халык техень талантан артисткы доно пиш
когоэшнӓ.

А.Коровкин «Арвӓтӹлӓн поханя», «Яратымаш лишнӹ»,Ф.Буляков «Кыце папивлӓ марлан
кенӹт», Х Гюнтер «Носорог и жирафа» дӓ весывлӓӓт. 2009 –шӹ и сезонаш
премьерывлӓ: В.Гуркин «Кырык Мары кадриль», Г.Остер «Клочки по закоулочкам»
--тетявлалан музыкальный ямак, Нина Садур «Панночка» (Николай Гогольын «Вий»
семеш импровизации), рушла шӹндӹмӹ. Кырык Мары драма театрым 2003- шы и годшен
Алексей Васканов вуйлата.



https://mrj.wikipedia.org/wiki/%D0%9A%D0%BE%D0%BA%D0%BA%D0%BE%D0%BB%D0%B0

Коккола — Вадывел Финляндин хала дӓ муниципалитет, Центральный Остроботнин
провинциштӹ (Кески-Похьянмаа). Ботнический вӹдъял тӹрӹштӹ вӓрлӓнӓ дӓ Финляндиштӹ
кого портвлӓ ло гӹц иктӹжӹ ылеш.

1620 ин швед король [Густав II Адольф|Густав II Адольф]] доно Кокколам ӹштӹмӹ
ылын. 1765 ин вес сӓндӓлӹквлӓ доно торгеяш правам нӓлӹн. XVIII—XIX курымвлӓн
тигыт торгейымы центр ылын.

Коккола — хала, кышты музыкы овуца перегӓлтеш, Центральный Остроботнин камерный
оркестрын родинеш шотлалтеш. Хала центр Неристан маналтеш дӓ кого район ылеш,
кышты шукы пу пӧрт. Мӹндӹрнӹ агыл К. Х. Ренлундын Художественный галерейы,
Истори музей, Пӧрттӱм шӹмлӹшӹ музей, тенгеок халашты ратушы вӓрлӓнӓ —
фасадыштыжыв архитектор Карл Людвиг Энгель подписьым тӹшӓк коден. И гӹц иш
Кокколашты юниорвлӓ лошты футбол чемпионатвлӓ эртӓрӓлтӹт. Венециан айо, кыды
кӓнгӹжӹм ыжатен колтымлан ылеш, август тӹлзӹн остатка кечӹвлӓн эртӓрӓлтеш



https://mrj.wikipedia.org/wiki/%D0%9A%D0%B5%D0%BD%D0%BD%D0%B5%D0%B4%D0%B8,_%D0%94%D0%B6%D0%BE%D0%BD_%D0%A4%D0%B8%D1%86%D0%B4%D0%B6%D0%B5%D1%80%D0%B0%D0%BB%D1%8C%D0%B4

Джон Фицдже́ральд «Джек» Ке́ннеди (англ. John Fitzgerald «Jack» Kennedy, эчежы
JFK лӹм доно пӓлӹ; 29 май 1917, Бруклайн — 22 ноябрь 1963, Даллас) — 35-й АУШ-ын
президентвлӓжӹ Америкын Ушымы Штатвлӓжӹн 35-шӹ президентжӹ. 20 январь 1961 дон
22 ноябрь 1963 лошты президент ылын. Кеннеди АУШ-ын единственный католик-
президент. XX курымын шачшы пӹтӓриш президент. Кеннедин кым и нӓрӹ сӓндӓлӹкӹм
вуйлалтымыжы, тӹдӹм лӱэн пуштмы доно кӹрӹлтӹн. Тидӹ паштек Кариби кризис
тӹнгӓлӓлтеш, кыды паштек АУШ-ын шим каваштанвлӓлӓн эдем прававлӓштым тӧрлӓш
тӹнгӓлмӹ. Кеннеди ӹндекш тетя гӹц шалгышы паян ирланди йыхышты шачын.



https://mrj.wikipedia.org/wiki/%D0%9A%D0%B0%D1%83%D0%BA%D1%81%D0%B8_%D3%B0%D0%BB%D0%BB%D0%B5

Ӱлле Кахуск (псевдонимжӹ Каукси Ӱлле, Kauksi Ülle, 22.09.1962) — Выру уездӹштӹ
Саарлане солашты Палу лӹмӓн пӧртӹштӹ шачын. Школым Рюге солашты тӹнгӓлӹн, вара
Выру халашты тыменьӹн. Тарту университетӹштӹ журналистикӹм тыменьӹн. Кӹзӹт
Сетумаашты (Сету мӱлӓндӹштӹ) Обиница солашты ӹлӓ, кӹзӹт якте лу нӓрӹ лыдыш
книгӓм сирен, нӹл тетям кушта. Каукси Ӱлле интернет ӹлӹштӓшӹштӹжӹ ӹшкежӹ гишӓн
тенге сирӓ: "Выру йӹлмӹ доно кӹзӹтшӹ жепӓш модерн лыдышвлӓм сирӓш цацем. Тидӹм
ӹштӓш манын фольклор материалым шӹренок кычылтам дӓ тӹдӹм социлоги, психологи,
педагогика доно кӹлден, синтезӹм ӹштем. Лыдышвлӓэм выру (сету) йӹлмӹм ӹлӹжтӹмӹ,
тӹдӹм кӹзӹтӓт кычылташ лимӹ дӓ эчежӹ этнофутуризм шӱлӹш доно сирем. Ти кок
элемент мӹнь кӧргӹштемӓт келгӹн шӹнзӓт дӓ икӹжӓк-иктӹштӹ лошты гармоништӹ ылыт.
Ӹшкежӹ вуйта тамахань космонавт ылынам. Тидӹм ӹшке халыкем верц соок пурым ӹштӓш
йӓмдӹ ыламат, техень тӓнгӓштӓрӹмӓшӹм анзыкы лыктым. Кынам иктӓ-махань пӓлӹдӹмӹ
пӓшӓм ӹштӓш ӓль пӓлӹдӹмӹ корны лӓктӓш келеш ылын, тӹнӓм мӹлӓнем: «Ӱлле, тӹнь
тидӹм ӹштӹшӓшлык ылат!» маныныт. Дӓ мӹнь соок тидӹм ӹштӓш йӓмдӹ ылынам.

Каукси Ӱлле Ээсти Костаби-Ушемӹн (Eesti Kostabi-$elts) организаторвлӓжӹ логӹц
иктӹжӹ. Ти Костаби Ушем йӹр кӹзӹтшӹ Эстонин культурыштыш кымдан пӓлӹмӹ эдемвлӓ,
сирӹзӹвлӓ, поэтвлӓ дӓ культура критиквлӓ- Каукси Ӱлле, Валериа Рӓник, Свен
Кивисилдник, Карл-Мартин Синийӓрв, Йӱри Эльвест дӓ Ьейе Трейер ӹшке
мастралыкыштым чангаш тӹнгӓлӹнӹт. Нӹнӹн этнофутуризм идейӹвлӓштӹ кӹзӹт
Российӹштӹш финн-угрвлӓ лошты кымдан шӓрлен кенӹт. Каукси Ӱлле Кырык сирӹштӹ
2006-шы ин Салымсола музейӹштӹ эртӓрӹмӹ этнофутуризм семинарыштат ылын.



https://mrj.wikipedia.org/wiki/%D0%9A%D0%B0%D0%BB%D0%B5%D0%B2%D0%B8%D0%BF%D0%BE%D1%8D%D0%B3

Калевипоэг (Kalevipoeg) – эстон халыкын эпосшы. Тидӹм Фридрих Рейнхольд
Крейцвальд халык поэзи негыцеш сирен. Эпосын тӹнг персонажшы – Калев дон Линдан
эргӹштӹ, Калевипоэг, кыды халык геройын пӓшӓвлӓжӹм ӹштӓ. Погашыжы эпосым Фридрих
Роберт Фельманн тӹнгӓлӹн. Тӹдӹн колымыжы паштек ти пӓшӓм Крейцвальд пакыла
нӓнген. Тӹдӹ «Калевалан» немӹцлӓ сирӹмӹ версижӹ доно пӓлӹмӹ ылын. «Калевипоэгӹн»
1853-шы ин сирӹмӹ пӹтӓриш версижӹм цензура гишӓн пецӓтлӓш лиде. Кокшым,
кужемдӹмӹм дӓ вашталтымы вариантым лаштыквлӓ доно 1857-1861 ивлӓ лошты лыкмы.
Текстӹм иктор- эстонла дӓ немӹцлӓ пумы ылын. «Калевипоэгӹн» кымшы версижӹм
Суомиштӹ, Куопио халашты пецӓтлен лыкмы.



https://mrj.wikipedia.org/wiki/%D0%99%D0%BE%D0%BB%D0%B0%D1%81%D0%B0%D0%BB

Йоласал (рушла Еласы) сола — Кого Йынгы ӓнгӹр лишнӹ вӓрлӓнӓ, Цикмӓ гӹц Йоласал
якте 25 уштыш нӓрӹ. Сола гишӓн пӹтӓриш гӓнӓ архив документвлӓштӹ «Йолас / Элас
сола» семӹнь 1702-шы ин пӓлдӹртӹмӹ ылын. (+++) 16-18-шӹ курымвлӓн ти первишӹ
мары сола Акпарс лужавуйын тӹнг ӓсӹкшӹ ылын, кыды «Кого Йыл Шудермар»
сола-обшинӓ маналтын. 1795-шӹ ин 25 ӹлем (кудвичӹ) ылын. 1859-шӹ ин 43 ӹлем ылын
(120 пӱэргӹ дӓ 125 ӹдӹрӓмӓш). 2001-шӹ ин 227 кудвичӹм шотлымы (220 пӱэргӹ дӓ 335
ӹдӹрӓмӓш).

Кыце йоласалвлӓ 1905-06-шы ивлӓн ӹленӹт, Ӱрйӧ Вихманнын корныштыш сирмӓшвлӓжӹ
гӹц пӓлен нӓлӹна. Тидӹм 2007-шӹ ин лӓкшӹ Цикмӓштӹ лыдаш лиэш.

Йоласалышты Культура пӧрт пӓшӓм ӹштӓ. Йоласал школ сагашы ылшы Фаина Эшмякован
Шыжарвлӓ кӓрш ансамбльым Мары Эл, Россий дӓ Европыштат пӓлӓт.



https://mrj.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B0%D1%86%D0%B8%D0%BE%D0%BD%D0%B0%D0%BB

Текстӹм француз поэт, анархист, Икшӹ Интернационал дон и Парижӹштӹш коммунын
членжӹ Эжен Потье сирен. Парижӹштӹш коммуным шин шӓлӓтӹмӹ кечӹвлӓн (1871 ин)
сирӹмӹ дӓ пӹтӓрижӹ Марсельеза семеш мыренӹт. Лыдыш семӹнь 1887-шӹ ин шӓрлен кен.
Семжӹ Пьер Дегейтерын (1888 и). Пӹтӓриш гӓнӓ 23 июньын 1888-шӹ ин мыралтын дӓ
тидӹ паштек пецӓтл-мӹ лин. Шукы йӹлмӹшкӹ сӓрӹмӹ. 1910-шы ин Социалистический
Интернационалын конгрессӹштӹжы- Копенгагенӹштӹ ти мырым халыквлӓлоштыш
социалистический каштмашын ( движени) гимнешӹжӹ айырымы. Кырык марла текстым
Эпин дон Григорьев-Эмӓш сӓренӹт дӓ 1924-шӹ ин Москвашты Когорак тыменьшӹвлӓлӓн
лыдашышты лӹмӓн книгӓштӹ пецӓтлен лыктыныт. Оригиналышты текст куд куплетӓн. Ти
версим тетя версиэш шотлаш лиэш, ӓнят-иктӓжӹн кырык марлаат куд куплетӓн
вариантжы улы.



https://mrj.wikipedia.org/wiki/%D0%98%D0%BC%D0%B0%D0%BC

Има́м (арабла إمام — вуйлаташ) — исламышты мечеть доно вуйлатышы ӧрт эдем. Имам
— тенгеок «весӹвлӓлӓн пример» семӹнь лин кердеш. Молитвӓм лыдмы годым имамым
айырат, кыды ти йымы ыдылмы процесс верц вӓшештӓ. Молитвӓ лыдмы годым вуйлатышым
айырымашты тӹдӹн иготшым анжат, 8 иӓш ылеш гӹнь тӹдӹ вуйлатышеш айырымы лин
кердеш. Турциштӹ имамым мечеть кымдемӹн эдемвлӓжӹ айырат, ислам кушӹл органвлӓ
тӹдӹм ярыктат. Имам Йымы йылавлӓ доно кӹлдалтшӹ йори школым тымень пӹтӓрӹшӹ
лишӓшлык. Ти школ паштек кадий дон муфтий вӓрым нӓлӓш йӧн лиэш. Имам вуешӹжӹ ош
тюрбаным дӓ ош шокшан выргемӹм чиӓ.



https://mrj.wikipedia.org/wiki/%D0%98%D0%B3%D0%BD%D0%B0%D1%82%D1%8C%D0%B5%D0%B2,_%D0%9D%D0%B8%D0%BA%D0%BE%D0%BD_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Никон Васильевич Игнатьев (01 апрель 1895, Салымсола — 06.03.1941, Биробиджан
лагерь, Мӹндӹр Ирвел). Пӹтӓриш марла романын авторжы.

Пӹтӓриш Тунымбал вырсышты ылын, 1917-шӹ им Турци ваштареш кредӓлмӹ фронтышты
вӓшлин. 1918-шӹ ин Кечӹвӓлвел фронтышты кредӓлӹн, варажы Царицын дон
Астраханьышты пӓшӓзӹ ылын. Большевиквлӓн ВКП пырен. Пӹтӓриш сӹлнӹшая пӓшӓвлӓжӹм
лач тӹ жепӹнок сирӓш тӹнгӓлӹн. И.- ӹн ик яжо лыдышешӹжӹ «Кырык марынлан»
шотлалтеш. 1919-шӹ ин Азаныш ӹлӓш ванжен дӓ кырык марла лӓкшӹ «Незерӹн шамакшы»
газетӹм редактируен, 1920-шы ин Цикмӓш ванжен дӓ тӹштӹ «Тӧр» дон «Красный труд»
газетвлӓштӹ ӹштен. Уездӹн РОСТ-ым дӓ Мары УИК-ӹм вуйлатен. 1922-шы ин январьын
националистический пӓшӓм утла активно ӹштӓ манын, парти гӹц лыктын колтат.
1924-шӹ ин гӹц «Кыралшы» («Ленин корны») дон «Марийская деревня» газетвлӓн
редакторжы лин, 1930-шы ивлӓн «У сем» дон «Якшар знамя» журналвлӓштӹ ӹштен.

Никон Игнатьев репрессируйымы лин дӓ Биробиджан лагереш колен. Колымы вӓржӹ пӓлӹ
агыл. Никон Васильевич Игнатьев кырык марла художественный произведенивлӓм сек
анзыц сирӓш тӹнгӓлӹн дӓ мары халыклан шукы романым, повестьым, шайыштмашым,
пьесым дӓ лыдыш дон поэмывлӓм пуэн коден. Тӹлец пасна кого пӓшӓм публицистикышкы
ӹштен — газет дон журналвлӓэш шолын шалгышы ӹлӹмӓшӹн ядмашешӹжӹ пиш шукы
статьям, анзыл эдемвлӓ гишӓн очерквлӓм сирен шалген, тӹнӓмок «Тум кестен»
сатиричческий лыкым виден — ӹлӹмӓшӹн тошты касажым тӹ кестен доно пачкен.



https://mrj.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%A1%D1%83%D0%B7%D1%8B

Владимир Сузы (Владимир Павлович Семёнов) 1913 ин Кырык Мары район Сарапай сола
незер хресань семняэш шачын. Изижы годымок атяжӹ гӹц тылык кодын, ӹлӹмашӹжӹ нелӹ
ылын. Тӹдӹ кӹтомат кӹтен, кӹченат каштын. Но тылык ӹрвезӹлан Советский кӹл, у
ӹлӹмаш палшен.

1927 ин В. Сузы кырыкКырык мары педтехникумыш тыменяш пыра да 1930 ин Цикм ӓ
педтехникумым тымень пӹтара. Тыменьмӹ годым шайыштмашвлам сираш тӹнгалеш, Кӹтозӹ
дон Вараш атя пӹтариш шайыштмашвлажӹм тӹдӹ 1929 ин сирен.

Педтехникум паштек тӹдӹ редакци дон издательствышты пашам ӹштен. Сирӹмӹ
пашавлажӹм Кыралшы (кӹзӹт Жерӓ газетеш) да У сем журналеш пецӓтлен.

1934 до 1936 ивлӓн В. Сузын шайыштмашвлажӹн погемиквла, 1937 ин Таган Стьопан
повестьшӹ Москвашты лӓктӹнӹт. 1936 ин Мӓ пеледӹнӓ альманахеш Салтак мыры поэмыжы
пецӓтлӓлтӹн.

1957 ин Ылӹмӓш корны погемикшы лактӹн. Вӓкш янгышта шайыштмашыжым, векӓт, мары
халык лошты пӓлӹдӹмӹжӹ иктӓт уке: тӹдӹм 7-шы классаш учебникӹш пыртымы.1965 ин
«Ылымӓш тымда» погемикшӹ пецатлалт лактӹн.

Владимир Павлович учебниквлам лыкмы шотышты шукы пашам ӹштен. Пӹтартӹш жепӹн
тыды ясыланен, но тидӹм иктӹланат палдӹртӹде, седок Ленин корны газет редакциштӹ
пашален. В. Сузы, 60 ижӹ яктеат кым тӹлзӹм ӹлен шоктыде, 1973 ин 16 апрельын
трукок колен. Тӹдӹн сирен кодымы повесть дон шайыштмашвлажы ма паштекнаат ӹлаш
тӹнгалӹт.



https://mrj.wikipedia.org/wiki/%D0%92%D0%B8%D0%BB%D0%BE%D0%B2%D0%B0%D1%82

Ти сола первишӹ Кого Кӹтӹри (Москва) трактын шалахай монгырыштыжы вӓрлӓнӓ.
Мӹндӹрнӹ агыл Изи Йынгы ӓнгӹр йоген эртӓ. Ажедмӓш:
http://vkontakte.ru/photo-2564602_15021699

Тиштӹ Павел I-шӹ дон А. С. Пушкин эртенӹт 18-шӹ курымын Виловат сола сага
когогорны эртен. Тӹдӹ Угарман халам Казань доно ушен. Тӹдӹм Кого Кӹтӹри, Сибирь
(«Владимирский») тракт маныныт. Ти корнеш «пересыльный этапым», икманяр кудвичӹ
гӹц шалгышы кого агыл ямской станцим ӹштӹмӹ. Тӹштӹ ти тракт доно кешӹвлӓ дӓ
салтак конвой каторжный арестантвлӓ доно кӓнӓлтӓш жепеш шагал кердӹнӹт. А почты
станцим Виловатовый Враг солашты вӓрӓнгдӹмӹ. Ти солан вес лӹмжӹ «Почты сола»
ылын. «Виловатовый» («развилистый») «Враг» («овраг»). Предани семӹнь «Этапный
околодокын» пӹтӓришӹ ӹлӹзӹжӹ отсавной салтак, рушын Иван Рубейкин лин. Тӹдӹн
йыхшым вӓрӓштӹшӹ халык «Рубейка роды» манын. Истори лактӹшвлӓ семӹнь, ти Кӹтӹри
тракт мычкы Виловат гач император Павел I эргӓвлӓжӹ доно 1798-шӹ ин эртен дӓ
Виловатовый Враг станциштӹ кечӹвӓл качкышым качкын. Тишток 4 сентябрьӹн 1833-шы
ин лӹмлӹ поэт А. С. Пушкин пугачевский восстани гишӓн Йыл дӓ Урал кымдемвлӓш
материалым погаш кемӹжӹ годым шагалын. Кӹзӹтӓт Виловат гӹц Йоласалыш тӧрӧк
кемӓштӹ ти Кого Кӹтӹри тракт кӓндӓкш уштыш кытан перегӓлт кодын.



https://mrj.wikipedia.org/wiki/%D0%92%D0%B5%D0%BF%D1%81%D0%B2%D0%BB%D3%93

Вепсвлӓ (вепслӓ: vepsä, bepsä; тошты лымышты — чудь) — Балти тангыж тырыштыш
финн-угр группыш пырышы йылмӓн халык, кыдывлӓ Карелишты Онега дон Ладога йӓр
тырышты, тенгеок Вологда дон Ленинград областьвлӓшты ылӓт. 2006 шы ин апрельын
ныным Йыдвелыштыш, Сибирь дон Мындыр Ирвелныш тыгыды халыквлӓн регистрыш
пыртымы, кыды нынылӓн махань-шон привилегивлӓм пуа, шамаклан вепс эргӓшвлӓлӓн
Армиш ышке шанет гынь веле, неволя кеӓш ак кел. Билингввлӓ ылыт. Кыце туан
йылмышты, тенгеок рушлаат попен мыштат. Йылмышты доно вепсвлӓ кым группеш
шелӓлтыт. Цилӓжы 8 000 гыц утларак ылыт.



https://mrj.wikipedia.org/wiki/%D0%92%D0%B0%D1%81%D0%B8%D0%BA%D0%BE%D0%B2%D0%B0,_%D0%9B%D0%B8%D0%B4%D0%B8%D1%8F_%D0%9F%D0%B5%D1%82%D1%80%D0%BE%D0%B2%D0%BD%D0%B0

Лидия Петровна Васикова (28-шы майын 1927-шӹ и) — Пӹнгель Парнингӓштӹ шачын,
йӹлмӹзӹ, профессор.

1946-1950-шӹ ивлӓ лошты МарКугПедИ-штӹ тыменьӹн. Тидӹ паштек Тарту университетӹн
аспирантурышты Пауль Аристе доны тыменьӹн.

Мары йӹлмӹвлӓн синтаксисӹштӹм шӹмлен. 1984-шӹ ин Тарту университетӹштӹ
”Сложносочиненные предложения в совремкенном марийском литературном языке в
сравнении с другими типами предложений” доктор пӓшӓм сирен дӓ ӹшӹклен. Лидия
Петровна Васикова – пӹтӓриш мары ӹдӹрӓмӓш-профессор. Кӹзӹт тӹдӹ МарКугУ-н Кырык
мары лабораторижӹм вуйлата дӓ кырык мары филологвлӓм йӓмдӹлӓ.



https://mrj.wikipedia.org/wiki/%D0%92%D0%B0%D0%BD%D1%82%D0%B0%D0%B0

Ва́нтаа (финнлӓ Vantaa ӓkm Ванда шведлӓ Vanda) — Финляндиштӹ Уусимаа провинциштӹ
хала дӓ муниципалитет, Финн мӱлӓндӹш пырышы вӹд лаштык гӹц мӹндӹрнӹ агыл.
Финляндиштӹ кого халавлӓ ло гӹц 4-ӹ вӓрӹм нӓлеш, цилӓжӹ 190 тӹжем ӹлӹзӹ.
Хельсинки, Финляндин столицыжы гӹц йыдпелвелнӹ вӓрлӓнӓ. Вес пашкуды
хала-муниципалитетвлӓ — Эспоо вадывелнӹ, Нурмиярви, Керава дӓ Туусула
йыдпелвелнӹ, Сипоо ирвелнӹ. Хельсинки, Эспоо, Вантаа дӓ Кауниайнен иквӓреш Кого
Хельсинким ӹштӓт. Халан администраци вуйлатымы центр Тиккурила халашты вӓрлӓнӓ.
Тӹштӹ Финляндин сек кого аэропортшы — Хельсинки-Вантаа.



https://mrj.wikipedia.org/wiki/%D0%92%D0%B0%D0%BB%D0%B5%D1%80%D0%B8_%D0%90%D0%BB%D0%B8%D0%BA%D0%BE%D0%B2

Валерий Никандрович Аликов (псевдолӹмжӹ Валери Микор; 1-шӹ январьын, 1960,
Ӓвӓсир – 11-шӹ сентябрьын, 2016, Хельсинки) — Поэт, сӓрӹзӹ, сӹлнӹшая критик. Шур
школ паштек Угарманышты техникумышты, Тарту дӓ Хельсинки университетвлӓштӹ
тыменьӹн. Тарту университетӹн философи факультетшӹм пӹтарен, кымдан пӓлӹмӹ
семиотик Лотман Юрий Михайловичӹн лекцивлӓжӹм колыштын. Хельсинкиштӹ лӓкшӹ Цикмӓ
журналын редакторжы. «Шӓла тигрвлӓн мӱлӓндӹлӓн» лыдыш книгӓ (1999 и) дон «Пӧрт
Шур сирӹштӹ» новелла-эссе книгӓм (2004 и) сирен. Лыдышвлӓжӹм англ, немӹц, коми,
руш, удмурт, финн, француз дӓ эстон йӹлмӹвлӓш сӓрӹмӹ.



https://mrj.wikipedia.org/wiki/%D0%92%D0%B0%D0%BB%D0%B5%D1%80%D0%B8,_%D0%9F%D0%BE%D0%BB%D1%8C

Поль Валери́ (фр. Paul Valéry; лачокла лӹмжӹ Амбруа́з Поль Туссе́н Жюль Вале́ри
(фр. Ambroise Paul Toussaint Jules Valéry); 30 октябрь 1871, Сет, деп. Эро — 20
июль 1945, Париж) — француз поэт, эссеист, философ. Поль Валери лыдышвлам,
прозым, кунст, истори, литература дӓ музыка гишӓн эссевлӓ дон афоризмвлӓм сирен.

Поль Валери Мӱлӓндӹлоштыш тангыж тӹрӹштӹ Сетӹштӹ шачын. Символист Стефан
Малларме (Стéпхане Маллармé) дон пӓлӹмӹ лиӓш манын, тӹдӹ Парижӹш ӹлӓш ванжа.
Валери университетӹштӹ юриспруденцим тыменьӹн дӓ дипломым нӓлмӹжӹ паштек пӹтӓри
вырсы министерствышты, варажы, 1900-1922-шы ивлӓн увервлӓн агенствышты пӓшӓлен.
1937-шӹ и гӹц колымыжы якте Цоллéге де Франце институтышты поэзин профессоржы
ылын.



https://mrj.wikipedia.org/wiki/%D0%90%D0%B4%D0%B8,_%D0%AD%D0%BD%D0%B4%D1%80%D0%B5

Э́ндре А́ди (венг. Ady Endre, 22-шы ноябрьын 1877-шӹ ин, Эрминдсент,
Трансильвани, Румыни — 27-шӹ январьын 1919-шӹ ин, Будапешт) — венгр поэт.
Шукыжымок Трансильваништӹ ӹлен. Тӹдӹ Nyugat (Вадывел) радикальный журналын
шанымашвлӓ дон идейывлӓм пуэн шалгышыжы ылын. Адин пӹтариш лыдыш книгажӹ
”Лыдышвлӓ” (Versek) 1899-шӹ ин, кокшыжы (Még egyszer) 1903-шы ин лактӹн, но
когон яжоэш нӹнӹм ак шотлеп. 1906-шы ин лакшӹ ”У лыдышвла” (Uj versek) лыдыш
книгӓжӹ кӱкшӹн ӓклӓлтӹн. Поэт тиштӹ кыце яратымаш, тенгеок политика гишӓн келгӹ
шанымашан лыдышвлӓм сирен. Ади тӹ жепӓш венгр поэзим уэмдӹшеш, новатореш
шотлалтеш. Поэт гишӓн шукырыкым ”Цикмӓ” журналын 3-шы (2000 и) номерӹштӹжӹ пӓлен
нӓлӓш лиэш.



https://mrj.wikipedia.org/wiki/%D3%92%D0%B2%D3%93%D1%81%D0%B8%D1%80%D3%B9%D1%88%D1%82%D3%B9%D1%88_%D0%9A%D1%8B%D1%80%D1%8B%D0%BA_%D0%9C%D0%B0%D1%80%D1%8B_%D0%A8%D1%83%D1%80_%D0%BC%D0%BE%D0%BD%D0%B0%D1%81%D1%82%D0%B8%D1%80

Ӓвӓсирӹштӹш Кырык Мары Шур монастир (рушла Козьмодемьянский
Михаило-Архангельский (Горно-)Черемисский монастырь) — Кырык мары монастир,
Ӓвӓсир солашты вӓрлӓнӓ.

Монастирӹм 1868-шӹ ин чангаш тӹнгӓлмӹ, а ти пӓшӓм ӹштӓш манын шукы документ
келӹн. Пумага пашавла доно дӓ халыкланна туан йӹлмӓн монастирӹм пачмы верц шукы
пӓшӓм кым луддӹмӹ эдем: Михаил Герасимов (1823—1893), марла тӹдӹм Шонды Михала
маныныт, Андрей Никитин (1820—1875) дӓ Иван Захаров (1829—1885) ӹштенӹт.

Монастирӹм 1871-шӹ ин валгыдемдӹмӹ. 1917-шӹ ин ти монастир Азан Епархин Кымшы
категори статусан ылын. Йыл тӹрӹштӹш халыквлӓ логӹц лач кырык марынвлӓн веле
ӹшке туан йӹлмы доно жеплӹшӹ монастирӹштӹ ылынат, ти монастирӹшкӹ
суасламарынвлӓӓт толыныт дӓ тенге тӹдӹ халыквлӓм соты корныш лыкшы институт
семӹнь ӹштен. Лӹмӹнжок кырык марынвлӓлӓн ти монастир ӓкӓн дӓ шотеш пиштӹмӹ.
Монастирӹштӹ кок храм, косир садвлӓ, яжо корнывлӓ дӓ кырык мары тетявлӓм тымдаш
манын, кок классан школ ылын. Тӹштӹ пӹтӓриш кырык мары интеллигенци тыменьӹн,
нӹнӹ логӹц пӹтӓриш марла романын авторжы — Игнатьев Никон.

Шур монастир паян ылын, тӹдӹн мулӓндӹвлажӹ Азан губерняштӹ, Цикмӓ уездыштӹ дӓ
Угарман губернянӓн Шурдӹнг уездӹштӹ ылыныт. Совет кӹлӹм шагалтымы паштек
монастирӹм Шурдӹнг уездӹштӹ вӓрлӓнӹшӹ Огнев-Майдан дон Семнӓнӓ (Семьяны) солавлӓ
гӹц ылшывлӓ пыдыртенӹт, нӹнӹлӓн Шурдӹнг гӹц мещӓнвлӓ палшенӹт. 1921-шӹ ин
монастир портвлӓэш Кырык Мары Педтехникумым пачмы, церкӹвлӓм пыдыртымы, 2006-шы
и годшен Шур монастир угӹц ӹштӓш тӹнгӓлӹн.



https://mrj.wikipedia.org/wiki/%D0%AE%D1%85%D0%B0%D0%BD%D0%BD%D1%83%D1%81_%D0%B0%D0%B9%D0%BE

Юханнус — финнвлӓн кӓнгӹжӓш сек кого айошты. Ти айо календарьын сек кужы кечӹжӹ
доно кӹлдӓлтӹн. Финнлӓ: Juhannus маналтеш.

Юханнус айо стӧл вӹлнӹ кыце кол качкышвлӓ, тенгеок пай качкышвлӓ лишӓшлык ылыт.
Мӓ донышнаш ош колвлӓ дон карасвлӓм финнвлӓ, тӧрӹм келесӓш гӹнь, «сӱк колеш»
шотлат, нӹнӹм акат кычеп вӓк. Но вот судак дон алангы филем ӱэш ыжарен, мелӹнок
качкыт. Саназалтен коштымы колымат ти сӓндӓлӹкӹштӹ ак качеп. Тидӹ гӹц пасна,
пӓленӓ, Суоми шукы йӓрӓн дӓ тангыжан сӓндӓлӹк дӓ тӹштӹ форель йыхан шукы йиш кол
улы. Ти колвлӓм марынвлӓ якшар кол манын классифицируенӓ.



https://mrj.wikipedia.org/wiki/%D0%AE%D0%B0%D0%BD_%D0%BD%D0%B5%D1%80

Мӓмнӓн Кырык мары сӓндӓлӹкӹштӹ первишӹ эдемвлӓ гишӓн, кыдывлӓ Йыл тӹрӹштӹшӹ
шӹргӹвлӓшкӹ толыныт, нӹнӹн ӹлӹмӹ вӓрӹштӹ сакой йиш хӓдӹрвлӓм капаен лыкмы гӹц,
летописьвлӓ, преданивлӓ, легендывлӓ, тошты мырывлӓ дӓ ямаквлӓ гӹц пӓленӓ.

Юан кырык Волна сола гӹц кечӹвӓл-вадывелнӹ, Алыктӹр дӓ Марьясола гӹц
йыдвел-ирвелнӹ ылеш.

Предани семӹнь ти кырык гач Костан Иван войскажы Азан нӓлӓш телӹм, 1547-1548,
1549-1550 ивлӓн кеен, кыдым кугижӓ Иван IV-шӹ ӹшке вуйлалтен. Но яжонжок
йӓмдӹлен шоктыделытат, ти походвлӓ годым Казаньым нӓлӹн кердделыт. 1952 ин эче
ик гӓнӓ руш войскавлӓ, царь Иван IV вуйлатымышты доно, Казаньыш поход доно
кенӹт. Шур йогы якте толын шоныт.



https://mrj.wikipedia.org/wiki/%D0%AD%D1%88%D0%BC%D1%8F%D0%BA%D0%BE%D0%B2%D0%B0,_%D0%A4%D0%B0%D0%B8%D0%BD%D0%B0_%D0%92%D0%B8%D0%BA%D1%82%D0%BE%D1%80%D0%BE%D0%B2%D0%BD%D0%B0

Фаина Викторовна Эшмякова — лӹмлӹ кӓршӹзы, мырызы, педагог, Мары Эл
Республикыштышы культурын заслуженный пӓшӓзӹжӹ (1992). Тӹдӹ 1956 ин 29 майын
Микрӓк вел Важйӓл Когосолаэш шачын. 3 класс якте Йурнӹ районыштышы Карасйӓр
кӓндӓшиӓш школышты, а вара Микрӓк кӹдӓлӓш школышты тыменьӹн. Тенгеок тиштӹ
музыкальный школын кӓрш классым тымень лӓктӹн. Тӹдӹн тымдышыжы лӹмлӹ кӓршӹзӹ
Тамара Андреевна Ягельдина ылын. 1973-1977 ивлӓн И.С.Палантай лӹмӓн музыкальный
училищӹштӹ, дирижерско-хоровой отделеништӹ, тыменеш. Пӹтӓрӹмӹкӹжӹ, ик и Микрӓк
тетя музыка школышты пӹшӹлӹ. Кӹзӹт Йоласал тетя музыка школышты кӓрш доно шакташ
тымда. 1984-1990 ивлӓн Мары кугижӓнӹш университетӹшты историко-филологический
факультетӹштӹ заочно тыменеш. «Марийские гусли: прошлое и настоящее» лӹмӓн
дипломный пӓшӓм сирӓ дӓ тӹдӹм пасна книгӓ доно 1993 ин пецӹтлен лыктеш. Фаина
Викторовна художественный самодеятельностьӹн дӓ «Шӹжвӹк» ансамбльын ик активный
участницӹжӹ дӓ солисткыжы ылеш. Тӹдӹн сӹлнӹ юкшы шӹренок сцена гӹц йонгалтеш,
репертуарыштыжы кырык мары композиторвлӓн веле агыл, алык мары композиторвлӓн
мырывлӓмӓт кычылтеш. «Мыры-91-99» конкурсвлӓштӹ лауреат лӹмӹм сӹнген нӓлӹн. Кӓрш
ансамбль доно икӓнӓ веле агыл республикыштына, Российын кого халавлӓштӹ дӓ
вескид сӓндӓлӹквлӓштӹ шактен дӓ мырен каштын.



https://mrj.wikipedia.org/wiki/%D0%AD%D1%81%D1%82%D0%BE%D0%BD_%D0%BC%D0%B0%D1%80%D1%8B_%D1%81%D3%B9%D0%BB%D0%BD%D3%B9%D1%88%D0%B0%D1%8F_%D0%BA%D3%B9%D0%BB%D0%B2%D0%BB%D3%93

Кок халык лоштыш культура кӹлвлӓм виӓнгдӹмӓштӹ литература пиш кого рольым мадеш.
Кок литература лоштыш кӹлвлӓ сӓрӹмӹ пӓшӓвлӓ гач ӹштӓлтӹт дӓ чангалтыт. Нӹнӹ
вуйта кок халык лоштыш культура кӹвервлӓ ылыт. Кыце эстон сӹлнӹшая марла
йӹлмӹвлӓшкӹ сӓрӹмӹ, тӹдӹм пӹтӓри анжалына. Марынвлӓ дон эстонвлӓ лошты пӹтӓртӹш
15 и жепӹштӹ кӹлвлӓ пиш интенсивный дӓ цаткыды ылыт, но ӹжӓл, тидӹ гишӓн
анзыцрак жеп гишӓн келесӓш ак ли. Вӓк тӹнӓмӓт, кынам Мары Эл дон Эстони
политикӹштӹш ик системӹштӹ ылыныт, кӹлвлӓм фрагментарныеш веле шотлаш лиэш.

Тиштӹ ӹшке ӓмӓлжӹмӓт моаш лиэш: соцреализм йӧн доно дӓ лач ти принципвлӓм веле
шотеш пиштӹшӹ мары литературылан, модернизм йӧн доно сирӹшӹ эстон литература
"мӹндӹр ылын" дӓ реализм йӧн доно сирӹшӹ эстон авторвлӓн пӓшӓвлӓштӓт пӓлӹдӹмеш
кодыныт. Тидӹ ик вир. Вес вирӹм 1930-шы ивлӓн эртӓрӹмӹ репрессивлӓ доно кӹлдӓш
лиэш: тӹнӓм сек активный дӓ кӹцкӹвлӓм кандышы сирӹзӹвлӓ дон поэтвлӓм
ликвидируйымы. Ма интересножы, 1920-30-шы ивлӓн мары литературышты сӓрӹмӓш пӓшӓ
пиш активно кен. Тидӹ паштек литературышты вакуум кодын дӓ пиш ӹжӓл, сӓрӹмӓш
пӓшӓӓт, кӹрӹлтӹн, манаш лиэш.

Мары сӓрӹзӹвлӓ эстон литература докы 1960-шы ивлӓн анжалтышыштым шуат.
Эстоништӹ, аспирантурышты тыменьшӹ, кӹзӹт профессор Иван Григорьевич Иванов
эстон йӹлмӹ гӹц сӓрӹшӹвлӓ логӹц пӹтӓришӹ ылеш. 1960-ы ивлӓнок Геннадий
Матюковский Элен Нийтӹн "Пӹзӹлмӹ" лыдышыжым кырык марлангда, кыдым "Ончыко"
журналеш пецӓтлӹмӹ. Тидӹ паштек 1970-1980-шы ивлӓн сӓрӹмӹ пӓшӓвлӓм шукыжымок ат
уж.

1990-шӹ ивлӓн сӓрӹмӓш пӓшӓ когогорнышкы лӓктӹн, тӹнӓм кыце авторвлӓн шот кушкын
дӓ жанрвлӓӓт кымдаэмӹнӹт. Ти ивлӓн кыце кырык марла, тенгеок алык марлаат
сӓрӹмӹ. Сӓрӹмӹ пӓшӓм ӹштӓш манын 1980-90-шы ивлӓн "Саман" журнал кого импульсым
пуэн, шукым сӓрӹшӹвлӓ логӹц Владимир Козловын лӹмжӹм пӓлдӹртӹмӹлӓ. 1990-шы ивлӓн
кырык марлангдымы пӓшӓвлӓм "У сем" журналышты лыдаш лиэш.

Сӓрӹмӹ пӓшӓвлӓм анзыкы виӓнгдӹмӓштӹ кого рольым "Цикмӓ" журнал мадын, тӹдӹн
пӹтӓриш номержӹ 1995-шӹ ин лӓктӹн. Ти журнал мары культурын феноменжӹ, кыды ӹшке
йӹржӹ махань-шон хытырымашвлӓм тӓрвӓтен. Кыдывлӓжӹ ти журналым вырсат, ылмыжым
ак реагируеп, а весӹвлӓжӹ, анешлӓ тӹдӹ вӹкӹ симпати доно анжат дӓ мары
культурышкы тӹдӹ у, йонгата шьлӹшӹм канден, маныт. Мам ит попы, тене журналын 10
иӓш юбилейжӹ дӓ тенеш номержӹ шӹжӹм лӓкшӓшлык.

"Цикмӓ" журнал эстон авторвлӓлӓн пӹтӓриш номержӹ гӹцок кымда вӓрӹм пуэн. Тенге
марла лыдшывлӓ Яан Каплинскин, Пауль-Ээрик Руммон, Ане Калеппӹн, Валериа
Рӓӓнникӹн дӓ Вийви Луйкын "Тыр жепӹн шӹмшӹ шошымжы" романжы доно пӓлӹмӹ линӹт.
Ти роман пӹтӓриш марлангдымы роман ылеш. Тидӹ гӹц пасна 1999-шӹ ин эчеӓт ик у
историштӹш факт лиӓлтӹн - Эстоништӹ пӹтӓриш гӓнӓ историштӹ марла книгӓ лӓктӹн,
тидӹ - Эндель Ниркӹн "Эстон сӹлнӹшая"-жы. Кӱ пӓлӹнежӹ, тиштӹ 1999-шы и якте
марлашкы дӓ анешлӓ, эстонышкы сӓрӹмӹ пӓшӓвлӓн лӹмӹштӹм пумы.

2000-шы ивлӓн кок сӹлнӹшая лоштыш кӹлвлӓ кого ашкылым анзыкы ӹштенӹт манына
гӹнь, ана самынялт. Ти ивлӓн мам сӓрӹмӹ? Марла эстон авторвлӓн пӓшӓвлӓштӹм
"Марий Эл" газет, "Кугарня" дӓ "Жерӓ" газетвлӓштӹ, "Ончыкошты", "У семӹштӹ"
пецӓтлӹмӹ. Ма яжожы, эстон литературым сӓрӹмӹ нырышты ӹнде у лӹмвлӓӓт кайыт,
иктӹжӹ нӹнӹ логӹц, Тарту университетӹн философи факультетшӹм тымень пӹтӓрӹшӹ
Юлия Куприна, кыды 2004-ӹ ин Элен Нийтӹн "Изи ӹдӹр Пилли-Ри" ("Сарта" книгӓ
лыкмаш, 2004) тетя книгӓм кырык марлангден. Ти пӓшӓӓт эстон дӓ мары культура
кӹлвлӓм виӓнгдӹмӓштӹ историэш кодеш- тидӹ пӹтӓриш эстон книгӓ, кыдым марлангдымы
дӓ книгӓ семӹнь лыкмы. Тау Юлия, пӓшӓэт ашныжы дӓ виэт ситӹжӹ! Тӹньӹм анжен,
весӹвлӓӓт сӓрӹмӹ пӓшӓшкӹ пижӹштӹ. "Изи ӹдӹр Пилли Ри" книгӓн презентацижӹ
Эстон-Мары Ушемӹн луатвӹциӓш юбилей кечӹн эртӓрӓлтеш. Книгӓм Эстон Культура
Капитал (Eesti Klultuurikapital) фонд дон Суомиштӹш М. А. Кастрен Ушем (M.A.
Castrénin Seura) лыкташ палшенӹт. Нӹнӹлӓнӓт тау.

2005-шӹ ин марла эче ик книгӓ лӓкшӓшлык, тидӹ - Антон Хансен-Таммсаарен (Anton
Hansen-Tammsaare, 1878-1940) миниатюрывлӓ, новеллывлӓ, "Шонгывлӓ дон ӹрвезӹвлӓ"
кӹтӹк роман дӓ "Юдит" дон "Кугижӓ кӹлмӓ" драмывлӓ. Кыце ужына, эстон дӓ мары
литература кӹлвлӓ ӹнде яжо кӹцкӹвлӓм кандат дӓ ти садышты цеверрӓк пеледӹшвлӓ
пеледӹштӹ дӓ кӹцкӹвлӓ кушкышты манын, тӹштӹш йӹштӹлшӹ дӓ пӓшӓм ӹштӹшӹвлӓжӹ веле
шукемӹштӹ.

Эстонвлӓм анжалаш гӹнь, нӹнӹ XIX-шӹ курымынок марынвлӓ докы интересӹм лыктыныт.
Йохан Вейдеманнын 1866-шы ин Лондонышты кырык марла латиница доно сирӹмӹ Матфей
гӹц Евангелим нигыцеӓт пӓлдӹртӹде кодаш ак ли. Весин ти книгӓн лӓкмӹжӹ годшен
140 и шоэш дӓ ти лӹм доно, шанем, Эстон-Мары Ушем мары сӓрӹзӹвлӓлӓн Эстоништӹ
семинарым организуен кердеш. Вара вес лӹм, кыды литература доно кӹлдӓлтӹн, тидӹ
Азан университетӹн профессоржы Михкель Веске, кыды 1880-шы ивлӓн кырык мары
йӹлмӹлӓн "ӹ" буквам шанен лыктын.

Лач мары сӹлнӹшая доно кӹлдӓлтшӹ пӓшӓвлӓм эстонвлӓ 1930-шы ивлӓн сирӓш
тӹнгӓлӹнӹт. Тарту университетӹн эстон литература кафедрӹн профессоржы Юлиус Мӓги
мары литературым шӹмлен дӓ совет арми Эстоним оккупируйымы паштек, Швециштӹ
эмиграциштӹ ылмыжы годым мары литература гишӓн шӹмлӹмӓш пӓшӓвлӓм сирен. Пӹтӓриш
сӓрӹмӓш пӓшӓвлӓ 1950-шӹ ивлӓн пецӓтлӓлтӹнӹт. Совет жепӹн марла йӹлмӹ гӹц сӓрӹмӹ
сек кого пӓшӓвлӓ лошкы Ким Васинӹн "Онарын мӱлӓндӹштӹ" (Onari maal) лӹмӓн книгӓ
пыра, кыдым Матти Пийримаа сӓрен.

Мары литературым сӓрӹзӹ Тию Кокла сек шукым сӓрен. 1990-шы ивлӓн эстон йӹлмӹшкӹ
сӓрӹмӹ пӓшӓ ӹлӹж кен, тидӹм Арво Валтон доно сӓрӹмӹ нӹл поэтессӹн лыдыш книгӓжӓт
анжыкта. Лыдыш книгӓн лӹмжӹ "Neli marilannat" маналтеш дӓ тӹшкӹ Альбертина
Иванован,Светлана Есаулован, Валентина Изилянован дӓ Надежда Никитинан
лыдышвлӓштӹ пыренӹт.

Ы#нянӹмӹ шоэш, толшашышты эстон сӹлнӹшая докы сӓмӹрӹк мары поэтвлӓ дӓ сирӹзӹвлӓ
интересӹм лыктыт дӓ сӓрӓшӓт ак лӱдеп лиэш. Вес йӹлмӹвлӓшкӹ сӓрӹшӹвлӓлӓн
Эстоништӹ махань-шон палшыкым, грантвлӓ дон стипендивлӓм пуат, семинарвлӓ дон
курсвлӓм эртӓрӓт. Иктӹ пӓлӹ, ти пӓшӓм ӹштӓш манын, иктӓт мӓ докына ядын ак тол,
мӓмнӓн мары авторвлӓ ӹшке инициативӹм лыкшашлык ылыт дӓ ти шотышты ядмашвлӓдӓ
моло лит гӹнь, Эстон-Мары Ушемӹшкӹ ӓль Фенно-Угришкӹ, ӓль "Цикмӓ" журналышкы
сирен колтен кердӹдӓ. Кишӹ кӱ лӹвӓкӹ вӹд ак йогы манын, халык попа, тидӹжӹ гӹнь
лачокат тенге - ӹшке ана тӓрвӓнӹл гӹнь, тӹнӓм культурыштат шукы пӓшӓ ӹштӹдеок
кодеш.



https://mrj.wikipedia.org/wiki/%D0%AD%D0%BB%D1%8C_%D0%93%D1%80%D0%B5%D0%BA%D0%BE

Доми́никос Теотоко́пулос, кымданжок Эль Гре́ко лӹм доно палӹ (греч. Δομήνικος
Θεοτοκόπουλος, Domenikos Theotokopoulos, тенгеок Доминико, Доменико да
Теотокопули вариантвлӓ вӓшлиӓлтӹт; исп. El Greco, кырык марла «Грек» лиэш;
1541—1614) — испан артньык. Шачынжок — грек, шачмы варжӹКрит ошмаоты.

Эль Греко паштекшӹ тыменьшӹвлӓм кодыде, седӹндонат тӹдӹн мастарлыкшым колымыжы
паштек лач 300 иштӹ веле ӓклӓш тӹнгалӹнӹт. Сӓмӹрӹк ылмыжы годым Эль Греко
иконвлӓм сирӓш тыменьӹн. 26 иашӹн тӹдӹ Венециш кен, кышты Тицианын школышкыжы
тыменяш пырен. 1576 ин Эль Греко Испаниш кен дӓ Испанин Филипп II кугижӓн
кудвичӹштӹжӹ артньык семӹнь пӓшӓлен. Таманяр жепӹштӹ тӹдӹ Толедош — Испанин
тошты вуйхалашкыжы ӹлӓш ванжен, кышты колымыжы якте ӹлен. Эль Греко ирӹкӹм
яратышы дӓ ӹшкӹмжӹм шотеш пиштӹктӹшӹ эдем, ӹшке йиш стиль доно вазышы артньык
ылын. Картинвлӓштӹжӹ соок "Грек" лӹмӹм шӹнден.

Эль Греко 7 апрельын 1614 ин колен. Толедошты Санто Домингос Эль Антигуо
Монастирӹштӹ тайымы.



https://mrj.wikipedia.org/wiki/%D0%AD%D0%BB%D0%BD%D0%B5%D1%82_%D0%A1%D0%B5%D1%80%D0%B3%D0%B5%D0%B9

Элнет Сергей (Краснов Сергей Архипович) (27.08.1903 — январь 1937) — Моркы район
Азъял солашты хресӓнь йишеш шачын. Революци якте двухклассный школым тымень
пӹтӓрен. 1919-шӹ ин шачмы кымдемӹштӹжӹ сек пӹтӓришӹ комсомолыш пырен. 1925-шӹ ин
«Йошкар кече» газет редакциштӹ пӓшӓлен. 1926-1927-шӹ ивлӓн Москвашты
Журналистика кугижӓншӹ институтышты пӓлӹмӓшӹм поген, но тӹдӹм тымень пӹтӓрӹде.
1929-шӹ ин шачмы солаштыжы «Патыр» лӹмӓн колхозым ӹштен, тӹдӹн пӹтӓришӹ
председательжӹ лин. 1930-шы ин тӹдӹн вуйлатымыжы доно «Колхоз йӱк» район газет
лӓктӓш тӹнгӓлӹн, пӹтӓришӹ редактор тӹдӹ ӹшкежок лин. 1931-шӹ ин «Марий коммуна»
газетӹш пӧртӹлӹн, 1933-1934-шӹ ивлӓн тӹдӹн тӹнг редакторжы ылын. 1935-шӹ ин
Сергей Архиповичӹм Моркы медрабфакын вуйлатышеш шагалтенӹт, 1936-шы и гӹц Шиньша
солаштышы «Ушнымаш» колхозым вуйлатен.



https://mrj.wikipedia.org/wiki/%D0%A8%D3%B9%D1%80%D0%B3%D3%B9%D0%B9%D3%93%D0%BB

Шӹргӹйӓл — гӹц Эмӓнсола якте 2 уштыш нарӹ. Ш. нӹл лаштык гӹц шалга, кыдывлӓ
Покшал сир, Ӱл сир, Копон сир дӓ Потак сир маналтыт. 2001-шӹ ин Шӹргӹйӓлӹштӹ 294
эдем ӹлен.

Сола гишӓн шайыштмаш Ку сирен? Свет вӹлнӹ шукы вес сӓндӓлӹкӓт улы, но каждый
эдемӹн туан ӓвӓжӹ иктӹ. Иктӹ веле тӹдӹн шачмы сӓндӓлӹкшӓт. Мӹнь Кырык мары
районын Шӹргӹйӓл солаэш шачынам. Мӹлӓнем ӹшке туан солаэм сек шергӹ ылеш. Тӹдӹм
шӹргӹвлӓ, кырыквлӓ, алыквлӓ ӓрен нӓлӹнӹт, Йыдпел велнӹ – кого Йыл. Туан
солаэмлӓн Шӹргӹйӓл лӹмӹм пуэнӹт, вет первиӓт дӓ кӹзӹтӓт тӹдӹ шӹргӹ лошты
вӓрлӓнӓ. Перви мары халык шӹргӹ лоэш дӓ вӹд тӹреш ӹлӹшвлӓжӹм шӹндӹлӹн.

Солана Карамуша гӹц 2 уштыш ӧрдӹжеш какляка ӓнгӹрвлӓ доран вӓрлӓнен. Сек пӹтӓри
солана вӓрӹшкӹ Томилӓ дон Анна лӹмӓн эдемвлӓ толыныт, маныт. Нӹнӹн лӹмӹштӹм
ӓшӹндӓрӹктӹшӹ вӓр лӹмвлӓм кӹзӹт мӓӓт попенӓ: Томилӓн лидӹ, Аннан капка.
Шӹргӹштӹжӹ тум, йӓктӹ, кожвлӓ кушкыныт ылын. Тӹнӓмшӹ кок тум Покшал сирӹштӹ
кукшы лимешкӹштӹ шалген. А кож Подак сирӹштӹ шалген, 13-15 и перви хозажы роктен
шуэн, ¿шкеж¿, векӓт, пужымат олтен п¿тӓрен шоктыде.



https://mrj.wikipedia.org/wiki/%D0%A8%D1%83%D1%80_%D1%88%D0%BA%D0%BE%D0%BB

Шур школ — Кырык сирӹштӹш школвлӓ логӹц сек тоштывлӓ лошкы пыра дӓ тӹштӹ 1900-шы
ивлӓн тӹнгӓлтӹшӹштӹ кырык мары интеллигентвлӓ логӹц шукын тыменьӹнӹтӓт,
историжӓт сек паян ылеш. Ти якшар портӹштӹ школ 1 ноябрь 1874-шӹ и годшен ӹштӓ.
1875-шӹ ин школ Халык Тымдымаш Министерство лӹвӓлнӹ ылын, тидӹ паштек тӹдӹм
Цикма уездӹн земствышкыжы пыртымы, 1877-шӹ ин Гурий Шумбелкымдемлӓн пумы,
1892-шы ин церкӹ кымдем школ статусым пумы, тидӹ паштек угӹц Гурий
Шумбелкымдемлан ванжен. Октябрь революци паштек, Шур монастирӹм питӹрӹмӹкӹ,
школышты 1919-1926-шы ивлӓ лошты Кырык Мары Педтехникум ӹштен.1926-шы ин школлан
Хресань сӓмӹрӹквлан школ лӹмӹм пумы. 1933-53-шы ивлӓ лошты Шурыштыш тетя
портӹштӹш тетявлӓӓт тӹштӹ тыменьӹнӹт. 1953-59-шӹ ивлӓ лошты Шӹмиӓш школ ылын,
вара тӹдӹ Кӓндӓкшиӓшӹш вашталтымы, 1989-шӹ ин Ындекшиӓш школ лин. 2000 и годшен
Шур тӹнг школ маналтеш.



https://mrj.wikipedia.org/wiki/%D0%A6%D0%B8%D0%BA%D0%BC%D3%93_%D1%83%D0%B5%D0%B7%D0%B4

Ӹшке Цикмӓ халажым ӹштӹмӹ гишӓн документвлӓштӹ тенге пӓлдӹртӹмӹ: «О начале
строительства сего города сведений никаких нет… но построен гораздо ранее
острога, возникшего в 1583 году. Первыми поселенцами были стрельцы и посадские
(торгово-промышленное население) … под именем города Козьмодемьянск впервые
упоминается в 1609 году… впоследствии Козьмодемьянск утратил значение
укрепленного города и поступил в ведение приказа Казанского дворца. В 1708 году
Козьмодемьянск приписан к Казанской губернии, и при расписании Казанской
губернии на провинции в 1719 году включен в Свияжскую провинцию. Назначен
уездным городом вновь учрежденного Казанского наместничества в 1781 году…»
(Провинци — Российӹштӹ 1719—1775 ивлӓн губерни кӧргӹштӹшӹ
административно-территориальный единица).

Истори документвлӓ гӹц пӓлӹ: 1708 ин Российский импери губернивлӓэш, уездвлӓэш
шеледӹмӹ. Тӹнӓмок Васильсурскат (Шурдӹнг) Свияжский провинциш пумы лин, лач 1779
ин веле Нижегородский наместничествын уездный халам ӹштӓт.

1775 ин Екатерина II губернский реформым эртӓрӓ (тидӹ семӹнь 2-3 губерни
наместничествым ӹштенӹт). Казанский губерништӹшӹ Казанский, Свияжск, Цивильск,
Йӓдӹрнӓ, Цикмӓ, Шавашар дӓ Цӓрлӓ уездвлӓ эче первирӓкок ӹштӹмӹ ылыныт гӹнят,
Военно-исторический архивӹн «Топографическое описание по Казанскому
наместничеству вообще и каждого города и уезда» документӹштӹ Казанский
наместничество дон уездвлӓм официально (шамак толшеш Большой Энциклопедический
словарьыштат) 1781 ин ӹштӹмӹ манын сирӹмӹ.



https://mrj.wikipedia.org/wiki/%D0%A5%D0%B5%D0%BB%D1%8C%D1%82%D0%B0%D0%B8,_%D0%93%D0%B0%D1%88%D0%BF%D0%B0%D1%80

Гашпар Хельтаи (Heltai Gáspár; 1500 (?)—1574) — Кыце реформaци туaн йӹлмӹ доно
сирӹмӹ сӹлнӹшaям виӓнгдӓш пaлшен, тидӹм немӹцлӓ попышы Гaспaр Хелтaйын
творчествыштыжы ужaш лиэш. Реформaци aгыл ылгецӹ, Хелтaй венгр йӹлмӹм моло
тыменеш ылын вӓл? Тӹдӹ венгр йӹлмӓн хaлaшты свӓшеньӹк ылын дӓ Лӱтерӹн
шaнымaшвлӓжӹм шӓрен. Тенге тӹдӹ 36 иӓшӹн венгр йӹлмӹм тыменяш тӹнгӓлеш. Хелтaй
Колошвaрышты пӓшӓм ӹштен, церкӹштӹ службaвлӓ гӹц пaснa тӹдӹ типогрaфим пaчын.
Хелтaй ӹшкежӓт сирен дӓ пецӓтлен шaлген. Тӹдӹн семӹнь текствлӓ эдемлӓн йӹрвӓш
ӹлӹмӓшӹм ынгылaш пaлшaт. Тӹдӹ вольыквлӓ гишӓн ямaквлӓм, Бонфинӹн хроникӹм,
кaтехезисӹм, молитвӓвлӓм, инквизицин преступленивлӓжӹ дӓ ӓрӓкӓ йӱмӓшӹн вредӓжӹ
гишӓн шукы сирен.



https://mrj.wikipedia.org/wiki/%D0%A4%D1%80%D0%B0%D0%BD%D1%86_%D0%9A%D0%B0%D1%84%D0%BA%D0%B0

Франц Кафка (Franz Kafka, 1883, Прага – 1924, Вена), австри сирӹзӹ. Ышкежӹ
еврей, пӓшӓвлӓжӹм немӹцлӓ сирен. 1906-шы ин врачын дипломжым нӓлӹн, 1922-шы и
якте страховой фирмын клеркшы ылын. Шоды цер доно церлӓненӓт, шукы жепӹм
санаторивлӓштӹ эртӓрен. Ылӹмӹжӹ годым сирӹзӹ, ӹшке книгӓвлӓжӹм уждеат, манаш
лиэш. Кымдан палӹмӹ романвлажӹ ”Процесс” (Der Prozess, 1915-шӹ ин сирӹмӹ,
1925-шӹн лактӹн) да ”Карман” (Das Schloss, 1922, 1926-шын лӓктӹн). Пӓшӓвлӓштӹжӹ
Кафка пиш шӹрен сурреализм йӧнӹм кычылтеш. Кырык марлашкы ти сирӹзӹн ик
пӓшӓжӹмӓт эче сӓрӹмӹ агыл. 1979-шӹ и годшен австри сирӹзӹвлӓлӓн кок и вуй гӹц
Кафка лӹмӓн сӹлнӹшая премим пуат.



https://mrj.wikipedia.org/wiki/%D0%A2%D1%83%D1%80%D0%BA_%D0%B9%D3%B9%D0%BB%D0%BC%D3%B9

Турок йӹлмӹ тенгеок Тӱрк йӹлмӹ (турокла Türkçe тенгеок Türk dili, Türkiye
Türkçesi ) — тӱрк йӹлмӹ. Туроквлӓ лошты кычылтмы йӹлмӹ, тӹнгжӹм Турциштӹ попат.

1.1.1. Агры, Малазгирт 1.1.2. Муш, Битлис 1.1.3. Ахлат, Адилджеваз, Буланык, Ван
1.1.4. Диярбакыр 1.1.5. Палу, Каракочан, Бингӧль, Карлыова, Сиирт

1.2.1. Карс (ерливлӓ) 1.2.2. Эрзурум, Ашкале, Оваджык, Нарман 1.2.3. Пасинлер,
Хорасан, Хыныс, Текман, Караязы, Терджан (partim) 1.2.4. Байбурт, Испир,
Эрзинджан, Чайырлы, Терджан (partim) 1.2.5. Гӱмӱшхане 1.2.6. Рефахие, Кемах
1.2.7. Карс (азербайджанвлӓ дӓ терекемевлӓ)

1.3.1. Пософ, Артвин, Шавшат, Ардануч, Юсуфели 1.3.2.1. Ардахан, Олур, Олту,
Шенкая; Турок-месхетин (Грузи) 1.3.2.2. Тортум 1.3.2.3. Испир (йыдвел)

1.4.1. Кемалие, Илич, Агын 1.4.2. Тунджели, Хозат, Мазгирт, Пертек 1.4.3. Харпут
1.4.4. Элязыг, Кебан, Баскиль

2.1.1. Вакфыкебир, Акчаабат, Тонья, Мачка, Оф, Чайкара 2.1.2. Трабзон, Йомра,
Сӱрмене, Араклы, Ризе, Калкандере, Икиздере, Гӱндогду, Бӱйӱккӧй

2.3.1. Архави, Хопа, Кемальпаша, Ортаджалар 2.3.2. Хопа (a little partim) 2.3.3.
Борчка, Муратлы, Джамили, Мейданджык, Ортакӧй, Гӧкташ

3.1.1. Афьонкарахисар, Эскишехир, Ушак, Наллыхан 3.1.2. Чанаккале, Балыкесир,
Бурса, Биледжик 3.1.3. Айдын, Бурдур, Денизли, Ыспарта, Измир, Кӱтахья, Маниса,
Мугла 3.1.4. Анталья

3.3.1. Зонгулдак, Деврек, Карадениз Эрегли 3.3.2. Бартын, Чайджума, Амасра
3.3.3. Болу, Оваджык, Эскипазар, Карабӱк, Сафранболу, Улус, Эфлани, Куруджашиле
3.3.4. Кастамону

3.4.1. Гӧйнӱк, Мудурну, Кыбрысджык, Себен 3.4.2. Кызылджахамам, Бейпазары,
Чамлыдере, Гӱдӱл, Аяш 3.4.3. Чанкыры, Искилип, Каргы, Баят, Османджык, Тосья,
Боябат

3.5.1. Синоп, Алачам 3.5.2. Самсун, Кавак, Чаршамба, Терме 3.5.3. Орду, Гиресун,
Шалпазары

3.6.1. Ладик, Хавза, Амасья, Токат, Эрбаа, Никсар, Турхал, Решадие, Алмус 3.6.2.
Зиле, Артова, Сивас, Йылдызели, Хафик, Зара, Месудие 3.6.3. Шебинкарахисар,
Алуджра, Сушехри 3.6.4. Кангал, Дивриги, Гӱрӱн, Малатья, Хекимхан, Арапгир

3.7.1. Акчадаг, Даренде, Доганшехир 3.7.2. Афшин, Эльбистан, Гӧксун, Андырын,
Адана, Хатай, Тарсус, Эрегли 3.7.3. Кахраманмараш, Газиантеп 3.7.4. Адыяман,
Халфети, Биреджик , Килис

3.8. Анкара, Хаймана, Баля, Шерефликочхисар, Чубук, Кырыккале, Кескин, Каледжик,
Кызылырмак, Чорум, Йозгат, Кыршехир, Невшехир, Нигде, Кайсери, Шаркышла, Гемерек

Турок йӹлмӹн Румели диалектвлӓжӹ Турцин Европышты (Фракиштӹ ) халавлӓжӹ дӓ
Балканвлӓшты халавлӓ.



https://mrj.wikipedia.org/wiki/%D0%A1%D1%82%D1%80%D0%B8%D0%BD%D0%B4%D0%B1%D0%B5%D1%80%D0%B3,_%D0%AE%D1%85%D0%B0%D0%BD_%D0%90%D0%B2%D0%B3%D1%83%D1%81%D1%82

Ю́хан А́вгуст Стри́ндберг (шведлӓ: Johan August Strindberg 22-шы январь1849 —
14-шӹ май 1912) — швед сирӹзӹ-прозаик, драматург дӓ артньык, кӹзӹтшӹ швед
сӹлнӹшая дон кӹзӹтшӹ жепӓш (модерн) театрлан негӹзӹм пиштӹшӹ. Упсала
университетӹштӹ тыменьӹн. Швед сирӹзӹвлӓ логӹц сек кымдан пӓлӹмӹ. Стринберг
шукыжымок натурализм дон экспрессионизм шӱлӹшӓн пӓшӓвлӓм сирен. Кым гӓнӓ
мыжырангын. Политикыштыш анжалтышыжы социалист дӓ анархиствлӓн анжалтыш докы
лишӹл ылын, седӹндонат Стриндбергӹм Ирвел Европыштыш социализм идеологиӓн
сӓндӓлӹквлӓштӹ яжон пӓленӹт. Сирмӓшвлӓ гач тӹдӹ Фридрих Ницше доно кӹлӹм кычен
дӓ тӹдӹн шанымашвлӓжӹ Стриндбергӹштӹ келгӹ кишӓвлӓм коденӹт. Стринберг «Якшар
кӹдеж» (Röda rummet, 1879) романжы паштек пӓлӹмӹ лин. Ти роман Стокгольмыштыш
ушемкымдем, политика, бизнес дӓ театр ӹлӹмӓш анжыкталтеш. Сирӹзӹн ирӹрӓк сирӹмӹ
пӓшӓвлӓжӹ, кыце шамаклан, «Ӹдӹр Жӱли» (Fröken Julie) натурализм йӧн доно сирӹмӹ
ылыт дӓ нӹнӹм шӹренок норвег сирӹзӹ Генрик Ибсен доно тӓнгӓштӓрӹмӹ. Тидӹ паштек
сирӹзӹн пӓшӓвлӓштӹжӹ инфернализм жеп ылын, кыды паштек тӹдӹ символизмӹш ванжа.
Ти жепӓш сек пӓлӹмӹ пӓшӓжӹ «Колымашын куштымыжы» (Dödsdansen) ылеш. Сӹлнӹшая
пӓшӓвлӓ гӹц пасна Стриндберг политикышты актуальный ылшы памфлетвлӓ дон сатирым
сирен.



https://mrj.wikipedia.org/wiki/%D0%A1%D0%B5%D1%82%D1%83%D0%B2%D0%BB%D3%93

Сетувлӓ цилӓнжӹ 10 тӹжем нӓрӹн ылыт дӓ Эстони дон Псков областьышты ӹлӓт.
Молнамжы гӹнь, 1940-шӹ ивлӓ якте нӹнӹ цымырын ӹленӹт, но Кокшы Тӱнымбал вырсы
паштек территорриштӹм пайылымы паштек, мӱлӓндӹштӹн ик лаштыкшым Российӹш нӓлмӹ.
Тидӹжӹ Псков областьыштыш кӹзӹтшӹ Печоры район ылеш. Тӹштӹ сетувлӓ тӹжем нӓрӹн
ылыт. Сетувлӓ эстон йӹлмӹн диалкетшӹ доно попат дӓ остатка жепӹн ӹнде
литературымат сирӓш тӹнгӓлӹнӹт. Эстонвлӓ лютеранвлӓ ылыт гӹнь, сетувлӓ, кырык
марынвлӓ ганьок, ортодоксвлӓ (православныйвлӓ) ылыт. Но Москва лӹвӓлнӹшӹвлӓ
агыл, а Константинопольлан подчиняйӓлтӹт. (Ти халам лыдшы Стамбул лӹм доно
пӓлӓ). Эстоништӹ сетувлӓ Чудской йӓр, эстонла Пеийпсийӓрв, тӹрӹштӹ Выру хала йӹр
ӹлӓт. Кол кычымаш, ныр, сола кудыло, вольык урдымы пӓшӓ- эконимӹштӹштӹ тӹнг
вӓрӹм йӓшнӓт. Кӹзӹт тӹштӹ туризм виӓнгӓш тӹнгӓлӹн- сола пӧртвлӓм яжон
ремонтируен, цилӓ комфортым тӹшкӹ пыртен, туриствлӓлӓн арендуят. Сетувлӓ
экологически ире территори семӹнь, ӹшке вӓрвлӓштӹм рекламируят дӓ туриствлӓм
ӱжӹт. Дӓ седӹ, эчежӹ ӹшке самобытностьышты гишӓн келесӓш ак мондеп. Ти шотышты
сетувлӓ, лачокат, кого фантазиӓн ылыт, манаш лиэш. Сетувлӓ шытыр-мндырвлӓ ылыт
дӓ седӹндонат, пӓшӓдӹмӹвлӓӓт нӹнӹ лошты шукыжок агыл- тамахань бизнесӹмӓт,
тамахань фестивальвлӓмӓт шанен лыктыт. Дӓ келесӓш келеш, фестивальвлӓӓт нӹнӹлӓн
оксам кандышывлӓ ылыт. Оксам кандышывлӓ веле агыл, тенгеок халык сӹнӹм
анжыктышывлӓ.



https://mrj.wikipedia.org/wiki/%D0%A1%D0%B0%D1%80%D0%B0%D0%BD%D1%81%D0%BE%D0%BB%D0%B0

Сарансола Пӹзӹкныр доц 1 уштыш öрдӹжӹштӹ лä Шӹндӹрӹн шалахай вел монгырыштыжы
вäрлäнä. Сола кок лаштыкеш пайылалтеш, нӹнӹ лошты изи карем дон кугилä вäрлäнäт.
Солан кӱшӹл вуйыштыжы 13 сурт, а ӱлнӹжӹ – 28. Попат, вуйта шукердӹ перви Саран
лӹмäн ик мары ти вäрвлä доц ашкед каштын дä Шӹндӹр сагашы неркäэш ӹшке суртшым
чанген, тилец вара вес суртвлääт чангалтыныт, а солажы Сарансола маналташ
тӹнгäлӹн («Саран» + «сола»). Тенгеок попат, вуйта сола лӹмжӹ сагашы вäрлäнӹшӹ
кукугынзалаванды (одуванчик) пеледӹшӹн сар цӹрежӹ гӹц лиäлтӹн, вуйта пацын сар
солала кайын. Тенгеок «сäрäн» шамак гӹц лиäлтӹн, манын попат, малын манаш гӹнь,
тӹдӹ «ныр вӹлнӹшӹ солам» анжыкта.



https://mrj.wikipedia.org/wiki/%D0%9F%D1%8B%D1%80%D0%B0%D1%81%D1%82%D0%B0%D0%B9

Пырастай (рушла Парастаево) Кого Йынгы вургымла сирӹштӹ вӓрлӓнӓ. Эмӓн гӹц 4
уштыш. Сола лӹм ти вӓрӹш пӹтӓришӹ ӹлӓш толшы эдем лӹм гӹц лин. Перви сола
«деревня Карамышева Вторая» с околодками «Сиватыр сир» и «Васильсир» маналтын.

1717-шӹ и — 33 кудывичӹ (79 пӱэргӹ, 128 ӹдӹрӓмӓш); 1795-шӹ и — 107 кудывичӹ;
1859-шӹ и — 42 кудывичӹ (123 пӱэргӹ, 108 ӹдӹрӓмӓш); 1897-шӹ и — 52 кудывичӹ (137
пӱэргӹ, 134 ӹдӹрӓмӓш); 1915-шӹ и — 53 кудывичӹ, 274 эдем; 1919-шӹ и — 52
кудывичӹ, 220 эдем (100 пӱэргӹ, 120 ӹдӹрӓмӓш); 1925-шӹ и — 216 эдем; 1929-шӹ и —
52 кудывичӹ, 229 эдем (101 пӱэргӹ, 128 ӹдӹрӓмӓш); 2001-шӹ и — 43 кудывичӹ, 92
эдем (41 пӱэргӹ, 51 ӹдӹрӓмӓш).



https://mrj.wikipedia.org/wiki/%D0%9F%D1%83%D1%88%D3%93%D0%BD%D0%B3%D3%B9%D0%B2%D0%BB%D3%93%D0%BD_%D0%B2%D0%B8%D0%BC_%D1%85%D0%B0%D0%BB%D1%8B%D0%BA_%D1%84%D0%B8%D0%BB%D0%BE%D1%81%D0%BE%D1%84%D0%B8%D1%88%D1%82%D3%B9_%D1%8B%D0%BD%D0%B3%D1%8B%D0%BB%D0%B4%D0%B0%D1%80%D1%8B%D0%BC%D0%B0%D1%88

Мары кымдемнӓ шӹргӹ доно паян. Тӹштӹ 70 утла йиш пушӓнгӹ кушкеш. Мары халык ӹшке
шачмы вӓржым, ӹшке пӧрттӱжӹм ярата. Шӹргӹм перегӹмӹ гишӓн техень халык шая улы:
«Шӹргы шукы-перегӹ, шӹргӹ чӹдӹ-ит ро, шӹргӹ уке- шӹндӹ». 1862 ин Нурминский С.А.
«Секта «Кугу сорта» среди черемис Яранского уезда» книгӓштӹжӹ тенге сирен:
«Шӹргӹ-черемисвлӓн йозы ӹлӹмӓшӹштӹ. Шӹргӹ доно тӹдӹн шанымашыжы кӹлдӓлтеш. Шӹргӹ
халыкым пукшен, тышманвлӓ гӹцӓт переген, тӹдын ӹлӹмӓшӹштӹжӹ кого вӓрӹм йӓшнен.
Шӹргӹштӹ пуры дон худа силавлӓ ӹлӓт. Тӹдӹн хозажы улы. Пуры эдем ямеш гӹньӹ,
Шӹргы Хоза тӹдӹлӓн корным ажедеш. Пожар гӹцӓт ытара. Художниквлӓ Шӹргӹ Хозам
шӹренок шонгы тьотя гач анжыктат.

Финно-угорский халыкынат шӹрӹ хозаштыы улы. Удмуртвлӓн Шӹргӹ хозашты Нюлес Мурту
маналтеш. Охотыш кемы анзыц тӹдӹлӓн ма-шон хӓдӹрӹм канденӹт. Удмуртвлӓн Шӹргӹ
Хозашты Нюлес Мурту вуйта тенге манын: «Ма-шон хадӹрым мӹнь лӹмешем ада канды
гӹнь, шӹргӹштӹш цилӓ шукшем ӓнгӓшкӹдӓ колтем, цила киндӹдам пӹтарем».

Сарапай нырышты шонгы пистӹ шалга. Ти пушӓнгӹ докы шӹренок кымалаш
погыненӹт.Пистӹ-кымалмы пушӓнгӹ. Ясы гӹц тӧрлӓнӓш манын, пистӹм сарваленӹт,
тӹнгӹшкӹжӹ меленӓм, кагыльым, пуйырым, ӓптӓнӹм канденӹт. Тетя ясы гӹньӹ,
выргемжӹм, хрестӹжӹм, кушакшым пистӹ доран коденӹт. Тумаенӹт: выргем сага ясыжат
кодеш. Эче техень ӹнянӹмӓш ылын. Изи Сундырь доны, кӹзӹт ти вӓр Чебоксар вӹд
лӹвӓкӹ кен, цӧклӹмӹ пистӹ ылын. Семняштӹ тетя уке гӹньӹ, ӹдӹрӓмӓш пистӹ докы
йыдым йӹвӹрт кеен, выргемвлӓжӹм кыдашын, укшвлӓ мычкы кузен. Тидӹм кечӹ кузымы
якте ӹштӹмӹлӓ ылын. Тенге пистӹ семням цӓшӓнӹм ӹштен. Пистӹ тенгеок эдемӹн
аурыжым яжоэмдӓ, давленим тӧрлӓ. Кожат эдемлӓн палшен кердеш. Перви шӹргӹш
кеӓтӓт, кож вуйыштыш укшвлӓм ялштатат, попат ылын: «Кеквлӓн шылдырвлӓштӹм дӓ
ялвлӓштӹм ялштем, мӹнь докем ӹнжӹштӹ толеп, комбы игӹ дон цӹвӹ игӹвлӓм ӹнжӹштӹ
намалеп».

Вес светӹш пырымы годым колышы эдемӹм костан пивлӓ дӓ кӹшкӹвлӓ вычат. Нӹнӹ гӹц
пӹзӹлмӹ дӓ пистӹ укшвлӓ лоно веле ытлаш лиэш. Тӹшток кӹшкӹвлӓ шолыт, кыдывлӓ гӹц
лӧчкӓванды укш веле перегӓ. Тенге алык марынвлӓ коропыш пӹзӹлмӹ, пистӹ дӓ
лӧчкӓвандӹ укшвлӓм пиштенӹт. Пӹзӹлмӹ тенгеок Советский районын гербыштат
вӓшлиӓлтеш.



https://mrj.wikipedia.org/wiki/%D0%9F%D0%B0%D0%BD%D1%8C%D0%BA%D0%B0%D0%BD%D1%81%D0%BE%D0%BB%D0%B0

Панькан сола (рушла Панькино) Цикмӓ-Микрӓк когогорнышты вӓрлӓнӓ. Эмӓн якте 2
уштыш. Сола гӹц мӹндӹрнӹ агыл Кого Йынгышкы шалахай монгыр гӹц йоген пырышы
Ымбал ӓнгӹр йоген эртӓ. Панькан сола лишнӹ техень каремвлӓ улы: Батька карем,
Шарды карем, Листер вуй. Сола лӹм ти вӓрӹш пӹтӓришӹ ӹлӓш толшы марын лӹм доно
кӹлдӓлтӹн. Перви ти солам «Алмандаево» маныныт.

1717-шӹ и — 15 кудывичӹ (41 пӱэргӹ, 37 ӹдӹрӓмӓш); 1795-шӹ и — 47 кудывичӹ;
1859-шӹ и — 42 кудывичӹ (99 пӱэргӹ, 120 ӹдӹрӓмӓш); 1897-шӹ и — 59 кудывичӹ (131
пӱэргӹ, 130 ӹдӹрӓмӓш); 1915-шӹ и — 52 кудывичӹ; 1922-шы и — 59 кудывичӹ, 249
эдем (119 пӱэргӹ, 130 ӹдӹрӓмӓш); 1925-шӹ и — 300 эдем; 1929-шӹ и — 63 кудывичӹ,
328 эдем (153 пӱэргӹ, 175 ӹдӹрӓмӓш); 2001-шӹ и — 66 кудывичӹ, 177 эдем (80
пӱэргӹ, 97 ӹдӹрӓмӓш).



https://mrj.wikipedia.org/wiki/%D0%9D%D0%B0%D0%B0%D0%BD%D1%82%D0%B0%D0%BB%D0%B8

Наантали (фин. Naantali, швед. Nådendal, лат. Vallis gratiae) —
кечӹвӓлвел-вадывел Финляндин хала дӓ муниципалитет. Туризм центрвлӓ ло гӹц ик
сек керӓл вӓрӹм нӓлеш. Вадывелнӹ Турку хала дорцын иктӓ 15 уштышышты вӓрлӓнӓ.
Луоннонмаа остров халан кого вӓрӹм нӓлеш, тӹштӓкен шукы шӹргӹ дӓ фермывлӓ улы.

Наантали — Финляндин сек тошты халавлӓ ло гӹц иктӹжӹ ылеш. Ти хала покшал
веквлӓн Vallis gratiae церкӹ приход йӹр шачаш тӹнгӓлӹн, кыдым св. Бригитта орден
монахвлӓ ӹштенӹт. Ти церкӹ кӹзӹтшӹ веремӓнӓт халашты сек кого ылеш. Швед король
Христофор Баварский 1443 ин ӹлӹм вӓрлӓн халан харти прававлӓм пуэн. Ти харти
семӹнь ӹлӹм вӓр торгейӹмӹ дӓ тӹлец молы вес привилегивлӓм нӓлӹн, кыдывлӓ халалан
кушкаш дӓ виӓнгӓш ирӹкӹм пуэнӹт. Наантали хала поломничествы центр лин. XVI
курымын, кынам католицизм Скандинавиштӹ протестантизмлан ирӹкӹм пуэн, приходым
питӹренӹт, халан виӓнгмӓш XVIII курым якте шагалын. XVI-XVIII курымвӓн, кынам
экономикы ляврӓштӹ илештӹлӹн, хала ӹшке тӹрлӹмӹ цылкавлӓ доно кымдан пӓлӹмӹ лин
— ти пӓшӓ эче католик приход шачмы яктеок тӹ ӹлӹм вӓрвлӓштӹ шӓрлен. 1863 ин
Калеванниеми мысышты спа-курортым ӹштенӹт, седӹ хала уикенд-туризм центр лин.
Наантали халаш 1 январь 2009 и гӹц Меримаску, Рюмятюля дӓ Велкуа
муниципалитетвлӓм пыртымы.



https://mrj.wikipedia.org/wiki/%D0%9C%D0%B8%D1%88%D0%BA%D3%93%D0%BD%D1%81%D0%BE%D0%BB%D0%B0

Мишкӓн сола (рушла деревня Мишкино) Когоӓнгӹрӹн (перви Пекоза маналтын) вургымла
сирӹштӹжӹ вӓрлӓнӓ. Усола гӹц 3 уштыш. Сола лишнӹ техень карем дон нырвлӓ улы:
Тум карем, Йӓктӹ карем, Алдай карем, Ахматай ныр, Тарас карем, Тарас неркӓ,
Трантыр нер. Сола лӹм тӹдӹлӓн тӹнгӓлтӹшӹм пиштӹшӹ мары лӹм «Мишка» дӓ «сола»
шамаквлӓ гӹц лин.

1859-шӹ и — 20 кудывичӹ (62 пӱэргӹ, 57 ӹдӹрӓмӓш); 1889-шӹ и — 28 кудывичӹ;
1890-шы и — 26 кудывичӹ; 1897-шӹ и — 24 кудывичӹ (58 пӱэргӹ, 72 ӹдӹрӓмӓш);
1915-шӹ и — 26 кудывичӹ, 119 эдем; 1919-шӹ и — 42 кудывичӹ, 131 эдем; 1925-шӹ и
— 141 эдем; 1929-шӹ и — 28 кудывичӹ, 145 эдем (73 пӱэргӹ, 72 ӹдӹрӓмӓш); 2001-шӹ
и — 29 кудывичӹ, 72 эдем (30 пӱэргӹ, 42 ӹдӹрӓмӓш).



https://mrj.wikipedia.org/wiki/%D0%9C%D0%B8%D0%BB%C3%A4%D1%83%D1%81%D0%BA%D0%B0%D0%B9%D1%82%D0%B5,_%D0%9D%D0%B8%D0%B9%D0%BE%D0%BB%D0%B5

Милäускайте, Нийоле (ш. 1950-2002) - лиетува поэтесса. "Уршуле С.-ӹн омынжы"
(1985) лӹмäн пӹтäриш лыдыш погымыжым поздаракын, кынам уж Лиетувашты модернизм
поэзи цаткыдын ял вӹлнӹжӹ шалгымы годым веле лыктын гӹнят, тӹдӹн лыдышвлäжӹ
тӧрӧк сӹнзäшкӹ керӹлтӹнӹт. Ти потессӹн поэзижӹ эмоциональне, но тенге гӹнят
эмоцивлäм кидӹштӹ кычымы, поэтикӹн образвлäжӹ лыдшым карштарен вäк кердӹт- нӹнӹ
äшӹштӹш шäлäтен шумы охоницä пыдыргывлä вуйта ылыт. Лыдышвлäжӹ кыце ӹдӹрäш гӹц
ӹдӹрäмäш кушкеш- тидӹ гишäн шайыштыт. Ти ӹдӹрäмäш- äшӹндäрӹмäш, äшӹндäрӹмäшӹжӹ-
цäрäн кыдаш шумы ӹшкет ылмаш дä иктӹлäнäт, нималанат ӹнян уке ылмаш, техень
годым карштымашымат вäк шижäш цäрнет. Лыдышвлäштӹ паузывлä, кӹрӹлтмäшвлä ӹшке
рольыштым мадыт, нӹнӹ ӹшке семӹньӹштӹ тӱнымбалым ынгылаш палшат- пӹлӹшӹштӹ
тьонгымешкӹ, йӹрвäш колыштын. Пӹтäртӹш жепӹн тӹдӹн творчествыштыжы инди эротика
поэзин элементвлä цаклалтыт.



https://mrj.wikipedia.org/wiki/%D0%9C%D0%B8%D0%BA%D1%80%D3%93%D0%BA_%D0%BC%D1%83%D0%B7%D1%8B%D0%BA%D0%B0_%D1%88%D0%BA%D0%BE%D0%BB

Микрӓк музыка школым — 1962 ин пачмы. Ты ин Йошкар-Ола гӹц Микрӓкӹш пӓшӓлӓш
Тамара Андреевна Ягельдина толын. Тӹдӹ ӹшкежӹ Куженгер районеш шачын-кушкын.
Кӓршӹм шакташ Йошкар-Олаштыш музыка училищӹштӹ тыменьӹн. Тымдышыжы А.Р.Сидушкина
лин. Тӹдӹ ӹшкӹмжӹн тыменьшӹжӹм, Ягельдинам, Микрӓк солашкы тетявлӓм кӓрш доно
шакташ тымдаш колтен. Ягельдинан вуйлатымы Микрӓк музыка школын кӓрш ансамбльжы
пӹтӓри изирӓк ылын, вара и гӹц иш кушкын, шукемӹн дӓ шукы и Микрӓк велӹм
лӹмлештӓрен. 1970-шы ин Т.А.Ягельдиналан «Заслуженный работник культуры
Марийской АССР», а 1993 ин – «Заслуженный работник культуры России» кӱкшӹ
лӹмвлӓм пуэнӹт. Тамара Андреевна Ягельдина кӹзӹтӓт яратымы пӓшӓжӹм
Йошкар-Олаштыш 1 ӓ-ан Марий искусство школ-интернатышты ӹштӓ. Тӹдӹн
тымень-шӹвл-ажӹ сандалыкна мычкы шӓрленӹт дӓ вес сӓндӓлӹквлӓштӓт ӹлӓт. Шукы жеп
Микрӓк музыка школышты тетявлӓм кӓрш доно шакташ Т.А.Ягельдинан тыменьшӹжӹ
Веткина Юлия Алексеевна тымден.



https://mrj.wikipedia.org/wiki/%D0%9C%D0%B5%D1%86%D3%93%D0%BA%D0%BD%D1%8B%D1%80

Мецӓкныр (рушла Мичакнуры) Когоӓнгӹр (перви Пекоза ӓнгӹр маналтын) лишннӹ
вӓрлӓнӓ. Усола гӹц 3 уштыш. Сола лишнӹ техень каремвлӓ улы: Изи Мецӓкныр сир,
Крупнян карем, Ова карем, Кого Мецӓкныр сир, Етке лидӹ, Сереван карем, Сад
карем, Кушмар карем, Пивай лапата, Шайыл сирем. Тагынам перви сола лишнӹ цоклымы
ошкы шалген. Сола лӹм «Мецак» (ти вӓрӹш пӹтаришӹ ӹлаш толшы мары лӹм) дӓ «ныр»
шамаквлӓ гӹц лин дӓ «Мецӓкӹн ныржы» манмым анжыкта.

1859-шӹ и — 22 кудывичӹ (44 пӱэргӹ, 65 ӹдӹрӓмӓш); 1889-шӹ и — 20 кудывичӹ (55
пӱэргӹ, 40 ӹдӹрӓмӓш); 1897-шӹ и — 23 кудывичӹ (66 пӱэргӹ, 68 ӹдӹрӓмӓш); 1915-шӹ
и — 25 кудывичӹ, 158 эдем; 1919-шӹ и — 31 кудывичӹ, 167 эдем; 1925-шӹ и — 137
эдем; 1929-шӹ и — 32 кудывичӹ, 140 эдем (66 пӱэргӹ, 74 ӹдӹрӓмӓш); 2001-шӹ и — 25
кудывичӹ, 67 эдем (28 пӱэргӹ, 39 ӹдӹрӓмӓш).



https://mrj.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D0%B5%D0%B2%2C_%D0%94%D0%BC%D0%B8%D1%82%D1%80%D0%B8%D0%B9_%D0%90%D0%BD%D0%B0%D1%82%D0%BE%D0%BB%D1%8C%D0%B5%D0%B2%D0%B8%D1%87

Дми́трий Анато́льевич Медве́дев (14-шӹ сентябрь, 1965-шӹ и, Ленинград) — руш
кугижӓнӹш вуйлатышы дӓ политик, Россий Фeдeрацин кымшы Прeзидeнтжӹ, кыдым 2-шы
мартын 2008-шӹ ин айырымы.

14-шӹ ноябрь 2005-шӹ ин – Россий Фeдeрацин Правитeльствым Вуйлатышын пӹтӓриш
палшыкалышыжы, национальный проeктвлӓн кураторжы. 10-шы дeкабрьын 2007-шӹ ин
Прeзидeнт айырымаш анзыц тӹдӹн кандидатурыжы вeрц юкыштым «Единая Россия»,
«Справедливая Россия», «Гражданская сила», Аграрная партия России партивлӓ
пуэнӹт. Россий Фeдeрацин тӹнӓмшӹ прeзидeнтжӹ Владимир Путинӓт Мeдвeдeв вeрц
ылын. 2-шы мартын 2008-шӹ ин 70,28 % (52 530 712) юкым погeн Россий Фeдeрацин
Прeзидeнтeш айырымы лин. Инагурацижӹ 7-шӹ майын 2008-шӹ ин эртeн.

14-шӹ сентябрьын 1965-шӹ ин Ленинградышты шачын. Купчино лӹмӓн амалымы районышты
кушкын. ӓтяжӹ — Анатолий Афанасьевич Медведев (ш. 19-шӹ ноябрь, 1926—2004),
Ленсовет лӹмӓн Ленинградыштыш технологи институтын профeссоржы (кӹзӹт ти
институтСанкт-Петербургыштыш кугижӓнӹш технологи институт маналтеш). Курск
губeрни гӹц лӓкшӹ хрeсӓнь сeмня гӹц. Ӓвӓжӹ — Юлия Вениаминовна (21-шӹ ноябрьын
1939-шӹ ин шачын), А. И. Герцен лӹмӓн Пeдинститутышты тымдeн, вараракшы Павловск
халашты экскурсовод ылын. Тӹдӹн важвлӓжӹ Бeлгород область гӹц ылыт.

Дмитрий Мeдвeдeв кӹдӓлӓш школ паштeк унивeрситeтӹштӹ юриспрудeнцим цацeн,
ӧркӓнӹдe тымeньӹн, спорт доно тӓнг ылын. Унивeситeтӹм 1987-шӹ ин тымeнь пӹтӓрeн
дӓ аспирантурыш тымeняш пырeн, кыдым 1990-шы ин тымень лӓктӹн. Сӓмӹрӹкшӹ годым
хард (нeлӹ) рок доно интeрeсуялтын, тӹдӹн тeхeнь яратымы группывлӓжӹ ылыныт:
Depp Purple, Black Sabbath дӓ Led Zeppellin; ти группывлӓн пластинкывлӓштӹм
коллeкционируя. Depp Purple группыжын гӹнь, цилӓ мырыжок коллeкциштӹжӹ улы.
Тeнгeок руш рок-группывлӓмӓт, лӹмӹнок Чайф-ым колыштeш. Студeнт ивлӓжӹн хоббижӹ
сeмӹнь фотографи ылын.



https://mrj.wikipedia.org/wiki/%D0%9C%D0%B0%D1%80%D1%8B_%D0%A2%D0%B0%D0%BB%D0%B5%D1%88%D0%BA%D3%B9_%D0%BA%D0%B5%D1%87%D3%B9

Мары Талешкӹ кечӹ - цилӓ мары халыкын геройвлӓжӹм, халыклан соты корным
анжыктышвлӓм ӓштӹмы кечӹ. Ти кечӹм 26-шы апрельӹн пӓлдӹртӓт. Айом 1990-шы ивлӓ
годшен эртӓрӓш тӹнгӓлмӹ. Школвлӓштӹ, кӱшӹл школвлӓштӹ, библиотекывлӓштӹ,
культура пӧртвлӓштӹ, фирмывлӓштӹ халыкнан патырвлӓжӹ гишӓн шайыштыт, туан
мӱлӓндӹнӓ гишӓн лыдышвлӓм лыдыт, мырывлӓм мырат, мары халыкын тистӹжӹм лӱктӓлӹт,
ӓштемиквлӓ анзыкы дӓ шӹгервлӓштӹ пеледӹшвлӓм пиштӓт ӓль шӹндӓт дӓ мол
лиалтмӓшвлӓм эртӓрӓт. Шамаклан Йошкар-Олашты Сергей Чавайнын ӓштемикшӹ анзылны
18.00 сартавлӓм чуктӓт. Кыдыжы ти кечӹн ирок йымылыкеш сартам чӱктӓт дӓ туан
йӹлмӹнӓн толшаш жепшӹ верц ыдылыт.



https://mrj.wikipedia.org/wiki/%D0%9C%D0%B0%D0%BD%D0%B4%D0%B5%D0%BB%D1%8C%D1%88%D1%82%D0%B0%D0%BC,_%D0%9E%D1%81%D0%B8%D0%BF_%D0%AD%D0%BC%D0%B8%D0%BB%D1%8C%D0%B5%D0%B2%D0%B8%D1%87

Осип Мандельштам 15 январьын 1891-шӹ ин Варшавеш шачын. Атяжӹ, Эмилий
Вениаминович (Эмиль, Хаскл, Хацкель Бениаминович) Мандельштам (1856—-1938),
перчаткывлӓм ӹштӹшӹ мастар ылын дӓ Пӹтӓриш гильдин купец статусым намалын,
седӹндонат, еврей ылын гӹнят, лач ик вӓрӹштӹ веле агыл ӹлен кердӹн. Авӓжӹ, Флора
Осиповна Вербловская, музыкант ылын.

1930-шы ин Осип Мандельштам угӹц лыдышвлӓ докы пӧртӹлеш, тӹштӹ тӹдӹ
демонстративно совет реали дӓ тӹ жепӓш культура традицивлӓм кӹреш дӓ ӹшке вӹкӹжӹ
у культурым ӹштӹшӹн миссижӹм нӓлеш, кыдым «ноль» гӹц дӓ «тылгӱ« гӹц тӹнгӓлеш,
кыды анзыц ылшы поэтвлӓн пӓшӓвлӓштӹмӓт вӓк, такешеш веле шотла. Культура доно
цеверлӓсӹмӹжӹм лыдыш форман программный эссештӹжӹ «Шая Данте доно» (1933) ужына.
Тӹштӹ шамаклан, - ужын керддӹмӹ советский официоз дӓ Сталин ваштареш сирӹмӹ
эпиграммым: «Мӓ сӓндӓлӹкнӓн туан агыл ылмыжым шижӹн ӹленӓ...» лыдаш лиэш. Тидӹ
паштек Мандельштамым Чердынь ссылкыш колтат, тӹшец Воронежӹш ваштат (1934-1937).
Воронежӹштӹ ылмыжы годым тодыл шумы шаман дӓ церлӓнӓш тӹнгӓлшӹ поэт мам келесӓш
шанен ылен, ӹшке лыдышвлӓштӹжӹ цилӓ келесен шокташ цацен. 1937-шӹ ин майын
поэтлӓн Воронеж гӹц кеӓш разрешеним пуат, но ик иштӹ угӹц арестуят дӓ Мӹндӹр
Ирвел колтат. Осип Мандельштам 27-шӹ декабрьын 1938-шӹ ин тиф доно
Владперпунктышты колен (Владивосток). 1956-шӹ ин реабилитируйымы лин.



https://mrj.wikipedia.org/wiki/%D0%9C%D0%B0%D0%BB%D1%8F%D1%80%D0%BE%D0%B2,_%D0%98%D0%B2%D0%B0%D0%BD_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Иван Яковлевич Маляров (1843 и, Сухин сола – XX-шы курымын тӹнгӓлтӹш, варжӹ пӓлӹ
агыл).

Ӹшкедурешӹжӹ лыдаш-сирӓш тыменьӹн. 1860-шы ивлӓн Пӹзӹкнырышты школым пачмыкы
тетявлӓм тымдаш тӹнгӓлӹн, рушла гӹц кырык марла сӓрен, туан халыкын овуцавлӓжӹ
докы келгӹ интересӹм лыктын. Махань-шон артикльвлӓм сирен дӓ Азан епархин
журналыштыжы пецӓтлен. Кырык марынвлӓ доны экспедици доно каштшы А. Хейкель дон
А. Рейнхольм финн шӹмлӹзӹвлӓлӓн материалвлӓм погаш палшен. И. Н. Смирнов тӹдӹ
гишӓн тенге сирен коден: «марынвлӓ логӹц тӹдӹ пӹтӓришӹ эдем, кыды ӹшке халыкын
историжӹ доно интересуялтеш». Ма яжожы, Маляров шукыжымок рушла веле сирен
гӹнят, тенгеок марлаат сирен дӓ шайыштмаш тексвлӓжӹмпецӓтлен лыкташ йам-дӹ
ылыныт. Марла сирӹмӹ пӓшӓвлӓжӹ пецӓтлӹмӹ лит ылын ылгецӹ, тӹдӹм пӹтӓриш мары
сирӹзеш шотленӓ ыльы дӓ кырык мары литературын шачмыжымат XIX-шӹ курымыш ваштенӓ
ыльы.



https://mrj.wikipedia.org/wiki/%D0%9B%D1%83%D0%BA%D1%8C%D1%8F%D0%BD%D0%BE%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%9B%D0%B5%D0%BE%D0%BD%D1%82%D1%8C%D0%B5%D0%B2%D0%B8%D1%87

Василий Леонтьевич Лукьянов (20 февраль, 1861 и, Атьсола – 01 октябрь, 1940,
Йоласал) – кырык мары халыклан сотым намалшы, литератор.

В. Л. Лукьянов Шурдӹнгӹштӹ нӹл классан уезд училищем тымень пӹтӓрен, кыды паштек
Микрӓкӹштӹ шукердӹ агыл пачылтшы нӹл классан школышты тӹмден. Тӹды –пӹтӓриш
кырык мары артньык А. В. Григорьевӹн ӓтяжӹ доно пӓлӹмӹ ылын, кыды гач Йӱрнӹштӹш
революционер К. И. Касаткин доно пӓлӹмӹ лин дӓ тенге революци пӓшӓшкӹ пижӹн.
Халык лошты махань-шон листовкывлӓм шӓрен сӓрненӹт, дӓ ти листовкывлӓжӹ кырык
марла ылыныт. Кугижӓ кӹл тӹдӹ паштек цартакын вӓнген дӓ пӓшӓш пыртыде. Лач
Октябрь революци паштек веле тымдымы пӓшӓш тӹдӹм нӓлӹнӹт. Лукьянов тествлӓжӹм
рушла веле агыл, марлаат сирен. Сирӹмӹжӹ логӹц Акпарс гишӓн легендыжы
айыртемӓлтеш. Тенгеок кырык марын пӹтӓриш тымдышы ӹдӹрӓмӓш Прасковья Васильевна
Кириллова гишӓн ӓшӹндӓрӹмӓшвлӓжӹ интересӹм понгыжтарат. Кырык сирӹштӹ
Лукьяноввлӓн йыхышты кымдан пӓлӹмӹ ылеш.



https://mrj.wikipedia.org/wiki/%D0%9B%D1%83%D0%B9%D0%BA_%D0%92%D0%B8%D0%B9%D0%B2%D0%B8

Вийви Луйк — эстон ӹдӹрӓмӓш сирӹзӹ. 6-шы ноябрьын 1946-шы ин Вильянди хала лишнӹ
шачын.

Романым ынгылымашты кого рольым символвлӓ мадыт. Нӹнӹ логӹц сек шӹрен туан
мӱлӓндӹм, Эстоним анжыктышы символвлӓ вӓшлиӓлтӹт: «Алык тӹреш шагальым дӓ
лапышкыла анжаш тӹнгӓльӹм. Тӹдӹ мыч мӹнь тиш толынам. Тӹдӹн цилӓ монгырыштыжы
мӹндӹр шӹргӹ шалген дӓ тӹдӹм кӱкшӹ пӹлгом леведӹн. Ялвлӓэм кӹлмен шӹнзӹнӹт,
кидвурдывлӓэм цӹвӹшӹл нӓлӹн шӹнден. Шоэ дӓ йӹргешкӹ тӹшкӓӓн, проклинайымы, шуэн
кодымы, кредӓлмӹ паштек нӓлмӹ мӱлӓндӹм анзылнем ужынам. Цӹгӓквлӓ кӱшкӓт-пӹлгом
докыла, ӱлӹкӓт-рок докыла кузен-вален, пӹсӹн чонгештӹлӹнӹт. Цӹгӓквлӓ шимӹвлӓ
ылыныт дӓ нӹнӹ шайылны ылшы пӹлгом пӹтӹдӹмӹ дӓ курымаш. Алык дон пӹлгом
иквӓрешӹжӹ тамахань гӹнят охоницӓ гӹц ӹштӹмӹ картинлӓок кайыныт. Ти цевер
картинӹн рамжы нуж тӹшкӓвлӓ дон лӱлпер ылын, кыдывлӓ лошты ӹрдӓнг шӹцшӹ пышкылшы
кӹртниваштырвлӓ киэнӹт дӓ тамахань пичӹ мӓнгӹвлӓ вочык шалгенӹт.»

ӹнде шуэн кодымы мӱлӓндӹ-сӓндӓлӹкӹн символвлӓм текстӹштӹ анжалына: «Аравагорны
гач ванжымыла ылын, теве, вургымла монгыреш витӓ дон имни левичӹ кодыт, нӹнӹ
охыр ылыт, намозым лыкмы агыл, капкавлӓ виш киӓт, кӹтӧм йӱктӹмӹ вӹдсӹнзӓн лап
пуражы пыдавлӓ дон пыдален шӹндӹмӹ. Шалахайышты сирень дӓ жасмин тӹшкӓвлӓ вашт
ӹлӹмӹ пӧрт кайын. Тӹдӹм тошты пӧрт вӓреш шӹндӹмӹ, йӹржӹ пушӓнгӹвлӓ дон
декоративне тӹшкӓвлӓ кушкыныт, кыдывлӓм эче молнамшы хозавлӓок шӹнденӹт, кӱ гӹц
ӹштӹм ташкалтышышты им анжыктымы „1939“, той амаса кӹлвлӓ йӹлгӹжӹнӹт, шукиӓш
пеледӹшӓн косир йӹрӓнвлӓштӹ самшудывлӓ эче кушкын шоктыделыт, ош флоксвлӓ дӓ
турквлӓн ала тигытпеледӹшвлӓ яргатан пеледӹнӹт, а тел макым тӓгӱ-ӓнят капаенӓт
кен. Сиреньвлӓ лоштыш шӹнзӹшӹ беседкышты вӓкш кӱ гӹц ӹштӹмӹ стӧл тӓгӱм-ӓнят
вычен, тӹдӹн йӹр тӧнгӹлвлӓ шӹнзенӹт. Кудвичӹштӹ, пеледӹш йӹрӓн покшалны,
тистӹдӹмӹ флагшток шалген, пӧрт левӓш вӹлнӹ кӹдӹртӹш кӹртниваштырын мычашыжы
шӧртньӹн йӹлгӹжӹн. Пӧрт шалген вуйта короп, кӱкшӹ, кӹрӓн, йӹлгӹжшӹ кӹлвлӓ дон.»



https://mrj.wikipedia.org/wiki/%D0%9A%D3%B1%D1%88%D3%B9%D1%80%D0%B3%D3%B9

Кӱшӹргӹ, Эсӓнсола (рушла деревня Эсяново) лач Усола сагаок вӓрлӓнӓ дӓ тӹдӹн доно
ик солаэш шотлалтыт. «Кушӹргӹ» - «кого шӹргӹ» манмым анжыкта. Эсӓнсола лӹм
тӹдӹлӓн тӹнгӓлтӹшӹм пиштӹшӹ мары лӹм «Эсӓн» дӓ «сола» шамаквлӓ гӹц лин. Сола
лишнӹ кок карем улы: Титека карем дӓ Захар карем.

1795-шӹ и — 28 кудывичӹ; 1859-шӹ и - 57 кудывичӹ (107 пӱэргӹ, 125 ӹдӹрӓмӓш);
1889-шӹ и — 66 кудывичӹ (180 пӱэргӹ, 176 ӹдӹрӓмӓш); 1890-шы и — 73 кудывичӹ;
1897-шӹ и — 77 кудывичӹ, 316 эдем (159 пӱэргӹ, 157 ӹдӹрӓмӓш); 1921-шӹ и — 63
кудывичӹ, 242 эдем (101 пӱэргӹ, 141 ӹдӹрӓмӓш); 1929-шӹ и — 79 кудывичӹ, 361 эдем
(191 пӱэргӹ, 170 ӹдӹрӓмӓш); 2001-шӹ и — 81 кудывичӹ, 221 эдем (95 пӱэргӹ, 126
ӹдӹрӓмӓш).



https://mrj.wikipedia.org/wiki/%D0%9A%D1%8B%D1%80%D1%8B%D0%BA_%D1%81%D0%B8%D1%80%D3%B9%D1%88%D1%82%D3%B9%D1%88%D3%B9_%D0%BA%D0%BE%D1%80%D0%BD%D1%8B%D0%B2%D0%BB%D3%93

Архивӹштӹ пыргед шӹнзен, Цикмӓ (Козьмодемьянск) уездӹштӹшӹ корнывлӓ гишӓн теве
техень материалым момы (ЦГА РМЭ ф.3, оп. 1, д.54). Пӓлдӹртӹмӹлӓ, нӹнӹм перви
тракт маныныт. Ынгылдарымашым пуэнӓ: "Тракт - улучшенная грунтовая дорога,
соединяющая важные населенные пункты; имела станции (постоялые дворы и верстовые
столбы). По тракту шли регулярные перевозки пассажиров, грузов и почты (почтовые
тракты с почтовыми станциями)". Уезд мычкы губерня статусан техень трактвлӓ
эртенӹт: Москва почтовый, Москва-Вичӹ (Вятка) торговый дӓ Йӓдӹрнӓ. Ти
корны-трактвлӓ гишӓн ынгылдарымашым пуде ак ли. Москва почтовый тракт эче вес
семӹньжӹ Кого Азан корны, Сибирь тракт лӹмвлӓм намалын, марлажы тӹдӹм эче
Кӹтьӹригорны маныныт. Лачокшым гӹнь, Кӹтьӹригорны Йыл тӹр мычкы эртен: Шурдӹнг –
Ямангаш – Похросола – Цикмӓ, варажы Юркинӓ слобода гӹц алык тӹр мычкы кеен. Но
ти корны гишӓн эче шукыжымок ана пӓлӹ. Шамак толшеш, Омыклидӹштӹ постоялый двор
лин, тӹдӹ ти корны доно кӹлдӓлтӹн ылын вӓл? Вара Сумкашкы пырен ӓль Лап Ямангаш
гӹц тӧрӧк Похросолаш эртен. Кыштырак ылын почтовый станци? Кырык сир гӹц Йӱрнӹш
кышецӹнрӓк почтым Йыл гач ваштенӹт? Вет тӹдӹ Шурдӹнг уездӹш пырен. Теве
Похросола гӹц Цикмӓш телӹм тӧрӧк Йыл мычкы каштыныт.

Ти корнывлӓ гишӓн энциклопедический словарьыштат нимат сирӹмӹ агыл, лач
пӓлдӹртӹмӹ: Сибирь трактым “Владимирка” лӹм доно XVIII курым мычашты ӹштӓш
тӹнгӓлмӹ. Векӓт, иктӓ XIX курым тӹнгӓлтӹшӹн когогорным Йыл тӹр гӹц паланрак
ӹштӹмӹ, тӧремдӹмӹ, тенге тӹдӹ Цикмӓ гӹц палнырак эртен, Виловатышты почта станци
лин, тишецӹн Цикмӓ дон Йӓдӹрнӓ трактвлӓ тӹнгӓлӓлтӹнӹт, кок векӹлӓ почтым,
эдемвлӓм, грузым шыпштенӹт. Тишкок Москва-Вичӹ торговый тракт ушнен, тенге Вичӹ
(Киров) вецӹн грузым, эдемвлӓм дӓ уездный центр гӹц Кумьяш, почтым шыпштенӹт.
Эче вес трактвлӓ линӹт: Цикмӓ- Цӓрлӓ, Цӓрлӓсанчур – Шавашар, тӹдӹ Чебоксарский
маналтын дӓ Кӹлемар, Мадар, Куплонга дӓ Йӓнчӓш (Ермучаш) солавлӓ гач эртен.
Нӹнӹн значеништӹ изирӓк лин. Пӓлдӹртӹмӹлӓ, Йыл тӹр солавлӓ гӹц Цикмӓш тошты
семӹньок Кӹтьӹригорны мычкы каштыныт. Хала лишнӹшӹ солавлӓн корнышты кӹзӹтшӹ гӹц
когонжок айыртемӓлтде, пасна корнывлӓ линӹт гӹнят, кӹзӹт нӹнӹ гишӓн
ӓшӹндӓрӹшӹжӓт чӹдӹ. Лач теве Сӧрмӓнӓнгӹр лишнӹшӹ “аламӓнгӹ“ веле ӓшӹндӓрен пуа -
тишецӹн перви тракт эртен. Е.Королеван шая семӹнь, Паратмар гӹц педучилище якте
ялгорны шыпшылтын дӓ кӹзӹтшӹ этнографический музей лишӹц эртен. Теве Кого Йынгы
волостьыш пырышы солавлӓн уездӹн ӹрдӹ халаш кашташ пасна ӹшке корнывлӓштӹ линӹт.
Тенге Пӹнгельмычаш, Порандай дӓ Пайскырык велнӹшӹ солавлӓ гӹц Вӹржӹкӓн дӓ Нырйӓл
гач Пӧтныр (перви тенге попенӹт дӓ сиренӹт) лапыш валенӹт, Москва тракт дон Кого
Йынгы гач Йолобканыш ванженӹт, тӹшецӹн Сосновка гач Цикмӓ трактыш лӓктӹнӹт.
Пырастай дӓ Йынгы Парнингӓш гӹцӓт Сосновка гачок каштыныт. Кырык сирӹштӹ
Козьмодемьянск уездӹн сек мӹндӹр вӓржӹ Цигӓнсола йӹр ылшы сола кымдемвлӓ ылыныт
дӓ халаш кашташ тӹдӹн ӹшке корныжы ылын, кыды Сивигорны маналтын, тӹдӹм рушлажы
Сумский манашат лиэш - вет тӹдӹ пӹтӓри Каширкӓ (рушлажы Сумка) ӓнгӹрӹн шалахай
сиржӹ, Цигӓнсола шайыцын, эртен. Изивӓкш доны вургымла сирӹш ванжен дӓ Парнингӓш
векӹлӓ лап мычкы шыпшылтын, Пӹнгель гач Микорсола ванжен, Пӹнгельйӓл дорцын
Якшарсирӹш кузен, пакылажы Копон, Похросола, Троицкий Посад гач Цикмӓ трактыш
лӓктӹн. Телӹм халашкы Похыросола гӹцӹн тӧрӧк Йыл мычкы каштыныт. Сивигорны Шур
лап дон Пӹнгельйӓлӹм ушен, эче эртӹшӹ курымын 60-шы ивлӓнӓт Пӹнгельйӓл гӹц Шурыш
каштыныт, шудым шыпштенӹт. Иктӹм пӓлдӹртӹмӹлӓ, плотинӓм пӱмӹ доно Сивигорнын
лаштыкшы вӹд лӹвӓлнӹ лин шӹнзӹн. Макарсир дон Парнингӓш гӹц ти корны донат,
Пайскырык гачат каштыныт. Пӓлӹмӓн, ти корнывлӓ гӹц пасна весӹвлӓӓт линӹт. Шамак
толшеш, Шошмар гӹц Йоласалыш корны Цигӓнсола, Макарсир, Аматисола, Исуткан дӓ
Шӱдермӓр гач эртен. Теве Пайскырык гӹц Шурдӹнгӹш корны Аматисола, Макарсир,
Цигӓнсола, Тӹгӓйсола гач Кого Шошмар лишӹцӹн Агыля ӓнгӹр дон Агыля ныр дӓ шӹргӹ
гач Москва тракт когорныш лӓктӹн. Кыце трактвлӓм, тенгеок мол корнывлӓмӓт сола
обществывлӓ анженӹт: лаксывлӓм дӓ урмашвлӓм тӧрленӹт, кӹвер дон ванжаквлӓм,
ӓнгӹр гач ванжаш сирӹм, ӓнгӹргорным кашташ яралым ӹштенӹт, ялын ванжаш вӹдеш
когорак кӱвлӓм пиштенӹт, тура сиреш ташкалтышвлӓм капаен ӹштенӹт. Халык шошым
йӹде ӹшке солаштыжат корным тӧрлен, урмашыш ма-шоным кӹшкен, рок доно мӱден
шӹнден, ӧлицӓмӓт тӹвӹлӓн кычен. ӹлӹмӓш анзыкыла кеӓ, тенге тошты годшы
ялгорнывлӓӓт, имнигорнывлӓӓт мондалтыт дӓ ямын миӓт.



https://mrj.wikipedia.org/wiki/%D0%9A%D1%80%D0%B0%D1%81%D0%B5%D0%BB%D0%B8%D1%86%D3%B9

Краселицӹ (рушла Красное Селище) — Шур сир солавлӓш пыра, Ӓвӓсир сола якте 3
уштыш. Солам 1920-шы ивлӓн Йоласал лишнӹш Аманыр сола гӹц толшы Игнатьев,
Андрианов дӓ Иванов фамилиӓн хресаньвлӓ ӹштенӹт. Шур поселенин покшалжы —
Макарсир якте 20 уштыш. Краселицӹвлӓ Ӓвӓсирӹштӹш Шур школышты тыменьӹт дӓ тӹштӹш
лапкавлӓш, почтыш каштыт. Шукынжок коллоэцвлӓ дӓ Шурышты колым кычат, мӱкш
анжышывлӓӓт улы. Краселицӹ Шур тӹрӹшток ылешӓт, Шавашар ГЭС-ым колтымы анзыц
шукы портшӹмок пыженӹт, а эдемвлӓжӹ Этьвайнырыш дӓ вес вӓрвлӓш ӹлӓш ванженӹт.
2001-шӹ ин солашты 42 эдем ӹлен, нӹнӹ логӹц 15 пуэргӹ да 27 ӹдӹрӓмӓш.
Краселицӹштӹ халыкнам сотышкы лыкташ цацышы Григорьев-Эмӓшӹн пӧрт аражы кӹзӹтӓт
эче шынзӓ. 1980-90-шы ивлӓн «Краселицӹ» лӹмӓн пристин ылын, кышак Угарман гӹц
Курмышыш каштшы «Восходвлӓ» шагалыныт.



https://mrj.wikipedia.org/wiki/%D0%9A%D0%BE%D0%BA%D0%BB%D0%B0%D1%81%D0%BE%D0%BB%D0%B0

Кокласола (рушла деревня Эшманайкино) Когоӓнгӹр (перви Пекоза маналтын) вургымла
сирӹштӹ вӓрлӓнӓ. Усола якте 3 уштыш. Сола кок сирӓн ылеш (Изи Кокласола, Кого
Кокласола), нӹнӹм карем айырен шалга. Сола лишнӹ техень карем дон нырвлӓ улы:
Кого карем, Шол карем, Пӱӓ карем, Йогор карем, Олмаву карем, Шапыл карем,
Воротанер, Олмавунеркӓ, Кужынер, Ортюшканер, Егрушанер, Кожервуй, Вӹдсӹнзӓлидӹ,
Пӹсмӓн ӓнгӹр, Полдыреня, Шӹргӹныр. Сола лӹм «кокла» (чащоба, мелкий лес) дӓ
«сола» (деревня) шамаквлӓ гӹц лин.

1795-шӹ и — 27 кудывичӹ; 1859-шӹ и — 30 кудывичӹ (82 пӱэргӹ, 85 ӹдӹрӓмӓш);
1889-шӹ и — 42 кудывичӹ (115 пӱэргӹ, 118 ӹдӹрӓмӓш); 1890-шы и — 51 кудывичӹ;
1897-шӹ и — 44 кудывичӹ, 216 эдем (111 пӱэргӹ, 105 ӹдӹрӓмӓш); 1923-шы и — 44
кудывичӹ; 1925-шӹ и — 223 эдем; 1929-шӹ и — 47 кудывичӹ, 227 эдем (110 пӱэргӹ,
117 ӹдӹрӓмӓш); 1943-шы и — 44 кудывичӹ, 166 эдем ; 2001-шӹ и — 39 кудывичӹ, 110
эдем (38 пӱэргӹ, 72 ӹдӹрӓмӓш).



https://mrj.wikipedia.org/wiki/%D0%9A%D0%BE%D0%B3%D0%BE%D1%81%D0%B8%D1%80

Когосир (рушла Куликалы первые) — сола Кырык сирӹштӹ, Акпарсын мӱлӓндӹшкӹжӹ
пырышы сола.

Изи Йынгы вургымла сирӹштӹ вӓрлӓнӓ, карем лишнӹ. Картук гӹц 2 уштыш нӓрӹ.
1717-шӹ ин Когосирштӹ 29 кудвичӹ ылын (70 пӱэргӹ дӓ 71 ӹдӹрӓмӓш). 1795-шӹ ин
Кукшылидӹштӹ 26 кудвичӹ ылын. 1859-шӹ ин Кого йӓл Шудермараштӹ 65 кудвичӹ ылын
(197 пӱэргӹ дӓ 186 ӹдӹрӓмӓш). 1890-шӹ ин 89 кудвичӹ ылын (215 пӱэргӹ дӓ 208
ӹдӹрӓмӓш). 1897-шӹ ин 91 кудвичӹ ылын (221 пӱэргӹ дӓ 225 ӹдӹрӓмӓш). 1915-шӹ ин
91 кудвичӹ ылын 514 эдем ӹлен. 1921-шӹ ин 93 кудвичӹ ылын 447 эдем ӹлен (203
пӱэргӹ дӓ 244 ӹдӹрӓмӓш). 1925-шӹ ин Кыльыкалштӹ 478 эдем ӹлен. 2001-шӹ ин
Когосирштӹ 48 кудвичӹ ылын 121 эдем ӹлен (52 пӱэргӹ дӓ 69 ӹдӹрӓмӓш).

1859-шӹ ин документвлӓштӹ анжыкталеш "Кого йӓл Шудермара" гань. Весӹ лӹмжы
"Сиваево" ылеш. Кыльык тиштӹ первиш ӹлӓш тӹнгӓлӹн. "Ал / йӓл" - "сола" гань
вашталташ лиэш.



https://mrj.wikipedia.org/wiki/%D0%9A%D0%BE%D0%B3%D0%BE%D0%BD%D1%8B%D1%80

Когоныр (рушла деревня Мидяково) Когоӓнгӹрӹн (перви Пекоза маналтын) вургымла
сирӹштӹжӹ вӓрлӓнӓ. Усола гӹц 5 уштыш. Сола лишнӹ техень карем, вӹдсӹнзӓ дӓ
нырвлӓ улы: Кӱ Керемет ныр (Цоклымы вӓр, Оты), Ошай карем, Когилӓн карем, Пакты
карем, Капан карем, Конюх нер, Урналь ӓнгӹр, Улсола вал, Колсады лап. Сола лӹм
«кого» дӓ «ныр» шамаквлӓ гӹц лин.

1859-шӹ и — 14 кудывичӹ (30 пӱэргӹ, 29 ӹдӹрӓмӓш); 1897-шӹ и — 19 кудывичӹ (50
пӱэргӹ, 41 ӹдӹрӓмӓш); 1915-шӹ и — 19 кудывичӹ, 110 эдем; 1919-шӹ и — 19
кудывичӹ, 101 эдем; 1925-шӹ и — 91 эдем; 1929-шӹ и — 22 кудывичӹ, 101 эдем;
1948-шӹ и — 26 кудывичӹ; 2001-шӹ и — 23 кудывичӹ, 57 эдем (25 пӱэргӹ, 32
ӹдӹрӓмӓш).



https://mrj.wikipedia.org/wiki/%D0%9A%D0%B8%D0%B2%D0%B8,_%D0%90%D0%BB%D0%B5%D0%BA%D1%81%D0%B8%D1%81

Киви Алексис (10.10.1834, Нурмийӓрви - 31.12.1872, Туусула) — Лачокла лӹмжӹ
Алексис Стенваль (Alexis Stenvall). Финн йӹлмӹлӓ сирӹмӹ сӹлнӹшаялан негӹцӹм
пиштӹшӹ кого талантан сирӹзеш шотлалтеш. Алексис Киви цилӓжӹ 12 драмым,
лыдышвлӓм дӓ ик романым сирен. Сек пӹтариш пьесӹжӹ "Куллерво" маналтеш, кыды
сюжетшӹ доно "Калевала" эпос доно кӹлдӓлтӹн.

Кырык марла Кивин "Шӹм шӱмбел" романжым (сӓрӹзӹ Валери Аликов) да алык марла
"Кем ыргызывлӓ Нумми сола гӹц" драмыжым (сӓрӹзӹ Васили Яналов) лыдаш лиэш.

10-шы октябрьӹн Суомиштӹ финн литературын кечӹжӹм пӓлдӹртӓт. Ти кечӹнок
сирӹзӹ-классик Алексис Кивин кечӹжӹмӓт аят. Кырык марлаат ти романым лыдаш лиэш.



https://mrj.wikipedia.org/wiki/%D0%9A%D0%B5%D0%B4%D1%80%D0%BE%D0%B2,_%D0%98%D0%B2%D0%B0%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Иван Михайлович Кедров (1844 – кышты дӓ кынм колен, пӓлӹ агыл). Пӹтӓриш мары
букварьын авторжы. XIX-шӹ курымын алыкнам соты корышкы лыкташ цацышывла логӹц
иктӹжӹ.

Ӓ тяжӹ, Михаил Кедров дьӓкӹн, варажы свӓщенник ылын. И. М. Кедров 1865 ин Азан
духовный семинарим тымень пӹтӓрен, кыды паштек Цермӹшӓл сола училищештӹ тымдышын
пӓшӓм ӹштен.Тымдымыжы годым кырык марла тымдымы книгӓн керӓл ылмыжым ынгылен,
седӹндонӓт кид доно сирӹмӹ тымдымы книгӓм сирӓш пижӹн дӓ ӹшке уроквлӓштӹжӹ
кычылтын. Букварьым лыкмашты палшыкым М. А. Рождественский дон Г. М. Яковлев
пуэнӹт. Ти букварь 3 ноябрьын 1867-шӹ ин лӓктӹн дӓ Упрощённый способ обучения
чтению черемисских детке горного населени маналтын. Лин кердеш, ти кечӹм
толшашышты, Кедровын пӓшӓжӹм шотеш пиштен, мӓ Кырык марла сирӹмӹ кечӹ семӹнь
пӓлдӹртӓш тӹнгӓлӹна. Букварь 1200 экземпляр доно лӓктӹн, тӹдӹ 17 ӹлӹштӓшӓн ылын,
алфавитӹштӹ 33 буква, тӹшкӹ пӹтӓри «ӧ» дон «ӱ» буквам пыртымы, «ӓ» дон «ӹ»
буквавлам вара веле пыртымы лиэш, «ӹ» букважым эстон йӹлмӹзӹ Веске Михкель
пыртен. Букварьышты халык шая дон тыштывлӓм материал семӹнь кычылтмы, арифметика
упражненивлӓ дон йымын йылы текствлӓ улы. Ма ӹжӓлжӹ, Кедров ӹшкежӹ, книгӓн
лӓкмӹжӹ инок школ гӹц карангеш – йыхшым пукшен лыкташ манын, 3-шы октябрьын 1867
ин тӹдӹ Пошкырт (Суасламарыштыш Изи Карачка сола) церкӹшкӹ причечникеш пырен.
Кок тӹлзӹштӹ Рождественский тӹдӹм Изи Шӹндӹр церкӹшкӹ ӹшке докыжы дьӓкӹнеш ӱжеш.
Тӹнӓмок школыштыт ӹнде тымден.



https://mrj.wikipedia.org/wiki/%D0%9A%D0%B0%D1%88%D1%83%D1%82%D0%B8%D0%BD,_%D0%A0%D0%BE%D0%B1%D0%B5%D1%80%D1%82_%D0%92%D0%B5%D0%BD%D0%B5%D0%B4%D0%B8%D0%BA%D1%82%D0%BE%D0%B2%D0%B8%D1%87

Кашутин Роберт Венедиктович. Кашутин Роберт Венедиктович 1935 ин Кыткыныр солаэш
шачын. Каршым да вес музыкальный инструментвлам ышташ тыды тетя годымок атяжы,
Кашутин Венедикт Степанович, гыц тыменьын. Тыды Волжск халаштыш ремесленный
училищым тымень пытарен. Москва, Усинск халавлашты ылен да пашам ыштен. Шачмы
варыш портылмыкыжы, атяжын пашажым пакыла ыштен. Цилажы 100 утла у каршым ыштен
да пиш шукым торлен. Ышке мыштымашыжым самырыквлалан тымден кодаш цацен. Кызытшы
жепын республикыштына каршым ыштышы ик мастар веле улы. Тиды – Виловат вел
Сатсолашты ылышы Изинкин Андрей.



https://mrj.wikipedia.org/wiki/%D0%9A%D0%B0%D1%81%D1%82%D1%80%D0%B5%D0%BD,_%D0%9C%D0%B0%D1%82%D0%B8%D0%B0%D1%81_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Матиас Александр Кастре́н (финнлӓ Matias Aleksanteri Castrén, шведлӓ Matthias
Alexander Castrén; 2 декабрь 1813 — 7 май 1853) — финн йӹлмӹзӹ, фенно-угрист.

Хельсинки университетӹм пӹтӓрен, студеннт ивлӓжӹн финн йӹлмӹ дон фольклор докы
мелӓн ылын. Йӹлмӹ материалвлӓм погаш манын, 1838-шӹ ин саамвлӓ докы кен, 1839-шӹ
ин Карелиштӹ дӓ 1841-шӹ ин Лӧннрот Элиас дон коктын кым иэш Йыл дӓ Урал
регионышты ӹлӹшӹ финн-угр халыквлӓ докы экспедици доно кеӓт. Тидӹ гӹц анзыцракшы
тӹдӹ Лӧннротын «Калевала» эпосшым швед йӹлмӹш сӓрен. Руш Эл мыч сӓрнӹмӹжӹ паштек
Кастрен кок монографим сирен: «Elementa grammatices Tscheremissae» дӓ «Elementa
grammatices Syrjaenae» (коктыге 1844). Кырык марынвлӓн мӱлӓндӹштӹ ылын дӓ
пӹтӓриш грамматкыжы, кыдым латин йӹлмӹ доно сирӹмӹ, кырык мары грамматика ылеш,
кыды туан халыкнан историштӹжӹ сек пӹтӓришӹ ылеш.

1845-шӹ ин Кастрен урал дон алтай йӹлмӹвлӓн генетически ик важ гӹц ылмышты гишӓн
докторын диссертацижӹм ӹшӹклен дӓ Санкт-Петербург университетӹн ядмыжы велдӹк
Сибирьӹштӹш халыквлӓн йӹлмӹвлӓштӹм шӹмлӓш лӓктӹн кеӓ. Экспедици гӹц 1849-шӹ ин
церлӓнӹшӹ пӧртӹлӹн, но толшаш монографивлӓлӓнжӹ шукы материалым канден, лӹмӹнок
хант йӹлмӹ доно: «Versuch einer ostjatischen Sprachlehre» (1849) и «De affixis
personalibus linguarum Altaicarum» (1850). 1851-шӹ ин финн халыкын историштӹжӹ
кого лиӓлтмӓш ылын, ти ин Хельсинки университетӹштӹ финн йӹлмӹ кафедрым пачмы дӓ
ти кафедрын пӹтӓриш профессоржы Матиас Александр Кастрен ылын. Тӹнӓм тӹдӹ самоед
йӹлмӹвлӓн лӹмдер доно пӓшӓлен. Кастрен туберкулёз доно колен. Тӹдӹн лӹмеш
1990-шӹ ин М. А. Кастрен Ушемӹм ӹштӹмӹ, кыды Руш Элыштыш финн-угр халыквлӓн
култьурывлӓ дон йӹлмӹвлӓштӹм переген кодаш, пропогандируяш дӓ нӹнӹ ӹнжӹштӹ манын
кого пӓшӓм ӹштӓ. Ти Ушемӹн пӹтӓриш вуйлатышыжы марынвлӓ лоштӹ пӓлӹмӹ сирӹзӹ
Лаулаяйнен Леэна ылын. Кӹзӹт ти Ушемӹм этнограф Лехтинен Ильдико вуйлалта.



https://mrj.wikipedia.org/wiki/%D0%9A%D0%B0%D1%80%D0%B8%D0%BE%D1%82%D0%B0%D0%BA%D0%B8%D1%81,_%D0%9A%D0%BE%D1%81%D1%82%D0%B0%D1%81

Костас Кариотакис (Κώστας Καρυωτάκης; 1896-1928) — Пелопоннесӹштӹш Триполи
халашты шачын. Афинӹн университетӹштӹ юриспруденцим тыменьӹн. Пӹтӓриш лыдыш
книгӓжӹ 1919- шӹ ин лӓктӹн (Эдемвлӓн дӓ Пӓшӓвлӓн ясышты). 1921-шӹ ин Нипентхи дӓ
1927-шӹ ин (Элеги дон Сатирӹвлӓ). Кариотакисӹн поэзиштӹжӹ француз поэзин
кишӓвлӓжӹм моаш лиэш (Францоис Жиллон, Йулес Лафоргуе дӓ Цхарлес Bауделаир).
Поэт эстетик дӓ декадент семӹнь пӓлӹмӹ ылеш, кыды шӹренжок пессимизм шӱлӹшӓн
лыдышвлӓм сирен. Авторын декадент темӹвлӓжӹ: видӹмӹ (ви) ылмаш, ӹлӹмӓш тервен
нерат лимӓш, нимат ӹштӓш лидӹмӓш дӓ ойхырымаш. Декадентвлӓ эртӹш жепӹн цевер дӓ
яжо ылмыжым тӹлненӹт. Поэт 21 июльын 1928-шӹ ин ӹшкӹмжӹм лӱэн, пуштын.



https://mrj.wikipedia.org/wiki/%D0%9A%D0%B0%D0%BF%D0%BB%D0%B8%D0%BD%D1%81%D0%BA%D0%B8%D0%B9,_%D0%AF%D0%BD

Ян Капли́нский (Jaan Kaplinski) — кырык марла эче кыды вӓрежӹ Йаан Каплински
манын сирӹмӹ (Jaan Kaplinski), 22 январь 1941, Тарту, Эстони) — эстон поэт,
эссеист, сӓрӹзӹ.

Авӓжӹ — эстон, ӓтяжӹ — полак, кыдым СССР-ын аннексижӹ паштек 1940 ин арестуйымы,
лагерьӹшты колен. Каплинский Тарту халашты кушкын, кӓнгӹжвлӓжӹм Выру хала лишнӹ
эртӓрен. Тарту университетӹштӹ роман филологин дипломжым нӓлӹн 1966. Тартуштыш
семиотиквлӓ, лӹмӹнжок Лотман Юрий Михайлович доно яжо кӹлӹм кычен. Тӹ годымок
ирвел философи, когонжок буддизм доно интересуялтын. Эстоништӹ кымдан пӓлӹмӹ
теолог, философ, филолог дӓ поэт Уку Мазинг (1909—1985) доно яжон пӓлӹмӹ ылын.



https://mrj.wikipedia.org/wiki/%D0%9A%D0%B0%D0%BB%D0%B0%D0%BC%D0%BE%D0%BD%D0%B4%D0%B8%D0%BD

Каламондин (латинлӓ Citrus ×microcarpa) — Рута йыхыш пырышы цитрус пушӓнгӹ.
Курым ыжаргы ылеш, пиш пӹсӹн кушкеш, мандарин пушӓнгӹ дӓ кумкват(фортунелла)
доно ушымы гибрид. Ылӹштӓшвлӓжӹ изивлӓ, йӹлгӹжшӹвлӓ, тотлы пышанвлӓ. Пеледӹшӹжӹ
пиш нӹжгӓ ароматан. Кӹцкӹжӹ нарынзы цӹреӓн, аромат каваштан, изи мандаринӹм
ӓшӹндӓрыктӓ. Каламондинӹм пӹтӓртӹш жепӹн декоративный кушкыш семынь, тоны кушташ
тӹнгӓлӹнӹт. Телӹм яжон тырха. Яжон кушшы дӓ пеледшӹ манын, соты вӓрӹм айырымыла.
Кӓнгӹжӹм ти кушкышым балконыш ӓль садывичӹш лыкташ лиэш. Каламондин косирын
кайжы манын, укш мычашвлӓжӹм шошым пӹчкедӹмӹлӓ.



https://mrj.wikipedia.org/wiki/%D0%99%D0%BE%D1%83%D0%BB%D1%83%D0%BF%D1%83%D0%BA%D0%BA%D0%B8

У и мӓлӓннӓ кого айо. Тӹдӹн сек тӹнг персонажшы – Ӱштӹ Кугуза (Ӱштӹ Тьотя) ылеш,
кыды тетявлӓлӓн пӹрнявлӓм (подаркавлӓм) шӓлӓтен сӓрнӓ. Европышты Ӱштӹ Тьотян
коллегыжым христиан религи доно кӹлдӓт дӓ цилӓ сӓндӓлӹкӹшток ӹшке семӹньӹштӹ
тӹдӹм лӹмдӓт. Ӱштӹ Кугуза Шартял анзыцын ӹшке пӓшӓжӹм тӹнгӓлеш. Кӹзӹтшӹ жепӹн
тӹдӹн выргемжӹ универсальный, цилӓ вӓреок ик статян ылеш – тӹдӹ якшар мӹжӓрӓн,
ош миж тӹрӓн калпакан дӓ ош пандашан лишӓшлык. Ӱштӹ Кугуза кӹзӹт сусу, йӹрӹзӹ дӓ
тетявлӓм яратышы тьотя ылеш. Тӹдӹм якшар выргемӓнӹм шӱдӹ и нӓрӹ веле пӓлӓт,
молнамжы гӹнь тӹдӹ ыжга выргемӓн сӓрнен, кидешӹжӹ ӓнгӓлтӹш пандым кычен, нолжым
кесӹм ӓль шарыкым анжыктышы маска доно мӱден шӹнден. Мары фольклорышты ти
образым Васли Кугуза лӹм доно пӓленӓ. Тӹдӹ Шартял годым сола мыч пӧрт гӹц
пӧртӹшкӹ каштын, махань-шон масаквлӓм шайыштын, мырен, ӹлӹмӓш доно кӹлдӓлтшӹ изи
инсценировкывлӓм анжыктылын дӓ пӧрт хозалан пурым, цӓшӹм дӓ шулык дон пурлыкым
согоньлен. Пӧрт хозажы ӹшке монгыржы гӹц Васли Кугузалан изи пӹрнявлӓм пуэн ӓль
хыналыктен. Мӓмнӓн йӹлмӹштӹнӓ Шартялын этимологижӹ ”шарык ял” шамаквлӓ доно
кӹлдӓлтӹн.

Васли Кугуза гань фольклор образвлӓ Скандинавиштӓт улы. Нӹнӓт ыжгам, кесӹм
анжыктышы маскым чиэн, пӧрт гӹц пӧртӹшкӹ, хутор гӹц хуторышкы каштыныт дӓ
функциштӓт марынвлӓн Васли Кугузан ганьок ылын. Шамаклан, финнвлӓ Ӱштӹ Кугузам
Joulupukki маныт. Кырык марлашкы сӓрӓш гӹнь, тидӹ ”Шартял Кесӹ” лиэш. Европыштыш
Ӱштӹ Кугузан прототипешӹжӹ Ликийӹштӹш Мира халан епископшы Валгыды (святой)
Миколай (270-347 ивлӓ) шотлалтеш. Шайытыт, вуйта тӹдӹ лишӹлвлӓлӓнжӹ палшаш
манын, шӹкш труба гӹц пӧртӹшкӹштӹ оксам кӹшкен сӓрнен. Кӹзӹт ти хала Турциштӹ
ылеш дӓ Демре маналтеш, молнам ти территориштӹ греческий-католик верӓн греквлӓ
ӹленӹт. Ти халашты Санта Клауслан ӓштемикӹм вӓк шагалтымы – тенге туроквлӓ тӹдӹм
шотеш пиштӓт. Халан ик церкӹштӹжӹ 1087-шӹ и якте ти епископын кӓпшӹ киэн дӓ ти
церкӹ ӹнде Ноэль Баба Килизе (Ӱштӹ Кугузан церкӹжӹ) лӹм доно пӓлӹ ылеш. Шартял
доно кӹлдӓлтшӹ персонаж семӹнь Валгыды Миколай пӹтӓриок Голландишкӹ толын.

Тидӹ 15-шӹ курымын лин. Голландвлӓм тангыжвлӓ мыч сӓрнӹшӹ халык семӹнь пӓлӓт дӓ
ти Валгыды Миколай лӹмӹнок тангыжышты каштшы эдемвлӓлӓн палшен. Кырык марынвлӓн
православный пантеоным анжалаш гӹнь, корнышты дӓ выжален каштшы эдемвлӓлӓн
Миколай Угодник палша манына. Тидӹжӹ гӹнь ти Валгыды Миколай доно и кӹлдӓлтеш.
Легендывлӓ шайыштыт, вуйта Валгыды Миколай Амстердамышкы пӹтӓриш гӓнӓ 6-шы
декабрьын толын. Сагажы шим каваштан тӓрзӹжӹ – негр Петер ылын, кыды Миколайлан
пӹрнявлӓм пайылаш палшен. Голландвлӓ Ӱштӹ Кугузам ӹшке семӹньӹштӹ – Синтер
(Валгыды) Клаас маныт. Тӹ годымок 6-шы декабрь епископ Миколайын колымы кечӹжӹ.
Бельгиштӹ, Европа Унионын (Ушемӹн) тӹнг сӓндӓлӹкӹштӹжӹ тӹдӹм Николаас маныт.
Франциштӹ тӹдӹм Пер Ноэль, Италиштӹ Баббо Наталь дӓ Испаништӹ Паппа Ноэль,
Германиштӹ Вайхтнахцманн лӹм доно пӓлӓт.



https://mrj.wikipedia.org/wiki/%D0%99%D0%BE%D0%B6%D0%B5%D1%84,_%D0%90%D1%82%D1%82%D0%B8%D0%BB%D0%B0

Аттила Йожеф (венгрлӓ József Attila), 11 апрель 1905, Будапешт — 3 декабрь 1937,
Балатонсарсо) — венгр поэт.

Аттила Йожеф Будапешт тӹрӹштӹ вӓрлӓнӹшӹ ик пӓшӓзӹ кварталыштыжы шачын. Ӓтяжӹ
Трансильвани гыц лӓкшӹ шавынь шолтышы, ӓвӓжӹ выргем мышшы. Аттила кымшы тетя
ылын. Кымиӓш ылмыжы годым ӓтяжӹ нелӹ ӹлӹмӓшӹм коден, Америкӹш эмигрируен дӓ
тӹшец палшаш тӹнгӓлӓм манын. Сӧрӹмӹжӹм тӹдӹ ӹштен кердде дӓ семняшкӹжӓт тӹдӹ
нигынамат пӧртӹлтде. Аттила незер ӹлӹмӓшӹн тотшым яжон пӓлен. 1919-шӹ ин тӹдӹн
ӓвӓжӹ колен. Тылык эргӓшӹм солашты ӹлӹшӹ ик родня адвокат пакыла куштен дӓ
тымден. Пӹтӓриш лыдыш книгӓжӹм Аттила Йожеф Дьула Юхашын палшымы доно
луатшӹмиӓшӹнок лыктын кердӹн. Тӹдӹ Шегед университетӹштӹ гуманизм факультетӹштӹ
тыменьӹн, варажы Венӹш дӓ Парижӹш тыменяш кен. Парижӹштӹ тыменяш тӹдӹлӓн Лайош
Хатвани палшен. Палшыкшы когоок ылде гӹнят, поэтӹн университетӹм кодымыжы шоде.
Ти жепӹн тӹдӹ марксизм, пӓшӓзӹ классын организацивлӓ дӓ модерн кунстыштыш
йогымашвлӓ доно пӓлӹмӹ лиэш. Лыдышвлӓжӹмӓт сирен, но махань ӓкӓн нӹнӹ ылыт,
тидӹм иктӓт тӹнӓм ынгылыде. Политикӹштӹш анжалтыш донжы поэт шалахай велнӹлӓ
ылын дӓ тенге 1930-шы ин легальный агыл коммуниствлӓн партиш сирӓлтеш. Партиштӹ
пиш активно пӓшӓм ӹштӓ. Революци шӱлӹшӓн лыдышвлӓм сирӓ. Тидӹ гишӓн 1930-шы
ивлӓн судыш тӹдӹм пуат. Кымлышы ивлӓнок тӹдӹн теорин анжалтышыжат пингӹдемеш.



https://mrj.wikipedia.org/wiki/%D0%98%D0%BD%D1%8E%D0%BF%D0%B8%D0%B0%D0%BA%D0%B2%D0%BB%D3%93

Инюпиаквлӓ (инюпиакла Iñupiaq sg Iñupiak dual Iñupiat pl ) — эскимос группыш
пырышы инюпиак йӹлмӹлӓ попышы йыдпел Аляскышты ӹлӹшӹ инуит халык. Инюпиаквлӓ
цилажӹ 13 500 нарӹн ылыт.

Норт-Слоуп (North Slope Borough) : Анактувук Пасс (Anaqtuuvak , Naqsraq),
Аткасук (Atqasuk), Барроу (Utqiaġvik , Ukpiaġvik), Кактовик (Qaagtuviġmiut),
Нуиксат (Nuiqsat), Пойнт-Лей (Kali), Пойнт-Хоуп (Tikiġaq), Уейнрайт ( Ulġuniq)

Нортуэст-Арктик (Northwest Arctic Borough) : Амблер (Ivisaappaat), Бакленд
(Nunatchiaq), Диринг (Ipnatchiaq), Киана (Katyaak , Katyaaq), Кивалина
(Kivalliñiq), Кобук (Laugviik), Коцебу (Qikiqtaġruk), Ноатак (Nuataaq ), Нурвик
(Nuurvik), Селавик (Siilvik , Akuligaq ), Шаньнак (Isiŋnaq , Nuurviuraq)

Ном (Nome Census Area) : Аналаклит (Uŋalaqłiq), Головин (Siŋik), Койук (Quyuk),
Ном ( Анактувук ), Теллер (Tala), Теллер-Мишен (Sitaisaq , Sinauraq ), Уэльс
(Kiŋigin), Шактулик (Saqtuliq), Шишмареф (Qiġiqtaq)



https://mrj.wikipedia.org/wiki/%D0%98%D0%BB%D0%B4%D1%83%D1%88%D0%BA%D0%B8%D0%BD%D0%B0,_%D0%9C%D0%B0%D1%80%D0%B8%D1%8F_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%BD%D0%B0

24 апрельӹн 1944 ин Пайскырык кымдемӹн Лапата солаэш шачын. 7 классым Пайскырык
школышты пӹтӓрен. 8 класс гӹц 10 класс якте Пистерлӓ школышты тыменьӹн. 1961-65
ивлӓн Мары педагогический институтышты тыменьӹн. 1972 и якте Шӹргӹдӹр школышты
труен. 1972 -82 ивлӓн Кырык мары райисполкомышты пӓшӓм ӹштен. 1982-1997 ивлӓн
Цикмӓ халан коррекционный школышты пӓшӓлен.

3 книгам ӹшке шотешӹжӹ лыктын: "Лапатаэм - шачмы вӓрем" (Тетявлӓлан дӓ
ӓтя-ӓвӓвлӓлӓн), "Парсын савыц" (Колхоз ӹлӹмӓш, Оленан тырхымаш яратымашыжы
гишан),"Батрачка" (Сирӹзӹн тетя годшы жепшӹ). Вес книгӓвлалан йӓмдылӹмӹ
материалвлӓжӹ Мары книга издательствышты киӓт: "Ӓтя-ӓван кудывичӹштӹ", "Тӹлзӹвлӓ
- 12".



https://mrj.wikipedia.org/wiki/%D0%98%D0%B7%D0%B8_%D0%99%D1%8B%D0%BB%D0%B9%D3%93%D0%BB

Изи Йылйӓл (рушла Наумово) — сола Кырык сирӹштӹ, Ковашан мӱлӓндӹшкӹжӹ пырышы
сола.

Вургымла монгырштӹ Цикмӓ- Пӹзӹкныр корны вӓрлӓнӓ, Пӹзӹкныр гӹц 5 уштыш нӓрӹ.
Яндуш, Тьокан, Кӹневичӹ, Изи, Кого карем дӓ Мӧрвичӹнер лишнӹ. 1717-шӹ ин Изи
Йылйӓлштӹ 29 кудвичӹ ылын (75 пӱэргӹ дӓ 71 ӹдӹрӓмӓш). 1795-шӹ ин 33 кудвичӹ
ылын, Ӓнгӹрвуйштӹ - 7 кудвичӹ ылын. 1859-шӹ ин Изи Йылйӓлштӹ 26 кудвичӹ ылын (75
пӱэргӹ дӓ 86 ӹдӹрӓмӓш). 1898-шӹ ин 22 кудвичӹ ылын (58 пӱэргӹ дӓ 48 ӹдӹрӓмӓш).
1909-шӹ ин 24 кудвичӹ ылын, 121 (60 пӱэргӹ дӓ 61 ӹдӹрӓмӓш) эдем ӹлен. 1925-шӹ ин
129 эдем ӹлен. 1929-шӹ ин 31 кудвичӹ ылын, 153 эдем ӹлен. 149 - марын дӓ 4 -
рушан. 2001-шӹ ин 34 кудвичӹ ылын, 94 (36 пӱэргӹ дӓ 58 ӹдӹрӓмӓш) эдем ӹлен.



https://mrj.wikipedia.org/wiki/%D0%93%D1%80%D0%B8%D0%B3%D0%BE%D1%80%D1%8Ce%D0%B2-%D0%AD%D0%BC%D3%93%D1%88_%D0%9F%D1%91%D1%82%D1%80

Пeтр Григорьeв-Эмӓш (1883 — 1938) — халыкнам соты корнышкы лыкташ цацышывлӓ
логӹц иктӹжӹ. Тымдышы, сӓрӹзӹ, тымдымаш книгӓвлӓн авторжы дӓ поэт,
педагог-организатор, литератор, Пӓшӓн Геройжы. П.Г. Григорьев 1883 ин 10 июльын
Эмӓнсолашты хресӓнь семняэш шачын. Атяжӹ, Кыргӧри, Шатров йых гыц ылын, тӹдӹ
1901-шӹ ин колен, нӹл иштӹ, 1905-шӹ ин ӓвӓжӓт колен. Туан солаштышы школым дӓ
Пӧртныр кок классан училищӹм тымень пӹтӓрӹмӹкӹжӹ, Петӹр Азаньышты учительский
семинарим тымень лӓктӹн дӓ Моркы кымдемышты Уньжа кок классан школышты пӓшӓлен.
Руш Кугижӹ годым школышты марла тымдымашым яралеш шотлыделыт, а Эмӓш ӹшке
тыменьшӹвлӓлӓнжӹ марла ынгылдараш цацен, Уньжа школышты тымдымыжы годым, толшаш
мары сирӹзӹвлӓлӓн: Чавайн Сергелӓн, Миколай Мухинлӓн, Андрей Эшкининлӓн, Тыныш
Осиплӓн ӹлӹмӓш корныш лӓктӓш палшен. Икшӹ руш революци жепӹн Азаньыштышы
революционервлӓ доно кӹлӹм кычен, листовкывлӓм шӓрен, ӹшкеӓт нӹнӹм марла сирен.
Тидӹ гишан тӹдӹм 1906 ин арестуенӹт да Царевококшайскыштышы тюрьмаш питӹренӹт.
Кок тӹлзӹ гӹц ирӹкӹш лыкмыкы, тӹдӹлан школышты пашам ӹшташ царенӹт. 1907 ин
Оренбург губерняшкӹ, школышкы пӓшӓм ӹштӓш кеӓ, тӹштӓт тӹдӹм кок тӹлзӹ гӹц
карангденӹт. Цикмӓ халашкы мӹнгеш толмыкыжы, частный уроквлӓм веле пуэн ӹлен.
Семням пукшаш нелӹылын, седӹндон тӹдӹ 1910 ин Астрахань уездӹш кеӓ, коллоэцвлӓн
поселкышты частный школым пачеш, тетявлӓм тымда. 1912 ин веле тӹдӹлӓн школышты
тымдаш официальный разрешеним пуат.



https://mrj.wikipedia.org/wiki/%D0%93%D1%80%D0%B8%D0%B3%D0%BE%D1%80%D1%8Ce%D0%B2-%D0%AD%D0%BC%D3%93%D1%88,_%D0%9F%D1%91%D1%82%D1%80

Пeтр Григорьeв-Эмӓш (1883 — 1938) — халыкнам соты корнышкы лыкташ цацышывлӓ
логӹц иктӹжӹ. Тымдышы, сӓрӹзӹ, тымдымаш книгӓвлӓн авторжы дӓ поэт,
педагог-организатор, литератор, Пӓшӓн Геройжы. П.Г. Григорьев 1883 ин 10 июльын
Эмӓнсолашты хресӓнь семняэш шачын. Атяжӹ, Кыргӧри, Шатров йых гыц ылын, тӹдӹ
1901-шӹ ин колен, нӹл иштӹ, 1905-шӹ ин ӓвӓжӓт колен. Туан солаштышы школым дӓ
Пӧртныр кок классан училищӹм тымень пӹтӓрӹмӹкӹжӹ, Петӹр Азаньышты учительский
семинарим тымень лӓктӹн дӓ Моркы кымдемышты Уньжа кок классан школышты пӓшӓлен.
Руш Кугижӹ годым школышты марла тымдымашым яралеш шотлыделыт, а Эмӓш ӹшке
тыменьшӹвлӓлӓнжӹ марла ынгылдараш цацен, Уньжа школышты тымдымыжы годым, толшаш
мары сирӹзӹвлӓлӓн: Чавайн Сергелӓн, Миколай Мухинлӓн, Андрей Эшкининлӓн, Тыныш
Осиплӓн ӹлӹмӓш корныш лӓктӓш палшен. Икшӹ руш революци жепӹн Азаньыштышы
революционервлӓ доно кӹлӹм кычен, листовкывлӓм шӓрен, ӹшкеӓт нӹнӹм марла сирен.
Тидӹ гишан тӹдӹм 1906 ин арестуенӹт да Царевококшайскыштышы тюрьмаш питӹренӹт.
Кок тӹлзӹ гӹц ирӹкӹш лыкмыкы, тӹдӹлан школышты пашам ӹшташ царенӹт. 1907 ин
Оренбург губерняшкӹ, школышкы пӓшӓм ӹштӓш кеӓ, тӹштӓт тӹдӹм кок тӹлзӹ гӹц
карангденӹт. Цикмӓ халашкы мӹнгеш толмыкыжы, частный уроквлӓм веле пуэн ӹлен.
Семням пукшаш нелӹылын, седӹндон тӹдӹ 1910 ин Астрахань уездӹш кеӓ, коллоэцвлӓн
поселкышты частный школым пачеш, тетявлӓм тымда. 1912 ин веле тӹдӹлӓн школышты
тымдаш официальный разрешеним пуат.



https://mrj.wikipedia.org/wiki/%D0%93%D0%B2%D0%B8%D1%87%D0%B8%D0%BD%D0%B2%D0%BB%D3%93

Гвичинвлӓ (тошты лӹмжӹ Кучинвлӓ ; гвичинлӓ Gwich’in ; англла Gwich’in, Kutchin )
— атабаск группыш пырышы гвичин йӹлмӹлӓ попышы АУШ-н йыд-ирвел Аляска штатышты
дӓ Канадын Юкон дон Йыд-вадывел территоривлӓ штатвлӓштӹ ӹлӹшӹ дене халык.
Гвичинвлӓ цилажӹ 2397 (йӹлмӹ 310) нарӹн ылыт.

Yukon-Koyukuk Census Area : Арктик-Виллидж (Vashrąįį K’o˛ o˛), Бирч-Крик
(Deenduu), Венети (Vįįhtąįį ), Каньон-Виллидж (Łąįį Tree Zhee), Сёркл (Dan Zhit
Haainlaii ), Форт-Юкон (Gwichyaa Zheh), Чалкитсик (Jałk’iitsik ), Чандалар
(йогы) (T’eedriinjik)

Канада — Юкон: Олд-Кроу (Teechik ), Пил йогы (Teetl'it Gwinjik), Поркьюпайн
(йогы) (Ch’ôonjik )

Канада — Йыд-вадывел территоривлӓ: Аклавик (Akłavik), Инувик (?), Телит-Же
(Teetl'it Zheh), Цигетчик (Tsiigehtchic)



https://mrj.wikipedia.org/wiki/%D0%92%D1%83%D0%B9%D1%8B%D0%BC_%D0%B2%D0%B0%D0%BB%D1%82%D0%B0%D1%88

Вуйым валташ ‘отчаиваться, отчаяться, приходить, прийти в уныние, в отчаяние,
огорчаться, огорчиться’. [Автор:] Ма керӓлӹм нӓлӓш оксаштат [колхозын] уке ылын.
Колхозниквлӓ вуйым кымык сӓкӹделыт (Н.Игнатьев. Изи Йынгы. Т.1. 1995: 317).
[Автор:] Не было денег [у колхоза] купить даже самое необходимое, но колхозники
не отчаивались. [Петр:] «Пакыла тымдаш палшаш ак шӱдеп... – игуменӹн попымыжым
ӓшӹндӓрен, тумаем. – Тыменяшӓт ак шӱдеп гӹнь, кыце вара ӹне эдемжӹ лимӹлӓ? Ӓнят
йориок мужик мужикок лижӹ манын, ак тымдеп?» Вуем сӓкӓлтӹшӹмӓт, лӓктӹм
(Н.Игнатьев. Мондыдымы. Т.1. 1995: 124). [Петр:] «Дальше не разрешают помогать в
учебе... – думаю, вспоминая слова игумена. – Если учиться не дают, то как стать
человеком? Может быть, специально не учат, чтобы мужик мужиком остался?» Вышел,
повесив голову.



https://mrj.wikipedia.org/wiki/%D0%92%D0%BE%D0%BB%D0%BE%D0%B4%D1%8C%D0%BA%D0%B8%D0%BD,_%D0%9D%D0%B8%D0%BA%D0%BE%D0%BB%D0%B0%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Николай Николаевич Володькин — поэт, 2 декабрьын 1932-шы ин Кырык мары районын
Сарапай солаэш шачын. Йоласал школым пӹтӓрен. 1954-1959-шӹ ивлӓн Н.К. Крупская
лӹмӓн МКПИ-н физика-математика факультетӹштӹжӹ тыменьӹн. Поэтӹн пынжы лӹвец
техень лыдыш книгӓвлӓ лӓктӹнӹт: «Ялгорны», «Цӱӓ-цӱӓ», «Шошымлана шӹжӹ». Тенгеок
тӹд ӹ В.Кокэн псевдолӹм доно сирен.Кудлушы ивла… Кырык Мары сирышывла лош тынам
«У коэ» пырен кеа. Шумыштышты шолшым, ужмым да шижмым тиды йых тугӹ пырхалтенок
лыкташ цацен. Мане, ныны логӹц циланок поэзи корныш цат шагал шоктыделыт. Но
Иван Горныйын, Николай Егоровын, Евгений Першуткинӹн, Мстислав Саватеевӹн,
Авенир Апатеевӹн, Анатолий Атюловын, Геннадий Харитоновын ты жеп лыдшывла докы
шомы жеп лин. Да тиды радышток Николай Николаевич Володькин шалга. «Кок эн» -
ӹшкӹмжӹн да атяжӹн лӹм гӹц пӹтариш буквавлам налын, ышкыланжы псевдонимым шанен
лыктын.



https://mrj.wikipedia.org/wiki/%D0%92%D0%B8%D1%85%D0%BC%D0%B0%D0%BD%D0%BD,_%D3%B0%D1%80%D0%B9%D3%A7

Ӱрйӧ Вихманн (финнлӓ Yrjö Wichmann (1868–1932) — 1920–1932-шы ивлӓ лошты
Хельсинки университетӹштӹ финн-угр йӹлмӹвлӓн профессорын пӓшӓжӹм ӹштен. Финн-Угр
Ушемӹн стипедиатшы семӹнь 1891–1892 дӓ 1894-шӹ ин удмурт йӹлмӹм дӓ 1905-1906-шы
ивлӓн мары йӹлмӹвлӓм шӹмлен. Кырык сирӹштӹ ылмыжы годым Йоласалышты кӹм тӹлзӹ
(1905-шӹ ин октябрь гӹц 1906-шы ин январь якте) ӹлен, туан йӹдмӹнӓм шӹмлен дӓ
махань-шон фотографивлӓм ӹштен. «Кырык мары районын солавлӓн историштӹ« книгӓштӹ
анжыктымы Йоласал церкӹн фотожы тӹдӹн ылеш. Йоласалышты тӹдӹ вӓтӹжӹ Йулиа
Вихманн доно иквӓреш ылыныт. Тидӹ гишӓн 2007-шӹ ин лӓкшӹ Цикмӓ журналышты пӓлен
нӓлӓш лиэш. Вихманн тенгеок коми дӓ Трансильваништӹ ӹлӹшӹ чанго-венгрвлӓн
йӹлмӹштӹм шӹмлен.



https://mrj.wikipedia.org/wiki/%D0%92%D0%B5%D1%82%D0%BA%D0%B8%D0%BD%D0%B0,_%D0%AE%D0%BB%D0%B8%D1%8F_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%BD%D0%B0

Юлия Алексеевна Веткина — лӹмлӹ кӓрш мастар, мырызы, педагог, Мары Эл
Республикыштышы культурын заслуженный пӓшӓзӹжӹ (1994). Тӹдӹ 1954 ин Микрӓк вел
Петуксолаэш шачын. Микрӓк кӹдӓлӓш школышты тыменьмӹжӹ годым музыкальный школыш
каштын, кӓрш доно шакташ тыменьӹн. 1969 ин 8 класс паштек Йошкар-Олаш кен,
И.С.Палантай лӹмӓн музыкальный училищӹш, дирижерско-хоровой отделениш, кӓрш
классыш, тыменяш пырен (тымдышыжы Скулкина Л.П. лин). 1973 ин училищӹм тымень
пӹтӓрӹмӹкӹжӹ Микрӓк тетя музыкальный школыш толын дӓ шукы жеп тӹштӹ пӓшӓм ӹштен,
тетявлӓм кӓрш доно шакташ тымден, тенгеок кӹдӓлӓш школышты музыка урокым
эртӓрен. Юлия Алексеевна пулӓ жеп «Шӹжвӹк» ансамбльышты мырен дӓ кӓршӹм шактен,
мыры конкурсвлӓштӹ дӓ гала-концертвлӹштӹ ик гӓнӓ веле агыл лауреат лӹмӹм сӹнген
нӓлӹн, 1995 ин «Голоса России» телерадиоконкурсышты лауреат дӓ дипломант лин.
Кӓрш ансамбль доно шукы гӓнӓ республикыштына, Российӹштӹшӹ кого халавлӓштӹ дӓ
вес сӓндӓлӹквлӓшт ӹмырен дӓ шактен каштын. Тӹдӹ творческий пӓшӓлӓнӓт шукы жепӹм
айырен. 1995 ин «Кӓрш» лӹмӓн мыры сборникӹм пецӓтлен лыктын.



https://mrj.wikipedia.org/wiki/%D0%92%D0%B5%D1%81%D0%BA%D0%B5_%D0%9C%D0%B8%D1%85%D0%BA%D0%B5%D0%BB%D1%8C

Михкель Веске (эстонла: Mihkel Veske) 28 (16) январьын 1843-шы ин шачын - 16-шы
майын 1890-шы ин колен.

Эстоништӹ Веске йӹлмӹзӹ семӹнь веле агыл пӓлӹ, тӹдӹ тенгеок туан халыкшым
понгыжтарымы пӓшӓмӓт шукым ӹштен, поэт ылын. Тӹдӹн сирен кодымы лыдышвлӓжӹ
мырышкы сӓрнӓлтӹнӹт, кыдывлӓм халык кӹзӹтӓт мыра: Кырыкыш кузенӓ, Туан пӧртем
шуэн коденӓм.

Азанышты тӹдӹ финн-угр йӹлмӹвлӓм шӹмлен, экспедицивлӓ доно марынвлӓ дӓ мордвавлӓ
докы каштын. Веске кырык мары йӹлмӹм келгӹн шӹмлен дӓ туан йӹлмӹнам сирӹмӓштӓт
тӹдӹ ӹшке кишӓжӹм коден: тӹдӹ сирӹмӹ йӹлмӹшкӹна «ы» буквам пырташ темлен. Тидӹ
гӹц пасна мары йӹлмӹвлӓм кок группеш шелӹн, кыдывлӓм вадывел мары дӓ ирвел мары
йӹлмӹ манын. Пӹтӓришӹшкӹжӹ цикмӓнӓйвлӓ (кырык дӓ кожла марывлӓ) дон йӓрӓнгӓ
(кӹзӹтшӹ йыдвел-вадывел) марывлам, кокшышкыжы алык марынвлӓм пыртен.
Экспедицивлӓжӹ паштек М. Веске шӹмлӹмашвлӓм сирен, кӹшецӹн теве мам пӓлен нӓлӓш
лиэш: Угарман губернян Макар уездӹштӹжӹ Веске статистикышты анжыктымы 5 мары
солам агыл, а 8 солам дӓ Шурдӹнг уездӹштӹ 2-ым агыл, а 15 шотлен лыктын. Мары
халыкын 3 йиш выргемжӹ гишӓн пӓлдӹртен, кырык дӓ алык марынвлӓн йӹлмӹштӹш
айыртемвлӓн шӹмлен, Кокшамар солашты коллоэц артельын пӓшӓ принципвлӓжӹм шӹмлен,
кыце Пӧртныр волостьыштыш кырык мары хресӓньвлӓ прававлӓштӹм пӓлӓт, шӹмлен,
тенгеок шукы жанран мырывлам поген дӓ сӱӓн, эдем тайымы дӓ ӓштӹмӹ овуцавлам
сирен нӓлын. Азанышты яжо кӹлӹм алык мары профессор Иван Смирнов доно яжо кӹлӹм
кӹчен дӓ тӹдӹн палшымыжы доно экспедицивлӓшкӹжӓт тӹдӹн палшымыжы доно каштын.
1889-шӹ ин шошым Веске экспедици доно Кырык сирӹш толын дӓ Салымсолашты,
Солаволкышты, Пӧртнырышты дӓ Шур монастирӹштӹ ылын. Ти корнышты ылмыжы годым 100
утла кырык мары халык мырым сирен нӓлӹн, лексикографи материалым поген.



https://mrj.wikipedia.org/wiki/%D0%92%D0%B0%D0%BB%D0%B5%D1%80%D0%B8_%D0%9C%D0%B8%D0%BA%D0%BE%D1%80

Валерий Никандрович Аликов (псевдолӹмжӹ Валери Микор; 1-шӹ январьын, 1960,
Ӓвӓсир – 11-шӹ сентябрьын, 2016, Хельсинки) — Поэт, сӓрӹзӹ, сӹлнӹшая критик. Шур
школ паштек Угарманышты техникумышты, Тарту дӓ Хельсинки университетвлӓштӹ
тыменьӹн. Тарту университетӹн философи факультетшӹм пӹтарен, кымдан пӓлӹмӹ
семиотик Лотман Юрий Михайловичӹн лекцивлӓжӹм колыштын. Хельсинкиштӹ лӓкшӹ Цикмӓ
журналын редакторжы. «Шӓла тигрвлӓн мӱлӓндӹлӓн» лыдыш книгӓ (1999 и) дон «Пӧрт
Шур сирӹштӹ» новелла-эссе книгӓм (2004 и) сирен. Лыдышвлӓжӹм англ, немӹц, коми,
руш, удмурт, финн, француз дӓ эстон йӹлмӹвлӓш сӓрӹмӹ.



https://mrj.wikipedia.org/wiki/%D0%91%D0%BE%D1%80%D0%BD%D0%B5%D0%BC%D0%B8%D1%81%D1%81%D0%B0,_%D0%9F%D0%B5%D1%82%D0%B5%D1%80

Петер Борнемисса (Bornemisza Péter, 1535—1584) — драмывлӓ дон кӹтӹк новеллывлӓм
сирӹшӹ семӹнь пӓлӹ ылеш. ӹрвезӹ курымжым тӹдӹ Германиштӹ, Италиштӹ ӹлен, вара
Веныш кеен. Тӹштӹ профессор Дьӧрди Таннер доно пӓлӹмӹ лин, кыды Петерлӓн
Софоклын «Электрам» венгр йӹлмӹш сӓрӓш шанымашым пуэн. 1560-шы ивлӓн тӹдӹ
Кугижӓн канцеляриштӹ служен, вара паян дворян семняштӹ гувернер ылын. Но тӹдӹн
шӱмжӹ вес йиш пӓшӓм ӹштӓш шыпшын дӓ тенге Кӱшӹл Венгриштӹ тӹдӹ проповедньӹкӹн
пӓшӓм ӹштӓш тӹнгӓлеш. «Келтӹмӓшӹн аздарымыжы» (Ördögi kísértétek, 1578) книгӓ
лыкмы паштек тӹдӹлӓн махань-шон нелӹцвлӓм тырхаш вӓрештӹн. Борнемисса пӓшӓштӹжӹ
кӹлӹм кычышы класс ваштареш утла туран сирен. Тӹдӹм католицизм церкӹ тидӹ гишӓн
суен. автор Венышты тюрмӓштӹ шӹнзен, но тӹшец шӹлӹн кердӹн. Пакылаш ӹлӹмӓшӹжӹм
И. Балашши лӹмӓн дворян доны эртӓрен дӓ Библим сӓрен, «Тӱнымбал историм» сирӓш
шанен ылын, но колымашыжы ти пӓшӓм ӹштӓш пуде.



https://mrj.wikipedia.org/wiki/%D0%91%D0%BE%D0%BB%D0%BE%D0%BD%D1%8C%D3%93%D1%81%D0%B8%D1%80

Болонихӓ (рушла деревня Болониха) Изи Йынгы ӓнгӹрӹн вургымла сирӹштӹжӹ вӓрлӓнӓ.
Октябрьский якте 3 уштыш. Сола лӹм «Болона» (нарост на дереве) мыскылымы фамили
доно кӹлдӓлтӹн.

1646-шы и — 7 кудывичӹ (11 пӱэргӹ); 1717-шӹ и — 7 кудывичӹ (47 пӱэргӹ, 48
ӹдӹрӓмӓш); 1795-шӹ и — 43 кудывичӹ (101 пӱэргӹ, 134 ӹдӹрӓмӓш); 1859-шӹ и — 46
кудывичӹ (105 пӱэргӹ, 121 ӹдӹрӓмӓш); 1897-шӹ и — 50 кудывичӹ (130 пӱэргӹ, 140
ӹдӹрӓмӓш); 1915-шӹ и — 53 кудывичӹ, 247 эдем; 1919-шӹ и — 60 кудывичӹ, 290 эдем
(128 пӱэргӹ, 162 ӹдӹрӓмӓш); 1925-шӹ и — 289 эдем; 1929-шӹ и — 71 кудывичӹ, 314
эдем; 1940-шӹ и — 79 кудывичӹ, 358 эдем; 2001-шӹ и — 67 кудывичӹ, 75 эдем (37
пӱэргӹ, 38 ӹдӹрӓмӓш).



https://mrj.wikipedia.org/wiki/%D0%90%D1%85%D1%82%D0%B8%D1%81%D0%B0%D0%B0%D1%80%D0%B8,_%D0%9C%D0%B0%D1%80%D1%82%D1%82%D0%B8

Мартти Ахтисаари (финнлӓ Martti Oiva Kalevi Ahtisaari) (ш. 23-шы июнь-ын 1937-шӹ
ин, Viipuri, (марла Выборг)) Финлянди (Суоми) Республикын 10-шы президентжӹ
(1994-2000). Президент лимӹжӹ якте Вескид пӓшӓ министерствышты дипломат пӓшӓм
ӹштен, Ушымы Халыквлӓн Организациштӹ (англла UN, рушла ООН) палшыкалышы
секретарь ылын. Тырым шагалтымы Нобельӹн премижӹм пумы гишӓн 10.10.2008
увертӓрӹмӹ дӓ ти премим 10.12.2008 Норвегин вуйхалаштыжы, Ослошты тӹдӹлӓн
кычыктымы. Тидӹ гӹц пасна ти инок Мартти Ахтисаарилӓн октябрь тӹлзӹн ЮНЕСКО-н
(англла UNESCO) премижӹм пумы.

Мартти Ахтисаари халыквлӓлоштыш организацивлӓштӹ пӓшӓм 1960-шы ивлӓ годшен
ӹштен. Шукы вижӹм гражданский вырсы тервен нерат лишӹ Намибим тыр дӓ демократи
йӧн доно виӓнгмӹ корныш колтымашкы пиштен. Ти виӓнгмӹ корнын тӹнг негӹцшӹ у школ
системӹм айырымаш ылын. Ахтисаари семӹнь, кугижӓнӹш у корнывлӓ доно виӓнгнежӹ
гӹнь, тӹдӹ пӹтӓриок, у школ системӹм ӹшкӹлӓнжӹ айырышашлык, вет такеш агыл,
сӓмӹрӹквлӓ кугижӓнӹшӹн толшашыжы ылыт манын попат. Намиби гӹц пасна, Мартти
Ахтисаари тенегок Филиппинышты икӹжӓк-иктӹштӹ ваштареш кредӓлшӹ этнический
кланвлӓ лошты тыр лижӹ манын, кого пӓшӓм ӹштен. Тенгеок Косово проблемӹм
решӹмӓштӓт нобелист кого рольым мадын.

Традици семӹнь, Нобельӹн премижӹм кок вӓре пайылат: тыр шагалтымы премим Ослошты
хими, физика, эконмика дӓ литература премим Стокгольмышты пуат. Нобелист
Ахтисаари лӹмеш, Осло хала мэриштӹ кого айо эртен, кышты Норвегин кугижӓжӹ
Гаральд ылын. Традици семӹнь нобелист лӹмеш кого концертӹм пуат. Нобелистӹм
кымылангдаш толшывла Осло мэри анзыкы погыненыт, нӹнӹ лошты Норвегиштӹ
эмиграциштӹ ӹлӹшӹ шукы косовец ылын. Кидӹштӹштӹ нӹнӹ Косовон йолажым
вӹльгӹжтӓрен шалгенӹт. Мартти Ахтисаари мэрин балконжы гӹц халыкым пурештен.

Стокгольмыштат Нобель айом Хала пӧртӹштӹ (мэриштӹ) эртӓрӓт. Ослошты ти церемони
10-шы декабрьын эртӓ гӹнь, Швецин вуйхалаштыжы тидӹм 12-шы декабрьын эртӓрӓт.
Нобелиствлӓ гӹц пасна ти айошты 1000 утла хына ылын. Хынавлӓ лошты традици
семӹнь Швецин кугижӓжӹ Карл Густав, кугижӓтар Сильвия, принцесса Виктуриа,
принцесса Мадлен дӓ принц Карл Филипп, сӓндӓлӹкӹн политика, шӹнцӹмӓш (наука) дӓ
культура элитыжы ылын. Айон хозажы – Нобель Комитет. 2008-шы ин Нобель премим
пумы программышты кым чӓсӓк пелӓк шыпшылтшы айо вады качкыш паштек концерт дон
танцывлӓ ылыныт. Вады качкышын ӓкшӹ 170 евро. Шергӓш агыл гӹнят, ти айошкы
вӓрештӓш куштылгы агыл. Нобелиствлӓ сагашты 46 эдемӹм канден кердӹнӹт
(роднявлӓм, лишӹл тӓнгвлӓм, коллегӹвлӓм), нӹнӹ гӹц пасна тышты 200 нӓрӹ студент
ылын. Нобельӹн лауреатвлӓ гишӓн шукыракым интернетышты Nobel prise лӹм доно
пӓлен нӓлӹдӓ.



https://mrj.wikipedia.org/wiki/%D0%90%D1%85%D1%82%D0%B8%D1%81%D0%B0%D0%B0%D1%80%D0%B8%2C_%D0%9C%D0%B0%D1%80%D1%82%D1%82%D0%B8

Мартти Ахтисаари (финнлӓ Martti Oiva Kalevi Ahtisaari) (ш. 23-шы июнь-ын 1937-шӹ
ин, Viipuri, (марла Выборг)) Финлянди (Суоми) Республикын 10-шы президентжӹ
(1994-2000). Президент лимӹжӹ якте Вескид пӓшӓ министерствышты дипломат пӓшӓм
ӹштен, Ушымы Халыквлӓн Организациштӹ (англла UN, рушла ООН) палшыкалышы
секретарь ылын. Тырым шагалтымы Нобельӹн премижӹм пумы гишӓн 10.10.2008
увертӓрӹмӹ дӓ ти премим 10.12.2008 Норвегин вуйхалаштыжы, Ослошты тӹдӹлӓн
кычыктымы. Тидӹ гӹц пасна ти инок Мартти Ахтисаарилӓн октябрь тӹлзӹн ЮНЕСКО-н
(англла UNESCO) премижӹм пумы.

Мартти Ахтисаари халыквлӓлоштыш организацивлӓштӹ пӓшӓм 1960-шы ивлӓ годшен
ӹштен. Шукы вижӹм гражданский вырсы тервен нерат лишӹ Намибим тыр дӓ демократи
йӧн доно виӓнгмӹ корныш колтымашкы пиштен. Ти виӓнгмӹ корнын тӹнг негӹцшӹ у школ
системӹм айырымаш ылын. Ахтисаари семӹнь, кугижӓнӹш у корнывлӓ доно виӓнгнежӹ
гӹнь, тӹдӹ пӹтӓриок, у школ системӹм ӹшкӹлӓнжӹ айырышашлык, вет такеш агыл,
сӓмӹрӹквлӓ кугижӓнӹшӹн толшашыжы ылыт манын попат. Намиби гӹц пасна, Мартти
Ахтисаари тенегок Филиппинышты икӹжӓк-иктӹштӹ ваштареш кредӓлшӹ этнический
кланвлӓ лошты тыр лижӹ манын, кого пӓшӓм ӹштен. Тенгеок Косово проблемӹм
решӹмӓштӓт нобелист кого рольым мадын.

Традици семӹнь, Нобельӹн премижӹм кок вӓре пайылат: тыр шагалтымы премим Ослошты
хими, физика, эконмика дӓ литература премим Стокгольмышты пуат. Нобелист
Ахтисаари лӹмеш, Осло хала мэриштӹ кого айо эртен, кышты Норвегин кугижӓжӹ
Гаральд ылын. Традици семӹнь нобелист лӹмеш кого концертӹм пуат. Нобелистӹм
кымылангдаш толшывла Осло мэри анзыкы погыненыт, нӹнӹ лошты Норвегиштӹ
эмиграциштӹ ӹлӹшӹ шукы косовец ылын. Кидӹштӹштӹ нӹнӹ Косовон йолажым
вӹльгӹжтӓрен шалгенӹт. Мартти Ахтисаари мэрин балконжы гӹц халыкым пурештен.

Стокгольмыштат Нобель айом Хала пӧртӹштӹ (мэриштӹ) эртӓрӓт. Ослошты ти церемони
10-шы декабрьын эртӓ гӹнь, Швецин вуйхалаштыжы тидӹм 12-шы декабрьын эртӓрӓт.
Нобелиствлӓ гӹц пасна ти айошты 1000 утла хына ылын. Хынавлӓ лошты традици
семӹнь Швецин кугижӓжӹ Карл Густав, кугижӓтар Сильвия, принцесса Виктуриа,
принцесса Мадлен дӓ принц Карл Филипп, сӓндӓлӹкӹн политика, шӹнцӹмӓш (наука) дӓ
культура элитыжы ылын. Айон хозажы – Нобель Комитет. 2008-шы ин Нобель премим
пумы программышты кым чӓсӓк пелӓк шыпшылтшы айо вады качкыш паштек концерт дон
танцывлӓ ылыныт. Вады качкышын ӓкшӹ 170 евро. Шергӓш агыл гӹнят, ти айошкы
вӓрештӓш куштылгы агыл. Нобелиствлӓ сагашты 46 эдемӹм канден кердӹнӹт
(роднявлӓм, лишӹл тӓнгвлӓм, коллегӹвлӓм), нӹнӹ гӹц пасна тышты 200 нӓрӹ студент
ылын. Нобельӹн лауреатвлӓ гишӓн шукыракым интернетышты Nobel prise лӹм доно
пӓлен нӓлӹдӓ.



https://mrj.wikipedia.org/wiki/%D0%90%D1%82%D1%82%D0%B8%D0%BB%D0%B0_%D0%99%D0%BE%D0%B6%D0%B5%D1%84

Аттила Йожеф (венгрлӓ József Attila), 11 апрель 1905, Будапешт — 3 декабрь 1937,
Балатонсарсо) — венгр поэт.

Аттила Йожеф Будапешт тӹрӹштӹ вӓрлӓнӹшӹ ик пӓшӓзӹ кварталыштыжы шачын. Ӓтяжӹ
Трансильвани гыц лӓкшӹ шавынь шолтышы, ӓвӓжӹ выргем мышшы. Аттила кымшы тетя
ылын. Кымиӓш ылмыжы годым ӓтяжӹ нелӹ ӹлӹмӓшӹм коден, Америкӹш эмигрируен дӓ
тӹшец палшаш тӹнгӓлӓм манын. Сӧрӹмӹжӹм тӹдӹ ӹштен кердде дӓ семняшкӹжӓт тӹдӹ
нигынамат пӧртӹлтде. Аттила незер ӹлӹмӓшӹн тотшым яжон пӓлен. 1919-шӹ ин тӹдӹн
ӓвӓжӹ колен. Тылык эргӓшӹм солашты ӹлӹшӹ ик родня адвокат пакыла куштен дӓ
тымден. Пӹтӓриш лыдыш книгӓжӹм Аттила Йожеф Дьула Юхашын палшымы доно
луатшӹмиӓшӹнок лыктын кердӹн. Тӹдӹ Шегед университетӹштӹ гуманизм факультетӹштӹ
тыменьӹн, варажы Венӹш дӓ Парижӹш тыменяш кен. Парижӹштӹ тыменяш тӹдӹлӓн Лайош
Хатвани палшен. Палшыкшы когоок ылде гӹнят, поэтӹн университетӹм кодымыжы шоде.
Ти жепӹн тӹдӹ марксизм, пӓшӓзӹ классын организацивлӓ дӓ модерн кунстыштыш
йогымашвлӓ доно пӓлӹмӹ лиэш. Лыдышвлӓжӹмӓт сирен, но махань ӓкӓн нӹнӹ ылыт,
тидӹм иктӓт тӹнӓм ынгылыде. Политикӹштӹш анжалтыш донжы поэт шалахай велнӹлӓ
ылын дӓ тенге 1930-шы ин легальный агыл коммуниствлӓн партиш сирӓлтеш. Партиштӹ
пиш активно пӓшӓм ӹштӓ. Революци шӱлӹшӓн лыдышвлӓм сирӓ. Тидӹ гишӓн 1930-шы
ивлӓн судыш тӹдӹм пуат. Кымлышы ивлӓнок тӹдӹн теорин анжалтышыжат пингӹдемеш.



https://mrj.wikipedia.org/wiki/%D0%90%D0%BD%D0%B8%D1%81%D0%B8%D0%BC%D0%BE%D0%B2_%D0%AD%D0%B2%D1%80%D0%B8%D0%BA

Анисимов Эврик Васильевич 1938 ин 21 июльын Моркы район Волаксолаэш шачын.
Шӹмиӓш школым пӹтӓрӹмӹкӹжӹ, Весшӱргӹ кӹдӓлӓш школышты тыменьӹн. 1956 ин
Н.К.Крупская лӹмеш МГПИ-ш истори дӓ филологи факультетӹш тыменяш пырен. Дипломым
нӓлмӹкӹ, 12 и сола школышты пӓшӓлен. Тымдышы, завуч, школ вуйлатышы ылын. 1973
ин журналист пӓшӓш ванжен. «Марий коммуна» газетӹштӹ труен. Сӹлнӹшая пӓшӓжӹм
1953 ин тӹнгӓлӹн. Лач тӹ ин 3 февральын лӓкшӹ «Марий коммуна» газетеш тымдышы
ӓтяжӹ сирӓш шӱдӹмӹ «Телӹм ирок» пӹтӓриш лыдышыжы пецӓтлӓлтӹн. Вара автор
В.Колумб дӓ А.Степанов доно пӓлӹмӹ лин. Тӹнг шотышты Эврик Анисимов пӧртӱ, шачмы
кымдемжӹ, сола пӓшӓзӹвлӓ гишӓн сирен. Лыдышвлӓжӹм «Рвезе коммунист» редакциш
колтен миэн. Институтыушты тыменьмӹжӹ годым сӓмӹрӹк поэт сӹлнӹшая кружокын
активиствлӓ логӹц иктӹжӹ ылын, у тӓнгвлӓм воен — Семен Николаевым, Алексей
Александровым дӓ молымат. Тӹ жепӹн институтышты творческий ӹлӹмӓш шолын шалген,
Эврик Анисимов дӓ молы сӓмӹрӹк сирӹзӹвлӓ вуйта иктӹ-весӹштӹ дон тӓнгӓшен
сиренӹт. Тӹдӹн лыдышвлӓжӹ шӹренок газетвлӓштӹ, «Ончыко» журналышты лӓктӹнӹт,
радио донат йонгалтаралтыныт. «Ӹлӹмӓш ви» пӹтӓришӹ лыдыш сборникшӹ 1968 ин
лӓктӹн. Э.Анисимов тетявлӓлӓнӓт сирен. «Мары коммуныш» пӓшӓлӓш ванжымыкыжы,
газет материал сирӓш шукы веремӓжӹ кеӓш тӹнгӓлӹн. Цилӓжӹ Эврик Анисимов шӹм
поэтический сборникӹм лыктын. Пасна вӓрӹм поэзиштӹжӹ нелӹ вырсы жеп дӓ вырсы
паштекшӹ тетя жеп гишӓн ӓшӹндӓрӹмӓшвлӓ нӓлӹт. «Сола покшалны» (1977) сборник лач
ти темым ӓвӓлтӓ. Ти книгӓ гӹц шукы лыдышыжок руш йӹлмӹшкӹ сӓрӹмӹ ылыт, нӹнӹ
«Опаленное утро» (1988) лӹмӓн пасна изданиш пырталтыныт. Эврик Анисимовын сек
яжо лыдышвлӓэшӹжӹ мары композиторвлӓ семӹм пиштенӹт.



https://mrj.wikipedia.org/wiki/%D0%90%D0%B3%D0%B0%D1%82%D0%B0_%D0%9A%D1%80%D0%B8%D1%81%D1%82%D0%B8

Агата Мэри Кларисса Маллоуэн, DBE (англ. Agatha Mary Clarissa, Lady Mallowan)(15
сентябрь 1890 — 12 январь 1976), шачынжы Миллер (англ. Miller), шукыжок тӹдӹ
пӹтӓриш марыжын Агата Кристи фамили доно пӓлӹ. Детективвлӓм сирӹшӹ автор,
мулӓндӹ вӹлнӹ сек кымдан пӓлӹмӹ сирӹзеш шотлалтеш, публикуйымы книгӓ шотым
анжашаш гӹнь, тӹдӹн пӓшӓвлажӹ торок Библи дон Шекспир паштек ылыт. Агата Кристи
цилӓжӹ 60 гӹц шукырак детектив романым, 6 психологи романым (Мэри Уэстмэкотт
псевдолӹм доно), 19 новелла погемикӹм сирен. 16 пьесыжым Лондонышты шӹндӹмӹ. Ик
иштӹ 2 миллиард экземпляр книгӓжӹ лӓктеш. Тенгеок тӹдӹн пьесывлӓжӹмат шӹндӹмӹ
доно Агата Кристи рекордым нӓлеш.



https://mrj.wikipedia.org/wiki/%D0%90%D0%B0%D0%BB%D1%82%D0%BE%2C_%D0%90%D0%BB%D0%B2%D0%B0%D1%80

Алвар Аалто - (финнлӓ Hugo Alvar Henrik Aalto, 3 февраль 1898, Куортане — 11 май
1976, Хельсинки) — финн архитектор дон дизайнер, кӹзӹтшӹ жепӓш дизайнлан негӹцӹм
пиштӹшӹ.

Алвар Аалтон ӓтяжӹ Юхан Генрик Аалто, мӱлӓндӹм висӹшӹ, ӓвӓжӹ Сельма Матильда
Аалто почтыштыш клерк ылын. 1916-шы ин Алвар Йӱвӓскӱлӓштӹш лицейӹм пӹтӓрен, кыды
паштек Хельсинки Политехника институтыш архитектурым тыменяш пырен. Тыменьмӹжӹ
годым Суомиштӹ Граждан вырсышты кредӓлӹн. 1921-шӹ ин архитекторын дипломжым
нӓлӹн. Аалто Хельсинкиштӹ пӓшӓм мон керддеӓт, Йӱвӓскӱлӓшкӹ кен дӓ тӹштӹ 1923-шы
ин ӹшке архитектура бюрожым пачын.



